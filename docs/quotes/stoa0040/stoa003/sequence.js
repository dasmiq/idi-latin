var sequence = {"name":"Augustine. De civitate dei","data":"CAPUT I. De aduersariis nominis Christi, quibus in uasta- tione Urbis propter Christum barbari pepercerunt. Ex hac namque existunt inimici, aduersus quos defendenda\nest Dei ciuitas, quorum tamen multi correcto inpietatis errore\nciues in ea fiunt satis idonei; multi uero in eam tantis exardescunt\nignibus odiorum tamque manifestis beneficiis redemtoris\neius ingrati sunt, ut hodie contra eam linguas non\nmouerent, nisi ferrum hostile fugientes in sacratis eius locis\nuitam, de qua superbiunt, inuenirent. An non etiam illi Romani\nChristi nomini infesti sunt, quibus propter Christum barbari\npepercerunt? Testantur hoc martyrum loca et basilicae apostolorum,\nquae in illa uastatione Urbis ad se confugientes\nsuos alienosque receperunt. Huc usque cruentus saeuiebat\ninimicus, ibi accipiebat limitem trucidatoris furor, illo\n\n\n\n\n\n\nducebantur a miserantibus hostibus, quibus etiam extra ipsa loca\npepercerant, ne in eos incurrerent, qui similem misericordiam\nnon habebant. Qui tamen etiam ipsi alibi truces adque hostili\nmore saeuientes posteaquam ad loca illa ueniebant, ubi fuerat\ninterdictum quod alibi belli iure licuisset, tota feriendi refrenabatur\ninmanitas et captiuandi cupiditas frangebatur. Sic euaserunt\nmulti, qui nunc Christianis temporibus detrahunt et\nmala, quae illa ciuitas pertulit, Christo inputant; bona uero,\nquae in eos ut uiuerent propter Christi honorem facta sunt.\nnon inputant Christo nostro sed fato suo, cum potius deberent,\nsi quid recti saperent, illa, quae ab hostibus aspera et dura\nperpessi sunt, illi prouidentiae diuinae tribuere, quae solet\ncorruptos hominum mores bellis emendare adque conterere\nitemque uitam mortalium iustam adque laudabilem talibus\nadflictionibus exercere probatamque uel in meliora transferre\nuel in his adhuc terris propter usus alios detinere: illud uero,\nquod eis uel ubicumque propter Christi nomen uel in locis\nChristi nomini dicatissimis et amplissimis ac pro largiore\nmisericordia ad capacitatem multitudinis electis praeter bellorum\nmorem truculenti barbari pepercerunt, hoc tribuere\ntemporibus Christianis, hinc Deo agere gratias, hinc ad eius\nnomen ueraciter currere, ut effugiant poenas ignis aeterni,\nquod nomen multi eorum mendaciter usurparunt, ut effugerent\npoenas praesentis exitii. Nam quos uides petulanter et procaciter\ninsultare seruis Christi, sunt in eis plurimi, qui illum\ninteritum clademque non euasissent, nisi seruos Christi se\nesse finxissent. Et nunc ingrata superbia adque inpiissima\ninsania eius nomini resistunt corde peruerso, ut sempiternis\ntenebris puniantur, ad quod nomen ore uel subdolo confugerunt,\nut temporali luce fruerentur.\nCAPUT II. Quod nulla umquam bella ita gesta sint, ut uictores propter deos eorum, quos uicerunt, parcerent uictis. Tot bella gesta conscripta sunt uel ante conditam Romam\nuel ab eius exortu et imperio: legant et proferant sic ab\nalienigenis aliquam captam esse ciuitatem, ut hostes, qui\nceperant, parcerent eis, quos ad deorum suorum templa confugisse\ncompererant, aut aliquem ducem barbarorum praecepisse,\nut inrupto oppido nullus feriretur, qui in illo uel illo\ntemplo fuisset inuentus. Nonne uidit Aeneas Priamum per aras\nSanguine foedantem quos ipse sacrauerat ignes?\nNonne Diomedes et Ulixes\n\ncaesis summae custodibus arcis Corripuere sacram effigiem manibusque cruentisVirgineas ausi diuae contingere uittas? Nec tamen quod sequitur uerum est: Ex illo fluere ac retro sublabsa referri Spes Danaum.\nPostea quippe uicerunt, postea Troiam ferro ignibusque dele.\nuerunt, postea confugientem ad aram Priamum obtruncauerunt.\nNec ideo Troia periit, quia Mineruam perdidit. Quid enim prius\nipsa Minerua perdiderat, ut periret? an forte custodes suos?\nHoc sane uerum est; illis quippe interemtis potuit auferri.\nNeque enim homines a simulacro, sed simulacrum ab hominibus\nseruabatur. Quo modo ergo colebatur, ut patriam custodiret\net ciues, quae suos non ualuit custodire custodes?\nCAPUT III. Quam inprudenter Romani deos penates, qui Troiam custodire non potuerant, sibi crediderint profuturos. Ecce qualibus dis Urbem Romani seruandam se commisisse\ngaudebant!s o nimium miserabilem errorem! Et nobis suscensent,\ncum de dis eorum talia dicimus; nec suscensent auctoribus\nsuis, quos ut ediscerent mercedem dederunt doctoresque ipsos\ninsuper et salario publico et honoribus dignissimos habuerunt.\nNempe aput Vergilium, quem propterea paruuli legunt, ut\nuidelicet poeta magnus omniumque praeclarissimus adque optimus\nteneris ebibitus animis non facile obliuione possit aboleri,\nsecundum illud Horatii:\nQuo semel est inbuta recens sernabit odorem Testa diu -\n\naput hunc ergo Vergilium nempe Iuno inducitur infesta Troianis\nAeolo uentorum regi aduersus eos inritando dicere:\n\nGens inimica mihi Tyrrhenum nauigat aequor Ilium in Italiam portans uictosque penates.\nItane istis penatibus uictis Romam, ne uinceretur. prudentes\ncommendare debuerunt? Sed haec Iuno dicebat uelut irata\nmulier, quid loqueretur ignorans. Quid Aeneas ipse, pius totiens\nappellatus, nonne ita narrat:\n\nPanthus Othryades, arcis Phoebique sacerdos, Sacra manu uictosque deos paruumque nepotem Ipse trahit cursuque amens ad limina tendit?\n\nNonne deos ipsos, quos uictos non dubitat dicere, sibi potius\nquam se illis perhibet commendatos, cum ei dicitur:\n\n\n\n\n\n\nSacra suosqne tibi commendat Troia penates?\n\nSi igitur Vergilius tales deos et uictos dicit et, ut uel uicti\nquoquo modo euaderent, homini commendatos: quae dementia\nest existimare his tutoribus Romam sapienter fuisse commissam\net nisi eos amisisset non potuisse uastari? Immo uero uictos\ndeos tamquam praesides ac defensores colere, quid est aliud\nquam tenere non numina bona, sed nomina mala? Quanto\nenim sapientius creditur, non Romam ad istam cladem non\nfuisse uenturam, nisi prius illi periissent, sed illos potius\nolim fuisse perituros, nisi eos quantum potuisset Roma seruasset!\nNam quis non, cum aduerterit, uideat quanta sit uanitate\npraesumtum non posse uinci sub defensoribus uictis et ideo\nperiisse, quia custodes perdidit deos, cum uel sola esse potuerit\ncausa pereundi custodes habere uoluisse perituros? Non itaque,\ncum de dis uictis illa conscriberentur adque canerentur, poetas\nlibebat mentiri, sed cordatos homines cogebat ueritas confiteri.\nVerum ista opportunius alio loco diligenter copioseque tractanda\nsunt: nunc, quod institueram de ingratis hominibus dicere,\nparumper expediam ut possum, qui ea mala, quae pro suorum\nmorum peruersitate merito patiuntur, blasphemantes Christo\ninputant; quod autem illis etiam talibus propter Christum\nparcitur, nec dignantur adtendere et eas linguas aduersus eius\nnomen dementia sacrilegae peruersitatis exercent, quibus linguis\n\n\n\n\n\n\nusurpauerunt mendaciter ipsum nomen, ut uiuerent, uel quas\nlinguas in locis ei sacratis metuendo presserunt, ut illic tuti\nadque muniti, ubi propter eum inlaesi ab hostibus fuerunt,\ninde in eum maledictis hostilibus prosilirent.\nCAPUT IIII. De asylo Iunonis in Troia, quod neminem liberauit a Graecis, et basilicis apostolorum, quae omnes ad se confugientes a barbaris defenderunt. Ipsa, ut dixi, Troia, mater populi Romani, sacratis locis\ndeorum suorum munire non potuit ciues suos ab ignibus ferroque\nGraecorum, eosdem ipsos deos colentium; quin etiam\n\nIunonis asylo Custodes lecti, Phoenix et dirus Ulixes, Praedam adseruabant; huc undique Troia gaza Incensis erepta adytis mensaeque deorum Crateresque auro solidi captiuaque uestis Congeritur. Pueri et pauidae longo ordine matres Stant circum.\n\nElectus est uidelicet locus tantae deae sacratus, non unde\ncaptiuos non liceret educere, sed ubi captiuos liberet includere.\nConpara nunc asylum illud non cuiuslibet dei gregalis uel de\nturba plebis, sed Iouis ipsius sororis et coniugis et reginae\nomnium deorum cum memoriis nostrorum apostolorum. Illuc\nincensis templis et dis erepta spolia portabantur, non donanda\nuictis, sed diuidenda uictoribus; huc autem et quod alibi ad\nea loca pertinere conpertum est cum honore et obsequio religiosissimo\nreportatum est. Ibi amissa, hic seruata libertas; ibi\n\n\n\n\n\n\nclausa, hic interdicta captiuitas; ibi possidendi a dominantibus\nhostibus premebantur, huc liberandi a miserantibus ducebantur:\npostremo illud Iunonis templum sibi elegerat auaritia et\nsuperbia leuium Graeculorum, istas Christi basilicas misericordia\net humilitas etiam inmanium barbarorum. Nisi forte Graeci\nquidem in illa sua uictoria templis deorum communium pepercerunt\nadque illo confugientes miseros uictosque Troianos ferire\nuel captiuare non ausi sunt, sed Vergilius poetarum more illa\nmentitus est. Immo uero morem hostium ciuitates euertentium\nille descripsit.\nCAPUT V. De generali consuetudine hostium uictas ciuitates euertentium quid Cato senserit. Quem morem etiam Cato, sicut scribit Sallustius, nobilitatae\nueritatis historicus, sententia sua, quam de coniuratis in\nsenatu habuit, conmemorare non praetermittit: \\'rapi uirgines\npueros, diuelli liberos a parentum conplexu, matres familiarum\npati quae uictoribus conlibuisset, fana adque domos spoliari,\ncaedem incendia fieri: postremo armis cadaueribus cruore adque\nluctu omnia conpleri\\'. Hic si fana tacuisset, deorum sedibus\nsolere hostes parcere putaremus. Et haec non ab alienigenis\nhostibus, sed a Catilina et sociis eius, nobilissimis senatoribus\net Romanis ciuibus, Romana templa metuebant. Sed hi uidelicet\nperditi et patriae parricidae.\nCAPUT VI. Quod ne Romani quidem ita ullas ceperint ciui- tates, ut in templis earum parcerent uictis. Quid ergo per multas gentes, quae inter se bella gesserunt\net nusquam uictis in deorum suorum sedibus pepercerunt,\nnoster sermo discurrat? Romanos ipsos uideamus, ipsos, inquam,\nrecolamus respiciamusque Romanos, de quorum praecipua laude\ndictum est: \\'\n\nParcere subiectis et debellare superbos,\n\net quod accepta iniuria ignoscere quam persequi malebant:\nquando tot tantasque urbes, ut late dominarentur, expugnatas\ncaptasque euerterunt, legatur nobis quae templa excipere\nsolebant, ut ad ea quisquis confugisset liberaretur. An illi\nfaciebant et scriptores earundem rerum gestarum ista reticebant?\nIta uero, qui ea quae laudarent maxime requirebant,\nista praeclarissima secundum ipsos pietatis indicia praeterirent?\nEgregius Romani nominis Marcus Marcellus. qui Syracusas\nurbem ornatissimam cepit, refertur eam prius fleuisse ruituram\net ante eius sanguinem suas illi lacrimas effudisse. Gessit\net curam pudicitiae etiam in hoste seruandae. Nam priusquam\noppidum uictor iussisset inuadi, constituit edicto, ne quis\ncorpus liberum uiolaret. Euersa est tamen ciuitas more bellorum,\nnec uspiam legitur ab imperatore tam casto adque\nclementi fuisse praeceptum, ut quisquis ad illud uel illud\ntemplum fugisset haberetur inlaesus. Quod utique nullo modo\npraeteriretur, quando nec eius fletus nec quod edixerat pro\npudicitia minime uiolanda potuit taceri. Fabius, Tarentinae\n\n\n\n\n\n\nurbis euersor, a simulacrorum depraedatione se abstinuisse .\nlaudatur. Nam cum ei scriba suggessisset quid de signis\ndeorum, quae multa capta fuerant, fieri iuberet, continentiam\nsuam etiam iocando condiuit. Quaesiuit enim cuius modi essent,\net cum ei non solum multa grandia, uerum etiam renuntiarentur\narmata, <relinquamus>, inquit <Tarentinis deos i1\\'at08). Cum igitur\nnec illius fletum nec huius risum, nec illius c:Rtam misericordiam\nnec huius facetam continentiam Romanarum rerum\ngestarum scriptores tacere potuerint: quando praetermitteretur.\nsi aliquibus hominibus in honorem cuiuspiam deorum suorum\nsic pepercissent, ut in quoquam templo caedem uel captiuitatem\nfieri prohiberent?\nCAPUT VII. Quod in euersione Urbis, quae aspere gesta sunt. de consuetudine acciderint belli; quae uero cle- menter, de potentia prouenerint nominis Christi. Quidquid ergo uastationis trucidationis depraedationis concremationis\nadflictionis in ista recentissima Romana clade\ncommissum est, fecit hoc consuetudo bellorum; quod autem\nnouo more factum est, quod inusitata rerum facie inmanitas\nbarbara tam mitis apparuit, ut amplissimae basilicae inplendae\npopulo cui parceretur eligerentur et decernerentur, ubi nemo\nferiretur, unde nemo raperetur, quo liberandi multi a miserantibus\nhostibus ducerentur, unde captiuandi ulli nec a crudelibus\nhostibus abducerentur: hoc Christi nomini, hoc Christiano\ntempori tribuendum quisquis non uidet, caecus, quisquis uidet\nnec laudat, ingratus, quisquis laudanti reluctatur, insanus est.\nAbsit, ut prudens quisquam hoc feritati inputet barbarorum.\nTruculentissimas et saeuissimas mentes ille terruit, ille frenauit.\n\n\n\n\ne mirabiliter temperauit, qui per prophetam tanto ante dixit:\nisitabo in uirga iniquitates eorum et in flagellis\npeccata eorum; misericordiam autem meam non\ndispergam ab eis.\nCAPUT VIII. De commodis adque incommodis, quae bonis ac malis plerumque communia sunt. Dicet aliquis: \\'Quur ergo ista diuina misericordia etiam ad\ninpios ingratosque peruenit?\\' Quur putamus, nisi quia eam\nille praebuit, qui cottidie facit oriri solem suum super\nbonos et malos et pluit super iustos et iniustos?\nQuamuis enim quidam eorum ista cogitantes paenitendo ab\ninpietate se corrigant, quidam uero, sicut apostolus dicit,\ndiuitias bonitatis et longanimitatis Dei contemnentes\nsecundum duritiam cordis sui et cor inpaenitens\nthesaurizent sibi iram in die irae et reuelationis\niusti iudicii Dei, qui reddet unicuique secundum\nopera eius: tamen patientia Dei ad paenitentiam inuitat\nmalos, sicut flagellum Dei ad patientiam erudit bonos; itemque\nmisericordia Dei fouendos amplectitur bonos, sicut seueritas\nDei puniendos corripit malos. Placuit quippe diuinae prouidentiae\npraeparare in posterum bona iustis, quibus non fruentur\niniusti, et mala inpiis, quibus non excruciabuntur boni; ista\nuero temporalia bona et mala utrisque uoluit esse communia,\nut nec bona cupidius adpetantur, quae mali quoque habere\ncernuntur; nec mala turpiter euitentur, quibus et boni plerumque\nadficiuntur.\n\n\n\n\n\n\n\nInterest autem plurimum, qualis sit usus uel earum rerum,\nquae prosperae, uel earum, quae dicuntur aduersae. Nam\nbonus temporalibus nec bonis extollitur nec malis frangitur;\nmalus autem ideo huiusce modi infelicitate punitur, quia\nfelicitate corrumpitur. Ostendit tamen Deus saepe etiam in\nhis distribuendis euidentius operationem suam. Nam si nunc\nomne peccatum manifesta plecteret poena, nihil ultimo iudicio\nseruari; putaretur; rursus si nullum nunc peccatum puniret\naperta diuinitas, nulla esse diuina prouidentia crederetur.\nSimiliter in rebus secundis, si non eas Deus quibusdam\npetentibus euidentissima largitate concederet, non ad eum ista\npertinere diceremus; itemque si omnibus eas petentibus daret,\nnon nisi propter talia praemia seruiendum illi esse arbitraremur,\nnec pios nos faceret talis seruitus, sed potius cupidos\net auaros. Haec cum ita sint, quicumque boni et mali pariter\nadflicti sunt, non ideo ipsi distincti non sunt, quia distinctum\nnon est quod utrique perpessi sunt. Manet enim dissimilitudo\npassorum etiam in similitudine passionum, et licet sub eodem\ntormento non est idem uirtus et uitium. Nam sicut sub uno\nigne aurum rutilat palea fumat, et sub eadem tribula stipulae\ncomminuuntur frumenta purgantur, nec ideo cum oleo amurca\nconfunditur, quia eodem praeli pondere exprimitur: ita una\neademque uis inruens bonos probat purificat eliquat, malos\ndamnat uastat exterminat. Unde in eadem adflictione mali\nDeum detestantur adque blasphemant, boni autem precantur\net laudant. Tantum interest, non qualia, sed qualis quisque\n\n\n\n\npatiatur. Nam pari motu exagitatum et exhalat horribiliter\ncaenum et suauiter fragrat unguentum.\nCAPUT VIIII. De causis correptionum, propter quas et boni et mali pariter flagellantur. Quid igitur in illa rerum uastitate Christiani passi sunt,\nquod non eis magis fideliter ista considerantibus ad prouectum\nualeret? Primum quod ipsa peccata, quibus Deus indignatus\ninpleuit tantis calamitatibus mundum, humiliter cogitantes,\nquamuis longe absint a facinerosis flagitiosis adque inpiis.\ntamen non usque adeo se a delictis deputant alienos, ut nec\ntemporalia pro eis mala perpeti se iudicent dignos. Excepto\nenim quod unusquisque quamlibet laudabiliter uiuens cedit in\nquibusdam carnali concupiscentiae, etsi non ad facinorum\ninmanitatem et gurgitem flagitiorum adque inpietatis abominationem,\nad aliqua tamen peccata uel rara uel tanto crebriora,\nquanto minora â€” hoc ergo excepto quis tandem facile reperitur,\nqui eosdem ipsos, propter quorum horrendam superbiam luxuriamque\net auaritiam adque execrabiles iniquitates et inpietates\nDeus, sicut minando praedixit, conterit terras, sic habeat, ut\nhabendi sunt? sic cum eis uiuat, ut cum talibus est uiuendum?\nPlerumque enim ab eis docendis ac monendis, aliquando\netiam obiurgandis et corripiendis male dissimulatur, uel cum\nlaboris piget, uel cum os eorum uerecundamur offendere, uel\ncum inimicitias deuitamus, ne inpediant et noceant in istis\ntemporalibus rebus, siue quas adipisci adhuc adpetit nostra\ncupiditas, siue quas amittere formidat infirmitas, ita ut, quamuis\nbonis malorum uita displiceat et ideo cum eis non incidant\n\n\n\n\nin illam damnationem, quae post hanc uitam talibus praeparatur,\ntamen, quia propterea peccatis eorum damnabilibus parcunt,\ndum eos in suis licet leuibus et ueniabilibus, metuunt,\niure cum eis temporaliter flagellantur, quamuis in aeternum\nminime puniantur, iure istam uitam, quando diuinitus adfliguntur\ncum eis, amaram sentiunt, cuius amando dulcedinem peccantibus\neis amari esse noluerunt.\n\nNam si propterea quisque obiurgandis et corripiendis male\nagentibus parcit, quia opportunius tempus inquirit uel eisdem\nipsis metuit, ne deteriores ex hoc efficiantur, uel ad bonam\nuitam et piam erudiendos inpediant alios infirmos et premant\nadque auertant a fide: non uidetur esse cupiditatis occasio,\nsed consilium caritatis. Illud est culpabile, quod hi, qui\ndissimiliter uiuunt et a malorum factis abhorrent, parcunt\ntamen peccatis alienis, quae dedocere aut obiurgare deberent,\ndum eorum offensiones cauent, ne sibi noceant in his rebus,\nquibus licite boni adque innocenter utuntur, sed cupidius,\nquam oportebat eos, qui in hoc mundo peregrinantur et spem\nsupernae patriae prae se gerunt. Non solum quippe infirmiores,\nuitam ducentes coniugalem, filios habentes uel habere quaerentes,\ndomos ac familias possidentes, (quos apostolus in\necclesiis adloquitur docens et monens quem ad modum uiuere\ndebeant et uxores (cum maritis et mariti cum uxoribus, et\nfilii cum parentibus et parentes cum filiis, et serui cum\ndominis et domini cum seruis) multa temporalia, multa terrena\nlibenter adipiscuntur et moleste amittunt, propter quae non\naudent offendere homines, quorum sibi uita contaminatissima\net consceleratissima displicet; uerum etiam hi, qui superiorem\nuitae gradum tenent nec coniugalibus uinculis inretiti sunt et\n\n\n\n\n\n\nuictu . paruo ac tegimento utuntur, plerumque, suae famae ac\nsaluti dum insidias adque impetus malorum timent, ab eorum\nreprehensione sese abstinent, et quamuis non in tantum eos\nmetuant, ut ad similia perpetranda quibuslibet eorum terroribus\nadque inprobitatibus cedant, ea ipsa tamen, quae cum eis non\nperpetrant, nolunt plerumque corripere, cum fortasse possint\naliquos corripiendo corrigere, ne, si non potuerint, sua salus\nac fama in periculum exitiumque perueniat, nec ea consideratione,\nqua suam famam ac salutem uident esse necessariam\nutilitati erudiendorum hominum, sed ea potius infirmitate, qua\ndelectat lingua blandiens et humanus dies et reformidatur uulgi\niudicium et carnis excruciatio uel pereratio, hoc est propter\nquaedam cupiditatis uincula, non propter officia caritatis.\n\nNon mihi itaque uidetur haec parua esse causa, quare cum\nmalis flagellentur et boni, quando Deo placet perditos mores\netiam temporalium poenarum adflictione punire. Flagellantur\n-enim simul, non quia simul agunt malam uitam, sed quia\nsimul amant temporalem uitam, non quidem aequaliter, sed\ntamen simul, quam boni contemnere deberent, ut illi correpti\nadque correcti consequerentur aeternam, ad quam consequendam\nsi nollent esse socii, ferrentur et diligerentur inimici,\nquia donec uiuunt semper incertum est utrum uoluntatem sint\nin melius mutaturi. Qua in re non utique parem, sed longe\ngrauiorem habent causam, quibus per prophetam dicitur: Ille e\nquidem in suo peccato morietur, sanguinem autem\neius de manu speculatoris requiram. Ad hoc enim\nspeculatores, hoc est populorum praepositi, constituti sunt in\necclesiis, ut non parcant obiurgando peccata. Nec ideo tamen\n\n\n\n\n\n\n\n\n\n\nab huius modi culpa penitus alienus est, qui, licet praepositus\nnon sit, in eis tamen, quibus uitae huius necessitate coniungitur,\nmulta monenda uel arguenda nouit et neglegit, deuitans\neorum offensiones propter illa quibus in hac uita non indebitis\nutitur, sed plus quam debuit delectatur. Deinde habent aliam\ncausam boni, quare temporalibus adfligantur malis, qualem\nhabuit Iob: ut sibi ipse humanus animus sit probatus et cognitus,\nquanta uirtute pietatis gratis Deum diligat.\nCAPUT X. Quod sanctis in amissione rerum temporalium nihil pereat. Quibus recte consideratis adque perspectis adtende utrum\naliquid mali acciderit fidelibus et piis, quod eis non in bonum\nuerteretur, nisi forte putandum est apostolicam illam uacare\nsententiam, ubi ait: Scimus quia diligentibus Deum\nomnia cooperatur in bonum. Amiserunt omnia quae\nhabebant Numquid fidem? numquid pietatem? numquid interioris\nhominis bona, qui est ante Deum diues? Hae sunt opes\nChristianorum, quibus opulentus dicebat apostolus: Est autem\nquaestus magnus pietas cum sufficientia. Nihil\nenim intulimus in hunc mundum, sed nec auferre\naliquid possumus. Habentes autem uictum et tegumentum\nhis contenti sumus. Nam qui uolunt diu ites\nfieri, incidunt in tentationem et laqueum et\ndesideria multa stulta et noxia, quae mergunt\nhomines in interitum et perditionem. Radix enim\n\n\n\n\n\n\nest omnium malorum auaritia, quam quidam adpetentes\na fide pererrauerunt et inseruerunt se\ndoloribus multis.\n\nQuibus ergo terrenae diuitiae in illa uastatione perierunt,\nsi eas sic habebant, quem ad modum ab isto foris paupere,\nintus diuite audierant, id est, si mundo utebantur tamquam\nnon utentes, potuerunt dicere, quod ille grauiter tentatus\net minime superatus: Nudus exiui de utero matris\nmeae, nudus reuertar in terram. Dominus dedit,\nDominus abstulit, sicut Domino placuit, ita factum\nest; sit nomen Domini benedictum; ut bonus seruus\nmagnas facultates haberet ipsam sui Domini uoluntatem, cui\npedisequus mente ditesceret, nec contristaretur eis rebus\nuiuens relictus, quas cito fuerat moriens relicturus. Illi autem\ninfirmiores, qui terrenis his bonis, quamuis ea non praeponerent\nChristo, aliquantula tamen cupiditate cohaerebant, quantum\nhaec amando peccauerint, perdendo senserunt. Tantum\nquippe doluerunt, quantum se doloribus inseruerant, sicut\napostolum dixisse supra commemoraui. Oportebat enim ut eis\nadderetur etiam experimentorum disciplina, a quibus tam diu\nfuerat neglecta uerborum. Nam cum dixit apostolus: Qui\nuolunt diuites fieri, incidunt in tentationem et\ncetera, profecto in diuitiis cupiditatem reprehendit, non facultatem,\nquoniam praecepit alibi dicens: Praecipe diuitibus\nhuius mundi non superbe sapere neque sperare in\nincerto diuitiarum, sed in Deo uiuo, qui praestat\n\n\n\n\n\n\n\n\nnobis omnia abundanter ad fruendum; bene faciant,\ndiuites sint in operibus bonis, facile tribuant,\ncommunicent, thesaurizent sibi fundamentum bonum\nin futurum, ut adprehendant ueram uitam.\nHaec qui de suis diuitiis faciebant, magnis sunt lucris leuia\ndamna solati plusque laetati ex his, quae facile tribuendo\ntutius seruauerunt, quam contristati ex his, quae timide retinendo\nfacilius amiserunt. Hoc enim potuit in terra perire,\nquod piguit inde transferre. Nam qui receperunt consilium\nDomini sui dicentis: Nolite uobis condere thesauros\nin terra, ubi tinea et rubigo exterminant et ubi\nfures effodiunt et furantur; sed thesaurizate uobis\nthesaurum in caelo, quo fur non accedit neque tinea\ncorrumpit; ubi enim est thesaurus tuus, illic erit\net cor tuum, tribulationis tempore probauerunt quam recte\nsapuerint non contemnendo ueracissimum praeceptorem et\nthesauri sui fidelissimum inuictissimumque custodem. Nam si\nmulti gauisi sunt ibi se habuisse diuitias suas, quo contigit\nut hostis non accederet: quanto certius et securius gaudere\npotuerunt, qui monitu Dei sui illuc migrauerunt, quo accedere\nomnino non posset! Unde Paulinus noster, Nolensis episcopus,\nex opulentissimo diuite uoluntate pauperrimus et copiosissime\nsanctus, quando et ipsam Nolam barbari uastauerunt, cum\nab eis teneretur, sic in corde suo, ut ab eo postea cognouimus,\nprecabatur: Domine, non excrucier propter aurum et argentum;\nubi enim sint omnia mea, tu scis.\\' Ibi enim habebat\n\n\n\n\n\n\nomnia sua, ubi eum condere et thesaurizare ille monstrauerat,\nqui haec mala mundo uentura praedixerat. Ac per hoc qui\nDomino suo monenti oboedierant, ubi et quo modo thesaurizare\ndeberent, nec ipsas terrenas diuitias barbaris incursantibus\namiserunt. Quos autem non oboedisse paenituit. quid de talibus\nrebus faciendum esset, si non praecedente sapientia, certe\nconsequente experientia didicerunt.\n\nAt enim quidam boni etiam Christiani tormentis excruciati\nsunt, ut bona sua hostibus proderent. Illi uero nec prodere\nnec perdere potuerunt bonum, quo ipsi boni erant. Si autem\ntorqueri quam mammona iniquitatis prodere maluerunt, boni\nnon erant. Admonendi autem fuerant, qui tanta patiebantur\npro auro, quanta essent sustinenda pro Christo, ut eum potius\ndiligere discerent, qui pro se passos aeterna felicitate ditaret,\nnon aurum et argentum, pro quo pati miserrimum fuit, seu\nmentiendo occultaretur, seu uerum dicendo proderetur. Namque\ninter tormenta nemo Christum contitendo amisit, nemo\nanrum nisi negando seruauit. Quocirca utiliora erant fortasse\ntormenta, quae bonum incorruptibile amandum docebant,\nquam illa bona, quae sine ullo utili fructu dominos sui amore\ntorquebant.\n\nSed quidam etiam non habentes quod proderent, dum non\ncreduntur, torti sunt. Et hi forte habere cupiebant nec sancta\nuoluntate pauperes erant; quibus demonstrandum fuit non\nfacultates, sed ipsas cupiditates talibus dignas esse cruciatibus.\nSi uero uitae melioris proposito reconditum aurum argentumque\nnon habebant, nescio quidem utrum cuiquam talium\nacciderit, ut dum habere creditur torqueretur: uerum tamen\netiamsi accidit, profecto, qui inter illa tormenta paupertatem\n\n\n\n\nsanctam confitebatur, Christum confitebatur. Quapropter etsi\nnon meruit ab hostibus credi, non potuit tamen sanctae paupertatis\nconfessor sine caelesti mercede torqueri.\n\nMultos, inquiunt, etiam Christianos fames diuturna uastauit.\nHoc quoque in usus suos boni fideles pie tolerando uerterunt.\nQuos enim fames necauit, malis uitae huius, sicut corporis\nmorbus, eripuit: quos autem non necauit, docuit parcius uiuere,\ndocuit productius ieiunare.\nCAPUT XI. De fine temporalis uitae siue longioris siue breuioris. Sed enim multi etiam Christiani interfecti sunt, multi\nmultarum mortium foeda uarietate consumti. Hoc si aegre\nferendum est, omnibus, qui in hanc uitam procreati sunt,\nutique commune est. Hoc scio, neminem fuisse mortuum, qui\nnon fuerat aliquando moriturus. Finis autem uitae tam longam\nquam breuem uitam hoc idem facit. Neque enim aliud melius\net aliud deterius, aut aliud maius et aliud breuius est, quod\niam pariter non est. Quid autem interest, quo mortis genere\nuita ista finiatur, quando ille, cui finitur, iterum mori non\ncogitur? Cum autem unicuique mortalium sub cottidianis uitae\nhuius casibus innumerabiles mortes quodam modo comminentur,\nquamdiu incertum est quaenam earum uentura sit, quaero\nutrum satius sit unam perpeti moriendo an omnes timere\nuiuendo. Nec ignoro quam citius eligatur diu uiuere sub\n\n\n\n\ntimore tot mortium quam semel moriendo nullam deinceps\nformidare. Sed aliud est quod carnis sensus infirmiter pauidus\nrefugit, aliud quod mentis ratio diligenter enucleata conuincit.\nMala mors putanda non est, quam bona uita praecesserit.\nNeque enim facit malam mortem, nisi quod sequitur mortem.\nNon itaque multum curandum est eis, qui necessario morituri\nsunt, quid accidat ut moriantur, sed moriendo quo ire cogantur.\nCum igitur Christiani nouerint longe meliorem fuisse\nreligiosi pauperis mortem inter lingentium canum linguas quam\ninpii diuitis in purpura et bysso, horrenda illa genera mortium\nquid mortuis obfuerunt, qui bene uixerunt?\nCAPUT XII. De sepultura humanorum corporum, quae Christianis etiamsi fuerit negata nil adimit. At enim in tanta strage cadauerum nec sepeliri potuerunt.\nNeque istud pia fides nimium reformidat, tenens praedictum\nnec absumentes bestias resurrecturis corporibus obfuturas, quorum\ncapillus capitis non peribit. Nullo modo diceret ueritas:\nNolite timere eos, qui corpus occidunt, animam\nautem non possunt occidere, si quicquam obesset\nfuturae uitae, quidquid inimici de corporibus occisorum facere\nuoluissent. Nisi forte quispiam sic absurdus est, ut contendat\neos, qui corpus occidunt, non debere timeri ante mortem, ne\ncorpus occidant, et timeri debere post mortem, ne corpus\noccisum sepeliri non sinant. Falsum est ergo quod ait [Christus]:\nQui corpus occidunt, et postea non habent\nquid faciant, si habent tanta, quae de cadaueribus faciant.\n\n\n\n\n\n\nAbsit, ut falsum sit quod ueritas dixit. Dictum est enim\naliquid eos facere cum occidunt, quia in corpore sensus est\noccidendo; postea uero nihil habere quod faciant, quia nullus\nsensus est in corpore occiso. Multa itaque corpora Christianorum\nterra non texit, sed nullum eorum quisquam a caelo\net terra separauit, quam totam inplet praesentia sui, qui\nnouit unde resuscitet quod creauit. Dicitur quidem in psalmo:\nPosuerunt mortalia seruorum tuorum escas uolatilibus\ncaeli, carnes sanctorum tuorum bestiis\nterrae; effuderunt sanguinem eorum sicut aquam\nin circuitu Hierusalem, et non erat qui sepeliret,\nsed magis ad exaggerandam crudelitatem eorum, qui ista fecerunt,\nnon ad eorum infelicitatem, qui ista perpessi sunt. Quamuis\nenim haec in conspectu hominum dura et dira uideantur,\nsed pretiosa in conspectu Domini mors sanctorum\neius. Proinde ista omnia, [id est] curatio funeris, conditio\nsepulturae, pompa exsequiarum, magis sunt uiuorum solacia\nquam subsidia mortuorum. Si aliquid prodest inpio sepultura\npretiosa, oberit pio . uilis aut nulla. Praeclaras exequias in\nconspectu hominum exhibuit purpurato illi diuiti turba famulorum,\nsed multo clariores in conspectu Domini ulceroso illi\npauperi ministerium praebuit angelorum, qui eum non extulerunt\nin marmoreum tumulum, sed in Abrahae gremium\nsustulerunt.\n\nRident haec illi, contra quos defendendam suscepimus ciuitatem\nDei. Verum tamen sepulturae curam etiam eorum\nphilosophi contemserunt. Et saepe uniuersi exercitus, dum\n\n\n\n\n\n\npro terrena patria morerentur, ubi postea iacerent uel quibus\nbestiis esca fierent, non curarunt, licuitque de hac re poetis\nplausibiliter dicere:\nCaelo tegitur, qui non habet urnam.\n\nQuanto minus debent de corporibus insepultis insultare Christianis,\nquibus et ipsius carnis membrorumque omnium reformatio\nnon solum ex terra, uerum etiam ex aliorum elementorum\nsecretissimo sinu, quo dilapsa cadauera recesserunt, in\ntemporis puncto reddenda et redintegranda promittitur.\nCAPUT XIII. Quae sit ratio sanctorum corpora sepeliendi. Nec ideo tamen contemnenda et abicienda sunt corpora\ndefunctorum maximeque iustorum adque fidelium, quibus tamquam\norganis et uasis ad omnia bona opera sancte usus est\nSpiritus. Si enim paterna uestis et anulus, ac si quid huius\nmodi, tanto carius est posteris, quanto erga parentes maior\nadfectus: nullo modo ipsa spernenda sunt corpora, quae utique\nmulto familiarius adque coniunctius quam quaelibet indumenta.\ngestamus. Haec enim non ad ornamentum uel adiutorium,\nquod adhibetur extrinsecus, sed ad ipsam naturam hominis\npertinent. Unde et antiquorum iustorum funera officiosa pietate\ncurata sunt et exsequiae celebratae et sepultura prouisa, ipsique\ncum uiuerent de sepeliendis uel etiam transferendis suis\ncorporibus filiis mandauerunt, et Tobias sepeliendo mortuos\n\n\n\n\n\n\nDeum promeruisse teste angelo commendatur. Ipse quoque\nDominus die tertio resurrecturus religiosae mulieris bonum\nopus praedicat praedicandumque commendat, quod unguentum\npretiosum super membra eius effuderit adque hoc ad eum\nsepeliendum fecerit. Et laudabiliter commemorantur in euangelio\nqui corpus eius de cruce acceptum diligenter adque\nhonorifice tegendum sepeliendumque curarunt. Verum istae\nauctoritates non hoc admonent, quod insit ullus cadaueribus\nsensus, sed ad Dei prouidentiam, cui placent etiam talia\npietatis officia, corpora quoque mortuorum pertinere significant\npropter fidem resurrectionis adstruendam. Ubi et illud salubriter\ndiscitur, quanta possit esse remuneratio pro elemosynis,\nquas uiuentibus et sentientibus exhibemus, si neque hoc aput\nDeum perit, quod exanimis hominum membris officii diligentiaeque\npersoluitur. Sunt quidem et alia, quae sancti patriarchae\nde corporibus suis uel condendis uel transferendis prophetico\nspiritu dicta intellegi uoluerunt; non autem hic locus\nest, ut ea pertractemus, cum sufficiant ista, quae diximus.\nSed si ea, quae sustentandis uiuentibus sunt necessaria, sicut\n-uictus et amictus, quamuis cum graui adflictione desint, non\nfrangunt in bonis perferendi tolerandique uirtutem nec eradicant\nex animo pietatem, sed exercitatam faciunt fecundiorem:\nquanto magis, cum desunt ea, quae curandis funeribus condendisque\ncorporibus defunctorum adhiberi solent, non efficiunt\nmiseros in occultis piorum sedibus iam quietos! Ac per hoc\nquando ista cadaueribus Christianorum in illa magnae urbis\nuel etiam aliorum oppidorum uastatione defuerunt, nec uiuorum\nculpa est, qui non potuerunt ista praebere, nec poena mortuorum,\nqui non possunt ista sentire.\nCAPUT XIIII. De captiuitate sanctorum, quibus numquam diuina solacia defuerunt. Sed multi, inquiunt, Christiani etiam captiui ducti sunt.\nHoc sane miserrimum est, si aliquo duci potuerunt, ubi Deum\nsuum non inuenerunt. Sunt in scripturis sanctis huius etiam\ncladis magna solacia. Fuerunt in captiuitate tres pueri, fuit\nDaniel, fuerunt alii prophetae; nec Deus defuit consolator.\nSic ergo non deseruit fideles suos sub dominatione gentis,\nlicet barbarae, tamen humanae, qui prophetam non deseruit\nnec in uisceribus beluae. Haec quoque illi, cum quibus agimus,\nmalunt inridere quam credere, qui tamen [in] suis litteris\ncredunt Arionem Methymnaeum, nobilissimum citharistam,\ncum esset deiectus e naui, exceptum delphini dorso et ad\nterras esse peruectum. Verum illud nostrum de Iona propheta\nincredibilius est. Plane incredibilius quia mirabilius, et mirabilius\nquia potentius.\nCAPUT XV. De Regulo, in quo captiuitatis ob religionem etiam sponte tolerandae extat exemplum, quod tamen illi deos colenti prodesse non potuit. Habent tamen isti de captiuitate religionis causa etiam\nsponte toleranda et in suis praeclaris uiris nobilissimum\nexemplum. M. Regulus, imperator populi Romani, captiuus\n\n\n\n\n\n\naput Carthaginienses fuit. Qui cum sibi mallent a Romanis\nsuos reddi quam eorum tenere captiuos, ad hoc inpetrandum\netiam istum praecipue Regulum cum legatis suis Romam\nmiserunt, prius iuratione constrictum, si quod uolebant minime\nperegisset, rediturum esse Carthaginem. Perrexit ille adque\nin senatu contraria persuasit, quoniam non arbitrabatur utile\nesse Romanae rei publicae mutare captiuos. Nec post hanc\npersuasionem a suis ad hostes redire conpulsus est, sed quia\niurauerat, id sponte conpleuit. At illi eum excogitatis adque\nhorrendis cruciatibus necauerunt. Inclusum quippe angusto\nligno, ubi stare cogeretur, clauisque acutissimis undique confixo,\nut se in nullam eius partem sine poenis atrocissimis\ninclinaret, etiam uigilando peremerunt. Merito certe laudant\nuirtutem tam magna infelicitate maiorem. Et per deos ille\niurauerat, quorum cultu prohibito has generi humano clades\nisti opinantur infligi. Qui ergo propterea colebantur, ut istam\nuitam prosperam redderent, si uerum iuranti has inrogari poenas\nseu uoluerunt seu permiserunt, quid periuro grauius irati facere\npotuerunt? Sed quur non ratiocinationem meam potius ad\nutrumque concludam? Deos certe ille sic coluit, ut propter\niuris iurandi fidem nec maneret in patria, nec inde quolibet\nire, sed ad suos acerrimos inimicos redire minime dubitaret.\nHoc si huic uitae utile existimabat, cuius tam horrendum\nexitum meruit, procul dubio fallebatur. Suo quippe docuit\nexemplo nihil deos ad istam temporalem felicitatem suis\nprodesse cultoribus, quando quidem ille eorum deditus cultui\net uictus et captiuus abductus et, quia noluit aliter quam per\n\n\n\n\neos iurauerat facere, nouo ac prius inaudito nimiumque hon\\'ibili\nsupplicii genere cruciatus extinctus est. Si autem deorum\ncultus post hanc uitam uelut mercedem reddit felicitatem,\nquur calumniantur temporibus Christianis, ideo dicentes Urbi\naccidisse illam calamitatem, quia deos suos colere destitit,\ncum potuerit etiam illos diligentissime colens tam infelix fieri,\nquam ille Regulus fuit? Nisi forte contra clarissimam ueritatem\ntanta quisquam dementia mirae caecitatis obnititur, ut\ncontendere audeat uniuersam ciuitatem deos colentem infelicem\nesse non posse, unum uero hominem posse, quod uidelicet\npotentia deorum suorum multos potius sit idonea conseruare\nquam singulos, cum multitudo constet ex singulis.\n\nSi autem dicunt M. Regulum etiam in illa captiuitate illisque\ncruciatibus corporis animi uirtute beatum esse potuisse,\nuirtus potius uera quaeratur, qua beata esse possit et ciuitas.\nNeque enim aliunde beata ciuitas, aliunde homo, cum aliud\nciuitas non sit quam concors hominum multitudo. Quam ob\nrem nondum interim disputo, qualis in Regulo uirtus fuerit:\nsufficit nunc, quod isto nobilissimo exemplo coguntur fateri\nnon propter corporis bona uel earum rerum, quae extrinsecus\nhomini accidunt, colendos deos, quando quidem ille carere\nhis omnibus maluit quam deos per quos iurauit offendere.\nSed quid faciamus hominibus, qui gloriantur se talem habuisse\nciuem, qualem timent habere ciuitatem? Quod si non timent,\ntale ergo aliquid, quale accidit Regulo, etiam ciuitati tam\ndiligenter quam ille deos colenti accidere potuisse fateantur\net Christianis temporibus non calumnientur. Verum quia de\nillis Christianis orta quaestio est, qui etiam captiuati sunt,\n\n\n\n\nhoc intueantur et taceant, qui saluberrimae religioni hinc inpudenter\nadque inprudenter inludunt, quia, si dis eorum probro\nnon fuit, quod adtentissimus cultor illorum, dum eis iuris\niurandi fidem seruaret, patria caruit, cum aliam non haberet,\ncaptiuusque aput hostes per longam mortem supplicio nouae\ncrudelitatis occisus est, multo minus nomen criminandum est\nChristianum in captiuitate sacratorum suorum, qui supernam\npatriam ueraci fide expectantes etiam in suis sedibus peregrinos\nse esse nouerunt.\nCAPUT XVI. An stupris, quae etiam sacrarum forte uirginum est passa captiuitas, contaminari potuerit uirtus animi sine uoluntatis adsensu. Magnum sane crimen se putant obicere Christianis, cum\neorum exaggerantes captiuitatem addunt etiam stupra commissa,\nnon solum in aliena matrimonia uirginesque nupturas, sed\netiam in quasdam sanctimoniales. Hic uero non fides, non\npietas, non ipsa uirtus, quae castitas dicitur, sed nostra potius\ndisputatio inter pudorem adque rationem quibusdam coartatur\nangustiis. Nec tantum hic curamus alienis responsionem reddere,\nquantum ipsis nostris consolationem. Sit igitur in primis\npositum adque firmatum uirtutem, qua recte uiuitur, ab animi\nsede membris corporis imperare sanctumque corpus usu fieri\nsanctae uoluntatis, qua inconcussa ac stabili permanente, quidquid\nalius de corpore uel in corpore fecerit, quod sine peccato\nproprio non ualeat euitari, praeter culpam esse patientis. Sed\nquia non solum quod ad dolorem, uerum etiam quod ad\n\n\n\n\n\n\nlibidinem pertinet, in corpore alieno perpetrari potest: quidquid\ntale factum fuerit, etsi retentam constantissimo animo pudici.\ntiam non excutit, tamen pudorem incutit, ne credatur factum\ncum mentis etiam uoluntate, quod fieri fortasse sine carnis\naliqua uoluptate non potuit.\nCAPUT XVII. De morte uoluntaria ob metum poenae siue dede cori s. Ac per hoc et quae se occiderunt, ne quidquam huius modi\npaterentur, quis humanus adfectus eis nolit ignosci ( et quae\nse occidere noluerunt, ne suo facinore alienum flagitium deuitarent,\nquisquis [eis] hoc crimini dederit, ipse crimen insipientiae\nnon cauebit. Nam utique si non licet priuata potestate hominem\noccidere uel nocentem, cuius occidendi licentiam lex nulla\nconcedit, profecto etiam qui se ipsum occidit homicida est,\net tanto fit nocentior cum se occiderit, quanto innocentior in\nea causa fuit, qua se occidendum putauit. Nam si Iudae factum\nmerito detestamur eumque ueritas iudicat, cum se laqueo\nsuspendit, sceleratae illius traditionis auxisse potius quam\nexpiasse commissum, quoniam Dei misericordiam desperando\nexitiabiliter paenitens nullum sibi salubris paenitentiae locum\nreliquit: quanto magis a sua nece se abstinere debet, qui tali\nsupplicio quod in se puniat non habet. Iudas enim cum se\noccidit, sceleratum hominem occidit, et tamen non solum Christi.,\nuerum etiam suae mortis reus finiuit hanc uitam, quia licet\n\n\n\n\n\n\npropter suum scelus alio suo scelere occisus est. Quur autem\nhomo, qui mali nihil fecit, sibi malefaciat et se ipsum interficiendo\nhominem interficiat innocentem, ne alium patiatur\nnocentem, adque in se perpetret peccatum proprium, ne in eo\nperpetretur alienum?\nCAPUT XVIII. De aliena uiolentaque libidine, quam in oppresso corpore mens inuita perpetitur. At enim, De uel aliena polluat libido, metuitur. Non polluet,\nsi aliena erit; si autem polluet, aliena non erit. Sed cum\npudicitia uirtus sit animi comitemque habeat fortitudinem,\nqua potius quaelibet mala tolerare quam malo consentire\ndecernit, nullus autem magnanimus et pudicus in potestate\nhabeat, quid de sua carne fiat, sed tantum quid adnuat mente\nuel renuat: quis eadem sana mente putauerit perdere se pudicitiam,\nsi forte in adprehensa et oppressa carne sua exerceatur\net expleatur libido non sua? Si enim hoc modo pudicitia perit,\nprofecto pudicitia uirtus animi non erit, nec pertinebit ad ea\nbona, quibus bene uiuitur, sed in bonis corporis numerabitur,\nqualia sunt uires pulchritudo saneualetudo, ac si quid huius\nmodi est; quae bona, etiamsi minuantur, bonam iustamque\nuitam omnino non minuunt. Quod si tale aliquid est pudicitia,\n\n\n\n\nut quid pro illa, ne amittatur, etiam periculo corporis laboratur?\nSi autem animi bonum est, etiam obpresso corpore\nnon amittitur. Quin etiam sanctae continentiae bonum cum\ninmunditiae carnalium concupiscentiarum non cedit, et ipsum\ncorpus sanctificatur, et ideo, cum eis non cedere inconcussa\nintentione persistit, nec de ipso corpore perit sanctitas, quia\neo sancte utendi perseuerat uoluntas et, quantum est in ipso,\netiam facultas.\n\nNeque enim eo corpus sanctum est, quod eius membra sunt\nintegra, aut eo, quod nullo contrectantur adtactu, cum possint\ndiuersis casibus etiam uulnerata uim perpeti, et medici aliquando\nsaluti opitulantes haec ibi faciant, quae horret aspectus.\nObstetrix uirginis cuiusdam integritatem manu uelut explorans\nsiue maleuolentia siue inscitia siue casu, dum inspicit, perdidit.\nNon opinor quemquam tam stulte sapere, ut huic perisse\naliquid existimet etiam de ipsius corporis sanctitate, quamuis\nmembri illius integritate iam perdita. Quocirca proposito animi\npermanente, per quod etiam corpus sanctificari meruit, nec\nipsi corpori aufert sanctitatem uiolentia libidinis alienae, quam\nseruat perseuerantia continentiae suae. An uero si aliqua\nfemina mente corrupta uiolatoque proposito, quod Deo uouerat,\npergat uitianda ad deceptorem suum, ad hoc eam pergentem\nsanctam uel corpore dicimus, ea sanctitate animi, per quam\ncorpus sanctificabatur, amissa adque destructa? Absit hic error\net hinc potius admoneamur ita non amitti corporis sanctitatem\nmanente animi sanctitate etiam corpore obpresso, sicut amittitur\net corporis sanctitas uiolata animi sanctitate etiam\n\n\n\n\n\n\n\n\ncorpore intacto. Quam ob rem non habet quod in se morte\nspontanea puniat femina sine ulla sua consensione uiolenter\nobpressa et alieno conpressa peccato; quanto minus antequam\nhoc fiat! ne admittatur homicidium certum, cum ipsum flagitium,\nquamuis alienum, adhuc pendet incertum.\nCAPUT XVIIII. De Lucretia, quae se ob inlatum sibi stuprum peremit. An forte huic perspicuae rationi, qua dicimus corpore\nobpresso nequaquam proposito castitatis ulla in malum consensione\nmutato illius tantum esse flagitium, qui obprimens\nconcubuerit, non illius, quae obpressa concumbenti nulla uoluntate\nconsenserit, contradicere audebunt hi, contra quos feminarum\nChristianarum in captiuitate obpressarum non tantum\nmentes, uerum etiam corpora sancta defendimus? Lucretiam\ncerte, matronam nobilem ueteremque Romanam, pudicitiae\nmagnis efferunt laudibus. Huius corpore cum uiolenter obpresso\nTarquinii regis filius libidinose potitus esset, illa scelus\ninprobissimi iuuenis marito Collatino et propinquo Bruto, uiris\nclarissimis et fortissimis, indicauit eosque ad uindictam constrinxit.\nDeinde foedi in se commissi aegra adque inpatiens\nse peremit. Quid dicemus? Adultera haec an casta iudicanda\nest? Quis in hac controuersia laborandum putauerit? Egregie\nquidam ex hoc ueraciterque declamans ait: \\'Mirabile dictu,\nduo fuerunt et adulterium unus admisit.\\' Splendide adque\n\n\n\n\nuerissime. Intuens enim in duorum corporum commixtione\nunius inquinatissimam cupiditatem, alterius castissimam uoluntatem,\net non quid coniunctione membrorum, sed quid animorum\ndiuersitate ageretur adtendens: (Duo., inquit, fuerunt, et\nadulterium unus admisit.\\'\n\n\nSed quid est hoc, quod in eam grauius uindicatur, quae\nadulterium non admisit? Nam ille patria cum patre pulsus\nest. haec summo est mactata supplicio. Si non est illa inpudicitia\nqua inuita obprimitur, non est haec iustitia qua casta\npunitur. Vos appello, leges iudicesque Romani. Nempe post\nperpetrata facinora nec quemquam scelestum indemnatum inpune\nuoluistis occidi. Si ergo ad uestrum iudicium quisquam\ndeferret hoc crimen uobisque probaretur non solum indemnatam,\nuerum etiam castam et innocentem interfectam esse\nmulierem, nonne eum, qui id fecisset, seueritate congrua\nplecteretis? Hoc fecit illa Lucretia; illa, illa sic praedicata\nLucretia innocentem, castam, uim perpessam Lucretiam insuper\ninteremit. Proferte sententiam. Quod si propterea non potestis,\nquia non adstat quam punire possitis, quur interfectricem innocentis\net castae tanta praedicatione laudatis? Quam certe\naput infernos iudices etiam tales, quales poetarum uestrorum\ncarminibus cantitantur, nulla ratione defenditis, constitutam\ninter illos scilicet,.\n\nqui sibi letum Insontes peperere manu lucemque perosi Proiecere animas;\n\ncui ad superna redire cupienti\n\n\n\n\n\n\n\n\n\nFas obstat, tristisque palus inamabilis undae Adligat.\n\n\nAn forte ideo ibi non est, quia non insontem, sed male sibi\nconsciam se peremit? Quid si enim (quod ipsa tantummodo\nnosse poterat) quamuis iuueni uiolenter inruenti etiam sua\nlibidine inlecta consensit idque in se puniens ita doluit, ut\nmorte putaret expiandum? Quamquam ne sic quidem se occidere\ndebuit, si fructuosam posset aput deos falsos agere\npaenitentiam. Verum tamen si forte ita est falsumque est\nillud, quod duo fuerunt et adulterium unus admisit, sed potius\nambo adulterium commiserunt, unus manifesta inuasione, altera\nlatente consensione, non se occidit insontem, et ideo potest a\nlitteratis eius defensoribus dici non esse aput inferos inter\nillos, <qui sibi letum insontes peperere manu.\\' Sed ita haec\ncausa ex utroque latere coartatur, ut, si extenuatur homicidium,\nadulterium confirmetur; si purgatur adulterium, homicidium\ncumuletur; nec omnino inuenitur exitus, ubi dicitur: Si adulterata,\nquur laudata; si pudica, quur occisa?*\n\nNobis tamen hoc tam nobili feminae huius exemplo ad\nistos refutandos, qui Christianis feminis in captiuitate conpressis\nalieni ab omni cogitatione sanctitatis insultant, sufficit\nquod in praeclaris eius laudibus dictum est: Duo fuerunt et\nadulterium unus admisit.\\' Talis enim ab eis Lucretia magis\ncredita est, quae se nullo adulterino potuerit maculare consensu.\nQuod ergo se ipsam, quoniam adulterum pertulit, etiam non\nadultera occidit, non est pudicitiae caritas, sed pudoris\n\n\n\n\n\n\ninfirmitas. Puduit enim eam turpitudinis alienae in se commissae\netiamsi non secum, et Romana mulier, laudis auida nimium,\nuerita est ne putaretur, quod uiolenter est passa cum uiueret,\nlibenter passa si uiueret. Unde ad oculos hominum testem .\nmentis suae illam poenam adhibendam putauit, quibus conscientiam\ndemonstrare non potuit. Sociam quippe facti se credi\nerubuit, si, quod alius in ea fecerat turpiter, ferret ipsa\npatienter. Non hoc fecerunt feminae Christianae, quae passae\nsimilia uiuunt tamen nec in se ultae sunt crimen alienum,\nne aliorum sceleribus adderent sua, si, quoniam hostes in eis\nconcupiscendo stupra commiserant, illae in se ipsis homicidia\nerubescendo committerent. Habent quippe intus gloriam castitatis,\ntestimonium conscientiae; habent autem coram oculis\nDei sui nec requirunt amplius, ubi quid recte faciant non\nhabent amplius, ne deuient ab auctoritate legis diuinae, cum\nmale deuitant offensionem suspicionis humanae.\nCAPUT XX. Nullam esse auctoritatem, quae Christianis in qualibet causa ius uoluntariae necis tribuat. Neque enim frustra in sanctis canonicis libris nusquam\nnobis diuinitus praeceptum permissumue reperiri potest, ut\nuel ipsius adipiscendae inmortalitatis uel ullius cauendi carendiue\nmali causa nobismet ipsis necem inferamus. Nam et\nprohibitos nos esse intellegendum est, ubi lex ait: Non\noccides, praesertim quia non addidit: \\'proximum tuum\\',\nsicut falsum testimonium cum uetaret: Falsum, inquit,\n\n\n\n\n\n\ntestimonium non dices aduersus proximum tuum.\nNec ideo tamen si aduersus se ipsum quisquam falsum testimonium\ndixerit, ab hoc crimine se putauerit alienum, quoniam\nregulam diligendi proximum a semet ipso dilector accepit,\nquando quidem scriptum est: Diliges pro x i mum tuum\ntamquam te ipsum. Porro si falsi testimonii non minus\nreus est qui de se ipso falsum fatetur, quam si aduersus\nproximum hoc faceret, cum in eo praecepto, quo falsum testimonium\nprohibetur, aduersus proximum prohibeatur possitque\nnon recte intellegentibus uideri non esse prohibitum, ut aduersus\nse ipsum quisque falsus testis adsistat: quanto magis\nintellegendum est non licere homini se ipsum occidere, cum\nin eo, quod scriptum est: Non occides, nihilo deinde addito,\nnullus, nec ipse utique cui praecipitur, intellegatur exceptus!\nUnde quidam hoc praeceptum etiam in bestias ac pecora\nconantur extendere, ut ex hoc nullum etiam illorum liceat\noccidere. Quur ergo non et herbas et quicquid humo radicitus\nalitur ac figitur? Nam et hoc genus rerum, quamuis non\nsentiat, dicitur uiuere ac per hoc potest et mori, proinde\netiam, cum uis adhibetur, occidi. Unde et apostolus, cum de\nhuius modi seminibus loqueretur: Tu, inquit, quod seminas\nnon uiuificatur, nisi moriatur; et in psalmo scriptum\nest: Occidit uites eorum in grandine. Num igitur ob\nhoc, cum audimus: Non occides, uirgultum uellere nefas\nducimus et Manichaeorum errori insanissime adquiescimus?\nHis igitur deliramentis remotis cum legimus: Non occides,\n\n\n\n\n\n\nsi propterea non accipimus hoc dictum de frutectis esse, quia\nnullus eis sensus est, nec de inrationabilibus animantibus,\nuolatilibus natatilibus, ambulatilibus reptilibus, quia nulla\nnobis ratione sociantur, quam non eis datum est nobiscum\nhabere communem (unde iustissima ordinatione creatoris et\nuita et mors eorum nostris usibus subditur): restat ut de\nhomine intellegamus, quod dictum est: Non occides, nec\nalterum ergo nec te. Neque enim qui se occidit aliud quam\nhominem occidit.\nCAPUT XXI. De interfectionibus hominum, quae ab homicidii crimine excipiuntur. Quasdam uero exceptiones eadem ipsa diuina fecit auctoritas,\nut non liceat hominem occidi. Sed his exceptis, quos Deus\noccidi iubet siue data lege siue ad personam pro tempore\nexpressa iussione, (non autem ipse occidit, qui ministerium\ndebet iubenti, sicut adminiculum gladius utenti; et ideo nequa..\nquam contra hoc praeceptum fecerunt, quo dictum est: Non\noccides, qui Deo auctore bella gesserunt aut personam\ngerentes publicae potestatis secundum eius leges, hoc est\niustissimae rationis imperium, sceleratos morte punierunt; et\nAbraham non solum non est culpatus crudelitatis crimine,\nuerum etiam laudatus est nomine pietatis, quod uoluit filium\nnequaquam scelerate, sed oboedienter occidere; et merito\nquaeritur utrum pro iussu Dei sit habendum, quod Iephte\n\n\n\n\n\n\nfiliam, quae patri occurrit, occidit, cum id se uouisset immolaturum\nDeo, quod ei redeunti de proelio uictori primitus\noccurrisset; nec Samson aliter excusatur, quod se ipsum cum\nhostibus ruina domus obpressit, nisi quia spiritus latenter\nhoc iusserat, qui per illum miracula faciebat) â€” his igitur exceptis,\nquos uel lex iusta generaliter uel ipse fons iustitiae\nDeus specialiter occidi iubet, quisquis hominem uel se ipsum\nuel quemlibet occiderit, homicidii crimine innectitur.\nCAPUT XXII. An umquam possit mors uoluntaria ad magni- tudinem animi pertinere. Et quicumque hoc in se ipsis perpetrauerunt, animi magnitudine\nfortasse mirandi, non sapientiae sanitate laudandi sunt.\nQuamquam si rationem diligentius consulas, ne ipsa quidem\nanimi magnitudo recte nominabitur, ubi quisque non ualendo\ntolerare uel quaeque aspera uel aliena peccata se ipse interemerit.\nMagis enim mens infirma deprehenditur, quae ferre\nnon potest uel duram sui corporis seruitutem uel stultam\nuulgi opinionem, maiorque animus merito dicendus est, qui\nuitam aerumnosam magis potest ferre quam fugere et humanum\niudicium maximeque uulgare, quod plerumque caligine erroris\ninuoluitur, prae conscientiae luce ac puritate contemnere.\nQuam ob rem si magno animo fieri putandum est, cum sibi\nhomo ingerit mortem, ille potius Theobrotus in hac animi\n\n\n\n\n\n\nmagnitudine reperitur, quem ferunt lecto Platonis libro, ubi\nde inmortalitate animae disputauit, se praecipitem dedisse de\nmuro adque ita ex hac uita emigrasse ad eam, quam credidit\nesse meliorem. Nihil enim urguebat aut calamitatis aut criminis\nseu uerum seu falsum, quod non ualendo ferre se auferret;\nsed ad capessendam mortem adque huius uitae suauia uincla\nrumpenda sola adfuit animi magnitudo. Quod tamen magne\npotius factum esse quam bene testis ei esse potuit Plato\nipse quem legerat, qui profecto id praecipue potissimumque\nfecisset uel etiam praecepisset, nisi ea mente, qua inmortalitatem\nanimae uidit, nequaquam faciendum, quin etiam prohibendum\nesse iudicasset.\n\nAt enim multi se interemerunt, ne in manus hostium peruenirent.\nNon modo quaerimus utrum sit factum, sed utrum\nfuerit faciendum. Sana quippe ratio etiam exemplis anteponenda\nest, cui quidem et exempla concordant, sed illa, quae tanto\ndigniora sunt imitatione, quanto excellentiora pietate. Non\nfecerunt patriarchae, non prophetae, non apostoli, quia et ipse\nDominus Christus, quando eos, si persecutionem paterentur,\nfugere admonuit de ciuitate in ciuitatem, potuit admonere\nut sibi manus inferrent, ne in manus persequentium peruenirent.\nPorro si hoc ille non iussit aut monuit, ut eo modo sui ex\nhac uita emigrarent, quibus migrantibus mansiones aeternas\npraeparaturum esse se promisit, quaelibet exempla proponant\n\n\n\n\n\n\ngentes, quae ignorant Deum, manifestum est hoc non licere\ncolentibus unum uerum Deum.\nCAPUT XXIII. Quale exemplum sit Catonis, qui se uictoriam Caesaris non ferens interemit. Sed tamen etiam illi praeter Lucretiam, de qua supra [satis]\nquod uidebatur diximus, non facile reperiunt de cuius auctoritate\npraescribant, nisi illum Catonem, qui se Uticae occidit;\nnon quia solus id fecit, sed quia uir doctus et probus habebatur,\nut merito putetur etiam recte fieri potuisse uel posse\nquod fecit. De cuius facto quid potissimum dicam, nisi quod\namici eius etiam docti quidam uiri, qui hoc fieri prudentius\ndissuadebant, inbecillioris quam fortioris animi facinus esse\ncensuerunt, quo demonstraretur non honestas turpia praecauens,\nsed infirmitas aduersa non sustinens? Hoc et ipse Cato in\nsuo carissimo filio iudicauit. Nam si turpe erat sub uictoria\nCaesaris uiuere, quur auctor huius turpitudinis filio fuit, quem\nde Caesaris benignitate omnia sperare praecepit? Quur non\net illum secum coegit ad mortem? Nam si eum filium, qui contra\nimperium in hostem pugnauerat, etiam uictorem laudabiliter\nTorquatus occidit, quur uictus uicto filio pepercit Cato,\nqui non pepercit sibi? An turpius erat contra imperium esse\nuictorem, quam contra decus ferre uictorem? Nullo modo\nigitur Cato turpe esse iudicauit sub uictore Caesare uiuere;\nalioquin ab hac turpitudine paterno ferro filium liberaret. Quid\n[est] ergo, nisi quod filium quantum amauit, cui parci a\nCaesare et sperauit et uoluit, tantum gloriae ipsius Caesaris,\n\n\n\n\nne ab illo etiam sibi parceretur, ut ipse Caesar dixisse fertur,\ninuidit aÌ‚â‚¬â€ [aut] ut aliquid nos mitius dicamus, erubuit?\nCAPUT XXIIII,Quod in ea uirtute, qua Regulus Catone praestantior fuit, multo magis emineant Christiani. Nolunt autem isti, contra quos agimus, ut sanctum uirum\nlob, qui tam horrenda mala in sua carne perpeti maluit quam\ninlata sibi morte omnibus carere cruciatibus, uel alios sanctos\nex litteris nostris summa auctoritate celsissimis fideque dignissimis,\nqui captiuitatem dominationemque hostium ferre quam\nsibi necem inferre maluerunt, Catoni praeferamus; sed ex\nlitteris eorum eundem illum M. Catoni Regulum praeferam.\nCato enim numquam Caesarem uicerat, cui uictus dedignatus\nest subici et, ne subiceretur, a se ipso elegit occidi: Regulus\nautem Poenos iam uicerat imperioque Romano Romanus imperator\nnon ex ciuibus dolendam, sed ex hostibus laudandam\nuictoriam reportauerat; ab eis tamen postea uictus maluit eos\nferre seruiendo quam eis se auferre moriendo. Proinde seruauit\net sub Carthaginiensium dominatione patientiam et in Romanorum\ndilectione constantiam, nec uictum auferens corpus ab\nhostibus nec inuictum animum a ciuibus. Nec quod se occidere\nnoluit, uitae huius amore fecit. Hoc probauit, cum causa\npromissi iurisque iurandi ad eosdem hostes, quos grauius in\nsenatu uerbis quam bello armis offenderat, sine ulla dubitatione\n\n\n\n\nremeauit. Tantus itaque uitae huius contemtor, cum saeuientibus\nhostibus per quaslibet poenas eam finire quam se ipse\nperimere maluit, magnum scelus esse, si se homo interimat,\nprocul dubio iudicauit. Inter omnes suos laudabiles et uirtutis\ninsignibus inlustres uiros non proferunt Romani meliorem,\nquem neque felicitas corruperit, nam in tanta uictoria mansit\npauperrimus, nec infelicitas fregerit, nam ad tanta exitia reuertit\nintrepidus. Porro si fortissimi et praeclarissimi uiri terrenae\npatriae defensores deorumque licet falsorum, non tamen fallaces\ncultores, sed ueracissimi etiam iuratores, qui hostes uictos more\nac iure belli ferire potuerunt, hi ab hostibus uicti se ipsos\nferire noluerunt et, cum mortem minime formidarent, uictores\ntamen dominos ferre quam eam sibi inferre maluerunt: quanto\nmagis Christiani, uerum Deum colentes et supernae patriae\nsuspirantes, ab hoc facinore temperabunt, si eos diuina dispositio\nuel probandos uel emendandos ad tempus hostibus subiugauerit,\nquos in illa humilitate non deserit, qui propter eos\ntam humiliter altissimus uenit, praesertim quos nullius militaris\npotestatis uel talis militiae iura constringunt ipsum hostem\nferire superatum. Quis ergo tam malus error obrepit, ut homo\nse occidat, uel quia in eum peccauit, uel ne in eum peccet\ninimicus, cum uel peccatorem uel peccaturum ipsum occidere\nnon audeat inimicum?\nCAPUT XXV. Quod peccatum non per peccatum debeat declinari. At enim timendum est et cauendum, ne libidini subditum\ncorpus inlecebrosissima uoluptate animum adliciat consentire\n\n\n\n\npeccato. Proinde, inquiunt, non iam propter alienum, sed\npropter suum peccatum, antequam hoc quisque committat, se\ndebet occidere. Nullo modo quidem hoc faciet animus, ut\nconsentiat libidini carnis suae aliena libidine concitatae, qui\nDeo potius eiusque sapientiae quam corpori eiusque concupiscentiae\nsubiectus est. Verum tamen si detestabile facinus et\ndamnabile scelus est etiam se ipsum hominem occidere, sicut\nueritas manifesta proclamat, quis ita desipiat ut dicat: \\'lam nunc\nperpetremus homicidium, ne postea forte incidamus in adulterium\\'?\nNonne si tantum dominatur iniquitas, ut non innocentia,\nsed peccata potius eligantur, satius est incertum de futuro\nadulterium quam certum de praesenti homicidium? Nonne satius\nest flagitium committere, quod paenitendo sanetur, quam tale\nfacinus, ubi locus salubris paenitentiae non relinquitur? Haec\ndixi propter eos uel eas, quae non alieni, sed proprii peccati\ndeuitandi causa, ne sub alterius libidine etiam excitatae suae\nforte consentiant, uim sibi, qua moriantur, inferendam putant.\nCeterum absit a mente Christiana, quae Deo suo fidit in\neoque spe posita eius adiutorio nititur, absit, inquam, ut\nmens talis quibuslibet carnis uoluptatibus ad consensum turpitudinis\ncedat. Quod si illa concupiscentialis inoboedientia,\nquae adhuc in membris moribundis habitat, praeter nostrae\nuoluntatis legem quasi lege sua mouetur, quanto magis absque\nculpa est in corpore non consentientis, si absque culpa est in\ncorpore dormientis!\nCAPUT XXVI. De his, quae fieri non licent, cum a sanctis facta noscuntur, qua ratione facta credenda sint. Sed quaedam, inquiunt, sanctae feminae tempore persecutionis,\nut insectatores suae pudicitiae deuitarent, in rapturum\nadque necaturum se fluuium proiecerunt eoque modo defunctae\nsunt earumque martyria in catholica ecclesia ueneratione celeberrima\nfrequentantur. De his nihil temere audeo iudicare.\nUtrum enim ecclesiae aliquibus fide dignis testificationibus,\nut earum memoriam sic honoret, diuina persuaserit auctoritas,\nnescio; et fieri potest ut ita sit. Quid si enim hoc fecerunt,\nnon humanitus deceptae, sed diuinitus iussae, nec errantes,\nsed oboedientes? sicut de Samsone aliud nobis fas non est\ncredere. Cum autem Deus iubet seque iubere sine ullis am.\nbagibus intimat, quis oboedientiam in crimen uocet? quis\nobsequium pietatis accuset? Sed non ideo sine scelere facit,\nquisquis Deo filium immolare decreuerit, quia hoc Abraham\netiam laudabiliter fecit. Nam et miles cum oboediens potestati,\nsub qualibet legitime constitutus est, hominem occidit, nulla.\nciuitatis suae lege reus est homicidii, immo, nisi fecerit, reus\nest imperii deserti adque contemti; quod si sua sponte adque\nauctoritate fecisset, crimen effusi humani sanguinis incidisset.\nItaque unde punitur si fecit iniussus. inde punietur nisi fecerit\niussus. Quod si ita est iubente imperatore, quanto magis\niubente creatore! Qui ergo audit non licere se occidere, faciat,\nsi iussit cuius non licet iussa contemnere; tantummodo uideat\n\n\n\n\nutrum diuina iussio nullo nutet incerto. Nos per aurem conscientiam\nconuenimus, occultorum nobis iudicium non usurpamus.\nNemo scit quid agatur in homine nisi spiritus\nhominis, qui in ipso est. Hoc dicimus, hoc adserimus,\nhoc modis omnibus adprobamus, neminem spontaneam mortem\nsibi inferre debere uelut fugiendo molestias temporales, ne\nincidat in perpetuas; neminem propter aliena peccata, ne hoc\nipse incipiat habere grauissimum proprium, quem non polluebat\nalienum; neminem propter sua peccata praeterita, propter quae\nmagis hac uita opus est, ut possint paenitendo sanari; neminem\nuelut desiderio uitae melioris, quae post mortem speratur,\nquia reos suae mortis melior post mortem uita non suscipit.\nCAPUT XXVII. An propter declinationem peccati mors spontanea adpetenda sit. Restat una causa, de qua dicere coeperam, qua utile putatur\nut se quisque interficiat, scilicet ne in peccatum inruat uel\nblandiente uoluptate uel dolore saeuiente. Quam causam si\nuoluerimus admittere, eo usque progressa perueniet, ut hortandi\nsint homines tunc se potius interimere, cum lauacro\nsanctae regenerationis abluti uniuersorum remissionem acceperint\npeccatorum. Tunc enim tempus est cauendi omnia\nfutura peccata, cum sunt omnia deleta praeterita. Quod si\nmorte spontanea recte fit, quur non tunc potissimum fit?\nQuur baptizatus sibi quisque parcit? Quur liberatum caput\n\n\n\n\n\n\ntot rursus uitae huius periculis inserit, cum sit facillimae\npotestatis inlata sibi nece omnia deuitare scriptumque sit:\nQui amat periculum, incidet in illud? Quur ergo\namantur tot et tanta pericula uel certe, etiamsi non amantur,\nsuscipiuntur, cum manet in hac uita, cui abscedere licitum\nest? An uero tam insulsa peruersitas cor euertit et a consideratione\nueritatis auertit, ut, si se quisque interimere debet,\nne unius captiuantis dominatu conruat in peccatum, uiuendum\nsibi existimet, ut ipsum perferat mundum per omnes horas\ntentationibus plenum, et talibus, qualis sub uno domino\nformidatur, et innumerabilibus ceteris, sine quibus haec uita\nnon ducitur? Quid igitur causae est, quur in eis exhortationibus\ntempora consumamus. quibus baptizatos adloquendo studemus\naccendere siue ad uirginalem integritatem siue ad continentiam\nuidualem siue ad ipsam tori coniugalis fidem, cum\nhabeamus meliora et ab omnibus peccandi periculis remota\nconpendia, ut, quibuscumque post remissionem recentissimam\npeccatorum adripiendam mortem sibique ingerendam persuadere\npotuerimus, eos ad Dominum saniores purioresque mittamus?\nPorro si, quisquis hoc adgrediendum et suadendum putat,\nnon dico desipit, sed insanit: qua tandem fronte homini dicit:\n<Interfice te, ne paruis tuis peccatis adicias grauius, dum\nuiuis sub domino barbaris moribus inpudico\\', qui non potest\nnisi sceleratissime dicere: \\'Interfice te peccatis tuis omnibus\nabsolutis, ne rursus talia uel etiam peiora committas, dum\n\n\n\n\n\n\nnimis in mundo tot inpuris uoluptatibus inlecebroso, tot nefandis\ncrudelitatibus furioso, tot erroribus et terroribus inimico\\'?\nHoc quia nefas est dicere, nefas est profecto se occidere.\nNam si hoc sponte faciendi ulla causa iusta esse posset,\nprocul dubio iustior quam ista non esset. Quia uero nec ista\nest, ergo nulla est.\nCAPUT XXVIII. Quo iudicio Dei in corpora continentium libido hostilis peccare permissa sit. Non itaque uobis, o fideles Christi, sit taedio uita uestra,\nsi ludibrio fuit hostibus castitas uestra. Habetis magnam\nueramque consolationem, si fidam conscientiam retinetis non\nuos consensisse peccatis eorum, qui in uos peccare permissi\nsunt. Quod si forte, quur permissi sint, quaeritis, alta quidem\nest prouidentia creatoris mundi adque rectoris, et inscrutabilia\nsunt iudicia eius et inuestigabiles uiae\neius; uerum tamen interrogate fideliter animas uestras, ne\nforte de isto integritatis et continentiae uel pudicitiae bono\nuos inflatius extulistis et humanis laudibus delectatae in hoc\netiam aliquibus inuidistis. Non accuso quod nescio, nec audio\nquod uobis interrogata uestra corda respondent. Tamen si ita\nesse responderint, nolite admirari hoc uos amisisse, unde\nhominibus placere gestistis, illud uobis remansisse, quod\nostendi hominibus non potest. Si peccantibus non consensistis,\ndiuinae gratiae, ne amitteretur, diuinum accessit auxilium;\nhumanae gloriae, ne amaretur, humanum successit obprobrium.\nIn utroque consolamini, pusillanimes, illinc probatae hinc\ncastigatae, illinc iustificatae hinc emendatae. Quarum uero\n\n\n\n\n\n\n\n\n\n\ncorda interrogata respondent numquam se de bono uirginitatis\nuel uiduitatis uel coniugalis pudicitiae superbisse, sed humilibus\nconsentiendo de dono Dei cum tremore exultasse, nec\ninuidisse cuiquam paris excellentiam sanctitatis et castitatis,\nsed humana laude postposita, quae tanto maior deferri solet,\nquanto est bonum rarius quod exigit laudem, optasse potius\nut amplior earum numerus esset, quam ut ipsae in paucitate\namplius eminerent: nec istae, quae tales sunt, si earum quoque\naliquas barbarica libido conpressit, permissum hoc esse causentur,\nnec ideo Deum credant ista neglegere, quia permittit\nquod nemo inpune committit. Quaedam enim ueluti pondera\nmalarum cupiditatum et per occultum praesens diuinum iudicium\nrelaxantur et manifesto ultimo reseruantur. Fortassis\nautem istae, quae bene sibi sunt consciae non se ex isto\ncastitatis bono cor inflatum extulisse, et tamen uim hostilem\nin carne perpessae sunt, habebant aliquid latentis infirmitatis,\nquae posset in superbiae fastum. si hanc humilitatem in uastatione\nilla euasissent, extolli. Sicut ergo quidam morte rapti\nsunt, ne malitia mutaret intellectum eorum, ita quiddam ab\nistis ui raptum est, ne prosperitas mutaret modestiam earum.\nUtrisque igitur, quae de carne sua, quod turpem nullius esset\nperpessa contactum, uel iam superbiebant uel superbire, si\nnec hostium uiolentia contrectata esset, forsitan poterant, non\nablata est castitas, sed humilitas persuasa; illarum tumori\nsuccursum est inmanenti, istarum occursum est inminenti.\n\n\n\n\n\n\n\n\nQuamquam et illud non sit tacendum, quod quibusdam, quae\nista perpessae sunt, potuit uideri continentiae bonum in bonis\ncorporalibus deputandum et tunc manere, si nullius libidine\ncorpus adtrectaretur; non esse autem positum in solo adiuto\ndiuinitus robore uoluntatis, ut sit sanctum et corpus et\nspiritus; nec tale bonum esse, quod inuito animo non possit\nauferri: qui error eis fortasse sublatus est. Cum enim cogitant.\nqua conscientia Deo seruierint, et fide inconcussa non de illo\nsentiunt, quod ita sibi seruientes eumque inuocantes deserere\nullo modo potuerit, quantumque illi castitas placeat dubitare\nnon possunt, uident esse consequens nequaquam illum fuisse\npermissurum, ut haec acciderent sanctis suis, si eo modo\nperire posset sanctitas, quam contulit eis et diligit in eis.\nCAPUT XXVIIII. Quid familia Christi l\\'espondere debeat infidelibus, cum exprobrant, quod eam a furore hostium non liberauerit Christus. Habet itaque omnis familia summi et ueri Dei consolationem\nsuam, non fallacem nec in spe rerum nutantium uel labentium\nconstitutam, uitamque etiam ipsam temporalem minime paenitendam,\nin qua eruditur ad aeternam, bonisque terrenis tamquam\nperegrina utitur nec capitur, malis autem aut probatur\naut emendatur. Illi uero, qui probitati eius insultant eique\ndicunt, cum forte in aliqua temporalia mala deuenerit: Ubi\nest Deus tuus? ipsi dicant, ubi sint di eorum, cum talia\n\n\n\n\n\n\n\n\npatiuntur, pro quibus euitandis eos uel colunt uel colendos\nesse contendunt. Nam ista respondet: Dens meus ubique\npraesens, ubique totus, nusquam inclusus, qui possit adesse\nsecretus, abesse non motus; ille cum me aduersis rebus exagitat,\naut merita examinat aut peccata castigat mercedemque\nmihi aeternam pro toleratis pie malis temporalibus seruat;\nuos autem qui estis, cum quibus loqui dignum sit saltem de\ndis uestris, quanto minus de Deo meo, qui terribilis est\nsuper omnes deos, quoniam di gentium daemonia,\nDominus autem caelos fecit.\nCAPUT XXX. Quam pudendis prosperitatibus afluere uelint, qui de Christianis temporibus conqueruntur. Si Nasica ille Scipio uester quondam pontifex uiueret, quem\nsub terrore belli Punici in suscipiendis Phrygiis sacris, cum\nuir optimus quaereretur, uniuersus senatus elegit, cuius os\nfortasse non auderetis aspicere, ipse uos ab hac inpudentia\ncohiberet. Quur enim adflicti rebus aduersis de temporibus\nquerimini Christianis, nisi quia uestram luxuriam cupitis\nhabere securam et perditissimis moribus remota omni molestiarum\nasperitate diffluere? Neque enim propterea cupitis\nhabere pacem et omni genere copiarum abundare, ut his bonis\nhoneste utamini, hoc est modeste sobrie, temperanter pie, sed\nut infinita uarietas uoluptatum insanis effusionibus exquiratur,\nsecundisque rebus ea mala oriantur in moribus, quae\n\n\n\n\n\n\nsaeuientibus peiora sunt hostibus. At ille Scipio pontifex maximus\nuester, ille iudicio totius senatus uir optimus, istam uobis\nmetuens calamitatem nolebat aemulam tunc imperii Romani\nCarthaginem dil\\'ui et decernenti ut dirueretur contradicebat\nCatoni, timens infirmis animis hostem securitatem, et tamquam\npupillis ciuibus idoneum tutorem necessarium uidens esse\nterrorem. Nec eum sententia fefellit: re ipsa probatum est\nquam uerum diceret. Deleta quippe Carthagine magno scilicet\nterrore Romanae rei publicae depulso et extincto tanta de\nrebus prosperis orta mala continuo subsecuta sunt, ut corrupta\ndiruptaque concordia prius saeuis cruentisque seditionibus,\ndeinde mox malarum conexione causarum bellis etiam ciuilibus\ntantae strages ederentur, tantus sanguis effunderetur, tanta\ncupiditate proscriptionum ac rapinarum ferueret inmanitas, ut\nRomani illi, qui uita integriore mala metuebant ab hostibus,\nperdita integritate uitae crudeliora paterentur a ciuibus; eaque\nipsa libido dominandi, quae inter alia uitia generis humani\nmeracior inerat uniuerso populo Romano, postea quam in paucis\npotentioribus uicit, obtritos fatigatosque ceteros etiam iugo\nseruitutis obpressit.\nCAPUT XXXI. Quibus uitiorum gradibus aucta sit in Romanis cupido regnandi. Nam quando illa quiesceret in superbissimis mentibus,\ndonec continuatis honoribus ad potestatem regiam peruenil\\'et?\nHonorum porro continuandorum facultas non esset, nisi ambitio\npraeualeret. Minime autem praeualeret ambitio, nisi in populo\nauaritia luxuriaque corrupto. Auarus uero luxuriosusque\n\n\n\n\npopulus secundis rebus effectus est, quas Nasica ille prouidentissime\ncauendas esse censebat, quando ciuitatem hostium maximam\nfortissimam opulentissimam nolebat auferri, ut timore\nlibido premeretur, libido pressa non luxuriaretur luxuriaque\ncohibita nec auaritia grassaretur; quibus uitiis obseratis ciuitati\nutilis uirtus floreret et cresceret eique uirtuti libertas\ncongrua permaneret. Hinc etiam erat et ex hac prouidentissima\npatriae caritate ueniebat, quod idem ipse uester pontifex\nmaximus, a senatu illius temporis (quod saepe dicendum est)\nelectus sine ulla sententiarum discrepantia uir optimus, caueam\ntheatri senatum construere molientem ab hac dispositione et\ncupiditate conpescuit persuasitque oratione grauissima, ne\nGraecam luxuriam uirilibus patriae moribus paterentur obrepere\net ad uirtutem labefactandam eneruandamque Romanam peregrinae\nconsentire nequitiae, tantumque auctoritate ualuit, ut\nuerbis eius commota senatoria prouidentia etiam subsellia,\nquibus ad horam congestis in ludorum spectaculo iam uti\nciuitas coeperat, deinceps prohiberet adponi. Quanto studio\niste ab urbe Roma ludos ipsos scaenicos abstulisset, si\nauctoritati eorum, quos deos putabat, resistere auderet, quos\nesse noxios daemones non intellegebat aut, si intellegebat,\nplacandos etiam ipse potius quam contemnendos existimabat.\nNondum enim fuerat declarata gentibus superna doctrina, quae\nfide cor mundans ad caelestia uel supercaelestia capessenda\nhumili pietate humanum mutaret adfectum et a dominatu\nsuperborum daemonum liberaret.\nCAPUT XXXII. De scaenicorum institutione ludorum. Verum tamen scitote, qui ista nescitis et qui uos scire\ndissimulatis, aduertite, qui aduersus liberatorem a talibus\ndominis murmuratis: ludi scaenici, spectacula turpitudinum et\nlicentia uanitatum, non hominum uitiis, sed deorum uestrorum\niussis Romae instituti sunt. Tolerabilius diuinos honores deferretis\nilli Scipioni quam deos huius modi coleretis. Neque enim\nerant illi di suo pontifice meliores. Ecce adtendite, si mens\ntam diu potatis erroribus ebria uos aliquid sanum cogitare\npermittit! Di propter sedandam corporum pestilentiam ludos\nsibi scaenicos exhiberi iubebant; pontifex autem propter animorum\ncauendam pestilentiam ipsam scaenam constitui prohibebat.\nSi aliqua luce mentis animum corpori praeponitis,\neligite quem colatis! Neque enim et illa corporum pestilentia\nideo conquieuit, quia populo bellicoso et solis antea ludis\ncircensibus adsueto ludorum scaenicorum delicata subintrauit\ninsania; sed astutia spirituum nefandorum praeuidens illam\npestilentiam iam fine debito cessaturam aliam longe grauiorem,\nqua plurimum gaudet, ex hac occasione non corporibus, sed\nmoribus curauit inmittere, quae animos miserorum tantis\nobcaecauit tenebris, tanta foedauit deformitate, ut etiam modo\n(quod incredibile forsitan erit, si a nostris posteris audietur)\nRomana urbe uastata, quos pestilentia ista possedit adque\ninde fugientes Carthaginem peruenire potuerunt, in theatris\ncottidie certatim pro histrionibus insanirent.\nCAPUT XXXIII. De uitiis Romanorum, quos patriae non correxit euersio. 0 mentes amentes! quis est hic tantus non error, sed furor,\nut exitium uestrum, sicut audiuimus, plangentibus orientalibus\npopulis et maximis ciuitatibus in remotissimis terris publicum\nluctum maeroremque ducentibus uos theatra quaereretis intraretis\ninpleretis, et multo insaniora quam fuerant antea faceretis?\nHanc animorum labem ac pestem, hanc probitatis et honestatis\neuersionem uobis Scipio ille metuebat, quando construi theatra\nprohibebat, quando rebus prosperis uos facile corrumpi adque\neuerti posse cernebat, quando uos securos esse ab hostili\nterrore nolebat. Neque enim censebat ille felicem esse rem\npublicam stantibus moenibus, ruentibus moribus. Sed in uobis\nplus ualuit quod daemones inpii seduxerunt, quam quod\nhomines prouidi praecauerunt. Hinc est quod mala, quae\nfacitis, uobis inputari non uultis, mala uero, quae patimini,\nChristianis temporibus inputatis. Neque enim in uestra securitate\npacatam rem publicam, sed luxuriam quaeritis inpunitam.\nqui deprauati rebus prosperis nec corrigi potuistis aduersis.\nV Volebat uos ille Scipio terreri ab hoste, ne in luxuriam\nflueretis: nec contriti ab hoste luxuriam repressistis, perdidistis\nutilitatem calamitatis, et miserrimi facti estis et pessimi\npermansistis.\nCAPUT XXXIIII. De clementia Dei, quae Urbis excidium temperauit. Et tamen quod uiuitis Dei est, qui uobis parcendo admonet,\nut corrigamini paenitendo; qui uobis etiam ingratis praestitit,\n\n\n\n\nut uel sub nomine seruorum eius uel in locis martyrum eius\nhostiles manus euaderetis. Romulus et Remus asylum constituisse\nperhibentur, quo quisquis confugeret ab omni noxa\nliber esset, augere quaerentes creandae multitudinem ciuitatis.\nMirandum in honorem Christi processit exemplum. Hoc constituerunt\neuersores Urbis, quod constituerant antea conditores.\nQuid autem magnum, si hoc fecerunt illi, ut ciuium suorum\nnumerus subpleretur, quod fecerunt isti, ut suorum hostium\nnumerositas seruaretur?\nCAPUT XXXV. De latentibus inter inpios ecclesiae filiis et de falsis intra ecclesiam Christianis. Haec et talia, si qua uberius et commodius potuerit, respondeat\ninimicis suis redemta familia domini Christi et peregrina\nciuitas regis Christi. Meminerit sane in ipsis inimicis latere\nciues futuros, ne infructuosum uel aput ipsos putet, quod,\ndonec perueniat ad confessos, portat infensos; sicut ex illorum\nnumero etiam Dei ciuitas habet secum, quamdiu peregrinatur\nin mundo, conexos communione sacramentorum, nec secum\nfuturos in aeterna sorte sanctorum, qui partim in occulto,\npartim in aperto sunt, qui etiam cum ipsis inimicis aduersus\nDeum, cuius sacramentum gerunt, murmurare non dubitant,\nmodo cum illis theatra, modo ecclesias nobiscum replentes.\nDe correctione autem quorundam etiam talium multo minus\nest desperandum, si aput apertissimos aduersarios praedestinati\namici latitant, adhuc ignoti etiam sibi. Perplexae quippe sunt\nistae duae ciuitates in hoc saeculo inuicemque permixtae,\ndonec ultimo iudicio dirimantur; de quarum exortu et procursu\net debitis finibus quod dicendum arbitror, quantum diuinitus\nadiuuabor, expediam propter gloriam ciuitatis Dei, quae alienis\na contrario comparatis clarius eminebit.\nCAPUT XXXVI. De quibus causis sequenti disputatione sit disserendum. Sed adhuc mihi quaedam dicenda sunt aduersus eos, qui\nRomanae rei publicae clades in religionem nostram referunt,\nqua dis suis sacrificare prohibentur. Commemoranda sunt\nenim quae et quanta occurrere potuerint uel satis esse uidebuntur\nmala, quae illa ciuitas pertulit uel ad eius imperium\nprouinciae pertinentes, antequam eorum sacrificia prohibita\nfuissent; quae omnia procul dubio nobis tribuerent, si iam\nuel illis clareret nostra religio, uel ita eos a sacris sacrilegis\nprohiberet. Deinde monstrandum est, quos eorum mores et\nquam ob causam Deus uerus ad augendum imperium adiuuare\ndignatus est, in cuius potestate sunt regna omnia, quamque\nnihil eos adiuuerint hi, quos deos putant, et potius quantum\ndecipiendo et fallendo nocuerint. Postremo aduersus eos\ndicetur, qui manifestissimis documentis confutati adque conuicti\nconantur adserere non propter uitae praesentis utilitatem,\nsed propter eam, quae post mortem futura est, colendos deos.\nQuae, nisi fallor, quaestio multo erit operosior et subtiliore\ndisputatione dignior, ut et contra philosophos in ea disseratur,\nnon quoslibet, sed qui aput illos excellentissima gloria\nclari sunt et nobiscum multa sentiunt, et de animae inmortali\ntate et quod Deus uerus mundum condiderit et de prouidentia\neius, qua uniuersum quod condidit regit. Sed quoniam\net ipsi in illis, quae contra nos sentiunt, refellendi sunt, deesse\nhuic officio non debemus, ut refutatis inpiis contradictionibus\npro uiribus, quas Deus impertiet, adseramus ciuitatem Dei\n\n\n\n\nueramque pietatem et Dei cultum, in quo uno ueraciter sempiterna\nbeatitudo promittitur. Hic itaque modus sit huius\nuoluminis, ut deinceps disposita ab alio sumamus exordio.\nCAPUT I. De modo, qui necessitati disputationis adhibendus est. Si rationi perspicuae ueritatis infirmus humanae consuetudinis\nsensus non auderet obsistere, sed doctrinae salubri\nlanguorem suum tamquam medicinae subderet, donec diuino\nadiutorio fide pietatis inpetrante sanaretur, non multo sermone\nopus esset ad conuincendum quemlibet uanae opinationis errorem\nhis, qui recte sentiunt et sensa uerbis sufficientibus explicant.\nNunc uero quoniam ille est maior et taetrior insipientium\nmorbus animorum, quo inrationabiles motus suos, etiam post\nrationem plene redditam, quanta homini ab homine debetur, siue\nnimia caecitate, qua nec aperta cernuntur, siue obstinatissima\nperuicacia, qua et ea quae cernuntur non feruntur, tamquam\nipsam rationem ueritatemque defendunt, fit necessitas copiosius\ndicendi plerumque res claras, uelut eas non spectantibus intuendas,\nsed quodam modo tangendas palpantibus et coniuentibus\nofferamus. Et tamen quis disceptandi finis erit et loquendi\nmodus, si respondendum esse respondentibus semper existi-\n25 memus? Nam qui uel non possunt intellegere quod dicitur,\n\n\n\n\nuel tam duri sunt aduersitate mentis, ut, etiamsi intellexerint,\nnon oboediant, respondent, ut scriptum est, et loquuntur\niniquitatem adque infatigabiliter uani sunt. Quorum dicta\ncontraria si totiens uelimus refellere, quotiens obnixa fronte\nstatuerint non cogitare quid dicant, dum quocumque modo\nnostris disputationibus contradicant, quam sit infinitum et aerumnosum\net infructuosum uides. Quam ob rem, nec te ipsum,\n[mi] fili Marcelline, nec alios, quibus hic labor noster in\nChristi caritate utiliter ac liberaliter seruit, tales meorum\nscriptorum uelim iudices, qui responsionem semper desiderent.\ncum his quae leguntur audierint aliquid contradici, ne fiant\nsimiles earum muliercularum, quas commemorat apostolus\nsemper discentes et numquam ad ueritatis scientiam\nperuenientes. ,\nCAPUT II. De his, quae primo uolumine expedita sunt. Superiore itaque libro, cum de ciuitate Dei dicere instituissem,\nunde hoc uniuersum opus illo adiuuante in manus\nsumtum est, occurrit mihi resistendum esse primitus eis,\nqui haec bella, quibus mundus iste conteritur, maximeque\nRomanae urbis recentem a barbaris uastationem Christianae\nreligioni tribuunt, qua prohibentur nefandis sacrificiis seruire\ndaemonibus, cum potius hoc tribuere deberent Christo, quod\npropter eius nomen contra institutum moremque bellorum eis,\nquo confugerent, religiosa et amplissima loca barbari libera\n\n\n\n\n\n\npraebuerunt, adque in multis famulatum deditum Christo non\nsolum uerum, sed etiam timore confictum sic honorauerunt,\nut, quod in eos belli iure fieri licuisset, inlicitum sibi esse\niudicarent. Inde incidit quaestio, quur haec diuina beneficia\net ad inpios ingratosque peruenerint, et quur itidem illa\ndura, quae hostiliter facta sunt, pios cum inpiis pariter adflixerint?\nQuam quaestionem per multa diffusam (in omnibus\nenim cottidianis uel Dei muneribus uel hominum cladibus,\nquorum utraque bene ac male uiuentibus permixte adque\nindiscrete saepe accidunt, solet multos mouere) ut pro suscepti\noperis necessitate dissoluerem, aliquantum inmoratus sum\nmaxime ad consolandas sanctas feminas et pie castas, in quibus\nab hoste aliquid perpetratum est, quod intulit uerecundiae\ndolorem, etsi non abstulit pudicitiae firmitatem, ne paeniteat\neas uitae, quas non est unde possit paenitere nequitiae. Deinde\npauca dixi in eos, qui Christianos aduersis illis rebus adfectos\net praecipue pudorem humiliatarum feminarum quamuis castarum\nadque sanctarum proteruitate inpudentissima exagitant,\ncum sint nequissimi et inreuerentissimi, longe ab eis ipsis\nRomanis degeneres, quorum praeclara multa laudantur et\nlitterarum memoria celebrantur, immo illorum gloriae uehementer\naduersi. Romam quippe partam ueterum auctamque\nlaboribus foediorem stantem fecerant quam ruentem, quando\nquidem in ruina eius lapides et ligna, in istorum autem uita\nomnia non murorum, sed morum munimenta adque ornamenta\nceciderunt, cum funestioribus eorum corda cupiditatibus quam\nignibus tecta illius urbis arderent. Quibus dictis primum\nterminaui librum. Deinceps itaque dicere institui, quae mala\n\n\n\n\nciuitas illa perpessa sit ab origine sua siue aput se ipsam\nsiue in prouinciis sibi iam subditis, quae omnia Christianae\nreligioni tribuerent, si iam tunc euangelica doctrina aduersus\nfalsos et fallaces eorum deos testificatione liberrima personaret.\nCAPUT III. De adsumenda historia, qua ostendatur, quae mala acciderint Romanis, cum deos colerent, antequam religio Christiana obcresceret. Memento autem me ista commemorantem adhuc contra\ninperitos agere, ex quorum inperitia illud quoque ortum est\nuulgare prouerbium: Pluuia defit, causa Christiani sunt. Nam\nqui eorum studiis liberalibus instituti amant historiam, facillime\nista nouerunt; sed ut nobis ineruditorum turbas infestissimas\nreddant, se nosse dissimulant adque hoc aput uulgus confirmare\nnituntur, clades, quibus per certa interualla locorum\net temporum genus humanum oportet adfligi, causa accidere\nnominis Christiani, quod contra deos suos ingenti fama et\npraeclarissima celebritate per cuncta diffunditur. Recolant ergo\nnobiscum, antequam Christus uenisset in carne, antequam\neius nomen ea, cui frustra inuident, gloria populis innotesceret,\nquibus calamitatibus res Romanae multipliciter uarieque contritae\nsint, et in his defendant, si possunt, deos suos, si\npropterea coluntur, ne ista mala patiantur cultores eorum;\nquorum si quid nunc passi fuerint, nobis inputanda esse\n\n\n\n\ncontendunt. Quur enim ea, quae dicturus sum, permiserunt accidere\ncultoribus suis, antequam eos declaratum Christi nomen\noffenderet eorumque sacrificia prohiberet?\nCAPUT IIII. Quod cultores deorum nulla umquam a dis suis praecepta probitatis acceperint et in sacris eorum turpia quaeque celebrauerint. Primo ipsos mores ne pessimos haberent, quare di eorum\ncurare noluerunt? Deus enim uerus eos, a quibus non colebatur,\nmerito neglexit; di autem illi, a quorum cultu se\nprohiberi homines ingratissimi conqueruntur, cultores suos ad\nbene uiuendum quare nullis legibus adiuuerunt? Utique dignum\nerat, ut, quo modo isti illorum sacra, ita illi istorum facta curarent.\nSed respondetur, quod uoluntate propria quisque malus est.\nQuis hoc negauerit? Verum tamen pertinebat ad consultores\ndeos uitae bonae praecepta non occultare populis cultoribus suis,\nsed clara praedicatione praebere, per uates etiam conuenire\nadque arguere peccantes, palam minari poenas male agentibus.\npraemia recte uiuentibus polliceri. Quid umquam tale in\ndeorum illorum templis prompta et eminenti uoce concrepuit?\nVeniebamus etiam nos aliquando adulescentes ad spectacula\nludibriaque sacrilegiorum, spectabamus arrepticios, audiebamus\nsynphoniacos, ludis turpissimis, qui dis deabusque exhibebantur,\noblectabamur, Caelesti uirgini et Berecynthiae matri omnium,\nante cuius lecticam die sollemni lauationis eius talia\nper publicum cantitabantur a nequissimis scaenicis, qualia,\n\n\n\n\nnon dico matrem deorum, sed matrem qualiumcumque senatorum\nuel quorumlibet honestorum uirorum, immo uero qualia\nnec matrem ipsorum scaenicorum deceret audire. Habet\nenim quiddam erga parentes humana uerecundia, quod nec\nipsa nequitia possit auferre. Illam proinde turpitudinem obscenorum\ndictorum adque factorum scaenicos ipsos domi suae\nproludendi causa coram matribus suis agere puderet, quam\nper publicum agebant coram deum matre spectante adque\naudiente utriusque sexus frequentissima multitudine. Quae si\ninlecta curiositate adesse potuit circumfusa, saltem offensa\ncastitate debuit abire confusa. Quae sunt sacrilegia, si illa\nsunt sacra? aut quae inquinatio, si illa lauatio? Et haec\nfercula appellabantur, quasi celebraretur conuiuium, quo uelut\nsuis epulis inmunda daemonia pascerentur. Quis enim non\nsentiat cuius modi spiritus talibus obscenitatibus delectentur,\nnisi uel nesciens, utrum omnino sint ulli inmundi spiritus\ndeorum nomine decipientes, uel talem agens uitam, in qua\nistos potius quam Deum uerum et optet propitios et formidet\niratos?\nCAPUT V. De obscenitatibus, quibus mater deum a cultoribus suis honorabatur. Nequaquam istos, qui flagitiosissimae consuetudinis uitiis\noblectari magis quam obluctari student, sed illum ipsum\nNasicam Scipionem, qui uir optimus a senatu electus est,\ncuius manibus eiusdem daemonis simulacrum susceptum est\nin Urbemque peruectum, habere de hac re iudicem uellem.\nDiceret nobis, utrum matrem suam tam optime de re publica\nuellet mereri, ut ei diuini honores decernerentur; sicut et\nGraecos et Romanos aliasque gentes constat quibusdam\n\n\n\n\ndecreuisse mortalibus, quorum erga se beneficia magnipenderant,\neosque inmortales factos adque in deorum numerum receptos\nesse crediderant. Profecto ille tantam felicitatem suae matri.\nsi fieri posset, optaret. Porro si ab illo deinde quaereremus.\nutrum inter eius diuinos honores uellet illa turpia celebrari:\nnonne se malle clamaret, ut sua mater sine ullo sensu mortua\niaceret, quam ad hoc dea uiueret, ut illa libenter audiret?\nAbsit, ut senator populi Romani ea mente praeditus, qua\ntheatrum aedificari in urbe fortium uirorum prohibuit, sic\nuellet coli matrem suam, ut talibus dea sacris propitiaretur,\nqualibus matrona uerbis offenderetur. Nec ullo modo crederet\nuerecundiam laudabilis feminae ita in contrarium diuinitate\nmutari, ut honoribus eam talibus aduocarent cultores sui,\nqualibus conuiciis in quempiam iaculatis, cum inter homines\nuiueret, nisi aures clauderet seseque subtraheret, erubescerent\npro illa et propinqui et maritus et liberi. Proinde talis mater\ndeum, qualem habere matrem puderet quemlibet etiam pessimum\nuirum, Romanas occupatura mentes quaesiuit optimum\nuirum, non quem monendo et adiuuando faceret, sed quem\nfallendo deciperet, ei similis de qua scriptum est: Mulier\nautem uirorum pretiosas animas captat, ut ille\nmagnae indolis animus hoc uelut diuino testimonio sublimatus\net uere se optimum existimans ueram pietatem religionemque\nnon quaereret, sine qua omne quamuis laudabile ingenium\nsuperbia uanescit et decidit. Quo modo igitur nisi\ninsidiose quaereret dea illa optimum uirum, cum talia quaerat\n\n\n\n\n\n\n\n\n\n\nin suis sacris, qualia uiri optimi abhorrent suis adhibere\nconuiuiis?\nCAPUT VI. Deos paganorum numquam bene uiuendi sanxisse doctrinam. Hinc est quod de uita et moribus ciuitatum adque populorum\na quibus colebantur illa numina non curarunt, ut tam\nhorrendis eos et detestabilibus malis non in agro et uitibus,\nnon in domo adque pecunia, non denique in ipso corpore,\nquod menti subditur, sed in ipsa mente, in ipso rectore carnis\nanimo, eos inpleri ac pessimos fieri sine ulla sua terribili\nprohibitione permitterent. Aut si prohibebant, hoc ostendatur\npotius, hoc probetur. Nec nobis nescio quos susurros paucissimorum\nauribus anhelatos et arcana uelut religione traditos\niactent, quibus uitae probitas castitasque discatur; sed demonstrentur\nuel commemorentur loca talibus aliquando conuenticulis\nconsecrata, non ubi ludi agerentur obscenis uocibus et\nmotibus histrionum, nec ubi Fugalia celebrantur effusa omni\nlicentia turpitudinum (et uere Fugalia, sed pudoris et honestatis);\nsed ubi populi audirent quid di praeciperent de cohibenda\nauaritia, ambitione frangenda, luxuria refrenanda, ubi\ndiscerent miseri, quod discendum Persius increpat dicens:\n\nDiscite, o miseri, et causas cognoscite rerum, Quid sumus et quidnam uicturi gignimur, ordo Quis datus aut metae qua mollis flexus et unde, Quis modus argenti, quid fas optare, quid asper Utile nummus habet, patriae carisque propinquis Quantum largiri deceat, quem te Deus esse Iussit et humana qua parte locatus es in re.\n\nDicatur in quibus locis haec docentium deorum solebant praecepta\nrecitari et a cultoribus eorum populis frequenter audiri,\nsicut nos ostendimus ad hoc ecclesias institutas, quaqua uersum\nreligio Christiana diffunditur.\nCAPUT VII. Inutilia esse inuenta philosophica sine auctoritate diuina, ubi quemque ad uitia pronum magis mouet quid di fecerint, quam quid homines disputarint. An forte nobis philosophorum scholas disputationesque memorabunt?\nPrimo haec non Romana, sed Graeca sunt; aut si\npropterea iam Romana, quia et Graecia facta est Romana\nprouincia, non deorum praecepta sunt, sed hominum inuenta,\nqui utcumque conati sunt ingeniis acutissimis praediti ratiocinando\nuestigare, quid in rerum natura latitaret, quid in\nmoribus adpetendum esset adque fugiendum, quid in ipsis\nratiocinandi regulis certa conexione traheretur, aut quid non\nesset consequens uel etiam repugnaret. Et quidam eorum\nquaedam magna, quantum diuinitus adiuti sunt, inuenerunt;\n\n\n\n\n\n\nquantum autem humanitus inpediti sunt, errauerunt, maxime\ncum eorum superbiae iuste prouidentia diuina resisteret, ut\nuiam pietatis ab humilitate in superna surgentem etiam\nistorum conparatione monstraret; unde postea nobis erit in\nDei ueri Domini uoluntate disquirendi ac disserendi locus.\nVerum tamen si philosophi aliquid inuenerunt, quod agendae\nbonae uitae beataeque adipiscendae satis esse possit: quanto\niustius talibus diuini honores decernerentur! Quanto melius\net honestius in Platonis templo libri eius legerentur, quam\nin templis daemonum Galli absciderentur, molles consecrarentur,\ninsani secarentur, et quidquid aliud uel crudele uel turpe,\nuel turpiter crudele uel crudeliter turpe in sacris talium\ndeorum celebrari solet! Quanto satius erat ad erudiendam\niustitia iuuentutem publice recitari leges deorum quam laudari\ninaniter leges adque instituta maiorum! Omnes enim cultores\ntalium deorum, mox ut eos libido perpulerit feruenti, ut ait\nPersius, tincta ueneno, magis intuentur quid Iuppiter fecerit,\nquam quid docuerit Plato uel censuerit Cato. Hinc aput\nTerentium flagitiosus adulescens spectat tabulam quandam\npictam in pariete,\n\nubi inerat pictura haec, Iouem Quo pacto Danaae misisse aiunt quondam in gremium imbrem aureum,\n\n\n\n\n\n\n\n\nadque ab hac tanta auctoritate adhibet patrocinium turpitudini\nsuae, cum in ea se iactat imitari deum.\n\nAt quem deum!\n\ninquit;\n\nqui templa caeli summo sonitu concutit. Ego homuncio id non facerem? Ego uero illud feci ac libens.\nCAPUT VIII. De ludis scaenicis, in quibus di non offenduntur editione suarum turpitudinum, sed placantur. At enim non traduntur ista sacris deorum, sed fabulis\npoetarum. Nolo dicere illa mystica quam ista theatrica esse\nturpiora; hoc dico, quod negantes conuincit historia, eosdem\nillos ludos, in quibus regnant figmenta poetarum, non per\ninperitum obsequium sacris deorum suorum intulisse Romanos,\nsed ipsos deos, ut sibi sollemniter ederentur et honori suo\nconsecrarentur, acerbe imperando et quodam modo extorquendo\nfecisse; quod in primo libro breui commemoratione perstrinxi.\nNam ingrauescente pestilentia ludi scaenici auctoritate pontificum\nRomae primitus instituti sunt. Quis igitur in agenda\nuita non ea sibi potius sectanda arbitretur, quae actitantur\nludis auctoritate diuina institutis, quam ea, quae scriptitantur\nlegibus humano consilio promulgatis? Adulterum Iouem si\npoetae fallaciter prodiderunt, di utique casti, quia tantum\n\n\n\n\n\n\nnefas per humanos ludos confictum est, non quia neglectum,\nirasci ac uindicare debuerunt. Et haec sunt scaenicorum tolerabiliora\nludorum, comoediae scilicet et tragoediae, hoc est\nfabulae poetarum agendae in spectaculis multa rerum turpitudine,\nsed nulla saltem, sicut alia multa, uerborum obscenitate\nconpositae; quas etiam inter studia, quae honesta ac liberalia\nuocantur, pueri legere et discere coguntur a senibus.\nCAPUT VIIII. Quid Romani ueteres de cohibenda poetica licentia senserint, quam Graeci deorum secuti iudicium liberam esse uoluerunt. Quid hinc autem senserint Romani ueteres, Cicero testatur\nin libris, quos de re publica scripsit, ubi Scipio disputans\nait: \\'Numquam comoediae, nisi consuetudo uitae pateretur,\nprobare sua theatris flagitia potuissent\\'. Et Graeci quidem\nantiquiores uitiosae suae opinionis quandam conuenientiam\nseruarunt, aput quos fuit etiam lege concessum, ut quod\nuellet comoedia, de quo uellet, nominatim diceret. Itaque,\nsicut in eisdem libris loquitur Africanus, quem illa non\nadtigit, uel potius quem non uexauit? cui pepercit? Esto,\npopulares homines inprobos, in re publica seditiosos, Cleonem,\nCleophontem, Hyperbolum laesit. Patiamur, inquit, etsi eius\nmodi ciues a censore melius est quam a poeta notari. Sed\nPericlen, cum iam suae ciuitati maxima auctoritate plurimos\nannos domi et belli praefuisset, uiolari uersibus et eos agi\nin scaena non plus decuit, quam si Plautus, inquit, noster\n\n\n\n\n\n\nuoluisset aut Naeuius Publio et Gn. Scipioni aut Caecilius\nMarco Catoni maledicere.\\' Dein paulo post: \\'Nostrae, inquit,\ncontra duodecim tabulae cum perpaucas res capite sanxissent,\nin his hanc quoque sanciendam putauerunt, si quis occentauisset\nsiue carmen condidisset, quod infamiam faceret flagitiumue\nalteri. Praeclare. Iudiciis enim magistratuum, disceptationibus\nlegitimis propositam uitam, non poetarum ingeniis\nhabere debemus, nec probrum audire nisi ea lege, ut respondere\nliceat et iudicio defendere.\\' Haec ex Ciceronis quarto de re\npublica libro ad uerbum excerpenda arbitratus sum, nonnullis\npropter faciliorem intellectum uel praetermissis uel paululum\ncommutatis. Multum enim ad rem pertinet, quam molior explicare,\nsi potero. Dicit deinde alia et sic concludit hunc\nlocum, ut ostendat ueteribus displicuisse Romanis uel laudari\nquemquam in scaena uiuum hominem uel uituperari. Sed, ut\ndixi, hoc Graeci quamquam inuerecundius, tamen conuenientius\nlicere uoluerunt, cum uiderent dis suis accepta et grata\nesse obprobria non tantum hominum, uerum et ipsorum deorum\nin scaenicis fabulis, siue a poetis essent illa conficta,\nsiue flagitia eorum uera commemorarentur et agerentur in\ntheatris adque ab eorum cultoribus utinam solo risu, ac non\netiam imitatione digna uiderentur. Nimis enim superbum fuit\nfamae parcere principum ciuitatis et ciuium, ubi suae famae\nparci numina noluerunt.\nCAPUT X. Qua nocendi arte daemones uelint uel falsa de se crimina uel uera narrari. Nam quod adfertur pro defensione, non illa uera in deos\ndici, sed falsa adque conficta, id ipsum est scelestius, si\npietatem consulas religionis; si autem malitiam daemonum\ncogites, quid astutius ad decipiendum adque callidius? Cum\nenim probrum iacitur in principem patriae bonum adque utilem,\nnonne tanto est indignius, quanto a ueritate remotius et a\nuita illius alienius? Quae igitur supplicia sufficiunt, cum deo\nfit ista tam nefaria, tam insignis iniuria? Sed maligni spiritus,\nquos isti deos putant, etiam flagitia, quae non admiserunt,\nde se dici uolunt, dum tamen humanas mentes his opinionibus\nuelut retibus induant et ad praedestinatum supplicium secum\ntrahant, siue homines ista commiserint, quos deos haberi\ngaudent, qui humanis erroribus gaudent, pro quibus se etiam\ncolendos mille nocendi fallendique artibus interponunt; siue\netiam non ullorum hominum illa crimina uera sint, quae\ntamen de numinibus fingi libenter accipiunt fallacissimi spiritus,\nut ad scelesta ac turpia perpetranda uelut ab ipso caelo\ntraduci in terras satis idonea uideatur auctoritas. Cum igitur\nGraeci talium numinum seruos se esse sentirent, inter tot et\ntanta eorum theatrica obprobria parcendum sibi a poetis\nnullo modo putauerunt, uel dis suis etiam sic consimilari\nadpetentes, uel metuentes, ne honestiorem famam ipsi requirendo\net eis se hoc modo praeferendo illos ad iracundiam\nprouocarent.\nCAPUT XI. De scaenicis aput Graecos in rei publicae administrationem receptis, eo quod placatores deorum iniuste ab hominibus spernerentur. Ad hanc conuenientiam pertinet, quod etiam scaenicos\nactores earundem fabularum non paruo ciuitatis honore dignos\nexistimarunt, si quidem, quod in eo quoque de re publica\nlibro commemoratur, Aeschines Atheniensis, uir eloquentissimus,\ncum adulescens tragoedias actitauisset, rem publicam\ncapessiuit et Aristodemum, tragicum item actorem, maximis\nde rebus pacis ac belli legatum ad Philippum Athenienses\nsaepe miserunt. Non enim consentaneum putabatur, cum easdem\nartes eosdemque scaenicos ludos etiam dis suis acceptos\nuiderent, illos, per quos agerentur, infamium loco ac numero\ndeputare. Haec Graeci turpiter quidem, sed sane dis suis\nomnino congruenter, qui nec uitam ciuium lacerandam linguis\npoetarum et histrionum subtrahere ausi sunt, a quibus cernebant\ndeorum uitam eisdem ipsis dis uolentibus et libentibus carpi,\net ipsos homines, per quos ista in theatris agebantur, quae\nnuminibus quibus subditi erant grata esse cognouerant, non\nsolum minime spernendos in ciuitate, uerum etiam maxime\nhonorandos putarunt. Quid enim causae reperire possent, quur\nsacerdotes honorarent, quia per eos uictimas dis acceptabiles\nofferebant, et scaenicos probrosos haberent, per quos illam\nuoluptatem siue honorem dis exhiberi petentibus et, nisi fieret,\nirascentibus eorum admonitione didicerant? cum praesertim\nLabeo, quem huiusce modi rerum peritissimum praedicant,\nnumina bona a numinibus malis ista etiam cultus diuersitate\n\n\n\n\n\n\n%\ndistinguat, ut malos deos propitiari caedibus et tristibus supplicationibus\nadserat, bonos autem obsequiis laetis adque\niucundis, qualia sunt, ut ipse ait, ludi conuiuia lectisternia.\nQuod totum quale sit, postea, si Deus iuuerit, diligentius disseremus.\nNunc ad rem praesentem quod adtinet, siue omnibus\nomnia tamquam bonis permixte tribuantur (neque enim esse\ndecet deos malos, cum potius isti, quia inmundi sunt spiritus,\nomnes sint mali), siue certa discretione, sicut Labeoni uisum\nest, illis illa, istis ista distribuantur obsequia, conpetentissime\nGraeci utrosque honori ducunt, et sacerdotes, per quos uictimae\nministrantur, et scaenicos, per quos ludi exhibentur, ne uel\nomnibus dis suis, si et ludi omnibus grati sunt, uel, quod\nest indignius, his, quos bonos putant, si ludi ab eis solis\namantur, facere conuincantur iniuriam.\nCAPUT XII. Quod Romani auferendo libertatem poetis in homines, quam dederunt in deos, melius de se quam de dis suis senserint. At Romani, sicut in illa de re publica disputatione Scipio\ngloriatur, probris et iniuriis poetarum subiectam uitam famamque\nhabere noluerunt, capite etiam sancientes, tale carmen\ncondere si quis auderet. Quod erga se quidem satis honeste\nconstituerunt, sed erga deos suos superbe et inreligiose; quos\ncum scirent non solum patienter, uerum etiam libenter poetarum\nprobris maledictisque lacerari, se potius quam illos huiusce\nmodi iniuriis indignos esse duxerunt seque ab eis etiam lege\nmunierunt, illorum autem ista etiam sacris sollemnitatibus\n\n\n\n\nmiscuerunt. Itane tandem, Scipio, laudas hanc poetis Romanis\nnegatam esse licentiam, ut cuiquam obprobrium infligerent\nRomanorum, cum uideas eos nulli deorum pepercisse uestrorum?\nItane pluris tibi habenda est existimatio curiae uestrae\nquam Capitolii, immo Romae unius quam caeli totius, ut\nlinguam maledicam in ciues tuos exercere poetae etiam lege\nprohiberentur, et in deos tuos securi tanta conuicia nullo\nsenatore nullo censore, nullo principe nullo pontifice prohibente\niacularentur? Indignum uidelicet fuit, ut Plautus aut Naeuius\n[Publio et] Gn. Scipioni aut Caecilius M. Catoni malediceret,\net dignum fuit, ut Terentius uester flagitio Iouis optimi\nmaximi adulescentium nequitiam concitaret?\nCAPUT XIII. Debuisse intellegere Romanos, quod di eorum, qui se turpibus ludis coli expetebant, indigni essent honore diuino. Sed responderet mihi fortasse, si uiueret: Quo modo nos\nista inpunita esse nollemus, quae ipsi di sacra esse uoluerunt,\ncum ludos scaenicos, ubi talia celebrantur dictitantur actitantur,\net Romanis moribus inuexerunt et suis honoribus dicari exhiberique\niusserunt? Quur non ergo hinc magis ipsi intellecti\nsunt non esse di ueri nec omnino digni, quibus diuinos honores\ndeferret illa res publica? Quos enim coli minime deceret\nminimeque oporteret, si ludos expeterent agendos conuiciis\n\n\n\n\nRomanorum, quo modo quaeso colendi putati sunt, quo modo\nnon detestandi spiritus intellecti, qui cupiditate fallendi inter\nsuos honores sua celebrari crimina poposcerunt? Itemque\nRomani, quamuis iam superstitione noxia premerentur, ut illos\ndeos colerent, quos uidebant sibi uoluisse scaenicas turpitudines\nconsecrari, suae tamen dignitatis memores ac pudoris\nactores talium fabularum nequaquam honorauerunt more Graecorum,\nsed, sicut aput Ciceronem idem Scipio loquitur, \\'cum\nartem ludicram scaenamque totam in probro ducerent, genus\nid hominum non modo honore ciuium reliquorum carere, sed\netiam tribu moueri notatione censoria uoluerunt.\\' Praeclara\nsane et Romanis laudibus adnumeranda prudentia; sed uellem\nse ipsa sequeretur, se imitaretur. Ecce enim recte, quisquis\nciuium Romanorum esse scaenicus elegisset, non solum ei\nnullus ad honorem dabatur locus, uerum etiam censoris nota\ntribum tenere propriam minime sinebatur.s o animum ciuitatis\nlaudis auidum germaneque Romanum! Sed respondeatur mihi:\nqua consentanea ratione homines scaenici ab omni honore\npelluntur, et ludi scaenici deorum honoribus admiscentur?\nIllas theatricas artes diu uirtus Romana non nouerat, quae\nsi ad oblectamentum uoluptatis humanae quaererentur, uitio\nmorum inreperent humanorum. Di eas sibi exhiberi petierunt:\nquo modo ergo abicitur scaenicus, per quem colitur Deus?\net theatricae illius turpitudinis qua fronte notatur actor, si\nadoratur exactor? In hac controuersia Graeci Romanique concertent.\nGraeci putant recte se honorare homines scaenicos,\nquia colunt ludorum scaenicorum flagitatores deos; Romani uero\n\n\n\n\n\n\nhominibus scaenicis nec plebeiam tribum, quanto minus senatoriam\ncuriam dehonestari sinunt. In hac disceptatione huiusce\nmodi ratiocinatio summam quaestionis absoluit. Proponunt\nGraeci: Si di tales colendi sunt, profecto etiam tales homines\nhonorandi. Adsumunt Romani: Sed nullo modo tales homines\nhonorandi sunt. Concludunt Christiani: Nullo modo igitur di\ntales colendi sunt.\nCAPUT XIIII. Meliorem fuisse Platonem, qui poetis locum in bene morata urbe non dederit, quam hos deos, qui se ludis scaenicis uoluerint honorari. Deinde quaerimus, ipsi poetae talium fabularum conpositores,\nqui duodecim tabularum lege prohibentur famam laedere\nciuium, tam probrosa in deos conuicia iaculantes quur non\nut scaenici habeantur inhonesti. Qua ratione rectum est, ut\npoeticorum figmentorum et ignominiosorum deorum infamentur\nactores, honorentur auctores? An forte Graeco Platoni potius\npalma danda est, qui cum ratione formaret, qualis esse ciuitas\ndebeat, tamquam aduersarios ueritatis poetas censuit urbe\npellendos? Iste uero et deorum iniurias indigne tulit et fucari\ncorrumpique figmentis animos ciuium noluit. Confer nunc\nPlatonis humanitatem a ciuibus decipiendis poetas urbe pellentem\ncum deorum diuinitate honori suo ludos scaenicos expetente.\nIlle, ne talia uel scriberentur, etsi non persuasit disputando,\ntamen suasit leuitati lasciuiaeque Graecorum; isti, ut talia\netiam agerentur, iubendo extorserunt grauitati et modestiae\nRomanorum. Nec tantum haec agi uoluerunt, sed sibi dicari,\nsibi sacrari, sibi sollemniter exhiberi. Cui tandem honestius\ndiuinos honores decerneret ciuitas? utrum Platoni haec turpia\n\n\n\n\net nefanda prohibenti, an daemonibus hac hominum deceptione\ngaudentibus, quibus ille uera persuadere non potuit?\n\nHunc Platonem Labeo inter semideos commemorandum\nputauit, sicut Herculem, sicut Romulum. Semideos autem\nheroibus anteponit; sed utrosque inter numina conlocat. Verum\ntamen istum, quem appellat semideum, non heroibus tantum,\nsed etiam dis ipsis praeferendum esse non dubito. Propinquant\nautem Romanorum leges disputationibus Platonis, quando\nille cuncta poetica figmenta condemnat, isti autem poetis\nadimunt saltem in homines maledicendi licentiam; ille poetas\nab urbis ipsius habitatione, isti saltem actores poeticarum\nfabularum remouent a societate ciuitatis; et si contra deos\nludorum scaenicorum expeditores aliquid auderent, forte undique\nremouerent. Nequaquam igitur leges ad instituendos bonos\naut corrigendos malos mores a dis suis possent accipere seu\nsperare Romani, quos legibus suis uincunt adque conuincunt.\nIlli -enim honori suo deposcunt ludos scaenicos, isti ab honoribus\nomnibus repellunt homines scaenicos; illi celebrari sibi\niubent figmentis poeticis obprobria deorum, isti ab obprobriis\nhominum deterrent inpudentiam poetarum. Semideus autem\nille Plato et talium deorum libidini restitit, et ab indole\nRomanorum quid perficiendum esset ostendit, qui poetas ipsos\nuel pro arbitrio mentientes uel hominibus miseris quasi deorum\nfacta pessima imitanda proponentes omnino in ciuitate bene\ninstituta uiuere noluit. Nos quidem Platonem nec deum nec\nsemideum perhibemus, nec ulli sancto angelo summi Dei nec\nueridico prophetae nec apostolo alicui nec cuilibet Christi\nmartyri nec cuiquam Christiano homini conparamus; cuius\nnostrae sententiae ratio Deo prosperante suo loco explicabitur.\nSed eum tamen, quando quidem ipsi uolunt fuisse semideum,\npraeferendum esse censemus, si non Romulo et Herculi\n(quamuis istum nec fratrem occidisse, nec aliquod perpetrasse\n\n\n\n\nflagitium quisquam historicorum uel poetarum dixit aut finxit),\ncerte uel Priapo uel alicui Cynocephalo, postremo uel Febri,\nquae Romani numina partim peregrina receperunt, partim sua\npropria sacrauerunt. Quo modo igitur tanta animi et morum\nmala bonis praeceptis et legibus uel inminentia prohiberent,\nuel insita extirpanda curarent di tales, qui etiam seminanda\net augenda flagitia curauerunt, talia uel sua uel quasi sua\nfacta per theatricas celebritates populis innotescere cupientes,\nut tamquam auctoritate diuina sua sponte nequissima libido\naccenderetur humana, frustra hoc exclamante Cicerone, qui\ncum de poetis ageret: Ad quos cum accessit, inquit, clamor\net adprobatio populi quasi cuiusdam magni et sapientis magistri,\nquas a illi obducunt tenebras, quos inuehunt metus, quas inflammant\ncupiditates!\\'\nCAPUT XV. Quod Romani quosdam sibi deos non ratione, sed adulatione instituerint. Quae autem illic eligendorum deorum etiam ipsorum falsorum\nratio ac non potius adulatio est? quando istum Platonem,\nquem semideum uolunt, tantis disputationibus laborantem, ne\nanimi malis, quae praecipue cauenda sunt, mores corrumperentur\nhumani, nulla sacra aedicula dignum putarunt, et\nRomulum suum dis multis praetulerunt, quamuis et ipsum\nsemideum potius quam deum uelut secretior eorum doctrina\ncommendet. Nam etiam flaminem illi instituerunt, quod sacerdotii\ngenus adeo - in Romanis sacris testante apice excelluit,\nut tres solos flamines haberent tribus numinibus institutos,\n\n\n\n\n\n\nDialem Ioui, Martialem Marti, Quirinalem Romulo. Nam beneuolentia\nciuium uelut receptus in caelum Quirinus est postea\nnominatus. Ac per hoc et Neptuno et Plutoni, fratribus Iouis,\net ipsi Saturno, patri eorum, isto Romulus honore praelatus\nest, ut pro magno sacerdotium, quod Ioui tribuerant, hoc\netiam huic tribuerent, et Marti tamquam patri eius forsitan\npropter ipsum.\nCAPUT XVI. Quod, si dis ulla esset cura iustitiae, ab eis Romani accipere debuerint praecepta uiuendi potius quam leges ab aliis hominibus mutuari. Si autem a dis suis Romani uiuendi leges accipere potuissent,\nnon aliquot annos post Romam conditam ab Atheniensibus\nmutuarentur leges Solonis, quas tamen non ut acceperunt\n(tenuerunt>, sed meliores et emendatiores facere conati sunt,\nquamuis Lycurgus Lacedaemoniis leges ex Apollinis auctoritate\nse instituisse confinxerit, quod prudenter Romani credere\nnoluerunt, propterea non inde acceperunt. Numa Pompilius,\nqui Romulo successit in regnum, quasdam leges, quae quidem\nregendae ciuitati nequaquam sufficerent, condidisse fertur, qui\neis multa etiam sacra constituit; non tamen perhibetur easdem\nleges a numinibus accepisse. Mala igitur animi, mala uitae,\nmala morum, quae ita magna sunt, ut his doctissimi eorum\nuiri etiam stantibus urbibus res publicas perire confirment, di\neorum, ne suis cultoribus acciderent, minime curarunt [immo\nuero ut augerentur, sicut supra disputatum est, omni modo\ncurarunt].\nCAPUT XVII. De raptu Sabinarum aliisque iniquitatibus, quae in ciuitate Romana etiam laudatis uiguere temporibus. An forte populo Romano propterea leges non sunt a numinibus\nconstitutae, quia, sicut Sallustius ait, \\'ius bonumque\naput eos non legibus magis quam natura ualebat\\'? Ex hoc\niure ac bono credo raptas Sabinas. Quid enim iustius et\nmelius quam filias alienas fraude spectaculi inductas non a\nparentibus accipi, sed ui, ut quisque poterat, auferri? Nam\nsi inique facerent Sabini negare postulatas, quanto fuit iniquius\nrapere non datas? Iustius autem bellum cum ea gente geri\npotuit, quae filias suas ad matrimonium conregionalibus et\nconfinalibus suis negasset petitas, quam cum ea, quae repetebat\nablatas. Illud ergo potius fieret; ibi Mars filium suum\npugnantem iuuaret, ut coniugiorum negatorum armis ulcisceretur\niniuriam, et eo modo ad feminas, quas uoluerat, perueniret.\nAliquo enim fortasse iure belli iniuste negatas iuste\nuictor auferret; nullo autem iure pacis non datas rapuit et\niniustum bellum cum earum parentibus iuste suscensentibus\ngessit. Hoc sane utilius feliciusque successit, quod, etsi ad\nmemoriam fraudis illius circensium spectaculum mansit, facinoris\ntamen in illa ciuitate et imperio non placuit exemplum,\nfaciliusque Romani in hoc errauerunt, ut post illam iniquitatem\ndeum sibi Romulum consecrarent, quam ut in feminis rapiendis\nfactum eius imitandum lege ulla uel more permitterent.\nEx hoc iure ac bono post expulsum cum liberis suis regem\n\n\n\n\n\n\n\n\n\n\nTarquinium, cuius filius Lucretiam stupro uiolenter obpresserat.\nIunius Brutus consul L. Tarquinium Conlatinum, maritum\neiusdem Lucretiae, collegam suum, bonum adque innocentem\nuirum, propter nomen et propinquitatem Tarquiniorum coegit\nmagistratu se abdicare nec uiuere in ciuitate permisit. Quod\nscelus fauente uel patiente populo fecit, a quo populo consulatum\nidem Conlatinus sicut etiam ipse Brutus acceperat. Ex\nhoc iure ac bono M. Camillus, illius temporis uir egregius,\nqui Veientes, grauissimos hostes populi Romani, post decennale\nbellum, quo Romanus exercitus totiens male pugnando\ngrauiter adflictus est, iam ipsa Roma de salute dubitante\nadque trepidante facillime superauit eorumque urbem opulentissimam\ncepit, obtrectatorum inuidia uirtutis suae et insolentia\ntribunorum plebis reus factus est tamque ingratam sensit\nquam liberauerat ciuitatem, ut de sua damnatione certissimus\nin exilium sponte discederet et decem milia aeris absens etiam\ndamnaretur, mox iterum a Gallis uindex patriae futurus ingratae.\nMulta commemorare iam piget foeda et iniusta, quibus agitabatur\nilla ciuitas, cum potentes plebem sibi subdere conarentur\nplebsque illis subdi recusaret, et utriusque partis defensores\nmagis studiis agerent amore uincendi, quam aequum et bonum\nquidquam cogitarent.\nCAPUT XVIII. Quae de moribus Romanorum aut metu conpressis aut securitate resolutis Sallustii prodat historia. Itaque habebo modum et ipsum Sallustium testem potius\nadhibebo, qui cum in laude Romanorum dixisset, unde nobis\n\n\n\n\niste sermo ortus est: \\'lus bonumque aput eos non legibus\nmagis quam natura ualebat\\', praedicans illud tempus, quo\nexpulsis regibus incredibiliter ciuitas breui aetatis spatio plurimum\ncreuit, idem tamen in primo historiae suae libro adque\nipso eius exordio fatetur etiam tunc, cum ad consules a regibus\nesset translata res publica, post paruum interuallum iniurias\nualidiorum et ob eas discessionem plebis a patribus aliasque\nin Urbe dissensiones fuisse. Nam cum optimis moribus et\nmaxima concordia populum Romanum inter secundum et\npostremum bellum Carthaginiense commemorasset egisse causamque\nhuius boni non amorem iustitiae, sed stante Carthagine\nmetum pacis infidae fuisse dixisset (unde et Nasica ille ad\nreprimendam nequitiam seruandosque istos mores optimos, ut\nmetu uitia cohiberentur, Carthaginem nolebat euerti): continuo\nsubiecit idem Sallustius et ait: (At discordia et auaritia adque\nambitio et cetera secundis rebus oriri sueta mala post Carthaginis\nexcidium maxime aucta sunt\\', ut intellegeremus etiam\nante oriri solere et augeri: Unde subnectens quur hoc dixerit:\n*Nam iniuriae, inquit, ualidiorum et ob eas discessio plebis\na patribus aliaeque dissensiones domi fuere iam inde a principio,\nneque amplius quam regibus exactis, dum metus a\nTarquinio et bellum graue cum Etruria positum est, aequo\net modesto iure agitatum.\\' Vides quem ad modum etiam illo\nbreui tempore, ut regibus exactis, id est eiectis, aliquantum\naequo et modesto iure ageretur, metum dixit fuisse causam,\n\n\n\n\n\n\n\n\nquoniam metuebatur bellum, quod rex Tarquinius regno adque\nUrbe pulsus Etruscis sociatus contra Romanos gerebat. Adtende\nitaque quid deinde contexat: \\'Dein, inquit, seruili imperio\npatres plebem exercere, de uita adque tergo regio more\nconsulere, agro pellere et ceteris expertibus soli in imperio\nagere. Quibus saeuitiis et maxime faenore obpressa plebes cum\nadsiduis bellis tributum et militiam simul toleraret, armata\nmontem sacrum adque Auentinum insedit, tumque tribunos\nplebis et alia iura sibi parauit. Discordiarum et certaminis\nutrimque finis fuit secundum Punicum bellum.) Cernis ex quo\ntempore, id est paruo interuallo post reges exactos, quales\nRomani fuerint, de quibus ait: (Ius bonumque aput eos non\nlegibus magis quam natura ualebat.\\'\n\nPorro si illa tempora talia reperiuntur, quibus pulcherrima\nadque optima fuisse praedicatur Romana res publica, quid\niam de consequenti aetate dicendum aut cogitandum arbitramur,\ncum (paulatim mutata, ut eiusdem historici uerbis utar, ex\npulcherrima adque optima pessima ac flagitiosissima facta est,\\'\npost Carthaginis uidelicet, ut commemorauit, excidium? Quae\ntempora ipse Sallustius quem ad modum breuiter recolat et\ndescribat, in eius historia legi potest; quantis malis morum,\nquae secundis rebus exorta sunt, usque ad bella ciuilia demonstret\nesse peruentum. (Ex quo tempore, ut ait, maiorum mores\nnon paulatim ut antea, sed torrentis modo praecipitati, adeo\niuuentus luxu adque auaritia corrupta, ut merito dicatur\n\n\n\n\n\n\ngenitos esse, qui neque ipsi habere possent res familiares\nneque alios pati.\\' Dicit deinde plura Sallustius de Syllae uitiis\nceteraque foeditate rei publicae, et alii scriptores in haec\nconsentiunt, quamuis eloquio multum inpari.\n\nCernis tamen, ut opinor, et quisquis aduerterit, facillime\nperspicit, conluuie morum pessimorum quo illa ciuitas prolapsa\nfuerit ante nostri superni regis aduentum. Haec enim gesta\nsunt non solum antequam Christus in carne praesens docere\ncoepisset, uerum etiam antequam de uirgine natus esset. Cum\nigitur tot et tanta mala temporum illorum uel tolerabiliora\nsuperius, uel post euersam Carthaginem intoleranda et horrenda\ndis suis inputare non audeant, opiniones humanis mentibus,\nunde talia uitia siluescerent, astutia maligna inserentibus:\nquur mala praesentia Christo inputant, qui doctrina saluberrima\net falsos ac fallaces deos coli uetat et istas hominum\nnoxias flagitiosasque cupiditates diuina auctoritate detestans\nadque condemnans his malis tabescenti ac labenti mundo\nubique familiam suam sensim subtrahit, qua condat aeternam\net non plausu uanitatis, sed iudicio ueritatis gloriosissimam\nciuitatem?\nCAPUT XVIIII. De corruptione Romanae rei publicae, priusquam cultum deorum Christus auferret. Ecce Romana res publica (quod non ego primus dico, sed\nauctores eorum, unde haec mercede didicimus, tanto ante\ndixerunt ante Christi aduentum) \\'paulatim mutata ex pulcherrima\nadque optima pessima ac flagitiosissima facta est.\\' Ecce\nante Christi aduentum, post deletam Carthaginem \\'maiorum\nmores non paulatim, ut antea, sed torrentis modo praecipitati,\nadeo iuuentus luxu adque auaritia corrupta est.3 Legant nobis\ncontra luxum et auaritiam praecepta deorum suorum populo\n\n\n\n\nRomano data; cui utinam tantum casta et modesta reticerent,\nac non etiam ab illo probrosa et ignominiosa deposcerent,\nquibus per falsam diuinitatem perniciosam conciliarent auctoritatem.\nLegant nostra et per prophetas et per sanctum euangelium,\net per apostolicos actus et per epistulas tam multa\ncontra auaritiam adque luxuriam ubique populis ad hoc congregatis\nquam excellenter, quam diuine non tamquam ex\nphilosophorum concertationibus strepere, sed tamquam ex\noraculis et Dei nubibus intonare. Et tamen luxu adque auaritia\nsaeuisque ac turpibus moribus ante aduentum Christi rem\npublicam pessimam ac flagitiosissimam factam non inputant\ndis suis; adflictionem uero eius, quamcumque isto tempore\nsuperbia deliciaeque eorum perpessae fuerint, religioni increpitant\nChristianae. Cuius praecepta de iustis probisque moribus\nsi simul audirent adque curarent reges terrae et omnes populi,\nprincipes et omnes iudices terrae, iuuenes et uirgines, seniores\ncum iunioribus, aetas omnis capax et uterque sexus, et quos\nbaptista Iohannes adloquitur, exactores ipsi adque milites: et\nterras uitae praesentis ornaret sua felicitate res publica, et uitae\naeternae culmen beatissime regnatura conscenderet. Sed quia\niste audit, ille contemnit, pluresque uitiis male blandientibus\nquam utili uirtutum asperitati sunt amiciores: tolerare Christi\nfamuli iubentur, siue sint reges siue principes siue iudices,\nsiue milites siue prouinciales, siue diuites siue pauperes, siue\nliberi siue serui, utriuslibet sexus, etiam pessimam, si ita\nnecesse est, flagitiosissimamque rem publicam et in illa angelorum\nquadam sanctissima adque augustissima curia caelestique\n\n\n\n\n\n\nre publica, ubi Dei uoluntas lex est, clarissimum sibi locum\netiam ista conparare tolerantia.\nCAPUT XX. Quali uelint felicitate gaudere et quibus moribus uiuere, qui tempora Christianae religionis incusant. Verum tales cultores et dilectores deorum istorum, quorum\netiam imitatores in sceleribus et flagitiis se esse laetantur,\nnullo modo curant pessimam ac flagitiosissimam non esse\nrem publicam. Tantum stet, inquiunt, tantum floreat copiis\nreferta, uictoriis gloriosa, uel, quod est felicius, pace secura\nsit. Et quid ad nos? Immo id ad nos magis pertinet, si\ndiuitias quisque augeat semper, quae cottidianis effusionibus\nsubpetant, per quas sibi etiam infirmiores subdat quisque\npotentior. Obsequantur diuitibus pauperes causa saturitatis\nadque ut eorum patrociniis quieta inertia perfruantur, diuites\npauperibus ad clientelas et ad ministerium sui fastus abutantur.\nPopuli plaudant non consultoribus utilitatum suarum,\nsed largitoribus uoluptatum. Non dura iubeantur, non prohibeantur\ninpura. Reges non curent quam bonis, sed quam\nsubditis regnent. Prouinciae regibus non tamquam rectoribus\nmorum, sed tamquam rerum dominatoribus et deliciarum suarum\nprouisoribus seruiant, eosque non sinceriter honorent, sed\n[nequiter ac] seruiliter timeant. Quid alienae uineae potius\nquam quid suae uitae quisque noceat, legibus aduertatur.\nNullus ducatur ad iudicem, nisi qui alienae rei domui saluti\nuel cuiquam inuito fuerit inportunus aut noxius; ceterum de\n\n\n\n\nsuis uel cum suis uel cum quibusque nolentibus faciat quisque\nquod libet. Abundent publica scorta uel propter omnes,\nquibus frui placuerit, uel propter eos maxime, qui habere\npriuata non possunt. Exstruantur amplissimae adque ornatissimae\ndomus, opipara conuiuia frequententur, ubi cuique libuerit\net potuerit, diu noctuque ludatur bibatur, uomatur diffluatur.\nSaltationes undique concrepent, theatra inhonestae laetitiae\nuocibus adque omni genere siue crudelissimae siue turpissimae\nuoluptatis exaestuent. Ille sit publicus inimicus, cui haec\nfelicitas displicet; quisquis eam mutare uel auferre tentauerit,\neum libera multitudo auertat ab auribus, euertat a\nsedibus, auferat a uiuentibus. Illi habeantur di ueri, qui hanc\nadipiscendam populis procurauerint adeptamque seruauerint.\nColantur ut uoluerint, ludos exposcant quales uoluerint, quos\ncum suis uel de suis possint habere cultoribus: tantum efficiant,\nut tali felicitati nihil ab hoste, nihil a peste, nihil ab ulla\nclade timeatur. â€” Quis hanc rem publicam sanus, non dicam\nRomano imperio, sed domui Sardanapali conparauerit? qui\nquondam rex ita fuit uoluptatibus deditus, ut in sepulcro suo\nscribi fecerit ea sola se habere mortuum, quae libido eius,\netiam cum uiueret, hauriendo consumserat. Quem regem si\nisti haberent sibi in talibus indulgentem nec in eis cuiquam\nulla seueritate aduersantem, huic libentius quam Romani\nueteres Romulo templum et flaminem consecrarent.\nCAPUT XXI. . Quae sententia fuerit Ciceronis de Romana re publica. Sed si contemnitur qui Romanam rem publicam pessimam\nac flagitiosissimam dixit, nec curant isti quanta morum\n\n\n\n\npessimorum ac flagitiosissimorum labe ac dedecore inpleatur, sed\ntantummodo ut consistat et maneat: audiant eam non, ut\nSallustius narrat, pessimam ac flagitiosissimam factam, sed,\nsicut Cicero disputat, iam tunc prorsus perisse et nullam\nomnino remansisse rem publicam. Inducit enim Scipionem,\neum ipsum qui Carthaginem extinxerat, de re publica disputantem,\nquando praesentiebatur ea corruptione, quam describit\nSallustius, iam iamque peritura. Eo quippe tempore disputatur,\nquo iam unus Gracchorum occisus fuit, a quo scribit seditiones\ngraues coepisse Sallustius. Nam mortis eius fit in\neisdem libris commemoratio. Cum autem Scipio in secundi\nlibri fine dixisset, ut in fidibus aut tibiis adque cantu ipso\nac uocibus concentus est quidam tenendus ex distinctis sonis,\nquem inmutatum aut discrepantem aures eruditae ferre non\npossunt. isque concentus ex dissimillimarum uocum moderatione\nconcors tamen efficitur et congruens: sic ex summis et infimis\net mediis interiectis ordinibus, ut sonis, moderata ratione\nciuitatem consensu dissimillimorum concinere, et quae harmonia\na musicis dicitur in cantu, eam esse in ciuitate concordiam,\nartissimum adque optimum omni in re publica uinculum\nincolumitatis, eamque sine iustitia nullo pacto esse\nposse,\\' ac deinde cum aliquanto latius et uberius disseruisset,\nquantum prodesset iustitia ciuitati quantumque obesset, si\nafuisset, suscepit deinde Philus, unus eorum qui disputationi\naderant, et poposcit, ut haec ipsa quaestio diligentius\n\n\n\n\n\n\ntractaretur ac de iustitia plura dicerentur, propter illud, quod iam\nuulgo ferebatur rem publicam regi sine iniuria non posse.\nHanc proinde quaestionem discutiendam et enodandam esse\nadsensus est Scipio responditque nihil esse, quod adhuc de\nre publica dictum putaret, quo possent longius progredi, nisi\nesset confirmatum non modo falsum esse illud, sine iniuria\nnon posse, sed hoc uerissimum esse, sine summa iustitia rem\npublicam regi non posse. Cuius quaestionis explicatio cum\nin diem consequentem dilata esset, in tertio libro magna conflictione\nres acta est. Suscepit enim Philus ipse disputationem\neorum, qui sentirent sine iniustitia geri non posse rem publicam,\npurgans praecipue, ne hoc ipse sentire crederetur, egitque\nsedulo pro iniustitia contra iustitiam, ut hanc esse utilem rei\npublicae, illam uero inutilem, ueri similibus rationibus et\nexemplis uelut conaretur ostendere. Tum Laelius rogantibus\nomnibus iustitiam defendere adgressus est adseruitque, quantum\npotuit, nihil tam inimicum quam iniustitiam ciuitati\nnec omnino nisi magna iustitia geri aut stare [posse] rem\npublicam.,\n\nQua quaestione, quantum satis uisum est, pertractata Scipio\nad intermissa reuertitur recolitque suam adque commendat\nbreuem rei publicae definitionem, qua dixerat eam esse rem\npopuli. Populum autem non omnem coetum multitudinis, sed\ncoetum iuris consensu et utilitatis communione sociatum esse\ndeterminat. Docet deinde quanta sit in disputando definitionis\n\n\n\n\n\n\nutilitas, adque ex illis suis definitionibus colligit tunc esse\nrem publicam, id est rem populi, cum bene ac iuste geritur\nsiue ab uno rege siue a paucis optimatibus siue ab uniuerso\npopulo. Cum uero iniustus est rex, quem tyrannum more\nGraeco appellauit, aut iniusti optimates, quorum consensum\ndixit esse factionem, aut iniustus ipse populus, cui nomen\nusitatum non repperit, nisi ut etiam ipsum tyrannum uocaret:\nnon iam uitiosam, sicut pridie fuerat disputatum, sed, sicut\nratio ex illis definitionibus conexa docuisset, omnino nullam\nesse rem publicam, quoniam non esset res populi, cum\ntyrannus eam factioue capesseret, nec ipse populus iam populus\nesset, si esset iniustus, quoniam non esset multitudo\niuris consensu et utilitatis communione sociata, sicut populus\nfuerat definitus.\n\nQuando ergo res publica Romana talis erat, qualem illam\ndescribit Sallustius, non iam pessima ac flagitiosissima, sicut\nipse ait, sed omnino nulla erat secundum istam rationem,\nquam disputatio de re publica inter magnos eius tum principes\nhabita patefecit. Sicut etiam ipse Tullius non Scipionis\nnec cuiusquam alterius, sed suo sermone loquens in principio\nquinti libri commemorato prius Ennii poetae uersu, quo\ndixerat:.\nMoribus antiquis res stat Romana uirisque,\n\\'quem quidem ille uersum, inquit, uel breuitate uel ueritate\ntamquam ex oraculo quodam mihi [ esse] effatus uidetur.\nNam neque uiri, nisi ita morata ciuitas fuisset, neque mores.\nnisi hi uiri praefuissent, aut fundare aut tam diu tenere\npotuissent tantam et tam iuste longe lateque imperantem\n\n\n\n\nrem publicam. Itaque ante nostram memoriam et mos ipse\npatrius praestantes uiros adhibebat, et ueterem morem ac\nmaiorum instituta retinebant excellentes uiri. Nostra uero\naetas cum rem publicam sicut picturam accepisset egregiam,\nsed euanescentem uetustate, non modo eam coloribus isdem\nquibus fuerat renouare neglexit, sed ne id quidem curauit,\nut formam saltem eius et extrema tamquam liniamenta seruaret.\nQuid enim manet ex antiquis moribus, quibus ille dixit rem\nstare Romanam, quos ita obliuione obsoletos uidemus, ut non\nmodo non colantur, sed iam ignorentur? Nam de uiris quid\ndicam? Mores enim ipsi interierunt uirorum penuria, cuius\ntanti mali non modo reddenda ratio nobis, sed etiam tamquam\nreis capitis quodam modo dicenda causa est. Nostris enim\nuitiis, non casu aliquo, rem publicam uerbo retinemus, re\nipsa uero iam pridem amisimus.\\'\n\n\nHaec Cicero fatebatur, longe quidem post mortem Africani,\nquem in suis libris fecit de re publica disputare, adhuc tamen\nante aduentum Christi; quae si diffamata et praeualescente\nreligione Christiana sentirentur adque dicerentur, quis non\nistorum ea Christianis inputanda esse censeret? Quam ob\nrem quur non curarunt di eorum, ne tunc periret adque\namitteretur illa res publica, quam Cicero longe, antequam\nChristus in carne uenisset, tam lugubriter deplorat amissam?\nViderint laudatores eius etiam illis antiquis uiris et moribus\nqualis fuerit, utrum in ea uiguerit uera iustitia an forte nec\ntunc fuerit uiua moribus, sed picta coloribus; quod et ipse\nCicero nesciens, cum eam praeferret, expressit. Sed alias, si\nDeus uoluerit, hoc uidebimus. Enitar enim suo loco, ut\n\n\n\n\n\n\nostendam secundum definitiones ipsius Ciceronis, quibus quid\nsit res publica et quid sit populus loquente Scipione breuiter\nposuit (adtestantibus etiam multis siue ipsius siue eorum\nquos loqui fecit in eadem disputatione sententiis), numquam\nillam fuisse rem publicam, quia numquam in ea fuerit uera\niustitia. Secundum probabiliores autem definitiones pro suo\nmodo quodam res publica fuit, et melius ab antiquioribus\nRomanis quam a posterioribus administrata est; uera autem\niustitia non est nisi in ea re publica, cuius conditor rectorque\nChristus est, si et ipsam rem publicam placet dicere, quoniam\neam rem populi esse negare non possumus. Si autem hoc\nnomen, quod alibi aliterque uulgatum est, ab usu nostrae\nlocutionis est forte remotius, in ea certe ciuitate est uera\niustitia, de qua scriptura sancta dicit: Gloriosa dicta sunt\nde te, ciuitas Dei.\nCAPUT XXII. Quod dis Romanorum nulla umquam cura fuerit, ne malis moribus res publica deperiret. Sed quod pertinet ad praesentem quaestionem, quamlibet\nlaudabilem dicant istam fuisse uel esse rem publicam, secundum\neorum auctores doctissimos iam longe ante Christi aduentum\npessima ac flagitiosissima facta erat; immo uero nulla\nerat adque omnino perierat perditissimis moribus. Ut ergo\nnon periret, di custodes eius populo cultori suo dare praecipue\nuitae ac morum praecepta debuerunt, a quo tot templis, tot\nsacerdotibus et sacrificiorum generibus, tam multiplicibus\n\n\n\n\n\n\nuariisque sacris, tot festis sollemnitatibus, tot tantorumque\nludorum celebritatibus colebantur; ubi nihil daemones nisi\nnegotium suum egerunt, non curantes quem ad modum illi\nuiuerent, immo curantes ut etiam perdite uiuerent, dum tamen\nhonori suo illa omnia metu subditi ministrarent. Aut si\ndederunt, proferatur ostendatur legatur, quas deorum leges\nilli ciuitati datas contemserint Gracchi, ut seditionibus cuncta\nturbarent, quas Marius et Cinna et Carbo, ut in bella etiam\nprogrederentur ciuilia causis iniquissimis suscepta et crudeliter\ngesta crudeliusque finita, quas denique Sylla ipse, cuius uitam\nmores facta describente Sallustio aliisque scriptoribus historiae\nquis non exhorreat? quis illam rem publicam non tunc perisse\nfateatur?\n\nAn forte propter huiusce modi ciuium mores Yergilianam\nillam sententiam, sicut solent, pro defensione deorum suorum\nobponere audebunt:.\n\nDiscessere omnes adytis arisque relictis Di, quibus imperium hoc steterat?\n\nPrimum si ita est, non habent quur querantur de religione\nChristiana, quod hac offensi eos di sui deseruerint, quoniam\nquidem maiores eorum iam pridem moribus suis ab Urbis\naltaribus tam multos ac minutos deos tamquam muscas\nabegerunt. Sed tamen haec numinum turba ubi erat, cum\nlonge antequam mores corrumperentur antiqui a Gallis Roma\ncapta et incensa est? An praesentes forte dormiebant? Tunc\nenim tota Urbe in hostium potestatem redacta collis solus\nCapitolinus remanserat, qui etiam ipse caperetur, nisi saltem\n\n\n\n\n\n\nanseres dis dormientibus uigilarent. Unde paene in superstitionem\nAegyptiorum bestias auesque colentium Roma deciderat,\ncum anseri sollemnia celebrabant. Verum de his aduenticiis\net corporis potius quam animi malis, quae uel ab\nhostibus uel alia clade accidunt, nondum interim disputo:\nnunc ago de labe morum, quibus primum paulatim decoloratis,\ndeinde torrentis modo praecipitatis tanta quamuis integris\ntectis moenibusque facta est ruina rei publicae, ut magni\nauctores eorum eam tunc amissam non dubitent dicere. Recte\nautem abscesserant, ut amitteretur, omnes adytis arisque\nrelictis di, si eorum de bona uita adque iustitia ciuitas praecepta\ncontemserat. Nunc uero quales, quaeso, di fuerunt, si noluerunt\ncum populo cultore suo uiuere, quem male uiuentem\nnon docuerant bene uiuere?\nCAPUT XXIII. Varietates rerum temporalium non ex fauore aut inpugnatione daemonum, sed ex ueri Dei pendere iudicio. Quid quod etiam uidentur eorum adfuisse cupiditatibus\ninplendis, et ostenduntur non praefuisse refrenandis, qui enim\nMarium nouum hominem et ignobilem, cruentissimum auctorem\nbellorum ciuilium adque gestorem, ut septiens consul fieret\nadiuuerunt adque ut in septimo suo consulatu moreretur senex\nnec in manus Syllae futuri mox uictoris inrueret. Si enim ad\nhaec eum di eorum non iuuerunt, non parum est quod fatentur\netiam non propitiis dis suis posse accidere homini istam\ntemporalem, quam nimis diligunt, tantam felicitatem et posse\n\n\n\n\nhomines, sicut fuit Marius, salute uiribus, opibus honoribus,\ndignitate longaeuitate cumulari et perfrui dis iratis; posse etiam\nhomines, sicut fuit Regulus, captiuitate seruitute inopia, uigiliis\ndoloribus excruciari et emori dis amicis. Quod si ita esse\nconcedunt, conpendio nihil eos prodesse et coli superfluo\nconfitentur. Nam si uirtutibus animi et probitati uitae, cuius\npraemia post mortem speranda sunt, magis contraria ut populus\ndisceret institerunt; si nihil etiam in his transeuntibus et\ntemporalibus bonis uel eis quos oderunt nocent, uel eis quos\ndiligunt prosunt, ut quid coluntur, ut quid tanto studio colendi\nrequiruntur? Quur laboriosis tristibusque temporibus, tamquam\noffensi abscesserint, murmuratur et propter eos Christiana\nreligio conuiciis indignissimis laeditur? Si autem habent in\nhis rebus uel beneficii uel maleficii potestatem, quur in eis\nadfuerunt pessimo uiro Mario, et optimo Regulo defuerunt?\nAn ex hoc ipsi intelleguntur iniustissimi et pessimi? Quod\nsi propterea magis timendi et colendi putantur, neque hoc\nputentur; neque enim minus eos inuenitur Regulus coluisse\nquam Marius. Nec ideo uita pessima eligenda uideatur, quia\nmagis Mario quam Regulo di fauisse existimantur. Metellus\nenim Romanorum laudatissimus, qui habuit quinque filios\nconsulares, etiam rerum temporalium felix fuit, et Catilina\npessimus obpressus inopia et in bello sui sceleris prostratus\ninfelix, et uerissima adque certissima felicitate praepollent\nboni Deum colentes, a quo solo conferri potest.\n\n\nIlla igitur res publica malis moribus cum periret, nihil di\neorum pro dirigendis uel pro corrigendis egerunt moribus, ne\nperiret; immo deprauandis et corrumpendis addiderunt moribus,\nut periret. Nec se bonos fingant, quod uelut offensi ciuium\n\n\n\n\niniquitate discesserint. Prorsus ibi erant; produntur, conuincuntur;\nnec subuenire praecipiendo nec latere tacendo potuerunt.\nOmitto quod Marius a miserantibus Minturnensibus Maricae\ndeae in luco eius commendatus est, ut ei omnia prosperaret,\net ex summa desperatione reuersus incolumis in Urbem duxit\ncrudelem crudelis exercitum; ubi quam cruenta, quam inciuilis\nhostilique inmanior eius uictoria fuerit, eos qui scripserunt legant\nqui uolunt. Sed hoc, ut dixi, omitto, nec Maricae nescio cui\ntribuo Marii sanguineam felicitatem, sed occultae potius prouidentiae\nDei ad istorum ora claudenda eosque ab errore\nliberandos, qui non studiis agunt, sed haec prudenter aduertunt,\nquia, etsi aliquid in his rebus daemones possunt, tantum\npossunt, quantum secreto omnipotentis arbitrio permittuntur,\nne magnipendamus terrenam felicitatem, quae sicut Mario\nmalis etiam plerumque conceditur, nec eam rursus quasi\nmalam arbitremur, cum ea multos etiam pios ac bonos unius\nueri Dei cultores inuitis daemonibus praepolluisse uideamus,\nnec eosdem inmundissimos spiritus uel propter haec ipsa\nbona malaue terrena propitiandos aut timendos existimemus,\nquia, sicut ipsi mali homines in ten\\'a, sic etiam illi non\nomnia quae uolunt facere possunt, nisi quantum illius ordinatione\nsinitur, cuius plene iudicia nemo conprehendit, iuste\nnemo reprehendit.\nCAPUT XXIIII. De Syllanis actibus, quorum se daemones ostentauerint adiutores. Sylla certe ipse, cuius tempora talia fuerunt, ut superiora,\nquorum uindex esse uidebatur, illorum conparatione\n\n\n\n\n\n\n\n\nquaererentur, cum primum ad Urbem contra Marium castra mouisset,\nadeo laeta exta immolanti fuisse scribit Liuius, ut custodiri\nse Postumius haruspex uoluerit capitis supplicium subiturus,\nnisi ea, quae in animo Sylla haberet, dis iuuantibus inpleuisset.\nEcce non discesserant adytis adquo aris relictis di, quando\nde rerum euentu praedicebant nihilque de ipsius Syllae correctione\ncurabant. Promittebant praesagando felicitatem magnam\nnec malam cupiditatem minando frangebant. Deinde cum esset\nin Asia bellum Mithridaticum gerens, per Lucium Titium ei\nmandatum est a Ioue, quod esset Mithridatem superaturus,\net factum est. Ac postea molienti redire in Urbem et suas\namicorumque iniurias ciuili sanguine ulcisci, iterum mandatum\nest ab eodem Ioue per militem quendam legionis sextae, prius\nse de Mithridate praenuntiasse uictoriam, et tunc promittere\ndaturum se potestatem, qua recuperaret ab inimicis rem\npublicam non sine multo sanguine. Tum percontatus Sylla,\nquae forma militi uisa fuerit, cum ille indicasset, eam recordatus\nest, quam prius ab illo audierat, qui de Mithridatica\nuictoria ab eodem mandata pertulerat. Quid hic responderi\npotest, quare di curauerint uelut felicia ista nuntiare, et\nnullus eorum curauerit Syllam monendo corrigere mala\ntanta facturum scelestis armis ciuilibus, qualia non foedarent,\nsed auferrent omnino rem publicam? Nempe intelleguntur\ndaemones, sicut saepe dixi notumque nobis est in litteris\nsacris resque ipsae satis indicant, negotium suum agere, ut\n\n\n\n\n\n\npro dis habeantur et colantur, ut ea illis exhibeantur, quibus\nhi qui exhibent sociati unam pessimam causam cum eis\nhabeant in iudicio Dei.\n\nDeinde cum uenisset Tarentum Sylla adque ibi sacrificasset,\nuidit in capite uitulini iecoris similitudinem coronae aureae.\nTunc Postumius haruspex ille respondit praeclaram significare\nuictoriam iussitque ut extis illis solus uesceretur. Postea\nparuo interuallo seruus cuiusdam Lucii Pontii uaticinando\nclamauit: <a Bellona nuntius uenio, uictoria tua est, Sylla).\nDeinde adiecit arsurum esse Capitolium. Hoc cum dixisset,\ncontinuo egressus e castris postero die concitatior reuersus\nest et Capitolium arsisse clamauit. Arserat autem re uera\nCapitolium. Quod quidem daemoni et praeuidere facile fuit\net celerrime nuntiare. Illud sane intende, quod ad causam\nmaxime pertinet, sub qualibus dis esse cupiant, qui blasphemant\nSaluatorem uoluntates fidelium a dominatu daemonum\nliberantem. Clamauit homo uaticinando: (uictoria tua est,\nSylla\\', adque ut id diuino spiritu clamare crederetur, nuntiauit\netiam aliquid et prope futurum et mox factum, unde longe\naberat per quem ille spiritus loquebatur; non tamen clamauit:\n\\'ab sceleribus parce, Sylla\\', quae illic uictor tam horrenda\ncommisit, cui corona aurea ipsius uictoriae inlustrissimum\nsignum in uitulino iecore apparuit, qualia signa si di iusti\ndare solerent ac non daemones inpii, profecto illis extis nefaria\npotius adque ipsi Syllae grauiter noxia mala futura monstrarent.\nNeque enim eius dignitati tantum profuit illa uictoria, quantum\nnocuit cupiditati; qua factum est, ut inmoderatis inhians\net secundis rebus elatus ac praecipitatus magis ipse periret\n\n\n\n\n\n\nin moribus, quam inimicos in corporibus perderet. Haec illi\ndi uere tristia uereque lugenda non extis, non auguriis, non\ncuiusquam somnio uel uaticinio praenuntiabant. Magis enim\ntimebant ne corrigeretur quam ne uinceretur. Immo satis\nagebant, ut uictor ciuium gloriosus uictus adque captiuus\nnefandis uitiis et per haec ipsis etiam daemonibus multo\nobstrictius subderetur.\nCAPUT XXV. Quantum maligni spiritus ad flagitia incitent homines, cum in committendis sceleribus quasi diuinam exempli sui interponunt auctoritatem. Illinc uero quis non intellegat, quis non uideat, nisi qui\ntales deos imitari magis elegit quam diuina gratia ab eorum\nsocietate separari, quantum moliantur maligni isti spiritus\nexemplo suo uelut diuinam auctoritatem praebere sceleribus?\nquod etiam in quadam Campaniae lata planitie, ubi non\nmulto post ciuiles acies nefario proelio conflixerunt, ipsi inter\nse prius pugnare uisi sunt. Namque ibi auditi sunt primum\ningentes fragores, moxque multi se uidisse nuntiarunt per\naliquot dies duas acies proeliari. Quae pugna ubi destitit,\nuestigia quoque uelut hominum et equorum, quanta de illa\nconflictatione exprimi poterant, inuenerunt. Si ergo ueraciter\ninter se numina pugnauerunt, iam bella ciuilia excusantur humana;\nconsideretur tamen quae sit talium deorum uel malitia\nuel miseria: si autem se pugnasse finxerunt, quid aliud egerunt,\nnisi ut sibi Romani bellando ciuiliter tamquam deorum exemplo\n\n\n\n\nnullum nefas admittere uiderentur? Iam enim coeperant bella\nciuilia, et aliquot nefandorum proeliorum strages exsecranda\npraecesserat. Iam multos mouerat, quod miles quidam, dum\nocciso spolia detraheret, fratrem nudato cadauere agnouit ac\ndetestatus bella ciuilia se ipsum ibi perimens fraterno corpori\nadiunxit. Ut ergo huius tanti mali minime taederet, sed\narmorum scelestorum magis magisque ardor incresceret, noxii\ndaemones, quos illi deos putantes colendos et uenerandos\narbitrabantur, inter se pugnantes hominibus apparere uoluerunt,\nne imitari tales pugnas ciuica trepidaret adfectio, sed potius\nhumanum scelus diuino excusaretur exemplo. Hac astutia\nmaligni spiritus etiam ludos, unde multa iam dixi, scaenicos\nsibi dicari sacrarique iusserunt, ubi tanta deorum flagitia\ntheatricis canticis adque fabularum actionibus celebrata et\nquisquis eos fecisse crederet et quisquis non crederet, sed\ntamen illos libentissime sibi talia exhiberi cerneret, securus\nimitaretur. Ne quis itaque existimaret in deos conuicia potius\nquam eis dignum aliquid scriptitasse, ubicumque illos inter\nse pugnasse poetae commemorarunt, ipsi ad decipiendos\nhomines poetarum carmina firmauerunt, pugnas uidelicet suas\nnon solum per scaenicos in theatro, uerum etiam per se ipsos\nin campo humanis oculis exhibentes.\n\nHaec dicere conpulsi sumus, quoniam pessimis moribus\nciuium Romanam rem publicam iam antea perditam fuisse\nnullamque remansisse ante aduentum Christi Iesu domini\nnostri auctores eorum dicere et scribere minime dubitarunt.\n\n\n\n\nQuam perditionem dis suis non inputant, qui mala transitoria,\nquibus boni, seu uiuant seu moriantur, perire non possunt,\nChristo nostro inputant: cum Christus noster tanta frequentet\npro moribus optimis praecepta contra perditos mores; di\nuero ipsorum nullis talibus praeceptis egerint aliquid cum\nsuo cultore populo pro illa re publica, ne periret; immo eosdem\nmores uelut suis exemplis auctoritate noxia corrumpendo\negerunt potius, ut periret. Quam non ideo tunc perisse quisquam,\nut arbitror, iam dicere audebit, quia \\'discessere omnes\nadytis arisque relictis di\\', uelut amici uirtutibus, cum uitiis\nhominum offenderentur; quia tot signis extorum auguriorum\nuaticiniorum, quibus se tamquam praescios futurorum adiutoresque\nproeliorum iactare et commendare gestiebant, conuincuntur\nfuisse praesentes; qui si uere abscessissent, mitius\nRomani in bella ciuilia suis cupiditatibus quam illorum instigationibus\nexarsissent.\nCAPUT XXVI. De secretis daemonum monitis, quae pertinebant ad bonos mores, cum palam in sacris eorum omnis nequitia disceretur. Quae cum ita sint, cum palam aperteque turpitudines\ncrudelitatibus mixtae, obprobria numinum et crimina, siue\nprodita siue conficta, ipsis exposcentibus et nisi fieret irascentibus\netiam certis et statis sollemnitatibus consecrata illis\net dicata claruerint adque ad omnium oculos ut imitanda\nproponerentur, spectanda processerint: quid est, quod idem\n\n\n\n\nipsi daemones, qui se huiusce modi uoluptatibus inmundos\nesse spiritus confitentur, qui suis flagitiis et facinoribus, siue\nindicatis siue simulatis, eorumque sibi celebratione petita ab\ninpudentibus, extorta a pudentibus auctores se uitae scelestae\ninmundaeque testantur, perhibentur tamen in adytis suis\nsecretisque penetralibus dare quaedam bona praecepta de\nmoribus quibusdam uelut electis sacratis suis? Quod si ita\nest, hoc ipso callidior aduertenda est et conuincenda malitia\nspirituum noxiorum. Tanta enim uis est probitatis et castitatis,\nut omnis uel paene omnis eius laude moueatur humana natura,\nnec usque adeo sit turpitudine uitiosa, ut totum sensum\nhonestatis amiserit. Proinde malignitas daemonum, nisi alicubi\nse, quem ad modum scriptum in nostris litteris nouimus,\ntransfiguret in angelos lucis, non inplet negotium\ndeceptionis. Foris itaque populis celeberrimo strepitu inpietas\ninpura circumsonat, et intus paucis castitas simulata uix\nsonat; praebentur propatula pudendis et secreta laudandis; decus\nlatet et dedecus patet; quod malum geritur omnes conuocat\nspectatores, quod bonum dicitur uix aliquos inuenit auditores,\ntamquam honesta erubescenda sint et inhonesta glorianda.\nSed ubi hoc nisi in daemonum templis? ubi nisi in fallaciae\ndeuersoriis? Illud enim fit, ut honestiores, qui pauci sunt,\ncapiantur; hoc autem, ne plures, qui sunt turpissimi, corrigantur.\n\nUbi et quando sacrati Caelestis audiebant castitatis praecepta,\nnescimus; ante ipsum tamen delubrum, ubi simulacrum illud\nlocatum conspiciebamus, uniuersi undique confluentes et ubi\nquisque poterat stantes ludos qui agebantur intentissimi\n\n\n\n\n\n\nspectabamus, intuentes alternante conspectu hinc meretriciam\npompam, illinc uirginem deam: illam suppliciter adorari, ante\nillam turpia celebrari; non ibi pudibundos mimos, nullam uerecundiorem\nscaenicam uidimus; cuncta obscenitatis inplebantur\nofficia. Sciebatur uirginali numini quid placeret, et exhibebatur\nquod de templo domum matrona doctior reportaret. Nonnullae\npudentiores auertebant faciem ab inpuris motibus scaenicorum\net artem flagitii furtiua intentione discebant. Hominibus namque\nuerecundabantur, ne auderent inpudicos gestus ore libero cernere;\nsed multo minus audebant sacra eius, quam uenerabantur.\ncasto corde damnare. Hoc tamen palam discendum praebebatur\nin templo, ad quod perpetrandum saltem secretum quaerebatur\nin domo, mirante nimium, si ullus ibi erat, pudore mortalium,\nquod humana flagitia non libere homines committerent, quae\naput deos etiam religiose discerent iratos habituri, nisi etiam\nexhibere curarent. Quis enim alius spiritus occulto instinctu\nnequissimas agitans mentes et instat faciendis adulteriis et\npascitur factis, nisi qui etiam sacris talibus oblectatur, constituens\nin templis simulacra daemonum, amans in ludis\nsimulacra uitiorum, susurrans in occulto uerba iustitiae ad\ndecipiendos etiam paucos bonos, frequentans in aperto inuitamenta\nnequitiae ad possidendos innumerabiles malos?\nCAPUT XXVII. Quanta euersione publicae disciplinae Romani dis suis placandis sacrauerint obscena ludorum. Vir grauis et philosophaster Tullius aedilis futurus clamat\nin auribus ciuitatis, inter cetera sui magistratus officia sibi\n\n\n\n\n\n\nFloram matrem ludorum celebritate placandam; qui ludi tanto\ndeuotius, quanto turpius celebrari solent. Dicit alio loco iam\nconsul in extremis periculis ciuitatis, et ludos per decem dies\nfactos, neque rem ullam quae ad placandos deos pertineret\npraetermissam; quasi non satius erat tales deos inritare temperantia\nquam placare luxuria, et eos honestate etiam ad\ninimicitias prouocare quam tanta deformitate lenire. Neque\nenim grauius fuerant quamlibet crudelissima inmanitate nocituri\nhomines, propter quos placabantur, quam nocebant ipsi,\ncum uitiositate foedissima placarentur. Quando quidem ut\nauerteretur quod metuebatur ab hoste in corporibus, eo modo\ndi conciliabantur, quo uirtus debellaretur in mentibus, qui\nnon obponerentur defensores obpugnatoribus moenium, nisi\nprius fierent expugnatores morum bonorum. Hanc talium\nnuminum placationem petulantissimam inpurissimam inpudentissimam\nnequissimam inmundissimam, cuius actores laudanda\nRomanae uirtutis indoles honore priuauit, tribu mouit, agnouit\nturpes, fecit infames, hanc, inquam, pudendam ueraeque religioni\nauersandam et detestandam talium numinum placationem, [has]\nfabulas in deos inlecebrosas adque criminosas, haec ignominiosa\ndeorum uel scelerate turpiterque facta uel sceleratius\nturpiusque conficta oculis et auribus publicis ciuitas tota\ndiscebat, haec commissa numinibus placere cernebat, et ideo\nnon solum illis exhibenda, sed sibi quoque imitanda credebat,\nnon illud nescio quid uelut bonum et honestum, quod tam\n\n\n\n\n\n\npaucis et tam occulte dicebatur (si tamen dicebatur), ut magis\nne innotesceret, quam ne non fieret, timeretur.\nCAPUT XXVIII. De Christianae religionis salubritate. Ab istarum inmundissimarum potestatum tartareo iugo et\nsocietate poenali erui per Christi nomen homines et in lucem\nsaluberrimae pietatis ab illa perniciosissimae inpietatis nocte\ntransferri queruntur et murmurant iniqui et ingrati et illo\nnefario spiritu altius obstrictiusque possessi, quia populi confluunt\nad ecclesiam casta celebritate, honesta utriusque sexus\ndiscretione, ubi audiant quam bene hic ad tempus uiuere debeant,\nut post hanc uitam beate semperque uiuere mereantur,\nubi sancta scriptura iustitiaeque doctrina de superiore\nloco in conspectu omnium personante et qui faciunt audiant\nad praemium, et qui non faciunt audiant ad iudicium. Quo\netsi ueniunt quidam talium praeceptorum inrisores, omnis\neorum petulantia aut repentina mutatione deponitur, aut timore\nuel pudore conprimitur. Nihil enim eis turpe ac flagitiosum\nspectandum imitandumque proponitur, ubi ueri Dei aut praecepta\ninsinuantur aut miracula narrantur, aut dona laudantur\naut beneficia postulantur.\nCAPUT XXVIIII. De abiciendo cultu deorum cohortatio ad Romanos. Haec potius concupisce o indoles Romana laudabilis o\nprogenies Regulorum Scaeuolarum Scipionum Fabriciorum;\n\n\n\n\nhaec potius concupisce, haec ab illa turpissima uanitate et\nfallacissima daemonum malignitate discerne. Si quid in te\nlaudabile naturaliter eminet, non nisi uera pietate purgatur\nadque perficitur, inpietate autem disperditur et punitur. Nunc\niam elige quid sequaris, ut non in te, sed in Deo uero sine\nullo errore lauderis. Tunc enim tibi gloria popularis adfuit,\nsed occulto diuinae prouidentiae iudicio uera religio quam\neligeres defuit. Expergiscere, dies est, sicut experrecta es in\nquibusdam, de quorum uirtute perfecta et pro fide uera etiam\npassionibus gloriamur, qui usquequaque aduersus potestates\ninimicissimas confligentes easque fortiter moriendo uincentes\nsanguine nobis hanc patriam peperere suo. Ad quam patriam\nte inuitamus et exhortamur, ut eius adiciaris numero ciuium,\ncuius quodam modo asylum est uera remissio peccatorum.\nNon audias degeneres tuos Christo Christianisue detrahentes\net accusantes uelut tempora mala, cum quaerant tempora,\nquibus non sit quieta uita, sed potius secura nequitia. Haec\ntibi numquam nec pro terrena patria placuerunt. Nunc iam\ncaelestem arripe, pro qua minimum laborabis, et in ea ueraciter\nsemperque regnabis. Illic enim tibi non Vestalis focus, non\nlapis Capitolinus, sed Deus unus et uerus\n\nnec metas rerum nec tempora ponit, Imperium sine fine dabit.\n\n\n\nNoli deos falsos fallacesque requirere; abice potius adque\ncontemne in ueram emicans libertatem. Non sunt di, maligni\nsunt spiritus, quibus aeterna tua felicitas poena est. Non\n\n\n\n\n\n\ntam Iuno Troianis, a quibus carnalem originem ducis, arces\nuidetur inuidisse Romanas, quam isti daemones, quos adhuc\ndeos putas, omni generi hominum sedes inuident sempiternas.\nEt tu ipsa non parua ex parte de talibus spiritibus iudicasti,\nquando ludis eos placasti et per quos homines eosdem ludos\nfecisti, infames esse uoluisti. Patere adseri libertatem tuam\naduersus inmundos spiritus, qui tuis ceruicibus inposuerant\nsacrandam sibi et celebrandam ignominiam suam. Actores\ncriminum diuinorum remouisti ab honoribus tuis: supplica\nDeo uero, ut a te remoueat illos deos, qui delectantur criminibus\nsuis, seu ueris, quod ignominiosissimum est, seu falsis.\nquod malitiosissimum. Bene, quod tua sponte histrionibus et\nscaenicis societatem ciuitatis patere noluisti; euigila plenius!\nNullo modo his artibus placatur diuina maiestas, quibus\nhumana dignitas inquinatur. Quo igitur pacto deos, qui talibus\ndelectantur obsequiis, haberi putas in numero sanctarum caelestium\npotestatum, cum homines, per quos eadem aguntur\nobsequia, non putasti habendos in numero qualiumcumque\nciuium Romanorum? Incomparabiliter superna est ciuitas\nclarior, ubi uictoria ueritas, ubi dignitas sanctitas, ubi pax\nfelicitas, ubi uita aeternitas. Multo minus habet in sua societate\ntales deos, si tu in tua tales homines habere erubuisti.\nProinde si ad beatam peruenire desideras ciuitatem, deuita\ndaemonum societatem. Indigne ab honestis coluntur, qui per\nturpes placantur. Sic isti a tua pietate remoueantur purgatione\nChristiana, quo modo illi a tua dignitate remoti sunt notatione\ncensoria. De bonis autem carnalibus, quibus solis mali perfrui\nuolunt, et de malis carnalibus, quae sola perpeti nolunt, quod\nneque in his habeant quam putantur habere isti daemones\n\n\n\n\npotestatem (quamquam si haberent, deberemus potius etiam\nista contemnere, quam propter ista illos colere et eos colendo\nad illa, quae nobis inuident, peruenire non posse), aÌ‚â‚¬â€ tamen\nnec in istis eos hoc ualere, quod hi putant, qui propter haec\neos coli oportere contendunt, deinceps uidebimus, ut hic sit\nhuius uoluminis modus.\nCAPUT I. De aduersitatibus, quas solas mali metuunt et quas semper passus est mundus, cum deos coleret. Iam satis dictum arbitror de morum malis et animorum,\nquae praecipue cauenda sunt, nihil deos falsos populo cultori\nsuo, quo minus eorum malorum aggere premeretur, subuenire\ncurasse, sed potius, ut maxime premeretur, egisse. Nunc de\nillis malis uideo dicendum, quae sola isti perpeti nolunt,\nqualia sunt fames morbus, bellum exspoliatio, captiuitas trucidatio,\net si qua similia iam in primo libro commemorauimus.\nHaec enim sola mali deputant mala, quae non faciunt malos;\nnec erubescunt inter bona, quae laudant, ipsi mali esse qui\nlaudant, magisque stomachantur, si uillam malam habeant,\nquam si uitam, quasi hoc sit hominis maximum bonum,\nhabere bona omnia praeter se ipsum. Sed neque talia mala,\nquae isti sola formidant, di eorum, quando ab eis libere colebantur,\nne illis acciderent obstiterunt. Cum enim uariis per\n\n\n\n\ndiuersa temporibus ante aduentum Redemtoris nostri innumerabilibus\nnonnullisque etiam incredibilibus cladibus genus\ncontereretur humanum, quos alios quam istos deos mundus\ncolebat, excepto uno populo Hebraeo et quibusdam extra\nipsum populum, ubicumque gratia diuina digni occultissimo\nadque iustissimo Dei iudicio fuerunt? Verum ne nimis longum\nfaciam, tacebo aliarum usquequaque gentium mala grauissima:\nquod ad Romam pertinet Romanumque imperium tantum loquar,\nid est ad ipsam proprie ciuitatem et quaecumque illi terrarum\nuel societate coniunctae uel condicione subiectae sunt, quae\nsint perpessae ante aduentum Christi, cum iam ad eius quasi\ncorpus rei publicae pertinerent.\nCAPUT II. An di, qui et a Romanis et a Graecis similiter colebantur, causas habuerint, quibus Ilium paterentur exscindi. Primum ipsa Troia uel Ilium, unde origo est populi Romani,\n(neque enim praetereundum aut dissimulandum est, quod et\nin primo libro adtigi) eosdem habens deos et colens quur a\nGraecis uictum, captum adque deletum est? Priamo, inquiunt,\nsunt reddita Laomedontea paterna periuria\\'. Ergo uerum est,\nquod Apollo adque Neptunus eidem Laomedonti mercennariis\noperibus seruierunt? Illis quippe promisisse mercedem falsumque\niurasse perhibetur. Miror Apollinem nominatum diuinatorem\nin tanto opificio laborasse nescientem quod Laomedon\nfuerat promissa negaturus. Quamquam nec ipsum Neptunum,\npatruum eius, fratrem Iouis, regem maris, decuit ignarum\n\n\n\n\n\n\nesse futurorum. Nam hunc Homerus de stirpe Aeneae, a cuius\nposteris [condita] Roma est, cum ante illam urbem conditam\nidem poeta fuisse dicatur, inducit magnum aliquid diuinantem,\nquem etiam nube rapuit, ut dicit, ne ab Achille occideretur,\ncuperet cum uertere ab imo,\n\nquod aput Vergilium confitetur,\n\nStructa suis manibus periurae moenia Troiae.\n\nNescientes igitur tanti di, Neptunus et Apollo, Laomedontem\nsibi negaturum esse mercedem, structores moenium Troianorum\ngratis et ingratis fuerunt. Videant ne grauius sit tales deos\ncredere quam dis talibus peierare. Hoc enim nec ipse Homerus\nfacile credidit, qui Neptunum quidem contra Troianos,\nApollinem autem pro Troianis pugnantem facit, cum illo\nperiurio ambos fabula narret offensos. Si igitur fabulis credunt,\nerubescant talia colere numina; si fabulis non credunt, non\nobtendant Troiana periuria, aut mirentur deos periuria punisse\nTroiana, amasse Romana. Unde enim coniuratio Catilinae in\ntanta tamque corrupta ciuitate habuit etiam eorum grandem\ncopiam, quos manus adque lingua periurio aut sanguine\nciuili alebat? Quid enim aliud totiens senatores corrupti in\niudiciis, totiens populus in suffragiis uel in quibusque causis,\nquae aput eum contionibus agebantur, nisi etiam peierando\npeccabant? Namque corruptissimis moribus ad hoc mos\niurandi seruabatur antiquus, non ut ab sceleribus metu religionis\nprohiberentur, sed ut periuria quoque sceleribus ceteris\nadderentur.\nCAPUT III. Non potuisse offendi deos Paridis adulterio, quod inter ipsos traditur frequentatum. Nulla itaque causa est, quare di, quibus, ut dicunt, steterat\nillud imperium, cum a Graecis praeualentibus probentur uicti,\nTroianis peierantibus fingantur irati. Nec adulterio Paridis,\nut rursus a quibusdam defenduntur, ut Troiam desererent,\nsuscensuerunt. Auctores enim doctoresque peccatorum esse\nadsolent, non ultores. \\'Urbem Romam, inquit Sallustius, sicuti\nego accepi, condidere adque habuere initio Troiani, qui Aenea\nduce profugi sedibus incertis uagabantur\\'. Si ergo adulterium\nParidis uindicandum numina censuerunt, aut magis in Romanis\naut certe etiam in Romanis puniendum fuit, quia Aeneae\nmater hoc fecit. Sed quo modo in illo illud flagitium oderant,\nqui in sua socia Venere non oderant (ut alia omittam) quod\ncum Anchise commiserat, ex quo Aenean pepererat? An quia\nillud factum est indignante Menelao, illud autem concedente\nVulcano? Di enim, credo, non zelant coniuges suas usque\nadeo, ut eas etiam cum hominibus dignentur habere communes.\nInridere fabulas fortassis existimor nec grauiter agere tanti\nponderis causam. Non ergo credamus, si placet, Aenean esse\nVeneris filium: ecce concedo, si nec Romulum Martis. Si\nautem illud, quur non et illud? An deos [fas est] hominibus\nfeminis, mares autem homines deabus misceri nefas? Dura\nuel potius non credenda condicio, quod ex iure Veneris in\n\n\n\n\n\n\nconcubitu Marti licuit, hoc in iure suo ipsi Veneri non licere.\nAt utrumque firmatum est auctoritate Romana. Neque enim\nminus credidit recentior Caesar auiam Venerem quam patrem\nantiquior Romulus Martem.\nCAPUT IIII. De sententia Varronis, qua utile esse dixit, ut se homines dis genitos mentiantur. Dixerit aliquis: Itane tu ista credis? Ego uero ista non\ncredo. Nam et uir doctissimus eorum Varro falsa haec esse,\nquamuis non audacter neque fidenter, paene tamen fatetur.\nSed utile ciuitatibus esse dicit, ut se uiri fortes, etiamsi\nfalsum sit, dis genitos esse credant, ut eo modo animus\nhumanus uelut diuinae stirpis fiduciam gerens res magnas\nadgrediendas praesumat audacius, agat uehementius et ob hoc\ninpleat ipsa securitate felicius. Quae Varronis sententia expressa,\nut potui, meis uerbis cernis quam latum locum aperiat\nfalsitati, ubi intellegamus plura iam sacra et quasi religiosa\npotuisse confingi, ubi putata sunt ciuibus etiam de ipsis dis\nprodesse mendacia.\nCAPUT V. Non probari quod di adulterium Paridis punierint, quod in Romuli matre non ulti sunt. Sed utrum potuerit Venus ex concubitu Anchisae Aenean\nparere uel Mars ex concubitu filiae Numitoris Romulum\ngignere, in medio relinquamus. Nam paene talis quaestio etiam\n\n\n\n\n\n\n\n\nde scripturis nostris oboritur, qua quaeritur, utrum praeuaricatores\nangeli cum filiabus hominum concubuerint, unde\nnatis gigantibus, hoc est nimium grandibus ac fortibus uiris,\ntunc terra conpleta est. Proinde ad utrumque interim modo\nnostra disputatio referatur. Si enim uera sunt, quae aput illos\nde matre Aeneae et de patre Romuli lectitantur, quo modo\npossunt dis adulteria displicere hominum, quae in se ipsis\nconcorditer ferunt? Si autem falsa sunt, ne sic quidem possunt\nirasci ueris adulteriis humanis, qui etiam falsis delectantur\nsuis. Huc accedit, quoniam, si illud de Marte non creditur,\nut hoc quoque de Venere non credatur, nullo diuini concubitus\nobtentu matris Romuli causa defenditur. Fuit autem\nsacerdos illa Vestalis, et ideo di magis in Romanos sacrilegum\nillud flagitium quam in Troianos Paridis adulterium uindicare\ndebuerunt. Nam et ipsi Romani antiqui in stupro detectas\nVestae sacerdotes uiuas etiam defodiebant, adulteras autem\nfeminas, quamuis aliqua damnatione, nulla tamen morte plectebant:\nusque adeo grauius quae putabant adyta diuina quam\nhumana cubilia uindicabant.\nCAPUT VI. De parricidio Romuli, quod di non uindicarunt. Aliud adicio, quia, si peccata hominum illis numinibus\ndisplicerent, ut offensi Paridis facto desertam Troiam ferro\nignibusque donarent, magis eos contra Romanos moueret\nRomuli frater occisus quam contra Troianos Graecus maritus\ninlusus; magis inritaret parricidium nascentis quam regnantis\n\n\n\n\n\n\nadulterium ciuitatis. Nec ad causam, quam nunc agimus,\ninterest, utrum hoc fieri Romulus iusserit aut Romulus fecerit,\nquod multi inpudentia negant, multi pudore dubitant, multi\ndolore dissimulant. Nec nos itaque in ea re diligentius requirenda\nper multorum scriptorum perpensa testimonia demoremur:\nRomuli fratrem palam constat occisum, non ab hostibus, \\'\nnon ab alienis. Si aut perpetrauit aut imperauit hoc Romulus,\nmagis ipse fuit Romanorum quam Paris Troianorum caput;\nquur igitur Troianis iram deorum prouocauit ille alienae coniugis\nraptor, et eorundem deorum tutelam Romanis inuitauit\niste sui fratris extinctor? Si autem illud scelus a facto imperioque\nRomuli alienum est: quoniam debuit utique uindicari,\ntota hoc illa ciuitas fecit, quod tota contemsit, et non iam\nfratrem, sed patrem, quod est peius, occidit. Uterque enim\nfuit conditor, ubi alter scelere ablatus non permissus est esse\nregnator. Non est, ut arbitror, quod dicatur quid mali Troia\nmeruerit, ut eam di desererent, quo posset extingui, et quid\nboni Roma, ut eam di inhabitarent, quo posset augeri; nisi\nquod uicti inde fugerunt et se ad istos, quos pariter deciperent,\ncontulerunt; immo uero et illic manserunt ad eos more suo\ndecipiendos, qui rursus easdem terras habitarent, et hic easdem\nartes fallaciae suae magis etiam exercendo maioribus honoribus\ngloriati sunt.\nCAPUT VII. De euersione Ilii, quod dux Marii Fimbria excidit. Certe enim ciuilibus iam bellis scatentibus quid miserum\ncommiserat Ilium, ut a Fimbria, Marianarum partium homine\npessimo, euerteretur, multo ferocius adque crudelius quam\nolim a Graecis? Nam tunc et multi inde fugerunt et multi\ncaptiuati saltem in seruitute uixerunt; porro autem Fimbria\nprius edictum proposuit, ne cui parceretur, adque urbem\n\n\n\n\n\n\ntotam cunctosque in ea homines incendio concremauit. Hoc\nmeruit Ilium non a Graecis quos sua inritauerat iniquitate,\nsed a Romanis quos sua calamitate propagauerat, dis illis\ncommunibus ad haec repellenda nihil iuuantibus seu, quod\nuerum est, nihil ualentibus. Numquid et tunc\nAbscessere omnes adytis arisque relictis Di,\n\nquibus illud oppidum steterat post antiquos Graecorum ignes\nruinasque reparatum? Si autem abscesserant, causam requiro,\net oppidanorum quidem quanto inuenio meliorem, tanto deteriorem\ndeorum. Illi enim contra Fimbriam portas clauserant,\nut Syllae seruarent integram ciuitatem; hinc eos iratus incendit\nuel potius penitus extinxit. Adhuc autem meliorum partium\nciuilium Sylla dux fuit, adhuc armis rem publicam recuperare\nmoliebatur; horum bonorum initiorum nondum malos euentus\nhabuit. Quid ergo melius ciues urbis illius facere potuerunt,\nquid honestius, quid fidelius, quid Romana parentela dignius\nquam meliori causae Romanorum ciuitatem seruare et contra\nparricidam Romanae rei publicae portas claudere? At hoc eis\nin quantum exitium uerterit, adtendant defensores deorum.\nDeseruerint di adulteros Iliumque flammis Graecorum reliquerint,\nut ex eius cineribus Roma castior nasceretur: quur et\npostea deseruerunt eandem ciuitatem Romanis cognatam, non\nrebellantem aduersus Romam nobilem filiam, sed iustioribus eius\npartibus fidem constantissimam piissimamque seruantem, eamque\ndelendam reliquerunt non Graecorum uiris fortibus, sed uiro\nspurcissimo Romanorum? Aut si displicebat dis causa partium\n\n\n\n\nSyllanarum, cui seruantes urbem miseri portas clauserant:\nquur eidem Syllae tanta bona promittebant et praenuntiabant?\nAn et hic agnoscuntur adulatores felicium potius quam infelicium\ndefensores? Non ergo Ilium etiam tunc, ab eis cum\ndesereretur, euersum est. Nam daemones ad decipiendum\nsemper uigilantissimi, quod potuerunt, fecerunt. Euersis quippe\net incensis omnibus cum oppido simulacris solum Mineruae\nsub tanta ruina templi illius, ut scribit Liuius, integrum\nstetisse perhibetur, non ut [diceretur]\n\nDi patrii, quorum semper sub numine Troia est,\n\nad eorum laudem, sed ne diceretur:\n\n\nExcessere omnes adytis arisque relictis Di,\n\nad eorum defensionem. Illud enim posse permissi sunt, non\nunde probarentur potentes, sed unde praesentes conuincerentur.\nCAPUT VIII. An debuerit dis Iliacis Roma committi. ,Dis itaque Iliacis post Troiae ipsius documentum qua\ntandem prudentia Roma custodienda commissa est? Dixerit\nquispiam iam eos Romae habitare solitos, quando expugnante\nFimbria cecidit Ilium. Unde ergo stetit Mineruae simulacrum?\nDeinde, si aput Romam erant, quando Fimbria deleuit ilium,\nfortasse aput Ilium erant,. quando a Gallis ipsa Roma capta\net incensa est; sed ut sunt auditu acutissimi motuque celerrimi,\nad uocem anseris cito redierunt, ut saltem Capitolinum collem,\nqui remanserat, tuerentur; ceterum ad alia defendenda serius\nsunt redire commoniti.\nCAPUT VIIII. An illam pacem, quae sub Numae regno fuit, deos praestitisse credendum sit. Hi etiam Numam Pompilium successorem Romuli adiuuisse\ncreduntur, ut toto regni sui tempore pacem haberet et Iani\nportas, quae bellis patere adsolent, clauderet, eo merito scilicet,\nquia Romanis multa sacra constituit. Illi uero homini pro\ntanto otio gratulandum fuit, si modo id rebus salubribus\nscisset inpendere et perniciosissima curiositate neglecta Deum\nuerum uera pietate perquirere. Nunc autem non ei di contulerunt\nillud otium, sed eum minus fortasse decepissent, si\notiosum minime repperissent. Quanto enim minus eum occupatum\ninuenerunt, tanto magis ipsi occupauerunt. Nam quid\nille molitus sit et quibus artibus deos tales sibi uel illi\nciuitati consociare potuerit, Varro prodit, quod, si Domino\nplacuerit, suo diligentius disseretur loco. Modo autem quia\nde beneficiis eorum quaestio est: magnum beneficium est\npax, sed Dei ueri beneficium est, plerumque etiam sicut\nsol, sicut pluuia uitaeque alia subsidia super ingratos\net nequam. Sed si hoc tam magnum bonum di illi Romae\nuel Pompilio contulerunt, quur imperio Romano per ipsa\ntempora laudabilia id numquam postea praestiterunt? An\nutiliora erant sacra, cum instituerentur, quam cum instituta\ncelebrarentur? Atqui tunc nondum erant, sed ut essent addebantur;\npostea uero iam erant, quae ut prodessent custodiebantur.\nQuid ergo est, quod illi quadraginta tres uel, ut alii\nuolunt, triginta et nouem anni in tam longa pace transacti\n\n\n\n\n\n\nsunt regnante Numa, et postea sacris institutis disque ipsis,\nqui eisdem sacris fuerant inuitati, iam praesidibus adque\ntutoribus uix post tam multos annos ab Urbe condita usque\nad Augustum pro magno miraculo unus commemoratur annus\npost primum bellum Punicum, quo belli portas Romani\nclaudere potuerunt?\nCAPUT X. An optandum fuerit, ut tanta bellorum rabie Romanum augeretur imperium, cum eo studio, quo sub Numa actum est, et quietum esse potuisset et tutum. An respondent, quod nisi adsiduis sibique continuo succedentibus\nbellis Romanum imperium tam longe lateque non\nposset augeri et tam grandi gloria diffamari? Idonea uero\ncausa! Ut magnum esset imperium, quur esse deberet inquietum?\nNonne in corporibus hominum satius est modicam\nstaturam cum sanitate habere quam ad molem aliquam giganteam\nperpetuis adflictionibus peruenire, nec cum perueneris\nrequiescere, sed quanto grandioribus membris, tanto maioribus\nagitari malis? Quid autem mali esset, ac non potius plurimum\nboni, si ea tempora perdurarent, quae perstrinxit Sallustius,\nubi ait: \\'Igitur initio reges (nam in terris nomen imperii id\nprimum fuit) diuersi pars ingenium, alii corpus exercebant;\netiamtum uita hominum sine cupiditate agitabatur, sua cuique\nsatis placebant\\'. An ut tam multum augeretur imperium, debuit\nfieri quod Vergilius detestatur, dicens:\n\nDeterior donec paulatim et decolor aetas Et belli rabies et amor successit habendi?\n\n\n\n\n\n\n\n\nSed plane pro tantis bellis susceptis et gestis iusta defensio\nRomanorum est, quod inruentibus sibi inportune inimicis\nresistere cogebat non auiditas adipiscendae laudis humanae,\nsed necessitas tuendae salutis et libertatis. Ita sit plane. Nam\npostquam res eorum, sicut scribit ipse Sallustius, legibus\nmoribus agris aucta satis prospera satisque pollens uidebatur,\nsicut pleraque mortalium habentur, inuidia ex opulentia orta\nest. Igitur reges populique finitimi bello tentare; pauci ex\namicis auxilio esse, nam ceteri metu perculsi a periculis\naberant. At Romani domi militiaeque intenti festinare parare,\nalius alium hortari, hostibus obuiam ire, libertatem patriam\nparentesque armis tegere. Post ubi pericula uirtute propulerant,\nsociis adque amicis auxilia portabant magisque dandis quam\naccipiendis beneficiis amicitias parabant). Decenter his artibus\nRoma creuit. Sed regnante Numa, ut tam longa pax esset,\nutrum inruebant inprobi belloque tentabant, an nihil eorum\nfiebat, ut posset pax illa persistere? Si enim bellis etiam\ntum Roma lacessebatur nec armis arma obuia ferebantur:\nquibus modis agebatur, ut nulla pugna superati, nullo Martio\nimpetu territi sedarentur inimici, his modis semper ageretur\net semper Roma clausis Iani portis pacata regnaret. Quod si\nin potestate non fuit, non ergo Roma pacem habuit, quamdiu\ndi eorum, sed quamdiu homines finitimi circumquaque uoluerunt,\nqui eam nullo bello prouocauerunt; nisi forte di tales\netiam id homini uendere audebunt, quod alius homo uoluit\nsiue noluit. Interest quidem iam uitio proprio, malas mentes\nquatenus sinantur isti daemones uel terrere uel excitare; sed\n\n\n\n\n\n\nI\nsi semper hoc possent nec aliud secretiore ac superiore\npotestate contra eorum conatum saepe aliter ageretur, semper\nin potestate haberent paces bellicasque uictorias, quae semper\nfere per humanorum animorum motus accidunt; quas tamen\nplerumque contra eorum fieri uoluntatem non solae fabulae\nmulta mentientes et uix ueri aliquid uel indicantes uel significantes,\nsed etiam ipsa Romana confitetur historia.\nCAPUT XI. De simulacro Cumani Apollinis, cuius fletus cre- creditus est cladem Graecorum, quibus opitulari non poterat, indicasse. Neque enim aliunde Apollo ille Cumanus, cum aduersus\nAchiuos regemque Aristonicum bellaretur, quatriduo fleuisse\nnuntiatus est; quo prodigio haruspices territi cum id simulacrum\nin mare putauissent esse proiciendum, Cumani senes\nintercesserunt adque rettulerunt tale prodigium et Antiochi et\nPersis bello in eodem apparuisse figmento, et quia Romanis\nfeliciter prouenisset, ex senatus consulto eidem Apollini suo\ndona missa esse testati sunt. Tunc uelut peritiores acciti\nharuspices responderunt simulacri Apollinis fletum ideo prosperum\nesse Romanis, quoniam Cumana colonia Graeca esset,\nsuisque terris, unde accitus esset, id est ipsi Graeciae, luctum\net cladem Apollinem significasse plorantem. Deinde mox regem\nAristonicum uictum et captum esse nuntiatum est, quem\nuinci utique Apollo nolebat et dolebat et hoc sui lapidis etiam\nlacrimis indicabat. Unde non usquequaque incongrue quamuis\n\n\n\n\nfabulosis, tamen ueritati similibus mores daemonum describuntur\ncarminibus poetarum. Nam Camillam Diana doluit\naput Vergilium et Pallantem moriturum Hercules fleuit. Hinc\nfortassis et Numa Pompilius pace abundans, sed quo donante\nnesciens nec requirens, cum cogitaret otiosus, quibusnam dis\ntuendam Romanam salutem regnumque committeret, nec uerum\nillum adque omnipotentem summum Deum curare opinaretur\nista terrena, adque recoleret Troianos deos, quos Aeneas aduexerat,\nneque Troianum neque Lauiniense ab ipso Aenea\nconditum regnum diu conseruare potuisse: alios prouidendos\nexistimauit, quos illis prioribus, qui siue cum Romulo iam\nRomam transierant, siue quandoque Alba euersa fuerant transituri,\nuel tamquam fugitiuis custodes adhiberet uel tamquam\ninualidis adiutores.\nCAPUT XII. Quantos sibi deos Romani praeter constitutionem Numae adiecerint, quorum eos numerositas nihil iuuerit. Nec his sacris tamen Roma dignata est esse contenta, quae\ntam multa illic Pompilius constituerat. Nam ipsius summum\ntemplum nondum habebat Iouis; rex quippe Tarquinius ibi\nCapitolium fabricauit; Aesculapius autem ab Epidauro ambiuit\nad Romam, ut peritissimus medicus in urbe nobilissima artem\ngloriosius exerceret; Mater etiam deum nescio unde a Pessinunte.\nIndignum enim erat, ut, cum eius filius iam colli\nCapitolino praesideret, adhuc ipsa in loco ignobili latitaret.\n\n\n\n\n\n\nQuae tamen si omnium deorum mater est, non solum secuta\nest Romam quosdam filios suos, uerum et alios praecessit\netiam secuturos. Miror sane, si ipsa peperit Cynocephalum,\nqui longe postea uenit ex Aegypto. Utrum etiam dea Febris\nex illa nata sit, uiderit Aesculapius pronepos eius; sed undecumque\nnata sit, non, opinor, audebunt eam dicere ignobilem\ndi peregrini deam ciuem Romanam. Sub hoc tot deorum\npraesidio (quos numerare quis potest, indigenas et alienigenas,\ncaelites terrestres infernos, marinos fontanos fluuiales, et, ut\nVarro dicit, certos adque incertos, in omnibusque generibus\ndeorum, sicut in animalibus, mares et feminas?) â€” sub hoc\nergo tot deorum praesidio constituta Roma non tam magnis\net horrendis cladibus, quales ex multis paucas commemorabo,\nagitari adfligique debuit. Nimis enim multos deos grandi fumo\nsuo tamquam signo dato ad tuitionem congregauerat, quibus\ntempla altaria, sacrificia sacerdotes instituendo adque praebendo\nsummum uerum Deum, cui uni haec rite gesta debentur,\noffenderet. Et felicior quidem cum paucioribus uixit, sed quanto\nmaior facta est, sicut nauis nautas, tanto plures adhibendos\nputauit; credo, desperans pauciores illos, sub quibus in conparationem\npeioris uitae melius uixerat, non sufficere ad opitulandum\ngranditati suae.\n\nPrimo enim sub ipsis regibus, excepto Numa Pompilio, de\nquo iam supra locutus sum, quantum malum discordiosi\ncertaminis fuit, quod fratrem Romuli coegit occidi!\nCAPUT XIII. Quo iure, quo foedere Romani obtinuerint prima coniugia. Quo modo nec Iuno, quae cum Ioue suo iam fouebatRomanos rerum dominos gentemque togatam,\n\nnec Venus ipsa Aeneidas suos potuit adiuuare, ut bono et\naequo more coniugia mererentur, cladesque tanta inruit huius\ninopiae, ut ea dolo raperent moxque conpellerentur pugnare\ncum soceris, ut miserae feminae nondum ex iniuria maritis\nconciliatae iam parentum sanguine dotarentur? At enim uicerunt\nin hac conflictione Romani uicinos suos. Quantis et quam\nmultis utrimque uulneribus et funeribus tam propinquorum et\nconfinium istae uictoriae constiterunt! Propter unum Caesarem\nsocerum et unum generum eius Pompeium iam mortua Caesaris\nfilia, uxore Pompei, quanto et quam iusto doloris instinctu\nLucanus exclamat:\n\nBella per Emathios plus quam ciuilia campos Iusque datum sceleri canimus.\n\nVicerunt ergo Romani, ut strage socerorum manibus cruentis\nab eorum filiabus amplexus miserabiles extorquerent, nec illae\nauderent flere patres occisos, ne offenderent uictores maritos,\nquae adhuc illis pugnantibus pro quibus facerent uota nesciebant.\nTalibus nuptiis populum Romanum non Venus, sed\nBellona donauit; aut fortassis Allecto illa inferna furia iam\neis fauente Iunone plus in illos habuit licentiae, quam cum\neius precibus contra Aenean fuerat excitata. Andromacha\n\n\n\n\n\n\nfelicius captiuata est, quam illa conubia Romana nupserunt.\nLicet seruiles, tamen post eius amplexus nullum Troianorum\nPyrrhus occidit; Romani autem soceros interficiebant in proeliis,\nquorum iam filias amplexabantur in thalamis. Illa uictori\nsubdita dolere tantum suorum mortem potuit, non timere;\nillae sociatae bellantibus parentum suorum mortes procedentibus\nuiris timebant, redeuntibus dolebant, nec timorem\nhabentes liberum nec dolorem. Nam propter interitum ciuium\npropinquorum, fratrum parentum aut pie cruciabantur. aut\ncrudeliter laetabantur uictoriis maritorum. Huc accedebat,\nquod, ut sunt alterna bellorum, aliquae parentum ferro amiserunt\nuiros, aliquae utrorumque ferro et parentes et uiros.\nNeque enim et aput Romanos parua fuerunt illa discrimina, si\nquidem ad obsidionem quoque peruentum est ciuitatis clausisque\nportis se tuebantur; quibus dolo apertis admissisque\nhostibus intra moenia in ipso foro scelerata et nimis atrox\ninter generos socerosque pugna commissa est, et raptores illi\netiam superabantur et crebro fugientes inter domos suas\ngrauius foedabant pristinas, quamuis et ipsas pudendas lugendasque\nuictorias. Hic tamen Romulus de suorum iam uirtute\ndesperans Iouem orauit ut starent, adque ille hac occasione\nnomen Statoris inuenit; nec finis esset tanti mali, nisi raptae\nillae laceratis crinibus emicarent et prouolutae parentibus\niram eorum iustissimam non armis uictricibus, sed supplici\npietate sedarent. Deinde [Titum] Tatium regem Sabinorum\nsocium regni Romulus ferre conpulsus est, germani consortis\ninpatiens: sed quando et istum diu toleraret, qui fratrem\ngeminumque non pertulit? Unde et ipso interfecto, ut maior\ndeus esset, regnum solus obtinuit. Quae sunt ista iura nuptiarum,\nquae inritamenta bellorum, quae foedera germanitatis\n\n\n\n\nadfinitatis, societatis diuinitatis? quae postremo sub tot dis\ntutoribus uita ciuitatis? Vides quanta hinc dici et quam multa\npossent, nisi quae supersunt nostra curaret intentio et sermo\nin alia festinaret.\nCAPUT XIIII. De inpietate belli, quod Albanis Romani intulerunt, et de uictoria dominandi libidine adepta. Quid deinde post Numam sub aliis regibus? Quanto malo\nnon solum suo, sed etiam Romanorum in bellum Albani prouocati\nsunt, quia uidelicet pax Numae tam longa uiluerat!\nQuam crebrae strages Romani Albanique exercitus fuerunt et\nutriusque comminutio ciuitatis! Alba namque illa, quam filius\nAeneae creauit Ascanius, Romae mater proprior ipsa quam\nTroia, a Tullo Hostilio rege prouocata conflixit, confligens\nautem et adflicta est et adfiixit, donec multorum taederet pari\ndefectione certaminum. Tunc euentum belli de tergeminis\nhinc adque inde fratribus placuit experiri; a Romanis tres\nHoratii, ab Albanis autem tres Curiatii processerunt; a Curiatiis\ntribus Horatii duo, ab uno autem Horatio tres Curiatii superati\net extincti sunt. Ita Roma extitit uictrix ea clade etiam in\ncertamine extremo, ut de sex unus rediret domum. Cui\ndamnum in utrisque, cui luctus, nisi Aeneae stirpi nisi Ascanii\nposteris, nisi proli Veneris nisi nepotibus Iouis? Nam et hoc\nplus quam ciuile bellum fuit, quando filia ciuitas cum ciuitate\nmatre pugnauit. Accessit aliud huic tergeminorum pugnae\nultimae atrox adque horrendum malum. Nam ut erant ambo\npopuli prius amici (uicini quippe adque cognati), uni Curiatiorum\ndesponsata fuerat Horatiorum soror; haec postea quam\nsponsi spolia in uictore fratre conspexit, ab eodem fratre,\n\n\n\n\nquoniam fleuit, occisa est. Humanior huius unius feminae\nquam uniuersi populi Romani mihi fuisse uidetur adfectus.\nIlla quem uirum iam fide media retinebat, aut forte etiam\nipsum fratrem dolens, qui eum occiderat cui sororem promiserat,\nputo quod non culpabiliter fleuerit. Unde enim aput\nVergilium pius Aeneas laudabiliter dolet hostem etiam sua\nperemtum manu? Unde Marcellus Syracusanam ciuitatem\nrecolens eius paulo ante culmen et gloriam sub manus suas\nsubito concidisse communem cogitans condicionem flendo\nmiseratus est? Quaeso ab humano inpetremus adfectu, ut\nfemina sponsum suum a fratre suo peremtum sine crimine\nfleuerit, si uiri hostes a se uictos etiam cum laude fleuerunt.\nErgo sponso a fratre inlatam mortem quando femina illa\nflebat, tunc se contra matrem ciuitatem tanta strage bellasse\net tanta hinc et inde cognati cruoris effusione uicisse Roma\ngaudebat.\n\nQuid mihi obtenditur nomen laudis nomenque uictoriae?\nRemotis obstaculis insanae opinionis facinora nuda cernantur,\nnuda pensentur, nuda iudicentur. Causa dicatur Albae, sicut\nTroiae adulterium dicebatur. Nulla talis, nulla similis inuenitur;\ntantum ut resides moueret\n\nTullus in arma uiros et iam desueta triumphis Agmina.\nIllo itaque uitio tantum scelus perpetratum est socialis belli\nadque cognati, quod uitium Sallustius magnum transeunter\nadtingit. Cum enim laudans breuiter antiquiora commemorasset\ntempora, quando uita hominum sine cupiditate agitabatur et\nsua cuique satis placebant: (Postea uero, inquit, quam in\nAsia Cyrus, in Graecia Lacedaemonii et Athenienses coepere\n\n\n\n\n\n\nurbes adque nationes subigere, libidinem dominandi causam\nbelli habere, maximam gloriam in maximo imperio putare\\',\net cetera quae ipse instituerat dicere. Mihi huc usque satis\nsit eius uerba posuisse. Libido ista dominandi magnis malis\nagitat et conterit humanum genus. Hac libidine Roma tunc\nuicta Albam se uicisse triumphabat et sui sceleris laudem\ngloriam nominabat, quoniam laudatur, inquit scriptura\nnostra, peccator in desideriis animae suae et qui\niniqua gerit benedicitur. Fallacia igitur tegmina et\ndeceptoriae dealbationes auferantur a rebus, ut sincero inspiciantur\nexamine. Nemo mihi dicat: magnus ille adque ille, quia\ncum illo [et illo] pugnauit et uicit. Pugnant etiam gladiatores,\nuincunt etiam ipsi, habet praemia laudis et illa crudelitas;\nsed puto esse satius cuiuslibet inertiae poenas luere quam\nillorum armorum quaerere gloriam. Et tamen si in harenam\nprocederent pugnaturi inter se gladiatores, quorum alter filius,\nalter esset pater, tale spectaculum quis ferret? quis non\nauferret? Quo modo ergo gloriosum alterius matris, alterius\nfiliae ciuitatis inter se armorum potuit esse certamen? An\nideo diuersum fuit, quod harena illa non fuit, et latiores\ncampi non duorum gladiatorum, sed in duobus populis multorum\nfuneribus inplebantur, nec amphitheatro cingebantur\nilla certamina, sed uniuerso orbe et tunc uiuis et posteris, quo\nusque ista fama porrigitur, inpium spectaculum praebebatur?\n\nVim tamen patiebantur studii sui di illi praesides imperii\nRomani et talium certaminum tamquam theatrici spectatores,\n\n\n\n\n\n\ndonec Horatiorum soror propter Curiatios tres peremtos etiam\nipsa tertia ex altera parte fraterno ferro duobus fratribus\nadderetur, ne minus haberet mortium etiam Roma quae\nuicerat. Deinde ad fructum uictoriae Alba subuersa est, ubi\npost Ilium, quod Graeci euerterunt, et post Lauinium, ubi\nAeneas regnum peregrinum adque fugitiuum constituerat,\ntertio loco habitauerant numina illa Troiana. Sed more suo\netiam inde iam fortasse migrauerant, ideo deleta est. Discesserant\nuidelicet omnes adytis arisque relictis di, quibus imperium\nillud steterat. Discesserant sane ecce iam tertio, ut eis quarta\nRoma prouidentissime crederetur. Displicuerat enim et Alba,\nubi Amulius expulso fratre, et Roma placuerat, ubi Romulus\nocciso fratre regnauerat. Sed antequam Alba dirueretur, transfusus\nest, inquiunt, populus eius in Romam, ut ex utraque\nuna ciuitas fieret. Esto, ita factum sit; urbs tamen ilia,\nAscanii regnum et tertium domicilium Troianorum deorum,\nab urbe filia mater euersa est; ut autem belli reliquiae ex\nduobus populis unum facerent, miserabile coagulum multus\nante fusus utriusque sanguis fuit. Quid iam singillatim dicam\nsub ceteris regibus totiens eadem bella renouata, quae uictoriis\nfinita uidebantur, et tantis stragibus iterum iterumque confecta,\niterum iterumque post foedus et pacem inter soceros et\ngeneros et eorum stirpem posterosque repetita? Non paruum\nindicium calamitatis huius fuit, quod portas belli nullus clausit\nillorum. Nullus ergo illorum sub tot dis praesidibus in pace\nregnauit.\nCAPUT XV. Qualis Romanorum regum uita adque exitus fuerit. Ipsorum autem regum qui exitus fuerunt? De Romulo\nuiderit adulatio fabulosa, qua perhibetur receptus in caelum;\n\n\n\n\n\n\n\n\nuiderint quidam scriptores eorum, qui eum propter ferocitatem\na senatu discerptum esse dixerunt subornatumque\nnescio quem Iulium Proculum, qui eum sibi apparuisse diceret\neumque per se populo mandasse Romano, ut inter numina\ncoleretur, eoque modo populum, qui contra senatum intumescere\ncoeperat, repressum adque sedatum. Acciderat enim et\nsolis defectio, quam certa ratione sui cursus effectam inperita\nnesciens multitudo meritis Romuli tribuebat. Quasi uero si\nluctus ille solis fuisset, non magis ideo credi deberet occisus\nipsumque scelus auersione etiam diurni luminis indicatum;\nsicut re uera factum est, cum Dominus crucifixus est crudelitate\nadque inpietate Iudaeorum. Quam solis obscurationem\nnon ex canonico sideruin cursu accidisse satis ostendit, quod\ntunc erat pascha Iudaeorum; nam plena luna sollemniter agitur,\nregularis autem solis defectio non nisi lunae fine contingit.\nSatis et Cicero illam inter deos Romuli receptionem putatam\nmagis significat esse quam factam, quando et laudans eum\nin libris de re publica Scipionisque sermone: \\'Tantum est,\ninquit, consecutus, ut, cum subito sole obscurato non conparuisset,\ndeorum in numero conlocatus putaretur, quam\nopinionem nemo umquam mortalis assequi potuit sine eximia\nuirtutis gloria\\'. (Quod autem dicit eum subito non conparuisse,\nprofecto ibi intellegitur aut uiolentia tempestatis aut caedis\nfacinorisque secretum; nam et alii scriptores eorum defectioni\nsolis addunt etiam subitam tempestatem, quae profecto aut\noccasionem sceleri praebuit aut Romulum ipsa consumsit.)\nDe Tullo quippe etiam Hostilio, qui tertius a Romulo rex\nfuit, quia et ipse fulmine absumtus est, dicit in eisdem libris\n\n\n\n\n\n\nidem Cicero, propterea et istum non creditum in deos receptum\ntali morte, quia fortasse quod erat in Romulo probatum, id\nest persuasum, Romani uulgare noluerunt, id est uile facere,\nsi hoc et alteri facile tribueretur. Dicit etiam aperte in\ninuectiuis: <Illum, qui hanc urbem condidit, Romulum ad deos\ninmortales beniuolentia famaque sustulimus\\', ut non uere\nfactum, sed propter merita uirtutis eius beniuole iactatum\ndiffamatumque monstraret. In Hortensio uero dialogo cum de\nsolis canonicis defectionibus loqueretur: Ut easdem, inquit,\ntenebras efficiat, quas effecit interitu Romuli, qui obscuratione\nsolis est factus\\'. Certe hic minime timuit hominis interitum\ndicere, quia disputator magis quam laudator fuit.\n\nCeteri autem reges populi Romani, excepto Numa Pompilio\net Anco Marcio, qui morbo interierunt, quam horrendos exitus\nhabuerunt! Tullus, ut dixi, Hostilius, uictor et euersor Albae,\ncum tota domo sua fulmine concrematus est. Priscus Tarquinius\nper sui decessoris filios interemtus est. Seruius Tullius\ngeneri sui Tarquinii Superbi, qui ei successit in regnum,\nnefario scelere occisus est. Nec \\'discessere adytis arisque\nrelictis di tanto in optimum illius populi regem parricidio\nperpetrato, quos dicunt, ut hoc miserae Troiae facerent eamque\nGraecis diruendam exurendamque relinquerent, adulterio Paridis\nfuisse commotos; sed insuper interfecto a se socero Tarquinius\nipse successit. Hunc illi di nefarium parricidam soceri interfectione\nregnantem, insuper multis bellis uictoriisque gloriantem\net de manubiis Capitolium fabricantem non abscedentes, sed\npraesentes manentesque uiderunt et regem suum louem in\nillo altissimo templo, hoc est in opere parricidae, sibi praesidere\nadque regnare perpessi sunt. Neque enim adhuc innocens\n\n\n\n\n\n\n\n\nCapitolium struxit et postea malis meritis Urbe pulsus est.\nsed ad ipsum regnum, in quo Capitolium fabricaret, inmanissimi\nsceleris perpetratione peruenit. Quod uero eum regno\nRomani postea depulerunt ac secluserunt moenibus ciuitatis,\nnon ipsius de Lucretiae stupro, sed filii peccatum fuit illo\nnon solum nesciente, sed etiam absente commissum. Ardeam\nciuitatem tunc obpugnabat, pro populo Romano bellum gerebat:\nnescimus quid faceret, si ad eius notitiam flagitium filii\ndeferretur; et tamen inexplorato iudicio eius et inexperto ei\npopulus ademit imperium et recepto exercitu, a quo deseri\niussus est, clausis deinde portis non siuit intrare redeuntem.\nAt ille post bella grauissima, quibus eosdem Romanos concitatis\nfinitimis adtriuit, postea quam desertus ab eis quorum\nfidebat auxilio regnum recipere non eualuit, in oppido Tusculo\nRomae uicino quattuordecim, ut fertur, annos priuatam uitam\nquietus habuit et cum uxore consenuit, optabiliore fortassis\nexitu quam socer eius, generi sui facinore nec ignorante\nfilia, sicut perhibetur, extinctus. Nec tamen istum Tarquinium\nRomani crudelem aut sceleratum, sed superbum appellauerunt.\nfortasse regios eius fastus alia superbia non ferentes. Nam\nscelus occisi ab eo soceri optimi regis sui usque adeo contemserunt,\nut eum regem suum facerent; ubi miror, si non\nscelere grauiore mercedem tantam tanto sceleri reddiderunt.\nNec \\'discessere adytis arisque relictis di\\'. Nisi forte quispiam\nsic defendat istos deos, ut dicat eos ideo mansisse Romae.\nquo possint magis Romanos punire suppliciis quam beneficiis\n\n\n\n\nadiuuare, seducentes - eos uanis uictoriis et bellis grauissimis\nconterentes.\n\nHaec fuit Romanorum uita sub regibus laudabili tempore\nillius rei publicae usque ad expulsionem Tarquinii Superbi\nper ducentos ferme et quadraginta et tres annos, cum illae\nomnes uictoriae tam multo sanguine et tantis emtae calamitatibus\nuix illud imperium intra uiginti ab Urbe milia dilatauerint;\nquantum spatium absit ut saltem alicuius Getulae\nciuitatis nunc territorio conparetur.\nCAPUT XVI. De primis aput Romanos consulibus, quorum alter alterum patria pepulit moxque ipse post atrocissima parricidia a uulnerato hoste uulneratus interiit. Huic tempori adiciamus etiam tempus illud, quo usque\ndicit Sallustius aequo et modesto iure agitatum, dum metus\na Tarquinio et bellum graue cum Etruria positum est. Quamdiu\nenim Etrusci Tarquinio in regnum redire conanti opitulati\nsunt, graui bello Roma concussa est. Ideo dicit aequo et\nmodesto iure gestam rem publicam metu premente, non persuadente\niustitia. In quo breuissimo tempore quam funestus\nille annus fuit, quo primi consules creati sunt expulsa regia\npotestate! Annum quippe suum non conpleuerunt. Nam Iunius\nBrutus exhonoratum eiecit Urbe collegam Lucium Tarquinium\nCollatinum; deinde mox ipse in bello cecidit mutuis cum\nhoste uulneribus, occisis a se [ipso] primitus filiis suis et\nuxoris suae fratribus, quod eos pro restituendo Tarquinio\n\n\n\n\n\n\nconiurasse cognouerat. Quod factum Vergilius postea quam\nlaudabiliter commemorauit, continuo clementer exhorruit. Cum\nenim dixisset:\n\nNatosque pater noua bella monentes Ad poenam pulchra pro libertate uocabit,\n\nmox deinde exclamauit et ait:\n\nInfelix, utcumque ferent ea facta minores.\n\nQuomodolibet, inquit, ea facta posteri ferant, id est praeferant\net extollant, qui filios occidit, infelix est. Et tamquam ad\nconsolandum infelicem subiungit:\n\nVincit amor patriae laudumque inmensa cupido.\n\n\nNonne in hoc Bruto, qui et filios occidit et a se percusso\nhosti filio Tarquinii mutuo percussus superuiuere non potuit\neique potius ipse Tarquinius . superuixit, Collatini collegae\nuidetur innocentia uindicata, qui bonus ciuis hoc Tarquinio\npulso passus est, quod tyrannus ipse Tarquinius? Nam et\nidem Brutus consanguineus Tarquinii fuisse perhibetur; sed\nCollatinum uidelicet similitudo nominis pressit, quia etiam\nTarquinius uocabatur. Mutare ergo nomen, non patriam cogeretur;\npostremo in eius nomine hoc uocabulum minus esset,\nL. Collatinus tantummodo uocaretur. Sed ideo non amisit\nquod sine ullo detrimento posset amittere, ut et honore\nprimus consul et ciuitate bonus ciuis carere iuberetur. Etiamne\nista est gloria, Iunii Bruti detestanda iniquitas et nihilo utilis\nrei publicae? Etiamne ad hanc perpetrandam \\'uicit amor\n\n\n\n\n\n\npatriae laudumque inmensa cupido*? Iam expulso utique\nTarquinio tyranno consul cum Bruto creatus est maritus\nLucretiae L. Tarquinius Collatinus. Quam iuste populus mores\nin ciue, non nomen adtendit! Quam inpie Brutus collegam\nprimae ac nouae illius potestatis, quem posset, si hoc offendebatur,\nnomine tantum priuare, et patria priuauit et honore!\nHaec mala facta sunt, haec aduersa acciderunt, quando in\nilla re publica \\'aequo et modesto iure agitatum est\\'. Lucretius\nquoque, qui in locum Bruti fuerat subrogatus, morbo, antequam\nidem annus terminaretur, absumtus est. Ita P. Valerius, qui\nsuccesserat Collatino, et M. Horatius, qui pro defuncto Lucretio\nsuffectus fuerat, annum illum funereum adque tartareum, qui\nconsules quinque habuit, conpleuerunt, quo anno consulatus\nipsius nouum honorem ac potestatem auspicata est Romana\nres publica.\nCAPUT XVII. Post initia consularis imperii quibus malis uexata fuerit Romana res publica, dis non opitulantibus, quos colebat. \\'Tunc iam deminuto paululum metu, non quia bella conquieuerant,\nsed quia non tam graui pondere urgebant, finito\nscilicet tempore, quo aequo iure ac modesto agitatum est,\nsecuta sunt quae idem Sallustius breuiter explicat: \\'Dein\nseruili imperio patres plebem exercere, de uita adque tergo\nregio more consulere, agro pellere et ceteris expertibus soli\n\n\n\n\n\n\nin imperio agere. Quibus saeuitiis et maxime faenore obpressa\nplebes, cum adsiduis bellis tributum et militiam simul toleraret,\narmata montem sacrum adque Auentinum insedit, tumque\ntribunos plebis et alia iura sibi parauit. Discordiarum et\ncertaminis utrimque finis fuit secundum bellum Punicum,)\nQuid itaque ego tantas moras uel scribens patiar, uel lecturis\nadferam? Quam misera fuerit illa res publica, tam longa\naetate per tot annos usque ad secundum bellum Punicum\nbellis forinsecus inquietare non desistentibus et intus discordiis\nseditionibusque ciuilibus, a Sallustio breuiter intimatum est.\nProinde uictoriae illae non solida beatorum gaudia fuerunt,\nsed inania solacia miserorum et ad alia adque alia sterilia\nmala subeunda inlecebrosa incitamenta minime quietorum.\nNec nobis, quia hoc dicimus, boni Romani prudentesque\nsuscenseant: quamquam de hac re nec petendi sint nec monendi,\nquando eos minime suscensuros esse certissimum est. Neque\nenim grauius uel grauiora dicimus auctoribus eorum et stilo\net otio multum inpares; quibus tamen ediscendis et ipsi\nelaborauerunt et filios suos elaborare conpellunt. Qui autem\nsuscensent, quando me ferrent, si ego dicerem, quod Sallustius\nait? Plurimae turbae, seditiones et ad postremum bella ciuilia\norta sunt, dum pauci potentes, quorum in gratiam plerique\nconcesserant, sub honesto patrum aut plebis nomine dominationes\nadfectabant; bonique et mali ciues appellati, non ob\nmerita in rem publicam, omnibus pariter corruptis, sed uti\nquisque locupletissimus et iniuria ualidior, quia praesentia\ndefendebat, pro bono ducebatur\\'. Porro si illi scriptores\nhistoriae ad honestam libertatem pertinere arbitrati sunt mala\n\n\n\n\n\n\nciuitatis propriae non tacere, quam multis locis magno praeconio\nlaudare conpulsi sunt, cum aliam ueriorem, quo ciues aeterni\nlegendi sunt, non haberent: quid nos facere conuenit, quorum\nspes quanto in Deo melior et certior, tanto maior debet esse\nlibertas, cum mala praesentia Christo nostro inputant, ut\ninfirmiores imperitioresque mentes alienentur ab ea ciuitate,\nin qua sola iugiter feliciterque uiuendum est? Nec in deos\neorum horribiliora nos dicimus, quam eorum identidem auctores,\nquos legunt et praedicant, quando quidem et ex ipsis quae\ndiceremus accepimus, et nullo modo dicere uel talia uel\ncuncta sufficimus.\n\nUbi ergo erant illi di, qui propter exiguam fallacemque\nmundi huius felicitatem colendi existimantur, cum Romani,\nquibus se colendos mendacissima astutia uenditabant, tantis\ncalamitatibus uexarentur? Ubi erant, quando Valerius consul\nab exulibus et seruis inscensum Capitolium cum defensaret\noccisus est faciliusque ipse prodesse potuit aedi Iouis quam\nilli turba tot numinum cum suo maximo adque optimo rege,\ncuius templum liberauerat, subuenire? Ubi erant, quando\ndensissimis fatigata ciuitas seditionum malis, cum legatos\nAthenas missos ad leges mutuandas paululum quieta opperiretur,\ngraui fame pestilentiaque uastata est? Ubi erant, quando\nrursus populus, cum fame laboraret, praefectum annonae\nprimum creauit, adque illa fame inualescente Spurius Maelius,\nquia esurienti multitudini frumenta largitus est, regni adfectati\ncrimen incurrit et eiusdem praefecti instantia per dictatorem\nL. Quintium aetate decrepitum a Quinto Seruilio magistro\nequitum cum maximo et periculosissimo tumultu ciuitatis\noccisus est? Ubi erant, quando pestilentia maxima exorta dis\n\n\n\n\ninutilibus populus diu multumque fatigatus noua lectisternia,\nquod numquam antea fecerat, exhibenda arbitratus est? Lecti\nautem sternebantur in honorem deorum, unde hoc sacrum\nuel potius sacrilegium nomen accepit. Ubi erant, quando per\ndecem continuos annos male pugnando crebras et magnas\nclades aput Veios exercitus Romanus acceperat, nisi per\nFurium Camillum tandem subueniretur, quem postea ciuitas\ningrata damnauit? Ubi erant, quando Galli Romam ceperunt\nspoliauerunt, incenderunt caedibus inpleuerunt? Ubi erant,\ncum illa insignis pestilentia tam ingentem stragem dedit, qua\net ille Furius Camillus extinctus est, qui rem publicam\ningratam et a Veientibus ante defendit et de Gallis postea\nuindicauit? In hac pestilentia scaenicos ludos aliam nouam\npestem non corporibus Romanorum, sed, quod est multo\nperniciosius, moribus intulerunt. Ubi erant, quando alia pestilentia\ngrauis de uenenis matronarum exorta credita est, quarum\nsupra fidem multarum adque nobilium mores deprehensi sunt\nomni pestilentia grauiores? uel quando in Caudinas furculas\na Samnitibus obsessi ambo cum exercitu consules foedus cum\neis foedum facere coacti sunt, ita ut equitibus Romanis\nsescentis obsidibus datis ceteri amissis armis aliisque spoliati\npriuatique tegminibus sub iugum hostium in uestimentis\nsingulis mitterentur? uel quando graui pestilentia ceteris\nlaborantibus multi etiam in exercitu icti fulmine perierunt?\nuel quando item alia intolerabili pestilentia Aesculapium ab\nEpidauro quasi medicum deum Roma aduocare adque adhibere\nconpulsa est, quoniam regem omnium Iouem, qui iam diu in\nCapitolio sedebat, multa stupra, quibus adulescens uacauerat,\n\n\n\n\nnon permiserant fortasse discere medicinam P uel cum conspirantibus\nuno tempore hostibus Lucanis, Bruttiis, Samnitibus,\nEtruscis et Senonibus Gallis primo ab eis legati pel\\'emti\nsunt, deinde cum praetore obpressus exercitus septem tribunis\ncum illo pereuntibus et militum tredecim milibus? uel quando\npost longas et graues Romae seditiones, quibus ad ultimum\nplebs in Ianiculum hostili diremtione secesserat, huius mali\ntam dira calamitas erat, ut eius rei causa, quod in extremis\npericulis fieri solebat, dictator crearetur Hortensius, qui plebe\nreuocata in eodem magistratu exspirauit, quod nulli dictatori\nante contigerat, et quod illis dis iam praesente Aesculapio\ngrauius crimen fuit?\n\nTum uero tam multa bella ubique crebruerunt, ut inopia\nmilitum proletarii illi, qui eo, quod proli gignendae uacabant,\nob egestatem militare non ualentes hoc nomen acceperant,\nmilitiae conscriberentur. Accitus etiam a Tarentinis Pyrrhus,\nrex Graeciae, tunc ingenti gloria celebratus, Romanorum hostis\neffectus est. Cui sane de rerum futuro euentu consulenti satis\nurbane Apollo sic ambiguum oraculum edidit, ut, e duobus\nquidquid accidisset, ipse diuinus haberetur (ait enim: <Dico\nte, Pyrrhe, uincere posse Romanos\\') adque ita, siue Pyrrhus\na Romanis siue Romani a Pyrrho uincerentur, securus fatidicus\nutrumlibet expectaret euentum. Quae tunc et quam horrenda\nutriusque exercitus clades! In qua tamen superior Pyrrhus extitit,\nut iam posset Apollinem pro suo intellectu praedicare diuinum,\nnisi proxime alio proelio Romani abscederent superiores.\n\n\n\n\nAdque in tanta strage bellorum etiam pestilentia grauis exorta\nest mulierum. Nam priusquam maturos partus ederent, grauidae\nmoriebantur. Ubi se, credo, Aesculapius excusabat, quod\narchiatrum, non obstetricem profitebatur. Pecudes quoque\nsimiliter interibant, ita ut etiam defecturum genus animalium\ncrederetur. Quid? hiems illa memorabilis tam incredibili\ninmanitate saeuiens, ut niuibus horrenda altitudine etiam in\nforo per dies quadraginta manentibus Tiberis quoque glacie ,\nduraretur, si nostris temporibus accidisset, quae isti et quanta\ndixissent! Quid? illa itidem ingens pestilentia, quamdiu saeuiit,\nquam multos peremit! Quae cum in annum alium multo\ngrauius tenderetur frustra praesente Aesculapio, aditum est\nad libros Sibyllinos. In quo genere oraculorum, sicut Cicero\nin libris de diuinatione commemorat, magis interpretibus ut\npossunt seu uolunt dubia coniectantibus credi solet. Tunc\nergo dictum est eam esse causam pestilentiae, quod plurimas\naedes sacras multi occupatas priuatim tenerent: sic interim\na magno inperitiae uel desidiae crimine Aesculapius liberatus\nest. Unde autem a multis aedes illae fuerant occupatae nemine\nprohibente. nisi quia tantae numinum turbae diu frustra fuerat\nsupplicatum, adque ita paulatim loca deserebantur a cultoribus,\nut tamquam uacua sine ullius offensione possent humanis\nsaltem usibus uindicari? Namque tunc uelut ad sedandam\npestilentiam diligenter repetita adque reparata nisi postea\neodem modo neglecta adque usurpata latitarent, non utique\nmagnae peritiae Varronis tribueretur, quod scribens de aedibus\nsacris tam multa ignorata commemorat. Sed tunc interim\nelegans non pestilentiae depulsio, sed deorum excusatio procurata\nest.\nCAPUT XVIII. Quantae clades Romanos sub bellis Punicis triuerint frustra deorum praesidiis expetitis. Iam uero Punicis bellis, cum inter utrumque imperium\nuictoria diu anceps adque incerta penderet populique duo\npraeualidi impetus in alterutrum fortissimos et opulentissimos\nagerent, quot minutiora regna contrita sunt! quae urbes amplae\nnobilesque deletae, quot adflictae, quot perditae ciuitates!\nQuam longe lateque tot regiones terraeque uastatae sunt!\nQuotiens uicti hinc adque inde uictores! Quid hominum consumtum\nest uel pugnantium militum uel ab armis uacantium\npopulorum! Quanta uis nauium marinis etiam proeliis obpressa\net diuersarum tempestatum uarietate submersa est! Si enarrare\nuel commemorare conemur, nihil aliud quam scriptores etiam\nnos erimus historiae. Tunc magno metu perturbata Romana\nciuitas ad remedia uana et ridenda currebat. Instaurati sunt\nex auctoritate librorum Sibyllinorum ludi saeculares, quorum\ncelebritas inter centum annos fuerat instituta felicioribusque\ntemporibus memoria neglegente perierat. Renouarunt etiam\npontifices ludos sacros inferis et ipsos abolitos annis retrorsum\nmelioribus. Nimirum ergo, quando renouati sunt, tanta\ncopia morientium ditatos inferos etiam ludere delectabat, cum\nprofecto miseri homines ipsa rabida bella et cruentas animositates\nfunereasque hinc adque inde uictorias magnos agerent\nludos daemonum et opimas epulas inferorum. Nihil sane\nmiserabilius primo Punico bello accidit, quam quod ita Romani\nuicti sunt, ut etiam Regulus ille caperetur, cuius in primo\net in altero libro fecimus mentionem, uir plane magnus et\nuictor antea domitorque Poenorum, qui etiam ipsum primum\n\n\n\n\nbellum Punicum confecisset, nisi auiditate nimia laudis et\ngloriae duriores condiciones, quam ferre possent, fessis Carthaginiensibus\nimperasset. Illius uiri et captiuitas inopinatissima\net seruitus indignissima, et iuratio fidelissima et mors crudelissima\nsi deos illos non cogit erubescere, uerum est quod aerei\nsunt et non habent sanguinem.\n\nNec mala illo tempore grauissima intra moenia defuerunt.\nNam exundante nimis ultra morem fluuio Tiberino paene\nomnia urbis plana subuersa sunt, aliis impetu quasi torrentis\ninpulsis, aliis uelut stagno diuturno madefactis adque sublapsis.\nIstam deinde pestem ignis perniciosior subsecutus est. qui\ncorreptis circa forum quibusque celsioribus etiam templo\nVestae suo familiarissimo non pepercit, ubi ei ueluti uitam\nperpetuam diligentissima substitutione lignorum non tam honoratae\nquam damnatae uirgines donare consuerant. Tunc uero illic\nignis non tantum uiuebat, sed etiam saeuiebat. Cuius impetu\nexterritae uirgines sacra illa fatalia, quae iam tres, in quibus\nfuerant, presserant ciuitates, cum ab illo incendio liberare\nnon possent, Metellus pontifex suae quodam modo salutis\noblitus inruens ea semiustus abripuit. Neque enim uel ipsum\nignis agnouit, aut uero erat ibi numen, quod non etiam, si\nfuisset, fugisset. Homo igitur potius sacris Vestae quam illa\nhomini prodesse potuerunt. Si autem a se ipsis ignem non\nrepellebant, ciuitatem, cuius salutem tueri putabantur, quid\ncontra illas aquas flammasque poterant adiuuare? sicut etiam\nres ipsa nihil ea prorsus potuisse patefecit. Haec istis nequaquam\nobicerentur a nobis, si illa sacra dicerent non tuendis\n\n\n\n\nhis bonis temporalibus instituta, sed significandis aeternis, et\nideo, cum ea, quod corporalia uisibiliaque essent, perire contingeret,\nnihil his rebus minui, propter quas fuerant instituta,\net posse ad eosdem usus denuo reparari. Nunc uero caecitate\nmirabili eis sacris, quae perire possent, fieri potuisse existimant,\nut salus terrena et temporalis felicitas ciuitatis perire\nnon posset. Proinde cum illis etiam manentibus sacris uel\nsalutis contritio uel infelicitas inruisse monstratur, mutare\nsententiam, quam defendere nequeunt, erubescunt.\nCAPUT XVIIII. De adflictione belli Punici secundi, qua uires utriusque partis consumtae sunt. Secundo autem Punico bello nimis longum est commemorare\nclades duorum populorum tam longe secum lateque pugnantium.\nita ut his quoque fatentibus, qui non tam narrare bella\nRomana quam Romanorum imperium laudare instituerunt,\nsimilior uicto fuerit ille qui uicit. Hannibale quippe ab\nHispania surgente et Pyrenaeis montibus superatis, Gallia\ntranscursa Alpibusque disruptis, tam longo circuitu auctis\nuiribus cuncta uastando aut subigendo torrentis modo Italiae\nfaucibus inruente quam cruenta proelia gesta sunt, quotiens\nRomani superati! quam multa ad hostem oppida defecerunt,\nquam multa capta et obpressa! quam dirae pugnae et totiens\nHannibali Romana clade gloriosae! De Canr.ensi autem mirabiliter\nhorrendo malo quid dicam, ubi Hannibal, cum esset crudelissimus,\ntamen tanta inimicorum atrocissimorum clade satiatus\nparci iussisse perhibetur? Unde tres modios anulorum\n\n\n\n\n\n\naureorum Carthaginem misit, quo intellegerent tantam in illo proelio\ndignitatem cecidisse Romanam, ut facilius eam caperet mensura\nquam numerus, adque hinc strages turbae ceterae tanto\nutique numerosioris, quanto infimioris, quae sine anulis iacebat,\nconicienda potius quam nuntianda putaretur. Denique tanta\nmilitum inopia secuta est, ut Romani reos facinorum proposita\ninpunitate colligerent, seruitia libertate donarent adque illis\npudendus non tam subpleretur quam institueretur exercitus.\nSeruis itaque, immo, ne faciamus iniuriam, iam libertis, pro\nRomana re publica pugnaturis arma defuerunt. Detracta sunt\ntemplis, tamquam Romani dis suis dicerent: Ponite quae tam\ndiu inaniter habuistis, ne forte aliquid utile inde facere possint\nnostra mancipia, unde [uos] nostra numina facere non potuistis.\nTunc etiam stipendiis sufficiendis cum defecisset aerarium,\nin usus publicos opes uenere priuatae, adeo unoquoque id\nquod habuit conferente, ut praeter singulos anulos singulasque\nbullas, miserabilia dignitatis insignia, nihil sibi auri senatus\nipse, quanto magis ceteri ordines tribusque relinquerent. Quis\nferret istos, si nostris temporibus ad hanc inopiam cogerentur.\ncum eos modo uix feramus, quando pro superflua uoluptate\nplura donantur histrionibus, quam tunc legionibus pro extrema\nsalute conlata sunt?\nCAPUT XX. De exitu Saguntinorum, quibus propter Romanorum amicitiam pereuntibus di Romani auxilium non tulerunt. Sed in his omnibus belli Punici secundi malis nihil miserabilius\nac miserabili querella dignius quam exitium\n\n\n\n\nSaguntinorum fuit. Haec quippe Hispaniae ciuitas amicissima populi\nRomani, dum eidem populo fidem seruat, euersa est. Hinc\nenim Hannibal fracto foedere Romanorum causas quaesiuit,\nquibus eos inritaret ad bellum. Saguntum ferociter ergo\nobsidebat. Quod ubi Romae auditum est, missi legati ad\nHannibalem, ut ab eius obsidione discederet. Contemti Carthaginem\npergunt querimoniamque deponunt foederis rupti\ninfectoque negotio Romam redeunt. Dum hae morae aguntur,\nmisera illa ciuitas opulentissima, suae rei publicae Romanaeque\ncarissima, octauo uel nono a Poenis mense deleta est.\nCuius interitum legere, quanto magis scribere, horroris est.\nBreuiter tamen eum commemorabo; ad rem quippe quae agitur\nmultum pertinet. Primo fame contabuit; nam etiam suorum\ncadaueribus a nonnullis pasta perhibetur. Deinde omnium\nfessa rerum, ne saltem captiua in manus Hannibalis perueniret,\ningentem rogum publice struxit, in quem ardentem ferro etiam\ntrucidatos omnes se suosque miserunt. Hic aliquid agerent\ndi helluones adque nebulones, sacrificiorum adipibus inhiantes\net fallacium diuinationum caligine decipientes; hic aliquid\nagerent, ciuitati populi Romani amicissimae subuenirent, fidei\nconseruatione pereuntem perire non sinerent. Ipsi utique medii\npraefuerunt, cum Romanae rei publicae interiecto foedere\ncopulata est. Custodiens itaque [fideliter], quod ipsis praesidibus\nplacito iunxerat, fide uinxerat, iuratione constrinxerat, a\nperfido obsessa obpressa consumta est. Si ipsi di tempestate\nadque fulminibus Hannibalem postea Romanis proximum moenibus\nterruerunt longeque miserunt: tunc primum tale aliquid\nfacerent. Audeo quippe dicere honestius illos pro amicis\nRomanorum ideo periclitantibus, ne Romanis frangerent fidem,\net nullam opem tunc habentibus quam pro ipsis Romanis, qui\n\n\n\n\n\n\n\n\npro se pugnabant adque aduersus Hannibalem opulenti erant,\npotuisse tempestate saeuire. Si ergo tutores essent Romanae\nfelicitatis et gloriae, tam graue ab ea crimen Saguntinae\ncalamitatis auerterent; nunc uero quam stulte creditur, dis\nillis defensoribus Romam uictore Hannibale non perisse, qui\nSaguntinae urbi non potuerunt, ne pro eius periret amicitia,\nsubuenire! Si Saguntinorum Christianus populus esset et huius\nmodi aliquid pro fide euangelica pateretur, quamquam se ipse\nnec ferro nec ignibus corrupisset, sed tamen si pro fide\neuangelica excidium pateretur: ea spe pateretur, qua in Christum\ncrediderat, non mercede breuissimi temporis, sed aeternitatis\ninterminae. Pro istis autem dis, qui propterea coli\nperhibentur, propterea colendi requiruntur, ut harum labentium\nadque transeuntium rerum felicitas tuta sit, quid nobis defensores\net excusatores eorum de Saguntinis pereuntibus respondebunt,\nnisi quod de illo Regulo extincto? Hoc quippe interest,\nquod ille unus homo, haec tota ciuitas; utriusque tamen\ninteritus causa conseruatio fidei fuit. Propter hanc enim ad\nhostes et redire ille uoluit, et noluit ista transire. Conseruata\nergo prouocat deorum iram fides? an possunt et dis propitiis\nperire non solum quique homines, uerum etiam integrae ciuitates?\nUtrum uolunt. eligant. Si enim fidei seruatae irascuntur\nilli di, quaerant perfidos, a quibus colantur; si autem etiam\nillis propitiis multis grauibusque cruciatibus adflicti interire\nhomines ciuitatesque possunt, nullo fructu felicitatis huius\ncoluntur. Desinant igitur suscensere, qui sacris deorum suorum\nperditis se infelices esse factos putant. Possent enim illis non\nsolum manentibus, uerum etiam fauentibus non sicut modo\n\n\n\n\nde miseria murmurare, sed sicut tunc Regulus et Saguntini\nexcruciati horribiliter etiam penitus interire.\nCAPUT XXI. Quam ingrata fuerit Romana ciuitas Scipioni liberatori suo et in quibus moribus egerit, quando eam Sallustius optimam fuisse describit. Porro inter secundum et postremum bellum Carthaginiense,\nquando Sallustius optimis moribus et maxima concordia dixit\negisse Romanos (multa enim praetereo suscepti operis modum\ncogitans), eodem ipso ergo tempore morum optimorum maximaeque\nconcordiae Scipio ille Romae Italiaeque liberator eiusdemque\nbelli Punici secundi tam horrendi, tam exitiosi, tam\npericulosi praeclarus mirabilisque confector, uictor Hannibalis\ndomitor que Carthaginis, cuius ab adulescentia uita describitur\ndis dedita templisque nutrita, inimicorum accusationibus cessit\ncarensque patria, quam sua uirtute saluam et liberam\nreddidit, in oppido Linternensi egit reliquam conpleuitque\nuitam, post insignem suum triumphum nullo illius urbis\ncaptus desiderio, ita ut iussisse perhibeatur, ne saltem mortuo\nin ingrata patria funus fieret. Deinde tunc primum per Gn.\nManlium proconsulem de Gallograecis triumphantem Asiatica\nluxuria Romam omni hoste peior inrepsit. Tunc enim primum\nlecti aerati et pretiosa stragula uisa perhibentur; tunc inductae\nin conuiuia psaltriae et alia licentiosa nequitia. Sed nunc de\nhis malis, quae intolerabiliter homines patiuntur, lion de his,\nquae libenter faciunt, dicere institui. Unde illud magis, quod\nde Scipione commemoraui, quod cedens inimicis extra patriam,\nquam liberauit, mortuus est, ad praesentem pertinet\n\n\n\n\n\n\n\n\ndisputationem, quod ei Romana numina, a quorum templis auertit\nHannibalem, non reddiderunt uicem, quae propter istam\ntantummodo coluntur felicitatem. Sed quia Sallustius eo\ntempore ibi dixit mores optimos fuisse, propterea hoc de\nAsiana luxuria commemorandum putaui, ut intellegatur etiam\nillud a Sallustio in conparationem aliorum temporum dictum,\nquibus temporibus peiores utique in grauissimis discordiis\nmores fuerunt. Nam tunc, id est inter secundum et\npostremum bellum Carthaginiense, lata est etiam lex illa\nVoconia, ne quis heredem feminam faceret, nec unicam\nfiliam. Qua lege quid iniquius dici aut cogitari possit, ignoro.\nVerum tamen toto illo interuallo duorum bellorum Punicorum\ntolerabilior infelicitas fuit. Bellis tantummodo foris conterebatur\nexercitus, sed uictoriis consolabatur; domi autem nullae,\nsicut alias, discordiae saeuiebant. Sed ultimo bello Punico\nuno impetu alterius Scipionis, qui ob hoc etiam ipse Africani\ncognomen inuenit, aemula imperii Romani ab stirpe deleta\nest, ac deinde tantis malorum aggeribus obpressa Romana\nres publica, ut prosperitate ac securitate rerum, unde nimium\ncorruptis moribus mala illa congesta sunt, plus nocuisse\nmonstretur tam cito euersa, quam prius nocuerat tam diu\naduersa Carthago. Hoc toto tempore usque ad Caesarem\nAugustum, qui uidetur non adhuc uel ipsorum opinione gloriosam,\nsed contentiosam et exitiosam et plane iam eneruem ac\nlanguidam libertatem omni modo extorsisse Romanis et ad\nregale arbitrium cuncta reuocasse et quasi morbida uetustate\nconlapsam ueluti instaurasse ac renouasse rem publicam; toto\nergo isto tempore omitto ex aliis adque aliis causis etiam adque\netiam bellicas clades et Numantinum foedus horrenda ignominia\n\n\n\n\nmaculosum; uolauerant enim pulli de cauea et Mancino consuli,\nut aiunt, augurium malum fecerant; quasi per tot annos,\nquibus illa exigua ciuitas Romanum circumsessa exercitum\nadflixerat ipsique Romanae rei publicae terrori esse iam\ncoeperat, alii contra eam alio augurio processerunt.\nCAPUT XXII. De Mithridatis edicto, quo omnes ciues Romanos, qui intra Asiam inuenirentur, iussit occidi. Sed haec, inquam, omitto, quamuis illud nequaquam tacuerim,\nquod Mithridates rex Asiae ubique in Asia peregrinantes\nciues Romanos adque innumerabili copia suis negotiis intentos\nuno die occidi iussit; et factum est. Quam illa miserabilis\nrerum facies erat, subito quemque, ubicumque fuisset inuentus,\nin agro in uia in oppido, in domo in uico in foro, in templo\nin lecto in conuiuio inopinate adque inpie fuisse trucidatum!\nQuis gemitus morientium, quae lacrimae spectantium, fortasse\netiam ferientium fuerunt! Quam dura necessitas hospitum\nnon solum uidendi nefarias illas caedes domi suae, uerum\netiam perpetrandi, ab illa blanda comitate humanitatis repente\nmutatis uultibus ad hostile negotium in pace peragendum,\nmutuis dicam omnino uulneribus, cum percussus in corpore\net percussor in animo feriretur! Num et isti omnes auguria\ncontemserant? Num deos et domesticos et publicos, cum de\nsedibus suis ad illam inremeabilem peregrinationem profecti\nsunt, quos consulerent, non habebant? Hoc si ita est, non\nhabent quur isti in hac causa de nostris temporibus conquerantur;\nolim Romani haec uana contemnunt. Si autem\n\n\n\n\nconsuluerunt, respondeatur, quid ista profuerunt, quando per\nhumanas dumtaxat leges nemine prohibente licuerunt.\nCAPUT XXIII. De interioribus malis, quibus Romana res publica exagitata est, praecedente prodigio, quod in rabie omnium animalium, quae hominibus seruiunt, fuit. Sed iam illa mala breuiter, quantum possumus, commemoremus,\nquae quanto interiora, tanto miseriora exstiterunt:\ndiscordiae ciuiles uel potius inciuiles, nec iam seditiones, sed\netiam ipsa bella urbana, ubi tantus sanguis effusus est, ubi\npartium studia non contionum dissensionibus uariisque uocibus\nin alterutrum, sed plane iam ferro armisque saeuiebant; bella\nsocialia, bella seruilia, bella ciuilia quantum Romanum cruorem\nfuderunt, quantam Italiae uastationem desertionemque fecerunt!\nNamque antequam se aduersus Romam sociale Latium commoueret,\ncuncta animalia humanis usibus subdita, canes equi,\nasini boues, et quaeque alia pecora sub hominum dominio\nfuerunt, subito efferata et domesticae lenitatis oblita relictis\ntectis libera uagabantur et omnem non solum aliorum, uerum\netiam dominorum auersabantur accessum, non sine exitio uel\npericulo audentis, si quis de proximo urgeret. Quanti mali\nsignum fuit, si hoc signum fuit, quod tantum malum fuit, si\netiam signum non fuit! Hoc si nostris temporibus accidisset,\n\nrabidiores istos quam sua illi animalia pateremur.\nCAPUT XXIIII. De discordia ciuili, quam Gracchinae seditiones excitauerunt. Initium autem ciuilium malorum fuit seditiones Gracchorum\nagrariis legibus excitatae. Volebant enim agros populo diuidere,\n\n\n\n\nquos nobilitas perperam possidebat. Sed iam uetustam iniquitatem\naudere conuellere periculosissimum, immo uero,\nut res ipsa docuit, perniciosissimum fuit. Quae funera facta\nsunt, cum prior Gracchus occisus est! quae etiam, cum alius\nfrater eius non longo interposito tempore! Neque enim legibus\net ordine potestatum, sed turbis armorumque conflictibus\nnobiles ignobilesque necabantur. Post Gracchi alterius interfectionem\nL. Opimius consul, qui aduersus eum intra Urbem\narma commouerat eoque cum sociis obpresso et extincto\ningentem ciuium stragem fecerat, cum quaestionem haberet\niam iudiciaria inquisitione ceteros persequens, tria milia hominum\noccidisse perhibetur. Ex quo intellegi potest, quantam\nmultitudinem mortium habere potuerit turbidus conflictus armorum,\nquando tantam habuit iudiciorum uelut examinata\ncognitio. Percussor Gracchi ipsius caput, quantum graue erat,\ntanto auri pondere consuli uendidit; haec enim pactio caedem\npraecesserat. In qua etiam occisus est cum liberis hi. Fuluius\nconsularis.\nCAPUT XXV. De aede Concordiae ex senatus consulto in loco seditionum et caedium condita. Eleganti sane senatus consulto eo ipso loco, ubi funereus\ntumultus ille commissus est, ubi tot ciues ordinis cuiusque\nceciderunt, aedes Concordiae facta est, ut Gracchorum poenae\ntestis contionantium oculos feriret memoriamque conpungeret.\nSed hoc quid aliud fuit quam inrisio deorum, illi deae templum\nconstruere, quae si esset in ciuitate, non tantis dissensionibus\ndilacerata conrueret? Nisi forte sceleris huius rea Concordia,\nquia deseruerat animos ciuium, meruit in illa aede tamquam\nin carcere includi. Quur enim, si rebus gestis congruere\n\n\n\n\nuoluerunt, non ibi potius aedem Discordiae fabricarunt? An\nulla ratio redditur, quur Concordia dea sit, et Discordia dea\nnon sit, ut secundum Labeonis distinctionem bona sit ista,\nilla uero mala? Nec ipse aliud secutus uidetur quam quod\naduertit Romae etiam Febri, sicut Saluti, templum constitutum.\nEo modo igitur non solum Concordiae, uerum etiam Discordiae\nconstitui debuit. Periculose itaque Romani tam mala dea\nirata uiuere uoluerunt nec Troianum excidium recoluerunt\noriginem ab eius offensione sumsisse. Ipsa quippe quia inter\ndeos non fuerat inuitata, trium dearum litem aurei mali subpositione\ncommenta est; unde rixa numinum et Venus uictrix,\net rapta Helena et Troia deleta. Quapropter, si forte indignata,\nquod inter deos in Urbe nullum templum habere meruit, ideo\niam turbabat tantis tumultibus ciuitatem, quanto atrocius\npotuit inritari, cum in loco illius caedis, hoc est in loco sui\noperis, aduersariae suae constitutam aedem uideret! Haec uana\nridentibus nobis illi docti sapientesque stomachantur, et tamen\nnuminum bonorum malorumque cultores de hac quaestione\nConcordiae Discordiaeque non exeunt, siue praetermiserint\nharum dearum cultum eisque Febrem Bellonamque praetulerint,\nquibus antiqua fana fecerunt, siue et istas coluerint, cum sic\neos discedente Concordia Discordia saeuiens usque ad ciuilia\nbella perduxerit.\nCAPUT XXVI. De diuersis generibus belli, quae post conditam aedem Concordiae sunt secuta. Praeclarum uero seditionis obstaculum aedem Concordiae,\ntestem caedis suppliciique Gracchorum, contionantibus\n\n\n\n\n\n\nobponendam putarunt. Quantum ex hoc profecerint, indicant secuta\npeiora. Laborarunt enim deinceps contionatores non exemplum\ndeuitare Gracchorum, sed superare propositum, L. Saturninus\ntribunus plebis et G. Seruilius praetor et multo post M.\nDrusus, quorum omnium seditionibus caedes primo iam tunc\ngrauissimae, deinde socialia bella exarserunt, quibus Italia\nuehementer adflicta et ad uastitatem mirabilem desertionemque\nperducta est. \\'Bellum deinde seruile successit et bella\nciuilia. Quae proelia commissa sunt, quid sanguinis fusum,\nut omnes fere Italae gentes, quibus Romanum maxime praepollebat\nimperium, tamquam saeua barbaries domarentur!\nIam ex paucissimis, hoc est minus quam septuaginta, gladiatoribus\nquem ad modum bellum seruile contractum sit, ad\nquantum numerum et quam acrem ferocemque peruenerit,\nquos ille numerus imperatores populi Romani superauerit,\nquas et quo modo ciuitates regionesque uastauerit, uix qui\nhistoriam conscripserunt satis explicare potuerunt. Neque id\nsolum fuit seruile bellum, sed et Macedoniam prouinciam prius\nseruitia depopulata sunt et deinde Siciliam oramque maritimam.\nQuanta etiam et quam horrenda commiserint primo latrocinia,\ndeinde ualida bella piratarum, quis pro magnitudine rerum\nualeat eloqui?\nCAPUT XXVII. De bello ciuili Mariano adque Syllano. Cum uero Marius ciuili sanguine iam cruentus multis aduersarum\nsibi partium peremtis uictus Urbe profugisset, uix\n\n\n\n\npaululum respirante ciuitate, ut uerbis Tullianis utar, \\'superauit\npostea Cinna cum Mario. Tum uero clarissimis uiris interfectis\nlumina ciuitatis extincta sunt. Ultus est huius uictoriae\ncrudelitatem postea Sylla, ne dici quidem opus est quanta\ndeminutione ciuium et quanta calamitate rei publicae). De\nhac enim uindicta, quae perniciosior fuit, quam si scelera\nquae puniebantur inpunita relinquerentur, ait et Lucanus:\n\nExcessit medicina modum nimiumque secuta est, Qua morbi duxere manum. Periere nocentes; Sed cum iam soli possent superesse nocentes.\n\nIllo bello Mariano adque Syllano exceptis his, qui foris in acie\nceciderunt, in ipsa quoque Urbe cadaueribus uici plateae fora,\ntheatra templa conpleta sunt, ut difficile iudicaretur, quando\nuictores plus funerum ediderint, utrum prius ut uincerent, an\npostea quia uicissent; cum primum uictoria Mariana, quando\nde exilio se ipse restituit, exceptis passim quaqua uersum\ncaedibus factis caput Octauii consulis poneretur in rostris,\nCaesares a Fimbria domibus trucidarentur suis, duo Crassi\npater et filius in conspectu mutuo mactarentur, Baebius et\nNumitorius unco tracti sparsis uisceribus interirent, Catulus\nhausto ueneno se manibus inimicorum subtraheret, Merula\nflamen Dialis praecisis uenis Ioui etiam suo sanguine litaret.\nIn ipsius autem Marii oculis continuo feriebantur, quibus\nsalutantibus dexteram porrigere noluisset.\nCAPUT XXVIII. Qualis fuerit Syllana uictoria, uindex Marianae crudelitatis. Syllana uero uictoria secuta, huius uidelicet uindex crudelitatis,\npost tantum sanguinem ciuium, quo fuso fuerat conparata,\nfinito iam bello inimicitiis uiuentibus crudelius in pace\ngrassata est. lam etiam post Marii maioris pristinas ac recentissimas\ncaedes additae fuerant aliae grauiores a Mario iuuene\nadque Carbone earundem partium Marianarum, qui Sylla inminente\nnon solum uictoriam, uerum etiam ipsam desperantes\nsalutem cuncta suis aliis caedibus inpleuerunt. Nam praeter\nstragem late per diuersa diffusam obsesso etiam senatu de ipsa\ncuria, tamquam de carcere, producebantur ad gladium. Mucius\nScaeuola pontifex, quoniam nihil aput Romanos templo Vestae\nsanctius habebatur, aram ipsam amplexus occisus est, ignemque\nillum, qui perpetua uirginum cura semper ardebat, suo\npaene sanguine extinxit. Urbem deinde Sylla uictor intrauit,\nqui in uilla publica non iam bello, sed ipsa pace saeuiente\nseptem milia deditorum (unde utique inermia) non pugnando,\nsed iubendo prostrauerat. In Urbe autem tota quem uellet\nSyllanus quisque feriebat, unde tot funera numerari omnino\nnon poterant, donec Syllae suggereretur sinendos esse aliquos\nuiuere, ut essent quibus possent imperare qui uicerant. Tunc\niam cohibita quae hac adque iliac passim furibunda ferebatur\nlicentia iugulandi, tabula illa cum magna gratulatione proposita\nest, quae hominum ex utroque ordine splendido, equestri\nscilicet adque senatorio, occidendorum ac proscribendorum\nduo milia continebat. Contristabat numerus, sed consolabatur\n\n\n\n\nmodus; nec quia tot cadebant tantum erat maeroris, quantum\nlaetitiae quia ceteri non timebant. Sed in quibusdam eorum,\nqui mori iussi erant, etiam ipsa licet crudelis ceterorum\nsecuritas genera mortium exquisita congemuit. Quendam enim\nsine ferro laniantium manus diripuerunt, inmanius homines\nâ€¢ hominem uiuum, quam bestiae solent discerpere cadauer abiectum.\nAlius oculis effossis et particulatim membris amputatis\nin tantis cruciatibus diu uiuere uel potius diu mori coactus\nest. Subhastatae sunt etiam, tamquam uillae, quaedam nobiles\nciuitates; una uero, uelut unus reus duci iuberetur, sic tota iussa\nest trucidari. Haec facta sunt in pace post bellum, non ut\nacceleraretur obtinenda uictoria, sed ne contemneretur obtenta.\nPax cum bello de crudelitate certauit et uicit. Illud enim prostrauit\narmatos, ista nudatos. Bellum erat, ut qui feriebatur,\nsi posset, feriret; pax autem, non ut qui euaserat uiueret,\nsed ut moriens non repugnaret.\nCAPUT XXVIIII. De conparatione Gothicae inruptionis cum eis cladibus, quas Romani uel a Gallis uel a bellorum ciuilium auctoribus acceperunt. Quae rabies exterarum gentium, quae saeuitia barbarorum\nhuic de ciuibus uictoriae ciuium conparari potest? Quid\nRoma funestius taetrius amariusque uidit, utrum olim Gallorum\net paulo ante Gothorum inruptionem, an Marii et Syllae aliorumque\nin eorum partibus uirorum clarissimorum tamquam\nsuorum luminum in sua membra ferocitatem? Galli quidem\ntrucidauerunt senatum, quidquid eius in Urbe tota praeter\narcem Capitolinam, quae sola utcumque defensa est, reperire\n\n\n\n\npotuerunt; sed in illo colle constitutis auro uitam saltem\nuendiderunt, quam etsi ferro rapere non possent, possent\ntamen obsidione consumere: Gothi uero tam multis senatoribus\npepercerunt. ut magis mirum sit quod aliquos peremerunt.\nAt uero Sylla uiuo adhuc Mario ipsum Capitolium, quod a\nGallis tutum fuit, ad decernendas caedes uictor insedit, et cum\nfuga Marius elapsus esset ferocior cruentiorque rediturus, .\niste in Capitolio per senatus etiam consultum multos uita\nrebusque priuauit : Marianis autem partibus Sylla absente\nquid sanctum cui parcerent fuit, quando Mucio ciui senatori\npontifici aram ipsam, ubi erant ut aiunt fata Romana, miseris\nambienti amplexibus non pepercerunt? Syllana porro tabula\nilla postrema, ut omittamus alias innumerabiles mortes, plures\niugulauit senatores, quam Gothi uel spoliare potuerunt.\nCAPUT XXX. De conexione bellorum, quae aduentum Christi plurima et grauissima praecesserunt. Qua igitur fronte quo corde, qua inpudentia qua insipientia uel\npotius amentia illa dis suis non inputant, et haec nostio inputant\nChristo? Crudelia bella ciuilia, omnibus bellis hostilibus,\nauctoribus etiam eorum fatentibus, amariora, quibus illa res\npublica nec adflicta, sed omnino perdita iudicata est, longe ante\naduentum Christi exorta sunt, et sceleratarum concatenatione\ncausarum a bello Mariano adque Syllano ad bella Sertorii et\nCatilinae (quorum a Sylla fuerat ille proscriptus, ille nutritus),\ninde ad Lepidi et Catuli bellum (quorum alter gesta Syllana\nrescindere, alter defendere cupiebat), inde ad Pompei et\nCaesaris (quorum Pompeius sectator Syllae fuerat eiusque\n\n\n\n\npotentiam uel aequauerat uel iam etiam superauerat; Caesar\nautem Pompei potentiam non ferebat, sed quia non habebat.\nquam tamen illo uicto interfectoque transcendit), hinc ad\nalium Caesarem, qui post Augustus appellatus est, peruenerunt,\nquo imperante natus est Christus. Nam et ipse Augustus\ncum multis gessit bella ciuilia, et in eis etiam multi clarissimi\nuiri perierunt, inter quos et Cicero, ille disertus artifex rei\npublicae regendae. Pompei quippe uictorem Gaium Caesarem, qui\nuictoriam ciuilem clementer exercuit suisque aduersariis uitam\ndignitatemque donauit, tamquam regni adpetitorem quorundam\nnobilium coniuratio senatorum uelut pro rei publicae libertate\nin ipsa curia trucidauit. Huius deinde potentiam multum\nmoribus dispar uitiisque omnibus inquinatus adque corruptus\nadfectare uidebatur Antonius, cui uehementer pro eadem illa\nuelut patriae libertate Cicero resistebat. Tunc emerserat mirabilis\nindolis adulescens ille alius Caesar, illius Gai Caesaris\nfilius adoptiuus, qui, ut dixi, postea est appellatus Augustus.\nHuic adulescenti Caesari, ut eius potentia contra Antonium\nnutriretur, Cicero fauebat, sperans eum depulsa et obpressa\nAntonii dominatione instauraturum rei publicae libertatem,\nusque adeo caecus adque inprouidus futurorum, ut ille ipse\niuuenis, cuius dignitatem ac potestatem fouebat, et eundem\nCiceronem occidendum Antonio quadam quasi concordiae pactione\npermitteret et ipsam libertatem rei publicae, pro qua multum\nille clamauerat, dicioni propriae subiugaret.\nCAPUT XXXI. Quam inpudenter praesentia incommoda Christo inputent, qui deos colere non sinuntur, cum tantae clades eo tempore quo colebantur extiterint. Deos suos accusent de tantis malis, qui Christo nostro\ningrati sunt de tantis bonis. Certe quando illa mala fiebant,\ncalebant arae numinum Sabaeo thure sertisque recentibus\nhalabant, clarebant sacerdotia, fana renidebant, sacrificabatur\nludebatur furebatur in templis, quando passim tantus ciuium\nsanguis a ciuibus non modo in ceteris locis, uerum etiam\ninter ipsa deorum altaria fundebatur. Non elegit templum,\nquo confugeret Tullius, quia frustra elegerat Mucius. Hi uero\nqui multo indignius insultant temporibus Christianis, aut ad\nloca Christo dicatissima confugerunt, aut illuc eos ut uiuerent\netiam ipsi barbari deduxerunt. Illud scio et hoc mecum,\nquisquis sine studio partium iudicat; facillime agnoscit (ut\nomittam cetera quae multa commemoraui et alia multo plura\nquae commemorare longum putaui;: si humanum genus ante\nbella Punica Christianam reciperet disciplinam et consequeretur\nrerum tanta uastatio, quanta illis bellis Europam Africamque\ncontriuit, nullus talium, quales nunc patimur, nisi Christianae\nreligioni mala illa tribuisset. Multo autem minus eorum uoces\ntolerarentur, quantum adtinet ad Romanos, si Christianae\nreligionis receptionem et diffamationem uel inruptio Gallorum\n\n\n\n\n\n\nuel Tiberini fluminis igniumque illa depopulatio uel, quod\ncuncta mala praecedit, bella illa ciuilia sequerentur. Mala\netiam alia, quae usque adeo incredibiliter acciderunt, ut inter\nprodigia numerarentur, si Christianis temporibus accidissent,\nquibus ea nisi Christianis hominibus tamquam crimina obicerent?\nOmitto quippe illa, quae magis fuerunt mira quam noxia,\nboues locutos, infantes nondum natos de uteris matrum uerba\nquaedam clamasse, uolasse serpentes, feminas et gallinas [et\nhomines] in masculinum sexum fuisse conuersas et cetera huius\nmodi, quae in eorum libris non fabulosis, sed historicis, seu\nuera seu falsa sint, non inferunt hominibus perniciem, sed\nstuporem. Sed cum pluit terra, cum pluit creta, cum pluit\nlapidibus (non ut grando appellari solet hoc nomine, sed\nomnino lapidibus), haec profecto etiam grauiter laedere potuerunt.\nLegimus aput eos Aetnaeis ignibus ab ipso montis uertice\nusque ad litus proximum decurrentibus ita mare ferbuisse, ut\nrupes urerentur, ut pices nauium soluerentur. Hoc utique\nnon leuiter noxium fuit, quamuis incredibiliter mirum. Eodem\nrursus aestu ignium tanta ui fauillae scripserunt obpletam esse\nSiciliam, ut Catinensis urbis tecta obruta et pressa dirueret;\nqua calamitate permoti misericorditer eiusdem anni tributum\nei relaxauere Romani. Lucustarum etiam in Africa multitudinem\nprodigii similem fuisse, cum iam esset populi Romani prouincia,\nlitteris mandauerunt; consumtis enim fructibus foliisque\nlignorum ingenti adque inaestimabili nube in mare dicunt\nesse deiectam; qua mortua redditaque litoribus adque hinc\n\n\n\n\naere corrupto tantam ortam pestilentiam, ut in solo regno\nMasinissae octingenta hominum milia perisse referantur et\nmulto amplius in terris litoribus proximis. Tunc Uticae ex\ntriginta milibus iuniorum, quae ibi erant, decem milia remansisse\nconfirmant. Talis itaque uanitas, qualem ferimus eique\nrespondere conpellimur, quid horum non Christianae religioni\ntribueret, si temporibus Christianis uideret? Et tamen dis suis\nista non tribuunt, quorum cultum ideo requirunt, ne ista uel\nminora patiantur, cum ea maiora pertulerint a quibus antea\ncolebantur.\nCAPUT I. De his, quae primo uolumine disputata sunt. De ciuitate Dei dicere exorsus prius respondendum putaui\neius inimicis, qui terrena gaudia consectantes rebusque fugacibus\ninhiantes, quidquid in eis triste misericordia potius admonentis\nDei quam punientis seueritate patiuntur, religioni\nincrepitant Christianae, quae una est salubris et uera religio.\nEt quoniam, cum sit in eis etiam uulgus indoctum, uelut\ndoctorum auctoritate in odium nostrum grauius inritantur,\nexistimantibus inperitis ea, quae suis temporibus insolite\nacciderint, per alia retro tempora accidere non solere,\n\n\n\n\n\n\n\n\neorumque opinionem etiam his, qui eam falsam esse nouerunt, ut\naduersum nos iusta murmura habere uideantur, suae scientiae\ndissimulatione firmantibus: de libris, quos auctores eorum ad\ncognoscendam praeteritorum temporum historiam memoriae\nmandauerunt, longe aliter esse quam putant demonstrandum\nfuit et simul docendum deos falsos, quos uel palam colebant\nuel occulte adhuc colunt, eos esse inmundissimos spiritus et\nmalignissimos ac fallacissimos daemones, usque adeo, ut aut\nueris aut fictis etiam, suis tamen criminibus delectentur, quae\nsibi celebrari per sua festa uoluerunt, ut a perpetrandis\ndamnabilibus factis humana reuocari non possit infirmitas,\ndum ad haec imitanda uelut diuina praebetur auctoritas. Haec\nnon ex nostra coniectura probauimus, sed partim ex recenti\nmemoria, quia et ipsi uidimus talia ac talibus numinibus\nexhiberi, partim ex litteris eorum, qui non tamquam in contumeliam,\nsed tamquam in honorem deorum suorum ista\nconscripta posteris reliquerunt, ita ut uir doctissimus aput\neos Varro et grauissimae auctoritatis, cum rerum humanarum\nadque diuinarum dispertitos faceret libros, alios humanis, alios\ndiuinis pro sua cuiusque rei dignitate distribuens non saltem\nin rebus humanis, sed in rebus diuinis ludos scaenicos poneret,\ncum utique, si tantummodo boni et honesti homines in ciuitate\nessent, nec in rebus humanis ludi scaenici esse debuissent\nQuod profecto non auctoritate sua fecit, sed quoniam eos\nRomae natus et educatus in diuinis rebus inuenit. Et quoniam\nin fine primi libri, quae deinceps dicenda essent, breuiter\nposuimus et ex his quaedam in duobus consequentibus diximus,\nexpectationi legentium quae restant reddenda cognoscimus.\nCAPUT II. De his, quae libro secundo et tertio continentur. Promiseramus ergo quaedam nos esse dicturos aduersus\neos, qui Romanae rei publicae clades in religionem nostram\nreferunt, et commemoraturos quaecumque et quantacumque\noccurrere potuissent uel satis esse uiderentur mala, quae illa\nciuitas pertulit uel ad eius imperium prouinciae pertinentes,\nantequam eorum sacrificia prohibita fuissent; quae omnia\nprocul dubio nobis tribuerent, si iam uel illis clareret nostra\nreligio uel ita eos a sacris sacrilegis prohiberet. Haec in\nsecundo et tertio libro satis, quantum existimo, absoluimus,\nin secundo agentes de malis morum, quae mala uel sola uel\nmaxima deputanda sunt, in tertio autem de his malis, quae\nstulti sola perpeti exhorrent, corporis uidelicet externarumque\nrerum, quae plerumque patiuntur et boni; illa uero mala non\ndico patienter, sed libenter habent, quibus ipsi fiunt mali. Et\nquam pauca dixi de sola ipsa ciuitate adque eius imperio!\nnec inde omnia usque ad Caesarem Augustum. Quid, si\ncommemorare uoluissem et exaggerare illa mala, quae non\nsibi inuicem homines faciunt, sicut sunt uastationes euersionesque\nbellantum, sed ex ipsius mundi elementis terrenis accidunt\nrebus, quae uno loco Apuleius breuiter stringit in eo libello\nquem de mundo scripsit, terrena omnia dicens mutationes,\nconuersiones et interitus habere? Namque inmodicis tremoribus\nterrarum, ut uerbis eius utar, dissiluisse humum et interceptas\n\n\n\n\n\n\n\n\nurbes cum populis dicit; abruptis etiam imbribus prolutas\ntotas esse regiones; illas etiam, quae prius fuerant continentes,\nhospitibus adque aduenis fluctibus insulatas aliasque desidia\nmaris pedestri accessu peruias factas; uentis ac procellis\neuersas esse ciuitates; incendia de nubibus emicasse, quibus\nOrientis regiones conflagratae perierunt, et in Occidentis plagis\nscaturrigines quasdam ac proluuiones easdem strages dedisse;\nsic ex Aetnae uerticibus quondam effusis crateribus diuino\nincendio per decliuia torrentis uice flammarum flumina cucurrisse.\nSi haec adque huius modi, quae habet historia, unde\npossem, colligere uoluissem, quando finissem, quae illis\ntemporibus euenerunt, antequam Christi nomen ulla istorum\nuana et uerae saluti perniciosa conprimeret. Promiseram etiam\nme demonstraturum, quos eorum mores et quam ob causam\nDeus uerus ad augendum imperium adiuuare dignatus est, in\ncuius potestate sunt regna omnia, quamque nihil eos adiuuerint\nhi, quos deos putant, et potius quantum decipiendo et\nfallendo nocuerint: unde nunc uideo mihi esse dicendum, et\nmagis de incrementis imperii Romani. Nam de noxia fallacia\ndaemonum, quos uelut deos colebant, quantum malorum inuexerit\nmoribus eorum, in secundo maxime libro non pauca\niam dicta sunt. Per omnes autem absolutos tres libros, ubi\nopportunum uisum est, commendauimus, etiam in ipsis bellicis\nmalis quantum solaciorum Deus per Christi nomen, cui tantum\nhonoris barbari detulerunt praeter bellorum morem, bonis\nmalisque contulerit, quo modo qui facit solem suum\noriri super bonos et malos et pluit super iustos\net iniustos.\nCAPUT III. An latitudo imperii, quae non nisi bellis ad adquiritur, in bonis siue sapientium habenda sit siue felicium. Iam itaque uideamus, quale sit quod tantam latitudinem\nac diuturnitatem imperii Romani illis dis audent tribuere,\nquos etiam per turpium ludorum obsequia et per turpium\nhominum ministeria se honeste coluisse contendunt. Quamquam\nuellem prius paululum inquirere, quae sit ratio, quae prudentia,\ncum hominum felicitatem non possis ostendere, semper in\nbellicis cladibus et in sanguine ciuili uel hostili, tamen humano\ncum tenebroso timore et cruenta cupiditate uersantium, ut\nuitrea laetitia conparetur fragiliter splendida, cui timeatur\nhorribilius ne repente frangatur, de imperii latitudine ac\nmagnitudine uelle gloriari. Hoc ut facilius diiudicetur, non\nuanescamus inani uentositate iactati adque obtundamus intentionis\naciem altisonis uocabulis rerum, cum audimus populos\nregna prouincias; sed duos constituamus homines (nam singulus\nquisque homo, ut in sermone una littera, ita quasi elementum\nest ciuitatis et regni, quantalibet terrarum occupatione latissimi),\nquorum duorum hominum unum pauperem uel potius\nmediocrem, alium praediuitem cogitemus; sed diuitem timoribus\nanxium, maeroribus tabescentem, cupiditate flagrantem,\nnumquam securum, semper inquietum, perpetuis inimicitiarum\ncontentionibus anhelantem, augentem sane his miseriis patrimonium\nsuum in inmensum modum adque illis augmentis\ncuras quoque amarissimas aggerantem; mediocrem uero illum\nre familiari parua adque succincta sibi sufficientem, carissimum\nsuis, cum cognatis uicinis amicis dulcissima pace gaudentem,\npietate religiosum, benignum mente, sanum corpore, uita\nparcum, moribus castum, conscientia securum. Nescio utrum\n\n\n\n\nquisquam ita desipiat, ut audeat dubitare quem praeferat.\nUt ergo in his duobus hominibus, ita in duabus familiis, ita\nin duobus populis, ita in duobus regnis regula sequitur aequitatis,\nqua uigilanter adhibita si nostra intentio corrigatur,\nfacillime uidebimus ubi habitet uanitas et ubi felicitas.\nQuapropter si uerus Deus colatur eique sacris ueracibus et\nbonis moribus seruiatur, utile est ut boni longe lateque diu \\'\nregnent; neque hoc tam ipsis quam illis utile est, quibus\nregnant. Nam quantum ad ipsos pertinet, pietas et probitas\neorum, quae magna Dei dona sunt, sufficit eis ad ueram\nfelicitatem, qua et ista uita bene agatur et postea percipiatur\naeterna. In hac ergo terra regnum bonorum non tam illis\npraestatur quam rebus humanis; malorum uero regnum\nmagis regnantibus nocet, qui suos animos uastant scelerum\nmaiore licentia; his autem, qui eis seruiendo subduntur, non\nnocet nisi propria iniquitas. Nam iustis quidquid malorum\nab iniquis dominis inrogatur, non est poena criminis, sed\nuirtutis examen. Proinde bonus etiamsi seruiat, liber est;\nmalus autem etiamsi regnet, seruus est, nec unius hominis,\nsed, quod est grauius, tot dominorum quot uitiorum. De\nquibus uitiis cum ageret scriptura diuina: A quo enim\nquis, inquit, deuictus est, huic et seruus addictus\nest.\nCAPUT IIII. Quam similia sint latrociniis regna absque iustitia. Remota itaque iustitia quid sunt regna nisi magna latrocinia?\nquia et latrocinia quid sunt nisi parua regna? Manus et ipsa\n\n\n\n\n\n\nhominum est, imperio principis regitur, pacto societatis adstringitur,\nplaciti lege praeda diuiditur. Hoc malum si in\ntantum perditorum hominum accessibus crescit, ut et loca\nteneat sedes constituat, ciuitates occupet populos subiuget,\neuidentius regni nomen adsumit, quod ei iam in manifesto\nconfert non demta cupiditas, sed addita inpunitas. Eleganter\nenim et ueraciter Alexandro illi Magno quidam conprehensus\npirata respondit. Nam cum idem rex hominem interrogaret,\nquid ei uideretur, ut mare haberet infestum, ille libera contumacia:\nQuod tibi, inquit, ut orbem terrarum; sed quia id\nego exiguo nauigio facio, latro uocor; quia tu magna classe,\nimperator.\nCAPUT V. De fugitiuis gladiatoribus, quorum potentia similis fuerit regiae dignitati. Proinde omitto quaerere quales Romulus congregauerit,\nquoniam multum eis consultum est, ut ex illa uita dato sibi\nconsortio ciuitatis poenas debitas cogitare desisterent, quarum\nmetus eos in maiora facinora propellebat, ut deinceps pacatiores\nessent rebus humanis. Hoc dico, quod ipsum Romanum\nimperium iam magnum multis gentibus subiugatis\nceterisque terribile acerbe sensit, grauiter timuit, non paruo\nnegotio deuitandae ingentis cladis obpressit, quando paucissimi\ngladiatores in Campania de ludo fugientes magnum\nexercitum conpararunt, tres duces habuerunt, Italiam latissime\net crudelissime uastauerunt. Dicant, quis istos deus adiuuerit,\n\n\n\n\n\n\nut ex paruo et contemtibili latrocinio peruenirent ad regnum\ntantis iam Romanis uiribus arcibusque metuendum. An quia\nnon diu fuerunt, ideo diuinitus negabuntur adiuti? Quasi uero\nipsa cuiuslibet hominis uita diuturna est. Isto ergo pacto\nneminem di adiuuant ad regnandum, quoniam singuli quique\ncito moriuntur, nec beneficium deputandum est, quod exiguo\ntempore in unoquoque homine ac per hoc singillatim utique\nin omnibus uice uaporis euanescit. Quid enim interest eorum,\nqui sub Romulo deos coluerunt et olim sunt mortui, quod\npost eorum mortem Romanum tantum creuit imperium, cum\nilli aput inferos causas suas agant? utrum bonas an malas,\nad rem praesentem non pertinet. Hoc autem de omnibus intellegendum\nest, qui per ipsum imperium (quamuis decedentibus\nsuccedentibusque mortalibus in longa spatia protendatur)\npaucis diebus uitae suae cursim raptimque transierunt, actuum\nsuorum sarcinas baiulantes. Sin uero etiam ipsa breuissimi\ntemporis beneficia deorum adiutorio tribuenda sunt, non parum\nadiuti sunt illi gladiatores: seruilis condicionis uincla ruperunt,\nfugerunt, euaserunt, exercitum magnum et fortissimum collegerunt,\noboedientes regum suorum consiliis et iussis multum\nRomanae celsitudini metuendi et aliquot Romanis imperatoribus\ninsuperabiles multa ceperunt, potiti sunt uictoriis plurimis,\nusi uoluptatibus quibus uoluerunt, quod suggessit libido\nfecerunt, postremo donec uincerentur, quod difficillime factum\nest, sublimes regnantesque uixerunt. Sed ad maiora ueniamus.\nCAPUT VI. De cupiditate Nini regis, qui ut latius dominaretur primus intulit bella finitimis. Iustinus, qui Graecam uel potius peregrinam Trogum Pompeium\nsecutus non Latine tantum, sicut ille, uerum etiam\nbreuiter scripsit historiam, opus librorum suorum sic incipit:\n\\'Principio rerum gentium nationumque imperium penes reges\nerat, quos ad fastigium huius maiestatis non ambitio popularis,\nsed spectata inter bonos moderatio prouehebat. Populi nullis\nlegibus tenebantur [arbitria principum pro legibus erant];\nfines imperii tueri magis quam proferre mos erat; intra suam\ncuique patriam regna finiebantur. Primus omnium Ninus rex\nAssyriorum ueterem et quasi auitum gentibus morem noua\nimperii cupiditate mutauit. Hic primus intulit bella finitimis\net rudes adhuc ad resistendum populos ad terminos usque\nLibyae perdomuit.\\' Et paulo post: \\'Ninus, inquit, magnitudinem\nquaesitae dominationis continua possessione firmauit. Domitis\nigitur proximis cum accessione uirium fortior ad alios transiret\net proxima quaeque uictoria instrumentum sequentis esset,\ntotius Orientis populos subegit\\'. Qualibet autem fide rerum\nuel iste uel Trogus scripserit (nam quaedam illos fuisse\nmentitos aliae fideliores litterae ostendunt), constat tamen et\ninter alios scriptores regnum Assyriorum a Nino rege fuisse\nlonge lateque porrectum. Tam diu autem perseuerauit, ut\nRomanum nondum sit eius aetatis. Nam sicut scribunt, qui\nchronicam historiam persecuti sunt, mille ducentos et quadraginta\nannos ab anno primo, quo Ninus regnare coepit, permansit\nhoc regnum, donec transferretur ad Medos. Inferre\nautem bella finitimis et in cetera inde procedere ac populos\n\n\n\n\nsibi non molestos sola regni cupiditate conterere et subdere,\nquid aliud quam grande latrocinium nominandum est?\nCAPUT VII. An regna terrena inter profectus suos adque defectus deorum iuuentur uel deserantur auxilio. Si nullo deorum adiutorio tam magnum hoc regnum et\nprolixum fuit, quare dis Romanis tribuitur Romanum regnum\nlocis amplum temporibusque diuturnum? Quaecumque enim\ncausa est illa, eadem est etiam ista. Si autem et illud deorum\nadiutorio tribuendum esse contendunt, quaero quorum. Non\nenim aliae gentes, quas Ninus domuit et subegit, alios tunc colebant\ndeos. Aut si proprios habuerunt Assyrii, quasi peritiores\nfabros imperii construendi adque seruandi, numquidnam mortui\nsunt, quando et ipsi imperium perdiderunt, aut mercede non\nsibi reddita uel alia maiore promissa ad Medos transire maluerunt,\nadque inde rursus ad Persas Cyro inuitante et aliquid\ncommodius pollicente? Quae gens non angustis Orientis finibus\npost Alexandri Macedonis regnum magnum locis, sed breuissimum\ntempore in suo regno adhuc usque perdurat. Hoc si\nita est, aut infideles di sunt, qui suos deserunt et ad hostes\ntranseunt (quod nec homo fecit Camillus, quando uictor et\nexpugnator aduersissimae ciuitatis Romam, cui uicerat, sensit\ningratam, quam tamen postea oblitus iniuriae, memor patriae,\na Gallis iterum liberauit), aut non ita fortes sunt, ut deos\nesse fortes decet, qui possunt humanis uel consiliis uel uiribus\nuinci; aut si, cum inter se belligerant, non di ab hominibus,\nsed di ab aliis dis forte uincuntur, qui sunt quarumque\nproprii ciuitatum: habent ergo et ipsi inter se inimicitias,\n\n\n\n\nquas pro sua quisque parte suscipiunt. Non itaque deos suos\ndebuit colere ciuitas magis quam alios, a quibus adiuuarentur\nsui. Postremo quoquo modo se habeat deorum iste uel transitus\nuel fuga, uel migratio uel in pugna defectio, nondum\nillis temporibus adque in illis terrarum partibus Christi nomen\nfuerat praedicatum, quando illa regna per ingentes clades\nbellicas amissa adque translata sunt. Nam post mille ducentos\net quod excurrit annos, quando regnum Assyriis ablatum est,\nsi iam ibi Christiana religio aliud regnum praedicaret aeternum\net deorum falsorum cultus sacrilegos inhiberet: quid aliud\nillius gentis uani homines dicerent, nisi regnum, quod tam\ndiu conseruatum est, nulla alia causa nisi suis religionibus\ndesertis et illa recepta perire potuisse? In qua uoce uanitatis,\nquae poterat esse, isti adtendant speculum suum, et similia\nconqueri, si ullus in eis pudor est, erubescant. Quamquam\nRomanum imperium adflictum est potius quam mutatum, quod\net aliis ante Christi nomen temporibus ei contigit et ab illa\nest adflictione recreatum, quod nec istis temporibus desperandum\nest. Quis enim de hac re nouit uoluntatem Dei?\nCAPUT VIII. Quorum deorum praesidio putent Romani imperium suum auctum adque seruatum, cum singulis uix singularum rerum tuitionem committendam esse crediderint. Deinde quaeramus, si placet, ex tanta deorum turba, quam\nRomani colebant, quem potissimum uel quos deos credant\n\n\n\n\nillud imperium dilatasse adque seruasse. Neque enim in hoc\ntam praeclaro opere et tantae plenissimo dignitatis audent\naliquas partes deae Cluacinae tribuere aut V olupiae, quae a\nuoluptate appellata est, aut Lubentinae, cui nomen est a\nlibidine, aut Vaticano, qui infantum uagitibus praesidet,\naut Cuninae, quae cunas eorum administrat. Quando autem\npossunt uno loco libri huius commemorari omnia nomina\ndeorum et dearum, quae illi grandibus uoluminibus uix conprehendere\npotuerunt singulis rebus propria dispertientes officia\nnuminum? Nec agrorum munus uni alicui deo committendum\narbitrati sunt, sed rura deae Rusinae, iuga montium deo\nIugatino; collibus deam Collatinam, uallibus Valloniam praefecerunt.\nNec saltem potuerunt unam Segetiam talem inuenire,\ncui semel segetes commendarent, sed sata frumenta, quamdiu\nsub terra essent, praepositam uoluerunt habere deam Seiam;\ncum uero iam essent super terram et segetem facerent, deam\nSegetiam; frumentis uero collectis adque reconditis, ut tuto\nseruarentur, deam Tutilinam praeposuerunt. Cui non sufficere\nuideretur illa Segetia, quamdiu seges ab initiis herbidis usque\nad aristas aridas perueniret? Non tamen satis fuit hominibus\ndeorum multitudinem amantibus, ut anima misera daemoniorum\nturbae prostitueretur, unius Dei ueri castum dedignata\nconplexum. Praefecerunt ergo Proserpinam frumentis germinantibus,\ngeniculis nodisque culmorum deum Nodutum, inuolumentis\nfolliculorum deam Volutinam; cum folliculi patescunt,\nut spica exeat, deam Patelanam, cum segetes nouis aristis\naequantur, quia ueteres aequare hostire dixerunt, deam\n\n\n\n\nHostilinam; florentibus frumentis deam Floram, lactescentibus deum\nLacturnum, maturescentibus deam Matutam; cum runcantur,\nid est a terra auferuntur, deam Runcinam. Nec omnia commemoro,\nquia me piget quod illos non pudet. Haec autem\npaucissima ideo dixi, ut intellegeretur nullo modo eos dicere\naudere ista numina imperium constituisse auxisse conseruasse\nRomanum, quae ita suis quaeque adhibebantur officiis, ut nihil\nuniuersum uni alicui crederetur. Quando ergo Segetia curaret\nimperium, cui curam gerere simul et segetibus et arboribus\nnon licebat? Quando de armis Cunina cogitaret, cuius praepositura\nparuulorum cunas non permittebatur excedere? Quando\nNodutus adiuuaret in bello, qui nec ad folliculum spicae, sed\ntantum ad nodum geniculi pertinebat? Unum quisque domui\nsuae ponit ostiarium, et quia homo est, omnino sufficit: tres\ndeos isti posuerunt, Forculum foribus, Cardeam cardini, Limentinum\nlimini. Ita non poterat Forculus simul et cardinem\nlimenque seruare.\nCAPUT VIIII. An imperii Romani amplitudo et diuturnitas Ioui fuerit adscribenda, quem summum deum cultores ipsius opinantur. Omissa igitur ista turba minutorum deorum uel aliquantum\nintermissa officium maiorum deorum debemus inquirere, quo\nRoma tam magna facta est, ut tam diu tot gentibus imperaret.\nNimirum ergo Iouis hoc opus est. Ipsum enim deorum\nomnium dearumque regem uolunt: hoc eius indicat sceptrum,\nhoc in alto colle Capitolium. De isto deo quamuis a poeta\ndictum conuenientissime praedicant:\nIonis omnia plena.\n\n\n\n\n\n\nHunc Varro credit etiam ab his coli, qui unum Deum solum\nsine simulacro colunt, sed alio nomine nuncupari. Quod si\nita est, quur tam male tractatus est Romae, sicut quidem et\nin ceteris gentibus, ut ei fieret simulacrum? Quod ipsi etiam\nVarroni ita displicet, ut, cum tantae ciuitatis peruersa consuetudine\npremeretur, nequaquam tamen dicere et scribere dubitaret,\nquod hi, qui populis instituerunt simulacra, et metum\ndemserunt et errorem addiderunt.\nCAPUT X. Quas opiniones secuti sint, qui diuersos deos diuersis mundi partibus praefecerunt. Quur illi etiam Iuno uxor adiungitur, quae dicatur \\'soror\net coniux\\'? Quia Iouem, inquiunt, in aethere accipimus, in\naere Iunonem, et haec duo elementa coniuncta sunt, alterum\nsuperius, alterum inferius. Non est -ergo ille, de quo dictum\nest \\'louis omnia plena\\', si aliquam partem inplet et Iuno.\nAn uterque utrumque inplet, et ambo isti coniuges et in\nduobus istis elementis et in singulis simul sunt? Quur ergo\naether datur Ioui, aer Iunoni? Postremo ipsi duo satis essent:\nquid est quod mare Neptuno tribuitur, terra Plutoni? Et ne\nipsi quoque sine coniugibus remanerent, additur Neptuno\nSalacia, Plutoni Proserpina. Nam sicut inferiorem caeli partem,\nid est aerem, inquiunt, Iuno tenet, ita inferiorem maris Salacia\net terrae inferiorem Proserpina. Quaerunt quem ad modum\nsarciant fabulas, nec inueniunt. Si enim haec ita essent, tria\npotius elementa mundi esse, non quattuor, eorum ueteres\nproderent, ut singula deorum coniugia diuiderentur singulis\n\n\n\n\n\n\nelementis. Nunc uero omni modo adfirmauerunt aliud esse\naetherem, aliud aerem. Aqua uero siue superior siue inferior\nutique aqua est; puta quia dissimilis: numquid in tantum ut\naqua non sit? Et inferior terra quid aliud potest esso quam\nterra quantalibet diuersitate distincta? Deinde ecce iam totus\nin his quattuor uel tribus elementis corporeus conpletus est\nmundus: Minerua ubi erit? quid tenebit? quid inplebit?\nSimul enim cum his in Capitolio constituta est, cum ista\nfilia non sit amborum. Aut si aetheris partem superiorem\nMineruam tenere dicunt et hac occasione fingere poetas quod\nde Iouis capite nata sit: quur non ergo ipsa potius deorum\nregina deputatur, quod sit Ioue superior? An quia indignum\nerat praeponere patri filiam? Quur non de Ioue ipso erga\nSaturnum iustitia ista seruata est? An quia uictus est? Ergo\npugnarunt? Absit, inquiunt; fabularum est ista garrulitas.\nEcce fabulis non credatur et de dis meliora sentiantur: quur\nergo non data est patri Iouis, etsi non sublimior, aequalis\ncerte sedes honoris? Quia Saturnus, inquiunt, temporis longitudo\nest. Tempus ergo colunt, qui Saturnum colunt, et rex\ndeorum Iuppiter insinuatur natus ex tempore. Quid enim\nindignum dicitur, cum Iuppiter et Iuno nati dicuntur ex\ntempore, si caelum est ille et illa terra, cum facta sint utique\ncaelum et terra? nam hoc quoque in libris suis habent eorum\ndocti adque sapientes. Neque de figmentis poeticis, sed de\nphilosophorum libris a Vergilio dictum est:\n\nTum pater omnipotens fecundis imbribus aether Coniugis in gremium laetae descendit,\n\n\n\n\n\n\n\n\nid est in gremium telluris aut terrae; quia et hic aliquas\ndifferentias uolunt esse adque in ipsa terra aliud Terram,\naliud Tellurem, aliud Tellumonem putant, et hos omnes deos\nhabent suis nominibus appellatos, suis officiis distinctos, suis\naris sacrisque ueneratos. Eandem terram etiam matrem deum\nuocant, ut iam poetae tolerabiliora confingant, si secundum\nistorum non poeticos, sed sacrorum libros non solum Iuno,\n\\'soror et coniux), sed etiam mater est Iouis. Eandem terram\nCererem, eandem etiam Vestam uolunt, cum tamen saepius\nVestam non nisi ignem esse perhibeant pertinentem ad focos,\nsine quibus ciuitas esse non potest, et ideo illi uirgines solere\nseruire, quod sicut ex uirgine, ita nihil ex igne nascatur.\nQuam totam uanitatem aboleri et extingui utique ab illo\noportuit, qui est natus ex uirgine. Quis enim ferat, quod,\ncum tantum honoris et quasi castitatis igni tribuerint, aliquande\nVestam non erubescunt etiam Venerem dicere, ut\nuanescat in ancillis eius honorata uirginitas? Si enim Vesta\nVenus est, quo modo ei rite uirgines a Veneriis operibus abstinendo\nseruierunt? An Veneres duae sunt, una uirgo, altera\nmulier? An potius tres, una uirginum, quae etiam Vesta est,\nalia coniugatarum, alia meretricum? Cui etiam Phoenices\ndonum dabant de prostitutione filiarum, antequam eas iungerent\nuiris. Quae illarum est matrona Vulcani? Non utique\nuirgo, quoniam habet maritum. Absit autem ut meretrix, ne\nfilio Iunonis et cooperario Mineruae facere uideamur iniuriam.\nErgo haec ad coniugatas intellegitur pertinere: sed eam nolumus\nimitentur in eo quod fecit illa cum Marte. Rursus,\ninquiunt, ad fabulas redis. Quae ista iustitia est, nobis\n\n\n\n\nsuscensere, quod talia dicimus de dis eorum, et sibi non suscensere,\nqui haec in theatris libentissime spectant crimina deorum\nsuorum? Et (quod esset incredibile, nisi contestatissime probaretur)\nhaec ipsa theatrica crimina deorum in honorem\ninstituta sunt eorundem deorum.\nCAPUT XI. De multis dis, quos doctiores paganorum unum eundemque Iouem esse defendunt. Quotlibet igitur physicis rationibus et disputationibus adserant:\nmodo sit Iuppiter corporei huius mundi animus, qui\nuniuersam istam molem ex quattuor uel quot eis placet\nelementis constructam adque conpactam inplet et mouet,\nmodo inde suas partes sorori et fratribus cedat; modo sit\naether, ut aerem Iunonem subterfusam desuper amplectatur;\nmodo totum simul cum aere sit ipse caelum, terram uero\ntamquam coniugem eandemque matrem (quia hoc in diuinis\nturpe non est) fecundis imbribus et seminibus fetet; modo\nautem (ne sit necesse per cuncta discurrere) deus unus, de\nquo multi a poeta nobilissimo dictum putant:\n\ndeum namque ire per omnes Terrasque tractusque maris caelumque profundum;\nipse in aethere sit Iuppiter, ipse in aere Iuno, ipse in mari\nNeptunus, in inferioribus etiam maris ipse Salacia, in terra\nPluto, in terra inferiore Proserpina, in focis domesticis Vesta,\nin fabrorum fornace Vulcanus, in sideribus sol et luna et\nstellae, in diuinantibus Apollo, in merce Mercurius, in Iano\ninitiator, in Termino terminator, Saturnus in tempore, Mars\n\n\n\n\n\n\n\n\n\n\net Bellona in bellis, Liber in uineis, Ceres in frumentis,\nDiana in siluis, Minerua in ingeniis; ipse sit postremo etiam\nin illa turba quasi plebeiorum deorum; ipse praesit nomine\nLiberi uirorum seminibus et nomine Liberae feminarum, ipse\nsit Diespater, qui partum perducat ad diem; ipse sit dea\nMena, quam praefecerunt menstruis feminarum, ipse Lucina,\nquae a parturientibus inuocetur; ipse opem ferat nascentibus\nexcipiendo eos sinu terrae et uocetur Opis, ipse in uagitu os\naperiat et uocetur deus Vaticanus; ipse leuet de terra et\nuocetur dea Leuana, ipse cunas tueatur et uocetur Cunina;\nnon sit alius, sed ipse in illis deabus, quae fata nascentibus\ncanunt et uocantur Carmentes; praesit fortuitis uoceturque\nFortuna; in diua Rumina mammam paruulo inmulgeat, quia\nrumam dixerunt ueteres mammam; in diua Potina potionem\nministret, in diua Educa escam praebeat; de pauore infantum\nPauentia nuncupetur, de spe, quae uenit, Venilia, de uoluptate\nVolupia, de actu Agenoria; de stimulis, quibus ad nimium\nactum homo inpellitur, dea Stimula nominetur; Strenia dea sit\nstrenuum faciendo, Numeria, quae numerare doceat, Camena,\nquae canere; ipse sit et deus Consus praebendo consilia et\ndea Sentia sententias inspirando; ipse dea Iuuentas, quae post\npraetextam excipiat iuuenalis aetatis exordia; ipse sit et Fortuna\nbarbata, quae adultos barba induat (quos honorare noluerunt,\nut hoc qualecumque numen saltem masculum deum\nuel a barba Barbatum, sicut a nodis Nodutum, uel certe non\nFortunam, sed quia barbas habet Fortunium nominarent;\n\n\n\n\nipse in Iugatino deo coniuges iungat, et cum uirgini uxori\nzona soluitur, ipse inuocetur et dea Virginensis uocetur; ipse\nsit Mutunus uel Tutunus, qui est aput Graecos Priapus: si\nnon pudet, haec omnia quae dixi et quaecumque non dixi\n(non enim omnia dicenda arbitratus sum), hi omnes di deaeque\nsit unus Iuppiter, siue sint, ut quidam uolunt, omnia ista\npartes eius siue uirtutes eius, sicut eis uidetur, quibus eum\nplacet esse mundi animum, quae sententia uelut magnorum\nmultumque doctorum est. Haec si ita sunt (quod quale sit,\nnondum interim quaero), quid perderent, si unum Deum colerent\nprudentiore conpendio? Quid enim eius contemneretur,\ncum ipse coleretur? Si autem metuendum fuit, ne praetermissae\nsiue neglectae partes eius irascerentur: non ergo, ut\nuolunt, uelut unius animantis haec tota uita est, quae omnes\ncontinet deos, quasi. suas uirtutes uel membra uel partes; sed\nsuam quaeque pars habet uitam a ceteris separatam, si praeter\nalteram irasci altera potest, et alia placari, alia concitari. Si\nautem dicitur omnes simul, id est totum ipsum Iouem, potuisse\noffendi, si partes eius non etiam singillatim minutatimque colerentur,\nstulte dicitur. Nulla quippe illarum praetermitteretur,\ncum ipse unus, qui haberet omnia, coleretur. Nam ut alia\nomittam, quae sunt innumerabilia, cum dicunt omnia sidera\npartes Iouis esse et omnia uiuere adque rationales animas\nhabere, et ideo sine controuersia deos esse, non uident quam\nmultos non colant, quam multis aedes non construant, aras\nnon statuant, quas tamen paucissimis siderum statuendas\nesse putauerunt et singillatim sacrificandum. Si igitur irascuntur,\nqui non singillatim coluntur, non metuunt paucis placatis\ntoto caelo irato uiuere? Si autem stellas omnes ideo colunt,\nquia in Ioue sunt quem colunt, isto conpendio possent in\n\n\n\n\n\n\nillo uno omnibus supplicare (sic enim nemo irasceretur, cum\nin illo uno nemo contemneretur) potius quam cultis quibusdam\niusta irascendi causa illis, qui praetermissi essent,\nmulto numerosioribus praeberetur, praesertim cum eis de\nsuperna sede fulgentibus turpi nuditate distentus praeponeretur\nPriapus.-\nCAPUT XII. De opinione eorum, qui Deum animam mundi et mundum corpus Dei esse putauerunt. Quid: illud nonne debet mouere acutos homines uel qualescumque\nhomines (non enim ad hoc ingenii opus est excellentia),\nut deposito studio contentionis adtendant, si mundi animus\nDeus est eique animo mundus ut corpus est, ut sit unum\nanimal constans ex animo et corpore, adque iste Deus est\nsinu quodam naturae in se ipso continens omnia, ut ex ipsius\nanima, qua uiuificatur tota ista moles, uitae adque animae\ncunctorum uiuentium pro cuiusque nascendi sorte sumantur,\nnihil omnino remanere, quod non sit pars Dei. Quod si ita\nest, quis non uideat quanta inpietas et inreligiositas consequatur,\nut, quod calcauerit quisque, partem Dei calcet, et in\nomni animante occidendo pars Dei trucidetur? Nolo omnia\ndicere, quae possunt occurrere cogitantibus, dici autem sine\nuerecundia non possunt.\nCAPUT XIII. De his, qui sola rationalia animantia partes esse unius Dei adserunt. Si autem sola animalia rationalia, sicut sunt homines, partes\nDei esse contendunt: non uideo quidem, si totus mundus\nDeus est, quo modo bestias ab eius partibus separent; sed\n\n\n\n\nobluctari quid opus est? De ipso rationali animante, id est\nhomine, quid infelicius credi potest, quam Dei partem uapulare,\ncum puer uapulat? Iam uero partes Dei fieri lasciuas, iniquas,\ninpias adque omnino damnabiles quis ferre possit, nisi qui\nprorsus insanit? Postremo quid irascitur eis, a quibus non\ncolitur, cum a suis partibus non colatur? Restat ergo ut\ndicant omnes deos suas habere uitas, sibi quemque uiuere,\nnullum eorum esse partem cuiusquam, sed omnes colendos\nqui cognosci et coli possunt, quia tam multi sunt, ut omnes\nnon possint. Quorum Iuppiter quia rex praesidet, ipsum credo\nab eis putari regnum constituisse uel auxisse Romanum. Nam\nsi hoc ipse non fecit, quem alium deum opus tam magnum\npotuisse adgredi credant, cum omnes occupati sint officiis et\noperibus propriis, nec alter inruat in alterius? A rege igitur\ndeorum regnum hominum potuit propagari et augeri.\nCAPUT XIIII. Augmenta regnorum Ioui incongruenter adscribi, cum, si Victoria tor i ut uolunt dea est, ipsa huic negotio sola sufficeret. Hic primum quaero, quur non etiam ipsum regnum aliquis\ndeus est? Quur enim non ita sit, si Victoria dea est? Aut\nquid ipso Ioue in hac causa opus est, si Victoria faueat sitque\npropitia et semper eat ad illos, quos uult esse uictores?\nHac dea fauente et propitia, etiam Ioue uacante uel aliud\nagente, quae gentes non subditae remanerent? quae regna non\ncederent? An forte displicet bonis iniquissima inprobitate\npugnare et finitimos quietos nullamque iniuriam facientes ad\n\n\n\n\ndilatandum regnum bello spontaneo prouocare? Plane si ita\nsentiunt adprobo et laudo.\nCAPUT XV. An congruat bonis latius uelle regnare. Videant ergo ne forte non pertineat ad uiros bonos gaudere\nde regni latitudine. Iniquitas enim eorum, cum quibus iusta\nbella gesta sunt, regnum adiuuit ut cresceret, quod utique\nparuum esset, si quies et iustitia finitimorum contra se bellum\ngeri nulla prouocaret iniuria ac sic felicioribus rebus humanis\nomnia regna parua essent concordi uicinitate laetantia et ita\nessent in mundo regna plurima gentium, ut sunt in urbe\ndomus plurimae ciuium. Proinde belligerare et perdomitis\ngentibus dilatare regnum malis uidetur felicitas, bonis necessitas.\nSed quia peius esset, ut iniuriosi iustioribus dominarentur,\nideo non incongrue dicitur etiam ista felicitas. Sed procul\ndubio felicitas maior est uicinum bonum habere concordem\nquam uicinum malum subiugare bellantem. Mala uota sunt\noptare habere quem oderis uel quem timeas, ut possit esse\nquem uincas. Si ergo iusta gerendo bella, non inpia, non\niniqua, Romani imperium tam magnum adquirere potuerunt,\nnumquid tamquam aliqua dea colenda est eis etiam iniquitas\naliena? Multum enim ad istam latitudinem imperii eam cooperatam\nuidemus, quae faciebat iniuriosos, ut essent cum\nquibus iusta bella gererentur et augeretur imperium. Quur\nautem et iniquitas dea non sit uel externarum gentium, si\nPauor et Pallor et Febris di Romani esse meruerunt? His\nigitur duabus, id est aliena iniquitate et dea Victoria, dum\nbellorum causas iniquitas excitat, Victoria eadem bella feliciter\nterminat, etiam feriato Ioue creuit imperium. Quas enim hic\npartes Iuppiter haberet, cum ea, quae possent beneficia eius\nputari, di habentur, di uocantur, di coluntur, ipsi pro suis\n\n\n\n\npartibus inuocantur? Haberet hic autem etiam ille aliquam\npartem, si Regnum etiam ipse appellaretur, sicut appellatur illa\nVictoria. Aut si regnum munus est Iouis, quur non et uictoria\nmunus eius habeatur? Quod profecto haberetur, si non lapis\nin Capitolio, sed uerus rex regum et dominus dominantium\ncognosceretur adque coleretur.\nCAPUT XVI. Quid fuerit quod Romani omnibus\\'rebus et omnibus motibus deos singulos deputantes aedem Quietis extra portas esse uoluerunt. Miror autem plurimum, quod, cum deos singulos singulis\nrebus et paene singulis motibus adtribuerent, uocauerunt\ndeam Agenoriam, quae ad agendum excitaret, deam Stimulam,\nquae ad agendum ultra modum stimularet, deam Murciam,\nquae praeter modum non moueret ac faceret hominem, ut ait\nPomponius, murcidum, id est nimis desidiosum et inactuosum,\ndeam Streniam, quae faceret strenuum, his omnibus dis et\ndeabus publica sacra facere susceperunt, Quietem uero appellantes,\nquae faceret quietum, cum aedem haberet extra portam\nCollinam, publice illam suscipere noluerunt. Utrum indicium\nfuit animi inquieti, an potius ita significatum est, qui illam\nturbam colere perseueraret non plane deorum, sed daemoniorum,\neum quietem habere non posse? ad quam uocat uerus\nmedicus dicens: Discite a me, quoniam mitis sum\net humilis corde, et inuenietis requiem animabus\nuestris.\nCAPUT XVII. An, si Iouis summa potestas est, etiam Victoria dea debuerit aestimari. An forte dicunt, quod deam Victoriam Iuppiter mittat adque\nilla tamquam regi deorum obtemperans ad quos iusserit ueniat\net in eorum parte considat? Hoc uere dicitur non de illo\nIoue, quem deorum regem pro sua opinione confingunt, sed\nde illo uero rege saeculorum, quod mittat non Victoriam, quae\nnulla substantia est, sed angelum suum et faciat uincere\nquem uoluerit; cuius consilium occultum esse potest, iniquum\nnon potest. Nam si uictoria dea est, quur non deus est et\ntriumphus, et uictoriae iungitur uel maritus uel frater uel\nfilius? Talia quippe isti de dis opinati sunt, qualia si\npoetae fingerent adque a nobis exagitarentur, responderent\nisti ridenda esse figmenta poetarum, non ueris adtribuenda\nnuminibus; et tamen se ipsi non ridebant, cum talia deliramenta\nnon aput poetas legebant, sed in templis colebant.\nIouem igitur de omnibus rogarent, ei uni tantummodo supplicarent.\nNon enim, quo misisset Victoriam, si dea est et sub\nillo rege est, posset ei audere resistere et suam potius facere\nuoluntatem.\\'\nCAPUT XVIII. Felicitatem et Fortunam qui deas putant, qua ratione secernunt. Quid, quod et Felicitas dea est? Aedem accepit, aram\nmeruit, sacra congrua persoluta sunt. Ipsa ergo sola coleretur.I\nUbi enim ipsa esset, quid boni non esset? Sed quid sibi uult.\n\n\n\n\nquod et Fortuna dea putatur et colitur? An aliud est felicitas,\naliud fortuna? Quia fortuna potest esse et mala; felicitas\nautem si mala fuerit, felicitas non erit. Certe omnes deos\nutriusque sexus (si et sexum habent) non nisi bonos existimare\ndebemus. Hoc Plato dicit, hoc alii philosophi, hoc\nexcellentes rei publicae populorumque rectores. Quo modo\nergo dea Fortuna aliquando bona est, aliquando mala? An\nforte quando mala est, dea non est, sed in malignum daemonem\nrepente conuertitur? Quot sunt ergo deae istae? Profecto\nquotquot homines fortunati, hoc est bonae fortunae. Nam\ncum sint et alii plurimi simul, hoc est uno tempore, malae\nfortunae, numquid, si ipsa esset, simul et bona esset et mala;\nhis aliud, illis aliud? An illa, quae dea est, semper est bona?\nIpsa est ergo Felicitas: quur adhibentur diuersa nomina? Sed\nhoc ferendum est; solet enim et una res duobus nominibus\nappellari. Quid diuersae aedes, diuersae arae, diuersa sacra?\nEst causa, inquiunt, quia felicitas illa est, quam boni habent\npraecedentibus meritis; fortuna uero, quae dicitur bona, sine\nullo examine meritorum fortuito accidit hominibus et bonis\net malis, unde etiam Fortuna nominatur. Quo modo ergo\nbona est, quae sine ullo iudicio uenit et ad bonos et ad\nmalos? Ut quid autem colitur, quae ita caeca est passim in\nquoslibet incurrens, ut suos cultores plerumque praetereat et\nsuis contemtoribus haereat? Aut si aliquid proficiunt cultores\neius, ut ab illa uideantur et amentur, iam merita sequitur,\nnon fortuito uenit. Ubi est definitio illa Fortunae? Ubi est\n\n\n\n\nquod a fortuitis etiam nomen accepit? Nihil enim prodest\neam colere, si fortuna est. Si autem suos cultores discernit,\nut prosit, fortuna non est. An et ipsam, quo uoluerit, Iuppiter\nmittit? Colatur ergo ipse solus; non enim potest ei iubenti\net eam quo uoluerit mittenti Fortuna resistere. Aut certe\nistam mali colant, qui nolunt habere merita, quibus dea possit\nFelicitas inuitari.\nCAPUT XVIIII. De Fortuna muliebri.\\'Tantum sane huic uelut numini tribuunt, quam Fortunam\nuocant, ut simulacrum eius, quod a matronis dedicatum est\net appellata est Fortuna muliebris, etiam locutum esse memoriae\nmemoriae commendauerint adque dixisse non semel, sed iterum,\nquod eam rite matronae dedicauerint. Quod quidem si uerum,\nsit, mirari nos non oportet. Non enim malignis daemonibus\netiam sic difficile est fallere, quorum artes adque uersutias\nhinc potius isti aduertere debuerunt, quod illa dea locuta est,\nquae fortuito accidit, non quae mentis uenit. Fuit enim\nFortuna loquax et muta Felicitas, ut quid aliud, nisi ut\nhomines recte uiuere non curarent conciliata sibi Fortuna,\nquae illos sine ullis bonis meritis faceret fortunatos? Et certe\nsi Fortuna loquitur, non saltem muliebris, sed uirilis potius\nloqueretur, ut non ipsae, quae simulacrum dedicauerunt, putarentur\ntantum miraculum muliebri loquacitate finxisse.\nCAPUT XX. De Virtute et Fide, quas pagani templis et sacris honorauerunt praetermittentes alia bona, quae similiter colenda fuerint, si recte aliis diuinitas tribuebatur. Virtutem quoque deam fecerunt; quae quidem si dea esset,\nmultis fuerat praeferenda. Et nunc quia dea non est, sed\n\n\n\n\ndonum Dei est, ipsa ab illo inpetretur, a quo solo dari potest,\net omnis falsorum deorum turba uanescet. Sed quur et Fides\ndea credita est et accepit etiam ipsa templum et altare? Quam\nquisquis prudenter agnoscit, habitaculum illi se ipsum facit.\nUnde autem sciunt illi quid sit fides, cuius primum et maximum\nofficium est, ut in uerum credatur Deum? Sed quur\nnon suffecerat et Virtus? Nonne ibi est et Fides? Quando\nquidem uirtutem in quattuor species distribuendam esse uiderunt,\nprudentiam, iustitiam, fortitudinem, temperantiam; et\nquoniam et istae singulae species suas habent, in partibus\niustitiae fides est maximumque locum aput nos habet, quicumque\nscimus quid sit, quod iustus ex fide uiuit. Sed\nillos miror adpetitores multitudinis deorum, si fides dea est,\nquare aliis tam multis deabus iniuriam fecerint praetermittendo\neas, quibus similiter aedes et aras dedicare potuerunt? Quur\ntemperantia dea esse non meruit, cum eius nomine nonnulli\nRomani principes non paruam gloriam conpararint? Quur\ndenique fortitudo dea non est, quae adfuit Mucio. cum dexteram\nporrexit in flammas; quae adfuit Curtio, cum se pro\npatria in abruptam terram praecipitem dedit; quae adfuit Decio\npatri et Decio filio, cum pro exercitu se uouerunt? si tamen\nhis omnibus uera inerat fortitudo, unde modo non agitur. Quare\nprudentia, quare sapientia nulla numinum loca meruerunt? An\nquia in nomine generali ipsius uirtutis omnes coluntur? Sic\nergo posset et unus Deus coli, cuius partes ceteri di putantur.\nSed in illa una uirtute et fides est et pudicitia, quae tamen\nextra, in aedibus propriis altaria meruerunt.\nCAPUT XXI. Quod unum non intellegentes Deum Virtute saltem et Felicitate debuerint esse contenti. Has deas non ueritas, sed uanitas facit; haec enim ueri\nDei munera sunt, non ipsae sunt deae. Verum tamen ubi est\nuirtus et felicitas, quid aliud quaeritur? Quid ei sufficit, cui\nuirtus felicitasque non sufficit? Omnia quippe agenda conplectitur\nuirtus, omnia optanda felicitas. Si Iuppiter, ut haec\ndaret, ideo colebatur, quia, si bonum aliquid est latitudo regni\nadque diuturnitas, ad eandem pertinet felicitatem: quur non\nintellectum est dona Dei esse, non deas? Si autem putatae\nsunt deae, saltem alia tanta deorum turba non quaereretur.\nConsideratis enim officiis deorum dearumque omnium, quae\nsicut uoluerunt pro sua opinatione finxerunt, inueniant si\npossunt aliquid, quod praestari ab aliquo deo possit homini\nhabenti uirtutem, habenti felicitatem. Quid doctrinae uel a\nMercurio uel a Minerua petendum esset, cum uirtus omnia\nsecum haberet? Ars quippe ipsa bene recteque uiuendi uirtus\na ueteribus definita est. Unde ab eo, quod Graece Aperrj dicitur\nuirtus, nomen artis Latinos traduxisse putauerunt. Sed si uirtus\nnon nisi ad ingeniosum posset uenire, quid opus erat deo\nCatio patre, qui catos, id est acutos faceret, cum hoc posset\nconferre felicitas? Ingeniosum quippe nasci felicitatis est,\nunde, etiamsi non potuit a nondum nato coli dea Felicitas,\nut hoc ei conciliata donaret, conferret hoc parentibus eius\ncultoribus suis, ut eis ingeniosi filii nascerentur. Quid opus\nerat parturientibus inuocare Lucinam, cum, si adesset Felicitas,\nnon solum bene parerent, sed etiam bonos? Quid necesse erat\n\n\n\n\nOpi deae commendare nascentes, deo Vaticano uagientes, deae\nCuninae iacentes, deae Ruminae sugentes, deo Statilino stantes,\ndeae Adeonae adeuntes, Abeonae abeuntes; deae Menti, ut\nbonam haberent mentem, deo Volumno et deae Volumnae, ut\nbona uellent; dis nuptialibus, ut bene coniugarentur, dis\nagrestibus, ut fructus uberrimos caperent, et maxime ipsi\ndiuae Fructeseae; Marti et Bellonae, ut bene belligerarent,\ndeae Victoriae, ut uincerent; deo Honori, ut honorarentur,\ndeae Pecuniae, ut pecuniosi essent, deo Aesculano et filio eius\nArgentino, ut haberent aeream argenteamque pecuniam? Nam\nideo patrem Argentini Aesculanum posuerunt, quia prius aerea\npecunia in usu coepit esse, post argentea. Miror autem, quod\nArgentinus non genuit Aurinum, quia et aurea subsecuta est.\nQuem deum isti si haberent, sicut Saturno Iouem, ita et\npatri Argentino et auo Aesculano Aurinum praeponerent. Quid\nergo erat necesse propter haec bona uel animi uel corporis\nuel externa tantam deorum turbam colere et inuocare (quos\nneque omnes commemoraui, nec ipsi potuerunt omnibus bonis\nhumanis minutatim singillatimque digestis deos minutos et\nsingulos prouidere), cum posset magno facilique conpendio\nuna dea Felicitas cuncta conferre, nec solum ad bona capienda\nquisquam alius, sed neque ad depellenda mala quaereretur?\nQuur enim esset inuocanda propter fessos diua Fessona, propter\nhostes depellendos diua Pellonia, propter aegros medicus uel\nApollo uel Aesculapius uel ambo simul, quando esset grande\npericulum? Nec deus Spiniensis, ut spinas ex agris eradicaret;\nnec dea Rubigo, ut non accederet, rogaretur: una Felicitate\npraesente et tuente uel nulla mala exorerentur, uel facillime\n\n\n\n\npellerentur. Postremo quoniam de duabus istis deabus Virtute\net Felicitate tractamus: si felicitas uirtutis est praemium, non\ndea, sed Dei donum est; si autem dea est, quur non dicatur\net uirtutem ipsa conferre, quando quidem etiam uirtutem\nconsequi felicitas magna est?\nCAPUT XXII. De scientia colendorum deorum, quam a se Varro gloriatur conlatam esse Romanis. Quid est ergo, quod pro ingenti beneficio Varro iactat\npraestare se ciuibus suis, quia non solum \\'commemorat deos,\nquos coli oporteat a Romanis, uerum etiam dicit quid ad\nquemque pertineat? Quoniam nihil prodest, inquit, hominis\nalicuius medici nomen formamque nosse, et quod sit medicus\nignorare: ita dicit nihil prodesse scire deum esse Aesculapium,\nsi nescias eum ualetudini opitulari, adque ita ignores quur ei\ndebeas supplicare. Hoc etiam alia similitudine adfirmat dicens,\nnon modo bene uiuere, sed uiuere omnino neminem posse, si\nignoret quisnam sit faber, quis pistor, quis tector, a quo quid\nutensile petere possit, quem adiutorem adsumere, quem ducem,\nquem doctorem; eo modo nulli dubium esse adserens ita\nesse utilem cognitionem deorum, si sciatur quam quisque deus\nuim et facultatem ac potestatem cuiusque rei habeat. (Ex eo\nenim poterimus, inquit, scire quem cuiusque causa deum aduocare\nadque inuocare debeamus, ne faciamus, ut mimi solent,\net optemus a Libero aquam, a Lymphis uinum\\'. Magna sane\nutilitas. Quis non huic gratias ageret, si uera monstraret, et\nsi unum uerum Deum, a quo essent omnia bona, hominibus\ncolendum doceret?\nCAPUT XXIII. De Felicitate, quam Romani, multorum ueneratores deorum, diu non coluerunt honore diuino, cum pro omnibus sola sufficeret. Sed (unde nunc agitur) si libri et sacra eorum uera sunt\net Felicitas dea est, quur non ipsa una quae coleretur constituta\nest, quae posset uniuersa conferre et conpendio facere\nfelicem? Quis enim optat aliquid propter aliud quam ut felix\nfiat? Quur denique tam sero huic tantae deae post tot Romanos\nprincipes Lucullus aedem constituit? Quur ipse Romulus\nfelicem cupiens condere ciuitatem non huic templum potissimum\nstruxit nec propter aliquid dis ceteris supplicauit,\nquando nihil deesset, si haec adesset? Nam et ipse nec prius\nrex, nec ut putant postea deus fieret, si hanc deam propitiam\nnon haberet. Ut quid ergo constituit Romanis deos Ianum,\nIouem, Martem, Picum, Faunum, Tiberinum, Herculem et si\nquos alios? Ut quid Titus Tatius addidit Saturnum, Opem,\nSolem, Lunam, Vulcanum, Lucem et quoscumque alios addidit,\ninter quos etiam deam Cloacinam, Felicitate neglecta? Ut quid\nNuma tot deos et tot deas sine ista? An eam forte in tanta\nturba uidere non potuit? Hostilius certe rex deos et ipse\nnouos Pauorem adque Pallorem propitiandos non introduceret,\nsi deam istam nosset aut coleret. Praesente quippe Felicitate\nomnis pauor et pallor non propitiatus abscederet, sed pulsus\naufugeret.\n\n\nDeinde quid est hoc, quod iam Romanum imperium longe\nlateque crescebat, et adhuc nemo Felicitatem colebat? An ideo\ngrandius imperium quam felicius fuit? Nam quo modo ibi\nesset uera felicitas, ubi uera non erat pietas? Pietas est\nenim uerax ueri Dei cultus, non cultus falsorum tot deorum,\n\n\n\n\nquot daemoniorum. Sed et postea iam in deorum numerum\nFelicitate suscepta magna bellorum ciuilium infelicitas subsecuta\nest. An forte iuste est indignata Felicitas, quod et\ntam sero et non ad honorem, sed ad contumeliam potius\ninuitata est, ut cum ea coleretur Priapus et Cloacina et Pauor\net Pallor et Febris et cetera non numina colendorum, sed\ncrimina colentium?\n\nAd extremum si cum turba indignissima tanta dea colenda\nuisa est, quur non uel inlustrius ceteris colebatur? Quis enim\nferat, quod neque inter deos Consentes, quos dicunt in consilium\nIouis adhiberi, nec inter deos, quos selectos uocant,\nFelicitas constituta eat? Templum aliquod ei fieret, quod et\nloci sublimitate et operis dignitate praemineret. Quur enim\nnon aliquid melius quam ipsi Ioui? Nam quae etiam Ioui\nregnum nisi Felicitas dedit? si tamen cum regnaret felix fuit.\nEt potior est felicitas regno. Nemo enim dubitat facile inueniri\nhominem, qui se timeat fieri regem; nullus autem inuenitur, aÌ‚â‚¬Â¢\nqui se nolit esse felicem. Ipsi ergo di si per auguria uel\nquolibet modo eos posse consuli putant, de hac re consulerentur,\nutrum uellent Felicitati loco cedere, si forte aliorum\naedibus uel altaribus iam fuisset locus occupatus, ubi aedes\nmaior adque sublimior Felicitati construeretur; etiam ipse\nIuppiter cederet, ut ipsum uerticem collis Capitolini Felicitas\npotius obtineret. Non enim quispiam resisteret Felicitati, nisi,\nquod fieri non potest, qui esse uellet infelix. Nullo modo\nomnino, si consuleretur, faceret Iuppiter, quod ei fecerunt\ntres di, Mars, Terminus et Iuuentas, qui maiori et regi \\'suo\nnullo modo cedere loco uoluerunt. Nam sicut habent eorum\nlitterae, cum rex Tarquinius Capitolium fabricari uellet eumque\nlocum, qui ei dignior aptiorque uidebatur, ab dis aliis cerneret\n\n\n\n\npraeoccupatum, non audens aliquid contra eorum facere arbitrium\net credens eos tanto numini suoque principi uoluntate cessuros,\nquia multi erant illic, ubi Capitolium constitutum est. per\naugurium quaesiuit, utrum concedere locum uellent Ioui; adque\nipsi inde cedere omnes uoluerunt praeter illos quos commemoraui,\nMartem, Terminum, Iuuentatem; adque ideo Capitolium\nita constructum est, ut etiam isti tres intus essent tam obscuris\nsignis, ut hoc uix homines doctissimi scirent. Nullo modo\nigitur Felicitatem Iuppiter ipse contemneret, sicut a Termino,\nMarte, Iuuentate contemtus est. Sed ipsi etiam, qui non cesserant\nIoui, profecto cederent Felicitati, quae illis regem fecerat\nIouem. Aut si non cederent, non id contemtu eius facerent,\nsed quod in domo Felicitatis obscuri esse mallent quam sine\nilla in locis propriis eminere.\n\nIta dea Felicitate in loco amplissimo et celsissimo constituta\ndiscerent ciues, unde omnis boni uoti petendum esset auxilium,\nac sic ipsa suadente natura aliorum deorum superflua multitudine\nderelicta coleretur una Felicitas, uni supplicaretur,\nunius templum frequentaretur a ciuibus qui felices esse uellent,\nquorum esset nemo qui nollet, adque ita ipsa a se ipsa\npeteretur, quae ab omnibus petebatur. Quis enim aliquid ab\naliquo deo nisi felicitatem uelit accipere uel quod ad felicitatem\nexistimat pertinere? Proinde si felicitas habet in potestate\ncum quo homine sit (habet autem, si dea est): quae tandem\nstultitia est ab aliquo eam deo petere, quam possis a se ipsa\ninpetrare? Hanc ergo deam super deos ceteros honorare etiam\n\\' loci dignitate debuerunt. Sicut enim aput ipsos legitur, Romani\nueteres nescio quem Summanum, cui nocturna fulmina tribuebant,\ncoluerunt magis quam Iouem, ad quem diurna fulmina\n\n\n\n\n\n\n\n\npertinerent. Sed postquam Ioui templum insigne ac sublime\nconstructum est, propter aedis dignitatem sic ad eum multitudo\nconfluxit, ut uix inueniatur qui Summani nomen, quod audire\niam non potest, se saltem legisse meminerit. Si autem felicitas\ndea non est, quoniam, quod uerum est, munus est Dei: ille\nDeus quaeratur, qui eam dare possit, et falsorum deorum\nmultitudo noxia relinquatur, quam stultorum hominum multitudo\nuana sectatur, Dei dona deos sibi faciens et ipsum, cuius\nea dona sunt, obstinatione superbae uoluntatis offendens. Sic\nenim carere non potest infelicitate, qui tamquam deam felicitatem\ncolit et Deum datorem felicitatis relinquit, sicut carere\nnon potest fame, qui panem pictum lingit et ab homine, qui\nuerum habet, non petit.\nCAPUT XXIIII. Qua ratione defendant pagani, quod inter deos colant ipsa dona diuina. Libet autem eorum considerare rationes. Usque adeone.\ninquiunt, maiores nostros insipientes fuisse credendum est, ut\nhaec nescirent munera diuina esse, non deos? Sed quoniam\nsciebant nemini talia nisi aliquo deo largiente concedi, quorum\ndeorum nomina non inueniebant, earum rerum nominibus appellabant\ndeos, quas ab eis sentiebant dari, aliqua uocabula inde\nflectentes, sicut a bello Bellonam nuncupauerunt, non Bellum;\nsicut a cunis Cuninam, non Cunam; sicut a segetibus Segetiam,\nnon Segetem, a pomis Pomonam, non Pomum: sicut a bubus\nBubonam, non Bouem: aut certe nulla uocabuli declinatione\nsicut res ipsae nominantur, ut Pecunia dicta est dea, quae dat\npecuniam, non omnino pecunia dea ipsa putata est; ita Virtus.\nquae dat uirtutem, Honor, qui honorem, Concordia, quae\n\n\n\n\nconcordiam, Victoria, quae dat uictoriam. Ita, inquiunt, cum\nFelicitas dea dicitur, non ipsa quae datur, sed numen illud\nadtenditur a quo felicitas datur.\nCAPUT XXV. De uno tantum colendo Deo, qui licet nomine ignoretur, tamen felicitatis dator esse sentitur. Ista nobis reddita ratione multo facilius eis, quorum cor\nnon nimis obduruit, persuadebimus fortasse quod uolumus.\nSi enim iam humana infirmitas sensit non nisi ab aliquo deo\ndari posse felicitatem, et hoc senserunt homines, qui tam\nmultos colebant deos, in quibus et ipsum eorum regem Iouem:\nquia nomen eius, a quo daretur felicitas, ignorabant, ideo\nipsius rei nomine, quam credebant ab illo dari, eum appellare\nuoluerunt, satis ergo indicarunt nec ab ipso Ioue dari posse\nfelicitatem, quem iam colebant, sed utique ab illo, quem\nnomine ipsius felicitatis colendum esse censebant. Confirmo\nprorsus a quodam deo, quem nesciebant, eos credidisse dari\nfelicitatem: ipse ergo quaeratur, ipse colatur, et sufficit.\nRepudietur strepitus innumerabilium daemoniorum; illi non\nsufficiat hic deus, cui non sufficit munus eius. Illi, inquam,\nnon sufficiat ad colendum Deus dator felicitatis, cui non\nsufficit ad accipiendum ipsa felicitas. Cui autem sufficit (non\nenim habet homo quid amplius optare debeat), seruiat uni\nDeo datori felicitatis. Non est ipse, quem nominant Iouem.\nNam si eum datorem felicitatis agnoscerent, non utique alium\nuel aliam, a qua daretur felicitas, nomine ipsius felicitatis\ninquirerent, neque ipsum Iouem cum tantis iniuriis colendum\nputarent. Iste alienarum dicitur adulter uxorum, iste pueri\npulchri inpudicus amator et raptor.\nCAPUT XXVI. De ludis scaenicis, quos sibi di celebrari a suis cultoribus exegerunt. Sed (fingebat haec Homerus, ait Tullius, et humana ad\ndeos transferebat: diuina mallem ad nos.\\' Merito displicuit\nuiro graui diuinorum criminum poeta confictor. Quur ergo\nludi scaenici, ubi haec dictitantur cantitantur actitantur, deorum\nhonoribus exhibentur, inter res diuinas a doctissimis conscribuntur?\nHic exclamet Cicero non contra figmenta poetarum,\nsed contra instituta maiorum; an exclamarent et illi: Quid\nnos fecimus! Ipsi di ista suis honoribus exhibenda flagitauerunt,\natrociter imperarunt, cladem nisi fieret praenuntiarunt, quia\nneglectum est aliquid, seuerissime uindicarunt, quia id quod\nneglectum fuerat factum est, placatos se esse monstrarunt.\nInter eorum commemoratur uirtutes et miranda facta quod\ndicam. Tito Latinio rustico Romano patri familias dictum est\nin somnis, in senatum nuntiaret, ut ludi Romani instaurarentur,\nquod primo eorum die in quodam scelerato, qui populo\nspectante ad supplicium duci iussus est, numinibus uidelicet\nex ludis hilaritatem quaerentibus triste displicuisset imperium.\nCum ergo ille qui somnio commonitus erat postero die iussa\nfacere non ausus esset, secunda nocte hoc idem rursus seuerius\nimperatum est: amisit filium, quia non fecit. Tertia nocte\ndictum est homini, quod maior ei poena, si non faceret,\ninmineret. Cum etiam sic non auderet, in morbum incidit\nacrem et horribilem. Tum uero ex amicorum sententia ad\nmagistratus rem detulit adque in lectica adlatus est in\n\n\n\n\n\n\nsenatum expositoque somnio recepta continuo ualetudine pedibus\nsuis sanus abscessit. Tanto stupefactus miraculo senatus\nquadruplicata pecunia ludos censuit instaurari. Quis non uideat,\nqui sanum sapit, subditos homines malignis daemonibus, a\nquorum dominatione non liberat nisi gratia Dei per Iesum\nChristum dominum nostrum, ui conpulsos esse exhibere talibus\ndis, quae recto consilio poterant turpia iudicari? In illis certe\nludis poetica numinum crimina frequentantur, qui ludi cogentibus\nnuminibus iussu senatus instaurabantur. In illis ludis\ncorruptorem pudicitiae Iouem turpissimi histriones cantabant\nagebant placebant. Si illud fingebatur, ille irasceretur; si\nautem suis criminibus etiam fictis delectabatur, quando coleretur,\nnisi diabolo seruiretur? Itane iste Romanum conderet\ndilataret conseruaret imperium, quouis Romano, cui talia\ndisplicebant, homine abiectior? Iste daret felicitatem, qui\ntam infeliciter colebatur, et nisi ita coleretur, infelicius irascebatur?\nCAPUT XXVII. De tribus generibus deorum, de quibus Scaeuola pontifex disputauit. Relatum est in litteras doctissimum pontificem Scaeuolam\ndisputasse tria genera tradita deorum: unum a poetis, alterum\na philosophis, tertium a principibus ciuitatis. Primum\ngenus nugatorium dicit esse, quod multa de dis fingantur\nindigna; secundum non congruere ciuitatibus, quod habeat\naliqua superuacua, aliqua etiam quae obsit populis nosse. De\nsuperuacuis non magna causa est; solet enim et a iuris peritis\ndici: Superflua non nocent. Quae sunt autem illa, quae\nprolata in multitudinem nocent ? (Haec, inquit, non esse deos\n\n\n\n\nHerculem, Aesculapium, Castorem, Pollucem; proditur enim\na doctis, quod homines fuerint et humana condicione defecerint.\\'\nQuid aliud? \\'Quod eorum qui sint di non habeant ciuitates\nuera simulacra, quod uerus Deus nec sexum habeat nec\naetatem nec definita corporis membra.\\' Haec pontifex nosse\npopulos non uult; nam falsa esse non putat. Expedire igitur\nexistimat falli in religione ciuitates. Quod dicere etiam in\nlibris rerum diuinarum Varro ipse non dubitat. Praeclara\nreligio, quo confugiat liberandus infirmus, et cum ueritatem\nqua liberetur inquirat, credatur ei expedire quod fallitur.\nPoeticum sane deorum genus quur Scaeuola respuat, eisdem\nlitteris non tacetur: quia sic uidelicet deos deformant, ut nec\nbonis hominibus conparentur, cum alium faciant furari, alium\nadulterare, sic item aliquid aliter turpiter adque inepte dicere\nac facere; tres inter se deas certasse de praemio pulchritudinis,\nuictas duas a Venere Troiam euertisse; Iouem ipsum\nconuerti in bouem aut cygnum, ut cum aliqua concumbat;\ndeam homini nubere; Saturnum liberos deuorare: nihil denique\nposse confingi miraculorum adque uitiorum, quod non ibi\nreperiatur adque ab deorum natura longe absit.s o Scaeuola\npontifex maxime, ludos tolle, si potes; praecipe populis, ne\ntales honores dis inmortalibus deferant, ubi crimina deorum\nlibeat mirari et quae fieri possunt placeat imitari. Si autem\ntibi responderit populus: Vos nobis inportastis ista pontifices:\ndeos ipsos roga, quibus instigantibus ista iussistis, ne talia\nsibi iubeant exhiberi. Quae si mala sunt et propterea nullo\nmodo de deorum maiestate credenda, maior est deorum iniuria,\nde quibus inpune finguntur. Sed non te audiunt,\n\n\n\n\ndaemones sunt. praua docent, turpibus gaudent: non solum non\ndeputant iniuriam, si de illis ista fingantur, sed eam potius\niniuriam ferre non possunt, si per eorum sollemnia non agantur.\nIam uero si aduersus eos Ionem iuterpelles, maxime ob eam\ncausam, quia eius plura crimina ludis scaenicis actitantur:\nnonne etiamsi Deum Iouem nuncupatis, a quo regitur totus\nadque administratur hic mundus, eo illi fit a uobis maxima\niniuria, quod eum cum istis colendum putatis eorumque regem\nesse perhibetis?\nCAPUT XXVIII. An ad obtinendum dilatandumque regnum profuerit Romanis cultus deorum. Nullo igitur modo di tales, qui talibus placantur uel potius\naccusantur honoribus, ut maius sit crimen quod eis falsis\noblectantur, quam si de illis uera dicerentur, Romanum imperium\naugere et conseruare potuissent. Hoc enim si possent,\nGraecis potius donum tam grande conferrent, qui eos in\nhuiusce modi rebus diuinis, hoc est ludis scaenicis, honorabilius\ndigniusque coluerunt, quando et a morsibus poetarum,\nquibus deos dilacerari uidebant, se non subtraxerunt, dando\neis licentiam male tractandi homines quos liberet, et ipsos\nscaenicos non turpes iudicauerunt, sed dignos etiam praeclaris\nhonoribus habuerunt. Sicut autem potuerunt auream pecuniam\nhabere Romani, quamuis deum Aurinum non colerent: sic et\nargenteam habere potuerunt et aeream, si nec Argentinum nec\neius patrem colerent Aesculanum, et sic omnia quae retexere\npiget. Sic ergo et regnum inuito quidem Deo uero nullo modo\nhabere possent; dis uero istis falsis et multis ignoratis siue\ncontemtis adque illo uno cognito et fide sincera ac moribus\nculto et melius hic regnum haberent, quantumcumque\n\n\n\n\nhaberent, et post haec acciperent sempiternum, siue hic haberent\nsiue non haberent.\nCAPUT XXVIIII. De falsitate auspicii, quo Romani regni fortitudo et stabilitas uisa est indicari. Nam illud quale est quod pulcherrimum auspicium fuisse\ndixerunt, quod paulo ante commemoraui, Martem et Terminum\net Iuuentatem nec Ioui regi deorum loco cedere uoluisse?\nSic enim, inquiunt, significatum est, Martiam gentem, id est\nRomanam, nemini locum quem teneret daturam, Romanos\nquoque terminos propter deum Terminum neminem commoturum,\niuuentutem etiam Romanam propter deam Iuuentatem\nnemini esse cessuram. Videant ergo quo modo habeant istum\nregem deorum suorum et datorem regni sui, ut eum auspicia\nista pro aduersario ponerent, cui non cedere pulchrum esset.\nQuamquam haec si uera sunt, non habent omnino quid timeant\nNon enim confessuri sunt, quod di cesserint Christo, qui Ioui\ncedere noluerunt; saluis quippe imperii finibus Christo cedere\npotuerunt et de sedibus locorum et maxime de corde credentium.\nSed antequam Christus uenisset in carne, antequam\ndenique ista scriberentur, quae de libris eorum proferimus,\nsed tamen postea quam factum est sub rege Tarquinio illud\nauspicium, aliquotiens Romanus exercitus fusus est, hoc est\nuersus in fugam, falsumque ostendit auspicium, quo Iuuentas\nilla non cesserat Ioui, et gens Martia superantibus adque\ninrumpentibus Gallis in ipsa Urbe contrita est, et termini\nimperii deficientibus multis ad Hannibalem ciuitatibus in angustum\nfuerant coartati. Ita euacuata est pulchritudo auspiciorum,\nremansit contra Iouem contumacia, non deorum, sed\n\n\n\n\ndaemoniorum. Aliud est enim non cessisse, aliud unde cesseras\nredisse. Quamquam et postea in orientalibus partibus Hadriani\nuoluntate mutati sunt termini imperii Romani. Ille namque\ntres prouincias nobiles, Armeniam, Mesopotamiam, Assyriam,\nPersarum concessit imperio, ut deus ille Terminus, qui Romanos\nterminos secundum istos tuebatur et per illud pulcherrimum\nauspicium loco non cesserat Ioui, plus Hadrianum regem\nhominum quam regem deorum timuisse uideatur. Receptis\nquoque alio tempore prouinciis memoratis nostra paene memoria\nretrorsus Terminus cessit, quando Iulianus deorum illorum\noraculis deditus inmoderato ausu naues iussit incendi, quibus\nalimonia portabatur; qua exercitus destitutus mox etiam ipso\nhostili uulnere extincto in tantam est redactus inopiam, ut\ninde nullus euaderet undique hostibus incursantibus militem\nimperatoris morte turbatum, nisi placito pacis illic imperii\nfines constituerentur, ubi hodieque persistunt, non quidem\ntanto detrimento, quantum concesserat Hadrianus, sed media\ntamen conpositione defixi. Uano igitur augurio deus Terminus\nnon cessit Ioui, qui cessit Hadriani uoluntati, cessit etiam\nIuliani temeritati et Iouiani necessitati. Uiderunt haec intelle-\n\ngentdores grauioresque Romani; sed contra consuetudinem\nciuitatis, quae daemonicis ritibus fuerat obligata, parum ualebant,\nquia et ipsi, etiamsi illa uana esse sentiebant, naturae\ntamen rerum sub unius ueri Dei regimine adque imperio\nconstitutae religiosum cultum, qui Deo debetur, exhibendum\nputabant, seruientes, ut ait apostolus, creaturae potius\nquam creatori, qui est benedictus in saecula. Huius\nDei ueri erat auxilium necessarium, a quo mitterentur sancti\n\n\n\n\n\n\nuiri et ueraciter pii, qui pro uera religione morerentur, ut\nfalsae a uiuentibus tollerentur.\nCAPUT XXX. Qualia de dis gentium etiam cultores eorum se sentire fateantur. Cicero augur inridet auguria et inridet homines corui et\ncorniculae uocibus uitae consilia moderantes. Sed iste Academicus,\nqui omnia esse contendit incerta, indignus est qui\nhabeat ullam in his rebus auctoritatem. Disputat aput eum\nQuintus Lucilius Balbus in secundo de deorum natura libro,\net cum ipse superstitiones ex natura rerum uelut physicas et\nphilosophicas inserat, indignatur tamen institutioni simulacrorum\net opinionibus fabulosis ita loquens: \\'Videtisne igitur,\nut a physicis rebus bene adque utiliter inuentis ratio sit tracta\nad commenticios et fictos deos? Quae res genuit falsas opiniones\nerroresque turbulentos et superstitiones paene aniles.\nEt formae enim nobis deorum et aetates et uestitus ornatusque\nnoti sunt, genera praeterea, coniugia, cognationes, omniaque\ntraducta ad similitudinem inbecillitatis humanae. Nam et\nperturbatis animis inducuntur; accepimus enim deorum cupiditates\naegritudines iracundias. Nec uero, ut fabulae ferunt,\ndi bellis proeliisque caruerunt; nec solum, ut aput Homerum,\n\\'cum duos exercitus contrarios alii di ex alia parte defenderent,\nsed etiam (ut cum Titanis aut cum Gigantibus) sua propria\n\n\n\n\n\n\nbella gesserunt. Haec et dicuntur et creduntur stultissime et\nplena sunt uanitatis summaeque leuitatis.\\' Ecce interim quae\nconfitentur qui defendunt deos gentium. Deinde cum haec ad\nsuperstitionem pertinere dicat, ad religionem uero, quae ipse\nsecundum Stoicos uidetur docere: *non enim philosophi solum,\ninquit, uerum etiam maiores nostri superstitionem a religione\nseparauerunt; nam qui totos dies precabantur, inquit, et immolabant,\nut sibi sui liberi superstites essent, superstitiosi sunt\nappellati.) Quis non intellegat eum conari, dum consuetudinem\nciuitatis timet, religionem laudare maiorum eamque a superstitione\nuelle seiungere, sed quo modo id possit non inuenire?\nSi enim a maioribus illi sunt appellati superstitiosi, qui totos\ndies precabantur et immolabant, numquid et illi, qui instituerunt\n(quod iste reprehendit) deorum simulacra diuersa\naetate et ueste distincta, deorum genera coniugia cognationes?\nHaec utique cum tamquam superstitiosa culpantur, inplicat\nista culpa maiores talium simulacrorum institutores adque\ncultores; inplicat et ipsum, qui, quantolibet eloquio se in\nlibertatem nitatur euoluere, necesse habebat ista uenerari; nec\nquod in hac disputatione disertus insonat, muttire auderet in\npopuli contione. Agamus itaque Christiani Domino Deo nostro\ngratias, non caelo et terrae, sicut iste disputat, sed ei qui\nfecit caelum et terram, qui has superstitiones, quas iste\nBalbus uelut balbutiens uix reprehendit, per altissimam Christi\nhumilitatem, per apostolorum praedicationem, per fidem martyrum\npro ueritate morientium et cum ueritate uiuentium non solum\nin cordibus religiosis, uerum etiam in aedibus superstitiosis\nlibera suorum seruitute subuertit.\nCAPUT XXXI. De opinionibus Varronis, qui reprobata persuasione populari, licet ad notitiam ueri Dei non pel\\'uenerit, unum tamen Deum colendum esse censuerit. Quid ipse Varro, quem dolemus in rebus diuinis ludos\nscaenicos, quamuis non indicio proprio, posuisse, cum ad deos\ncolendos multis locis uelut religiosus hortetur, nonne ita confitetur\nnon se illa iudicio suo sequi, quae ciuitatem Romanam\ninstituisse commemorat, ut, si eam ciuitatem nouam constitueret,\nex naturae potius formula deos nominaque eorum se\nfuisse dedicaturum non dubitet confiteri? Sed iam quoniam\nin uetere populo esset, acceptam ab antiquis nominum et\ncognominum historiam tenere, ut tradita est, debere se dicit,\net ad eum finem illa scribere ac perscrutari, ut potius eos\nmagis colere quam despicere uulgus uelit. Quibus uerbis homo\nacutissimus satis indicat non se aperire omnia, quae non sibi\ntantum contemtui essent, sed etiam ipsi uulgo despicienda\nuiderentur, nisi tacerentur. Ego ista conicere putari debui,\nx nisi euidenter alio loco ipse diceret de religionibus loquens\nmulta esse uera, quae non modo uulgo scire non sit utile,\nsed etiam, tametsi falsa sunt, aliter existimare populum expediat,\net ideo Graecos teletas ac mysteria taciturnitate parietibusque\nclausisse. Hic certe totum consilium prodidit uelut\nsapientium, per quos ciuitates et populi regerentur. Hac tamen\nfallacia miris modis maligni daemones delectantur,, qui et\ndeceptores- et deceptos pariter possident, a quorum dominatione\nnon liberat nisi gratia Dei per Iesum Christum dominum\nnostrum.\n\nDicit etiam idem auctor acutissimus adque doctissimus,\n\n\n\n\nquod hi soli ei uideantur animum aduertisse quid esset Deus.\nqui crediderunt eum esse animam motu ac ratione mundum\ngubernantem, ac per hoc, etsi nondum tenebat quod ueritas\nhabet (Deus enim uerus non anima, sed animae quoque est\neffector et conditor), tamen si contra praeiudicia consuetudinis\nliber esse posset, unum Deum colendum fateretur adque suaderet,\nmotu ac ratione mundum gubernantem, ut ea cum illo\nde hac re quaestio remaneret, quod eum diceret esse animam,\nnon potius et animae creatorem. Dicit etiam antiquos Romanos\nplus annos centum et septuaginta deos sine simulacro coluisse.\n<Quod si adhuc, inquit, mansisset, castius di obseruarentur.)\nCui sententiae suae testem adhibet inter cetera etiam gentem\nIudaeam; nec dubitat eum locum ita concludere, ut dicat, qui\nprimi simulacra deorum populis posuerunt, eos ciuitatibus suis\net metum demsisse et errorem addidisse, prudenter existimans\ndeos facile posse in simulacrorum stoliditate contemni. Quod\nuero non ait \\'errorem tradiderunt\\', sed \\'addiderunt\\', iam\nutique fuisse etiam sine simulacris uult intellegi errorem.\nQuapropter cum solos dicit animaduertisse quid esset Deus,\nqui eum crederent animam mundum gubernantem, castiusque\nexistimat sine simulacris obseruari religionem, quis non uideat\nquantum propinquauerit ueritati? Si enim aliquid contra uetustatem\ntanti posset erroris, profecto et unum Deum, a quo\nmundum crederet gubernari, et sine simulacro colendum esse\ncenseret; adque in tam proximo inuentus facile fortasse de\nanimae mutabilitate commoneretur, ut naturam potius incommutabilem,\nquae ipsam quoque animam condidisset, Deum\nuerum esse sentiret. Haec cum ita sint, quaecumque tales\n\n\n\n\nuiri in suis litteris multorum deorum ludibria posuerunt, confiteri\nea potius occulta Dei uoluntate conpulsi sunt quam persuadere\nconati. Si qua igitur a nobis inde testimonia proferuntur,\nad eos redarguendos proferuntur, qui nolunt aduertere\nde quanta et quam maligna daemonum potestate nos liberet\nsingulare sacrificium tam sancti sanguinis fusi et donum\nspiritus inpertiti.\nCAPUT XXXII. Ob quam speciem utilitatis principes gentium aput \\'subiectos sibi populos falsas religiones uoluerunt permanere. Dicit etiam de generationibus deorum magis ad poetas quam\nad physicos fuisse populos inclinatos,. et ideo et sexum et\ngenerationes deorum maiores suos, id est ueteres credidisse\nRomanos et eorum constituisse coniugia. Quod utique non\naliam ob causam factum uidetur, nisi quia hominum uelut\nprudentium et sapientium negotium fuit populum in religionibus\nfallere, et in eo ipso non solum colere sed imitari etiam\ndaemones, quibus maxima est fallendi cupiditas. Sicut enim\ndaemones nisi eos, quos fallendo deceperint, possidere non\npossunt, sic et homines principes, non sane iusti, sed daemonum\nsimiles, ea, quae uana esse nouerant, religionis nomine\npopulis tamquam uera suadebant, hoc modo eos ciuili societati\nuelut aptius adligantes, quo similiter subditos possiderent.\nQuis autem infirmus et indoctus euaderet simul fallaces et\nprincipes ciuitatis et daemones?\nCAPUT XXXIII. Quod iudicio et potestate Dei ueri omnium regum adque regnorum ordinata sint tempora. Deus igitur ille felicitatis auctor et dator, quia solus est\nuerus Deus, ipse dat regna terrena et bonis et malis, neque\n\n\n\n\nhoc temere et quasi fortuito, quia Deus est, non fortuna, sed\npro rerum ordine ac temporum occulto nobis, notissimo sibi;\ncui tamen ordini temporum non subditus seruit, sed eum ipse\ntamquam dominus regit moderatorque disponit; felicitatem\nuero non dat nisi bonis. Hanc enim possunt et non habere\net habere seruientes, possunt et non habere et habere\nregnantes; quae tamen plena in ea uita erit, ubi nemo\niam seruiet. Et ideo regna terrena et bonis ab illo dantur\net malis, ne eius cultores adhuc in prouectu animi paruuli\nhaec ab eo munera quasi magnum aliquid concupiscant.\nEt hoc est sacramentum ueteris testamenti, ubi occultum erat\nnouum, quod illic promissa et dona terrena sunt, intellegentibus\net tunc spiritalibus, quamuis nondum in manifestatione\npraedicantibus, et quae illis temporalibus rebus significaretur\naeternitas, et in quibus Dei donis esset uera felicitas.\nCAPUT XXXIIII. De regno Iudaeorum, quod ab uno et uero Deo institutum adque seruatum est, donec in uera religione manserunt. Itaque ut cognosceretur etiam illa terrena bona, quibus solis\ninhiant qui meliora cogitare non possunt, in ipsius unius Dei\nesse posita potestate, non in multorum falsorum, quos colendos\nRomani antea crediderunt, populum suum in Aegypto de paucissimis\nmultiplicauit et inde signis mirabilibus liberauit. Nec\n\n\n\n\nLucinam mulieres illae inuocauerunt, quando earum partus,\nut miris modis multiplicarentur et gens illa incredibiliter\ncresceret, ab Aegyptiorum persequentium et infantes omnes\nnecare uolentium manibus ipse seruauit. Sine dea Rumina\nsuxerunt, sine Cunina in cunis fuerunt, sine Educa et Potina\nescam potumque sumserunt, sine tot dis puerilibus educati\nsunt, sine dis coniugalibus coniugati, sine cultu Priapi coniugibus\nmixti; sine inuocatione Neptuni mare transeuntibus\ndiuisum patuit et sequentes eorum inimicos fluctibus in se\nredeuntibus obruit. Nec consecrauerunt aliquam deam Manniam,\nquando de caelo manna sumserunt; nec quando sitientibus\naquam percussa petra profudit, Nymphas Lymphasque coluerunt.\nSine insanis sacris Martis et Bellonae bella gesserunt,\net sine uictoria quidem non uicerunt, non eam tamen deam,\nsed Dei sui munus habuerunt. Sine Segetia segetes sine\nBubona boues, mella sine Mellona poma sine Pomona, et\nprorsus omnia, pro quibus tantae falsorum deorum turbae\nRomani supplicandum putarunt, ab uno uero Deo multo felicius\nacceperunt. Et si non in eum peccassent, inpia curiositate\ntamquam magicis artibus seducti ad alienos deos et ad\nidola defluendo, et postremo Christum occidendo: in eodem\nregno etsi non spatiosiore, tamen feliciore mansissent. Et nunc\nquod per omnes fere terras gentesque dispersi sunt, illius\nunius ueri Dei prouidentia est, ut, quod deorum falsorum\nusquequaque simulacra arae, luci templa euertuntur et sacrificia\nprohibentur, de codicibus eorum probetur, quem ad\nmodum hoc fuerit tanto ante prophetatum; ne forte, cum\nlegeretur in nostris, a nobis putaretur esse confictum. Iam\n\n\n\n\nquod sequitur in uolumine sequenti uidendum est, et hic\ndandus huius prolixitatis modus.\nCAPUT I. Causam Romani imperii omniumque regnorum nec fortuitam esse nec in stellarum positione consistere. Causa ergo magnitudinis imperii Romani nec fortuita est\nnec fatalis secundum eorum sententiam siue opinionem, qui\nea dicunt esse fortuita, quae uel nullas causas habent uel\nnon ex aliquo rationabili ordine uenientes, et ea fatalia, quae\npraeter Dei et hominum uoluntatem cuiusdam ordinis necessitate\ncontingunt. Prorsus diuina prouidentia regna constituuntur\nhumana. Quae si propterea quisquam fato tribuit, quia ipsam\nDei uoluntatem uel potestatem fati nomine appellat, sententiam\nteneat, linguam corrigat. Quur enim non hoc primum\n\n\n\n\n\n\n\n\ndicit, quod postea dicturus est, cum ab illo quisquam quaesierit\nquid dixerit fatum? Nam id homines quando audiunt.\nusitata loquendi consuetudine non intellegunt nisi uim positionis\nsiderum, qualis est quando quis nascitur siue concipitur;\nquod aliqui alienant a Dei uoluntate, aliqui ex illa\netiam hoc pendere confirmant. Sed illi, qui sine Dei uoluntate\ndecernere opinantur sidera quid agamus uel quid bonorum\nhabeamus malorumue patiamur, ab auribus omnium repellendi\nsunt, non solum eorum qui ueram religionem tenent sed qui\ndeorum qualiumcumque, licet falsorum, uolunt esse cultores.\nHaec enim opinio quid agit aliud, nisi ut nullus omnino\ncolatur aut rogetur Deus? Contra quos modo nobis disputatio\nnon est instituta, sed contra hos qui pro defensione eorum,\nquos deos putant, Christianae religioni aduersantur. Illi uero,\nqui positionem stellarum quodam modo decernentium qualis\nquisque sit et quid ei proueniat boni quidue mali accidat ex\nDei uoluntate suspendunt, si easdem stellas putant habere\nhanc potestatem traditam sibi a summa illius potestate, ut\nuolentes ista decernant: magnam caelo faciunt iniuriam, in\ncuius uelut clarissimo senatu ac splendidissima curia opinantur\nscelera facienda decerni, qualia si aliqua terrena ciuitas decreuisset,\ngenere humano decernente fuerat euertenda. Quale\ndeinde iudicium de hominum factis Deo relinquitur, quibus\ncaelestis necessitas adhibetur, cum dominus ille sit et siderum\net hominum? Aut si non dicunt stellas, accepta quidem potestate\na. summo Deo, arbitrio suo ista decernere, sed in talibus\nnecessitatibus ingerendis illius omnino iussa conplere: itane\nde ipso Deo sentiendum est, quod indignissimum uisum est\nde stellarum uoluntate sentire? Quod si dicuntur stellae significare\npotius ista quam facere, ut quasi locutio quaedam sit\nilla positio praedicens futura, non agens (non enim\n\n\n\n\nmediocriter doctorum hominum fuit ista sententia): non quidem ita\nsolent loqui mathematici, ut uerbi gratia dicant: \\'Mara ita\npositus homicidam significat\\', sed: \\'homicidam facit\\'; uerumtamen\nut concedamus non eos ut debent loqui et a philosophis\naccipere oportere sermonis regulam ad ea praenuntianda, quae\nin siderum positione reperire se putant: quid fit, quod nihil\numquam dicere potuerunt, quur in uita geminorum, in actionibus,\nin euentis, in professionibus, artibus, honoribus ceterisque\nrebus ad humanam uitam pertinentibus adque in ipsa\nmorte sit plerumque tanta diuersitas, ut similiores eis sint,\nquantum ad haec adtinet, multi extranei quam ipsi inter se\ngemini perexiguo temporis interuallo in nascendo separati, in\nconceptu autem per unum concubitum uno etiam momento\nseminati?\nCAPUT II. De geminorum simili dissimilique ualetudine. Cicero dicit Hippocratem, nobilissimum medicum, scriptum\nreliquisse, quosdam fratres, cum simul aegrotare coepissent\net eorum morbus eodem tempore ingrauesceret, eodem leuaretur,\ngeminos suspicatum; quos Posidonius Stoicus, multum\nastrologiae deditus, eadem constitutione astrorum natos eademque\nconceptos solebat adserere. Ita quod medicus pertinere\ncredebat ad simillimam temperiem ualetudinis, hoc philosophus\nastrologus ad uim constitutionemque siderum, quae\nfuerat quo tempore concepti natique sunt. In hac causa multo\nest acceptabilior et de proximo credibilior coniectura medicinalis,\nquoniam parentes ut erant corpore adfecti, dum\n\n\n\n\n\n\n\n\nconcumberent, ita primordia conceptorum adfici potuerunt, ut consecutis\nex materno corpore prioribus incrementis paris ualetudinis\nnascerentur; deinde in una domo eisdem alimentis\nnutriti, ubi aerem et loci positionem et uim aquarum plurimum\nualere ad corpus uel bene uel male accipiendum medicina\ntestatur, eisdem etiam exercitationibus adsuefacti tam simi\nlia corpora gererent, ut etiam ad aegrotandum uno tempore\neisdemque causis similiter mouerentur. Constitutionem uero\ncaeli ac siderum, quae fuit quando concepti siue nati sunt,\nuelle trahere ad istam aegrotandi parilitatem, cum tam multa\ndiuersissimi generis diuersissimorum effectuum et euentorum\neodem tempore in unius regionis terra eidem caelo subdita\npotuerint concipi et nasci, nescio cuius sit insolentiae. Nos\nautem nouimus geminos non solum actus et peregrinationes\nhabere diuersas, uerum etiam dispares aegritudines perpeti.\nDe qua re facillimam, quantum mihi uidetur, rationem redderet\nHippocrates, diuersis alimentis et exercitationibus, quae\nnon de corporis temperatione, sed de animi uoluntate ueniunt,\ndissimiles eis accidere potuisse ualetudines. Porro autem\nPosidonius uel quilibet fatalium siderum adsertor mirum si\npotest hic inuenire quid dicat, si nolit inperitorum mentibus\nin eis quas nesciunt rebus inludere. Quod enim conantur\nefficere de interuallo exiguo temporis, quod inter se gemini\ndum nascerentur habuerunt, propter caeli particulam, ubi\nponitur horae notatio, quem horoscopum uocant: aut non\ntantum ualet, quanta inuenitur in geminorum uoluntatibus\nactibus moribus casibusque diuersitas, aut plus etiam ualet,\nquam est geminorum uel humilitas generis eadem uel\n\n\n\n\nnobilitas, cuius maximam diuersitatem non nisi in hora, qua\nquisque nascitur, ponunt. Ac per hoc si tam celeriter alter\npost alterum nascitur, ut eadem pars horoscopi maneat, paria\ncuncta quaero, quae in nullis possunt geminis inueniri; si\nautem sequentis tarditas horoscopum mutat, parentes diuersos\nquaero, quos gemini habere non possunt.\nCAPUT III. De argumento, quod ex rota figuli Nigidius mathematicus adsumsit in quaestione geminorum. Frustra itaque adfertur nobile illud commentum de figuli\nrota, quod respondisse ferunt Nigidium hac quaestione turbatum,\nunde et Figulus appellatus est. Dum enim rotam\nfiguli ui quanta potuit intor?isset, currente illa bis numero\nde atramento tamquam uno eius loco summa celeritate percussit;\ndeinde inuenta sunt signa, quae fixerat, desistente\nmotu, non paruo interuallo in rotae illius extremitate distantia.\n<Sic, inquit, in tanta rapacitate caeli, etiamsi alter post alterum\ntanta celeritate nascatur, quanta rotam bis ipse percussi, in\ncaeli spatio plurimum est: hinc sunt, inquit, quaecumque dissimillima\nperhibentur in moribus casibusque geminorum.\\' Hoc\nfigmentum fragilius est quam uasa, quae illa rotatione finguntur.\nNam si tam multum in caelo interest, quod constellationibus\nconprehendi non potest, ut alteri geminorum hereditas\nobueniat, alteri non obueniat: quur audent ceteris, qui\ngemini non sunt, cum inspexerint eorum constellationes, talia\npronuntiare, quae ad illud secretum pertinent, quod nemo\npotest conprehendere et momentis adnotare nascentium? Si\nautem propterea talia dicunt in aliorum genituris, quia haec\nad productiora spatia temporum pertinent; momenta uero illa\npartium minutarum, quae inter se gemini possunt habere\n\n\n\n\nnascentes, rebus minimis tribuuntur, de qualibus mathematici\nnon solent consuli (quis enim consulat quando sedeat, quando\ndeambulet, quando uel quid prandeat?): numquid ista dicimus,\nquando in moribus operibus casibusque geminorum plurima\nplurimumque diuersa monstramus? *\nCAPUT IIII. De Esau et Jacob geminis multum inter se morum et actionum qualitate disparibus. Nati sunt duo gemini antiqua patrum memoria ut de insignibus\nloquar) sic alter post alterum, ut posterior plantam\nprioris teneret. Tanta in eorum uita fuerunt moribusque diuersa,\ntanta in actibus disparilitas, tanta in parentum amore\ndissimilitudo, ut etiam inimicos eos inter se faceret ipsa\ndistantia. Numquid hoc dicitur, quia uno ambulante alius\nsedebat, et alio dormiente alius uigilabat, et alio loquente\ntacebat alius; quae pertinent ad illas minutias, quae non\npossunt ab eis conprehendi, qui constitutionem siderum, qua\nquisque nascitur, scribunt, unde mathematici consulantur?\nUnus duxit mercennariam seruitutem, alius non seruiuit; unus\na matre diligebatur, alius non diligebatur; unus honorem, qui\nmagnus aput eos habebatur, amisit, indeptus est alter. Quid\nde uxoribus, quid de filiis, quid de rebus, quanta diuersitas!\nSi ergo haec ad illas pertinent minutias temporum, quae inter\nse habent gemini, et constellationibus non adscribuntur: quare\naliorum constellationibus inspectis ista dicuntur? Si autem\nideo dicuntur, quia non ad minuta inconprehensibilia, sed ad\ntemporum spatia pertinent, quae obseruari notarique possunt:\n\n\n\n\nquid hic agit rota illa figuli, nisi ut homines luteum cor habentes\nin gyrum mittantur, ne mathematicorum uaniloquia\nconuincantur?\nCAPUT V. Quibus modis conuincantur mathematici uanam scientiam profiteri. Quid idem ipsi, quorum morbum, quod eodem tempore\ngrauior leuiorque apparebat amborum, medicinaliter inspiciens\nHippocrates geminos suspicatus est, nonne satis istos redarguunt,\nqui uolunt sideribus dare, quod de corporum simili\ntemperatione ueniebat? Quur enim similiter eodemque tempore,\nnon alter prior, alter posterior aegrotabant, sicut nati\nfuerant, quia utique simul nasci ambo non poterant? Aut si\nnihil momenti adtulit, ut diuersis temporibus aegrotarent,\nquod diuersis temporibus nati sunt: quare tempus in nascendo\ndiuersum ad aliarum rerum diuersitates ualere contendunt?\nQuur potuerunt diuersis temporibus peregrinari, diuersis temporibus\nducere uxores, diuersis temporibus filios procreare et\nmulta alia, propterea quia diuersis temporibus nati sunt, et\nnon potuerunt eadem causa diuersis etiam temporibus aegrotare?\nSi enim dispar nascendi mora mutauit horoscopum et\ndisparilitatem intulit ceteris rebus: quur illud in aegritudinibus\nmansit, quod habebat in temporis aequalitate conceptus?\nAut si fata ualetudinis in conceptu sunt, aliarum\nuero rerum in ortu esse dicuntur, non deberent inspectis natalium\nconstellationibus de ualetudine aliquid dicere, quando\neis inspicienda conceptionalis hora non datur. Si autem ideo\npraenuntiant aegritudines non inspecto conceptionis horoscopo,\nquia indicant eas momenta nascentium: quo modo dicerent\ncuilibet eorum geminorum ex natiuitatis hora, quando\n\n\n\n\naegrotaturus esset, cum et alter, qui non habebat eandem horam\nnatiuitatis, necesse haberet pariter aegrotare? Deinde quaero:\nsi tanta distantia est temporis in natiuitate geminorum, ut\nper hanc oporteat eis constellationes fieri diuersas propter\ndiuersum horoscopum et ob hoc diuersos omnes cardines, ubi\ntanta uis ponitur, ut hinc etiam diuersa sint fata: unde hoc\naccidere potuit, cum eorum conceptus diuersum tempus habere\nnon possit? Aut si duorum uno momento temporis conceptorum\npotuerunt esse ad nascendum fata disparia, quur non\net duorum uno momento temporis natorum possint esse ad\nuiuendum adque moriendum fata disparia? Nam si unum momentum,\nquo ambo concepti sunt, non inpediuit, ut alter\nprior, alter posterior nasceretur: quur, uno momento si duo\nnascantur, inpedit aliquid, ut alter prior, alter posterior\nmoriatur? Si conceptio momenti unius diuersos casus in utero\ngeminos habere permittit, quur natiuitas momenti unius non\netiam quoslibet duos in terra diuersos casus habere permittat,\nac sic omnis huius artis uel potius uanitatis commenta\ntollantur? Quid est hoc, quur uno tempore, momento uno.\nsub una eademque caeli positione concepti diuersa habent\nfata, quae illos perducant ad diuersarum horarum natiuitatem,\net uno momento temporis sub una eademque caeli positione\nde duabus matribus duo pariter nati diuersa fata habere non\npossint, quae illos perducant ad diuersam uiuendi uel moriendi\nnecessitatem? An concepti nondum habent fata, quae nisi\nnascantur habere non poterunt? Quid est ergo quod dicunt,\n\n\n\n\nsi hora conceptionalis inueniatur, multa ab istis dici posse\ndiuinius? Unde etiam illud a nonnullis praedicatur, quod quidam\nsapiens horam elegit, qua cum uxore concumberet, unde filium\nmirabilem gigneret. Unde postremo et hoc est, quod de illis\npariter aegrotantibus geminis Posidonius, magnus astrologus\nidemque philosophus, respondebat, ideo fieri, quod eodem tempore\nfuissent nati eodemque concepti. Nam utique propter\nhoc addebat conceptionem, ne diceretur ei non ad liquidum\neodem tempore potuisse nasci, quos constabat omnino eodem\ntempore fuisse conceptos, ut hoc, quod similiter simulque\naegrotabant, non daret de proximo pari corporis temperamento,\nsed eandem quoque ualetudinis parilitatem sidereis nexibus\nadligaret. Si igitur in conceptu tanta uis est ad aequalitatem\nfatorum, non debuerunt nascendo eadem fata mutari. Aut si\npropterea mutantur fata geminorum, quia temporibus diuersis\nnascuntur, quur non potius intellegamus iam fuisse mutata,\nut diuersis temporibus nascerentur? Itane non mutat fata\nnatiuitatis uoluntas uiuentium, cum mutet fata conceptionis\nordo nascentium?\nCAPUT VI. De geminis disparis sexus. Quamquam et in ipsis geminorum conceptibus, ubi certe\namborum eadem momenta sunt temporum, unde fit ut sub\neadem constellatione fatali alter concipiatur masculus, altera\nfemina? Nouimus geminos diuersi sexus, ambo adhuc uiuunt,\nambo aetate adhuc uigent; quorum cum sint inter se similes\n\n\n\n\ncorporum species, quantum in diuerso sexu potest, instituto\ntamen et proposito uitae ita sunt dispares, ut praeter actus,\nquos necesse est a uirilibus distare femineos (quod ille in\nofficio comitis militat et a sua domo paene semper peregrinatur,\nilla de solo patrio et de rure proprio non recedit),\ninsuper (quod est incredibilius, si astralia fata credantur; non\nautem mirum, si uoluntates hominum et Dei munera cogitentur)\nille coniugatus, illa uirgo sacra est; ille numerosam\nprolem genuit, illa nec nupsit. At enim plurimum uis horoscopi\nualet. Hoc quam nihil sit, iam satis disserui. Sed qualecumque\nsit, in ortu ualere dicunt; numquid et in conceptu?\nubi et unum concubitum esse manifestum est, et tanta naturae\nuis est, ut, cum conceperit femina, deinde alterum concipere\nomnino non possit; unde necesse est eadem esse in\ngeminis momenta conceptus. An forte quia diuerso horoscopo\nnati sunt, aut ille in masculum, dum nascerentur, aut illa in\nfeminam commutata est? Cum igitur non usquequaque absurde\ndici posset ad solas corporum differentias adflatus\nquosdam ualere sidereos, sicut in solaribus accessibus et\ndecessibus uidemus etiam ipsius anni tempora uariari et lunaribus\nincrementis adque detrimentis augeri et minui quaedam\ngenera rerum, sicut echinos et conchas et mirabiles aestus\noceani; non autem et animi uoluntates positionibus siderum\nsubdi: nunc isti, cum etiam nostros actus inde religare conantur,\nadmonent ut quaeramus, unde ne in ipsis quidem corporibus\neis possit ratio ista constare. Quid enim tam ad corpus\npertinens quam corporis sexus? et tamen sub eadem positione\nsiderum diuersi sexus gemini concipi potuerunt. Unde quid\n\n\n\n\ninsipientius dici aut credi potest, quam siderum positionem,\nquae ad horam conceptionis eadem ambobus fuit, facere non\npotuisse, ut, cum quo habebat eandem constellationem, sexum\ndiuersum a fratre non haberet; et positionem siderum, quae\nfuit ad horam nascentium, facere potuisse, ut ab eo tam\nmultum uirginali sanctitate distaret?\nCAPUT VII. De electione diei, quo uxor ducitur quoue in agro aliquid plantatur aut seritur. Iam illud quis ferat, quod in eligendis diebus noua quaedam\nsuis actibus fata moliuntur? Non erat uidelicet ille ita natus,\nut haberet admirabilem filium, sed ita potius, ut contemtibilem\ngigneret, et ideo uir doctus elegit horam qua misceretur\nuxori. Fecit ergo fatum, quod non habebat, et ex ipsius\nfacto coepit esse fatale, quod in eius natiuitate non fuerat.\ns o stultitiam singularem! Eligitur dies ut ducatur uxor; credo\npropterea, quia potest in diem non bonum, nisi eligatur,\nincurri et infeliciter duci. Ubi est ergo quod nascenti iam\nsidera decreuerunt? An potest homo, quod ei iam constitutum\nest, diei electione mutare, et quod ipse in eligendo die constituerit,\nnon poterit ab alia potestate mutari? Deinde si soli\nhomines, non autem omnia quae sub caelo sunt, constellationibus\nsubiacent, quur aliter eligunt dies adcommodatos\nponendis uitibus uel arboribus uel segetibus, alios dies pecoribus\nuel domandis uel admittendis maribus, quibus equarum\nuel boum fetentur armenta, et cetera huius modi? Si autem\npropterea ualent ad has res dies electi, quia terrenis omnibus\ncorporibus siue animantibus secundum diuersitates\n\n\n\n\ntemporalium momentorum siderum positio dominatur; considerent\nquam innumerabilia sub uno temporis puncto uel nascantur\nuel oriantur uel inchoentur, et tam diuersos exitus habeant.\nut istas obseruationes cuiuis puero ridendas esse persuadeant\nQuis enim est tam excors, ut audeat dicere omnes arbores,\nomnes herbas, omnes bestias serpentes aues pisces uermiculos\nmomenta nascendi singillatim habere diuersa? Solent\ntamen homines ad tentandam peritiam mathematicorum adferre\nad eos constellationes mutorum animalium, quorum\nortus propter hanc explorationem domi suae diligenter obseruant,\neosque mathematicos praeferunt ceteris, qui constellationibus\ninspectis dicunt non esse hominem natum, sed pecus.\nAudent etiam dicere quale pecus, utrum aptum lanitio, an\nuectationi, an aratro, an custodiae domus. Nam et ad canina\nfata tentantur et cum magnis admirantium clamoribus ista\nrespondent. Sic desipiunt homines, ut existiment, cum homo\nnascitur, ceteros rerum ortus ita inhiberi, ut cum illo sub\neadem caeli plaga nec musca nascatur. Nam si hanc admiserint,\nprocedit ratiocinatio, quae gradatim accessibus modicis\neos a muscis ad camelos elephantosque perducat. Nec illud\nuolunt aduertere, quod electo ad seminandum agrum die tam\nmulta grana in terram simul ueniunt, simul germinant, exorta\nsegete simul herbescunt pubescunt flauescunt, et tamen inde\nspicas ceteris coaeuas adque, ut ita dixerim, congerminales\nalias robigo interimit, alias aues depopulantur, alias homines\nauellunt. Quo modo istis alias constellationes fuisse dicturi sunt,\nquas tam diuersos exitus habere conspiciunt? An eos paenitebit\nhis rebus dies eligere easque ad caeleste negabunt pertinere\ndecretum, et solos sideribus subdent homines, quibus solis in\n\n\n\n\nterra Deus dedit liberas uoluntates? His omnibus consideratis\nnon inmerito creditur, cum astrologi mirabiliter multa uera\nrespondent, occulto instinctu fieri spirituum non bonorum,\nquorum cura est has falsas et noxias opiniones de astralibus\nfatis inserere humanis mentibus adque firmare, non horoscopi\nnotati et inspecti aliqua arte, quae nulla est.\nCAPUT VIII. De his, qui non astrorum positionem, sed conexionem causarum ex Dei uoluntate pendentem fati nomine appellant. Qui uero non astrorum constitutionem, sicuti est cum\nquidque concipitur uel nascitur uel inchoatur, sed omnium\nconexionem seriemque causarum, qua fit omne quod fit, fati\nnomine appellant: non multum cum eis de uerbi controuersia\nlaborandum adque certandum est, quando quidem ipsum causarum\nordinem et quandam conexionem Dei summi tribuunt\nuoluntati et potestati, qui optime et ueracissime creditur et\ncuncta scire antequam fiant, et nihil inordinatum relinquere;\na quo sunt omnes potestates, quamuis ab illo non sint omnium\nuoluntates. Ipsam itaque praecipue Dei summi uoluntatem,\ncuius potestas insuperabiliter per cuncta porrigitur,\neos appellare fatum sic probatur. Annaei Senecae sunt, nisi\nfallor, hi uersus:\n\nDuc, summe pater altique dominator poli, Quocumque placuit, nulla parendi mora est. Adsum inpiger: fac nolle, comitabor gomens Malusque patiar, facere quod licuit bono. Ducunt uolentem fata, nolentem trahunt.\n\n\n\n\n\n\n\n\nNempe euidentissime hoc ultimo uersu ea fata appellauit,\nquam supra dixerat summi patris uoluntatem; cui paratum\nse oboedire dicit, ut uolens ducatur, ne nolens trahatur; quoniam\nscilicet\n\nDucunt nolentem fata, nolentem trahunt.\n\nIlli quoque uersus Homerici huic sententiae suffragantur, quos\nCicero in Latinum uertit:\n\nTales sunt hominum mentes, quali pater ipse Iuppiter Iuppiter lustrauit lumine terras.\n\nNec in hac quaestione auctoritatem haberet poetica sententia:\nsed quoniam Stoicos dicit uim fati adserentes istos ex Homero\nuersus solere usurpare, non de illius poetae, sed de istorum\nphilosophorum opinione tractatur, cum per istos uersus, quos\ndisputationi adhibent quam de fato habent, quid sentiant esse\nfatum apertissime declaratur, quoniam Iouem appellant, quem\nsummum deum putant, a quo conexionem dicunt pendere\nfatorum.\nCAPUT VIIII. De praescientia Dei et libera hominis uoluntate contra Ciceronis definitionem. Hos Cicero ita redarguere nititur, ut non existimet aliquid\nse aduersus eos ualere, nisi auferat diuinationem. Quam sic\nconatur auferre, ut neget esse scientiam futurorum, eamque\nomnibus uiribus nullam esse omnino contendat, uel in homine\nuel in deo, nullamque rerum praedictionem. Ita et Dei praescientiam\nnegat et omnem prophetiam luce clariorem conatur\neuertere uanis argumentationibus et obponendo sibi quaedam\n\n\n\n\n\n\noracula, quae facile possunt refelli; quae tamen nec ipsa conuincit.\nIn his autem mathematicorum coniecturis refutandis\neius regnat oratio, quia uere tales sunt, ut se ipsae destruant\net refellant. Multo sunt autem tolerabiliores, qui uel siderea\nfata constituunt, quam iste qui tollit praescientiam futurorum.\nNam et confiteri esse Deum et negare praescium futurorum\napertissima insania est. Quod et ipse cum uideret, etiam illud\ntentauit quod scriptum est: Dixit insipiens in corde\nsuo: Non est Deus; sed non ex sua persona. Vidit enim\nquam esset inuidiosum et molestum, ideoque Cottam fecit\ndisputantem de hac re aduersus Stoicos in libris de deorum\nnatura et pro Lucilio Balbo, cui Stoicorum partes defendendas\ndedit, maluit ferre sententiam quam pro Cotta, qui nullam\ndiuinam naturam esse contendit. In libris uero de diuinatione\nex se ipso apertissime obpugnat praescientiam futurorum. Hoc\nautem totum facere uidetur, ne fatum esse consentiat et\nperdat liberam uoluntatem. Putat enim concessa scientia futurorum\nita esse consequens fatum, ut negari omnino non possit.\nSed quoquo modo se habeant tortuosissimae concertationes et\ndisputationes philosophorum, nos ut confitemur summum et\nuerum Deum, ita uoluntatem summamque potestatem ac\npraescientiam eius confitemur; nec timemus ne ideo non uoluntate\nfaciamus, quod uoluntate facimus, quia id nos facturos\nille praesciuit, cuius praescientia falli non potest; quod Cicero\ntimuit, ut obpugnaret praescientiam, et Stoici, ut non omnia\nnecessitate fieri dicerent, quamuis omnia fato fieri contenderent.\nQuid est ergo, quod Cicero timuit in praescientia futurorum,\nut eam labefactare disputatione detestabili niteretur? Videlicet\n\n\n\n\n\n\nquia, si praescita sunt omnia futura, hoc ordine uenient, quo\nuentura esse praescita sunt; et si hoc ordine uenient, certus\nest ordo rerum praescienti Deo; et si certus est ordo rerum,\ncertus est ordo causarum; non enim fieri aliquid potest, quod\nnon aliqua efficiens causa praecesserit; si autem certus est\nordo causarum, quo fit omne quod fit, fato, inquit, fiunt\nomnia quae fiunt. Quod si ita est, nihil est in nostra potestate\nnullumque est arbitrium uoluntatis; quod si concedimus,\ninquit, omnis humana uita subuertitur, frustra leges dantur,\nfrustra obiurgationes laudes, uituperationes exhortationes adhibentur,\nneque ulla iustitia bonis praemia et. malis supplicia\nconstituta sunt. Haec ergo ne consequantur indigna et absurda\net perniciosa rebus humanis, non uult esse praescientiam\nfuturorum; adque in has angustias coartat animum religiosum,\nut unum eligat e duobus, aut esse aliquid in nostra uoluntate,\naut esse praescientiam futurorum, quoniam utrumque\narbitratur esse non posse, sed si alterum confirmabitur, alterum\ntolli; si elegerimus praescientiam futurorum, tolli uoluntatis\narbitrium; si elegerimus uoluntatis arbitrium, tolli praescientiam\nfuturorum. Ipse itaque, ut uir magnus et doctus et\nuitae humanae plurimum ac peritissime consulens, ex his\nduobus elegit liberum uoluntatis arbitrium; quod ut COD firmaretur,\nnegauit praescientiam futurorum adque ita, dum\nuult facere liberos, fecit sacrilegos. Religiosus autem animus\nutrumque eligit, utrumque confitetur et fide pietatis utrumque\nconfirmat. Quo modo? inquit; nam si est praescientia futurorum,\nsequentur illa omnia, quae conexa sunt, donec eo perueniatur,\nut nihil sit in nostra uoluntate. Porro si est aliquid\n\n\n\n\n\n\nin nostra uoluntate, eisdem recursis gradibus eo peruenitur,\nut non sit praescientia futurorum. Nam per illa omnia sic\nrecurritur: si est uoluntatis arbitrium, non omnia fato fiunt;\nsi non omnia fato fiunt, non est omnium certus ordo causarum;\nsi certus ordo causarum non est, nec rerum certus\nest ordo praescienti Deo, quae fieri non possunt, nisi praecedentibus\net efficientibus causis; si rerum ordo praescienti\nDeo certus non est, non omnia sic ueniunt, ut ea uentura\npraesciuit; porro si non omnia sic ueniunt, ut ab illo uentura\npraescita sunt, non est, inquit, in Deo praescientia omnium\nfuturorum.\n\nNos aduersus istos sacrilegos ausus adque inpios et Deum\ndicimus omnia scire antequam fiant. et uoluntate nos facere,\nquidquid a nobis non nisi uolentibus fieri sentimus et nouimus.\nOmnia uero fieri fato non dicimus, immo nulla fieri\nfato dicimus; quoniam fati nomen ubi solet a loquentibus\nponi, id est in constitutione siderum cum quisque conceptus\naut natus est, quoniam res ipsa inaniter adseritur, nihil ualere\nmonstramus. Ordinem autem causarum, ubi uoluntas Dei plurimum\npotest, neque negamus, neque fati uocabulo nuncupamus,\nnisi forte ut fatum a fando dictum intellegamus, id\nest a loquendo; non enim abnuere possumus esse scriptum\nin litteris sanctis: Semel locutus est Deus, duo haec\naudiui, quoniam potestas Dei est, et tibi, Domine,\nmisericordia, qui reddis unicuique secundum\nopera eius. Quod enim dictum est: Semel locutus est,\n\n\n\n\n\n\n\n\n\n\nintellegitur \\'inmobiliter\\', hoc est incommutabiliter, \\'est locutus,\nsicut nouit incommutabiliter omnia quae futura sunt\net quae ipse facturus est. Hac itaque ratione possemus a\nfando fatum appellare, nisi hoc nomen iam in alia re soleret\nintellegi, quo corda hominum nolumus inclinari. Non est\nautem consequens, ut, si Deo certus est omnium ordo causarum,\nideo nihil sit in nostrae uoluntatis arbitrio. Et ipsae\nquippe nostrae uoluntates in causarum ordine sunt, qui certus\nest Deo eiusque praescientia continetur, quoniam et humanae\nuoluntates humanorum operum causae sunt. Adque ita, qui\nomnes rerum causas praesciuit, profecto in eis causis etiam\nnostras uoluntates ignorare non potuit, quas nostrorum operum\ncausas esse praesciuit.\n\nNam et illud, quod idem Cicero concedit, nihil fieri si causa\nefficiens non praecedat, satis est ad eum in hac quaestione\nredarguendum. Quid enim eum adiuuat, quod dicit nihil\nquidem fieri sine causa, sed non omnem causam esse fatalem,\nquia est causa fortuita, est naturalis, est uoluntaria? Sufficit,\nquia omne, quod fit, non nisi causa praecedente fieri con-\nfitetur. Nos enim eas causas, quae dicuntur fortuitae, unde\netiam fortuna nomen accepit, non esse dicimus nullas, sed\nlatentes, easque tribuimus uel Dei ueri uel quorumlibet spirituum\nuoluntati, ipsasque naturales nequaquam ab illius uoluntate\nseiungimus, qui est auctor omnis conditorque naturae.\nIam uero causae uoluntariae aut Dei sunt aut angelorum ant\nhominum aut quorumque animalium, si tamen uoluntates appellandae\nsunt animarum rationis expertium motus illi, quibus\naliqua faciunt secundum naturam suam, cum quid uel adpetunt\nuel euitant. Angelorum autem uoluntates dico seu bonorum,\n\n\n\n\n\n\nquos angelos Dei dicimus, seu malorum, quos angelos diaboli\nuel etiam daemones appellamus: sic et hominum, et bonorum\nscilicet et malorum. Ac per hoc colligitur non esse causas\nefficientes omnium quae fiunt nisi uoluntarias, illius naturae\nscilicet, quae spiritus uitae est. Nam et aer iste seu uentus\ndicitur spiritus; sed quoniam corpus est, non est spiritus\nuitae. Spiritus ergo uitae, qui uiuificat omnia creatorque est\nomnis corporis et omnis creati spiritus, ipse est Deus, spiritus\nutique non creatus. In eius uoluntate summa potestas est,\nquae creatorum spirituum bonas uoluntates adiuuat, malas\niudicat, omnes ordinat et quibusdam tribuit potestates, quibus\ndam non tribuit. Sicut enim omnium naturarum creator\nest, ita omnium potestatum dator, non uoluntatum. Malae\nquippe uoluntates ab illo non sunt, quoniam contra naturam\nsunt, quae ab illo est. Corpora igitur magis subiacent uoluntatibus,\nquaedam nostris, id est omnium animantium mortalium\net magis hominum quam bestiarum; quaedam uero angelorum;\nsed omnia maxime Dei uoluntati subdita sunt, cui\netiam uoluntates omnes subiciuntur, quia non habent potestatem\nnisi quam ille concedit. Causa itaque rerum, quae\nfacit nec fit, Deus est; aliae uero causae et faciunt et fiunt,\nsicut sunt omnes creati spiritus, maxime rationales. Corporales\nautem causae, quae magis fiunt quam faciunt, non sunt\ninter causas efficientes adnumerandae, quoniam hoc possunt,\nquod ex ipsis faciunt spirituum uoluntates. Quo modo igitur\nordo causarum, qui praescienti certus est Deo, id efficit, ut\nnihil sit in nostra uoluntate, cum in ipso causarum ordine\nmagnum habeant locum nostrae uoluntates? Contendat ergo\nCicero cum eis, qui hunc causarum ordinem dicunt esse fatalem\nuel potius ipsum fati nomine appellant, quod nos\n\n\n\n\n\n\nabhorremus praecipue propter uocabulum, quod non in re uera consueuit\nintellegi. Quod uero negat ordinem omnium causarum\nesse certissimum et Dei praescientiae notissimum, plus eum\nquam Stoici detestamur. Aut enim esse Deum negat, quod\nquidem inducta alterius persona in libris de deorum natura\nfacere molitus est; aut si esse confitetur Deum, quem negat\npraescium futurorum, etiam sic nihil dicit aliud, quam quod\nille dixit insipiens in corde suo: Non est Deus. Qui\nenim non est praescius omnium futurorum, non est utique\nDeus. Quapropter et uoluntates nostrae tantum ualent, quantum\nDeus eas ualere uoluit adque praesciuit; et ideo quidquid\nualent, certissime ualent, et quod facturae sunt, ipsae omnino\nfacturae sunt, quia ualituras adque facturas ille praesciuit,\ncuius praescientia falli non potest. Quapropter si mihi fati\nnomen alicui rei adhibendum placeret, magis dicerem fatum\nesse infirmioris potentioris uoluntatem, qui eum usitato in potestate,\nquam illo causarum ordine, quem non usitato sed suo\nmore Stoici fatum appellant, arbitrium nostrae uoluntatis\nauferri.\nCAPUT X. An uoluntatibus hominum aliqua dominetur necessitas. Unde nec illa necessitas formidanda est, quam formidando\nStoici laborauerunt causas rerum distinguere ita, ut quasdam\nsubtraherent necessitati, quasdam subderent, adque in his,\nquas esse sub necessitate uoluerunt, posuerunt etiam nostras\nuoluntates, ne uidelicet non essent liberae, si subderentur\n\n\n\n\n\n\nnecessitati. Si enim necessitas nostra illa dicenda est, quae non\nest in nostra potestate, sed etiam si nolimus efficit quod\npotest, sicut est necessitas mortis: manifestum est uoluntates\nnostras, quibus recte uel perperam uiuitur, sub tali necessitate\nnon esse. Multa enim facimus, quae si nollemus, non\nutique faceremus. Quo primitus pertinet ipsum uelle; nam si\nuolumus, est, si nolumus, non est; non enim uellemus, si\nnollemus. Si autem illa definitur esse necessitas, secundum\nquam dicimus necesse esse ut ita sit aliquid uel ita fiat, nescio\nquur eam timeamus, ne nobis libertatem auferat uoluntatis.\nNeque enim et uitam Dei et praescientiam Dei sub necessitate\nponimus, si dicamus necesse esse Deum semper uiuere\net cuncta praescire; sicut nec potestas eius minuitur,\ncum dicitur mori fallique non posse. Sic enim hoc non potest,\nut potius, si posset, minoris esset utique potestatis. Recte\nquippe omnipotens dicitur, qui tamen mori et falli non potest.\nDicitur enim omnipotens faciendo quod uult, non patiendo\nquod non uult; quod ei si accideret, nequaquam esset omnipotens.\nUnde propterea quaedam non potest, quia omnipotens\nest. Sic etiam cum dicimus necesse esse, ut, cum uolumus,\nlibero uelimus arbitrio: et uerum procul dubio dicimus, et\nnon ideo ipsum liberum arbitrium necessitati subicimus, quae\nadimit libertatem. Sunt igitur nostrae uoluntates et ipsae\nfaciunt, quidquid uolendo facimus, quod non fieret, si nollemus.\nQuidquid autem aliorum hominum uoluntate nolens quisque\npatitur, etiam sic uoluntas ualet, etsi non illius, tamen hominis\nuoluntas; sed potestas Dei. Nam si uoluntas tantum\nesset nec posset quod uellet, potentiore uoluntate inpediretur;\nnec sic tamen uoluntas nisi uoluntas esset, nec alterius, sed\n\n\n\n\neius esset qui uellet, etsi non posset inplere quod uellet.\nUnde quidquid praeter suam uoluntatem patitur homo, non\ndebet tribuere humanis uel angelicis uel cuiusquam creati\nspiritus uoluntatibus, sed eius potius, qui dat potestatem\nuolentibus.\n\n\nNon ergo propterea nihil est in nostra uoluntate, quia Deus\npraesciuit quid futurum esset in nostra uoluntate. Non enim,\nqui hoc praesciuit, nihil praesciuit. Porro si ille, qui praesciuit\nquid futurum esset in nostra uoluntate, non utique\nnihil, sed aliquid praesciuit: profecto et illo praesciente est\naliquid in nostra uoluntate. Quocirca nullo modo cogimur aut\nretenta praescientia Dei tollere uoluntatis arbitrium aut retento\nuoluntatis arbitrio Deum (quod nefas est) negare praescium\nfuturorum; sed utrumque amplectimur, utrumque fideliter et\nueraciter confitemur; illud, ut bene credamus; hoc, ut bene\nuiuamus. Male autem uiuitur, si de Deo non bene creditur.\nUnde absit a nobis eius negare praescientiam, ut libere uelimus,\nquo adiuuante sumus liberi uel erimus. Proinde non\nfrustra sunt leges obiurgationes exhortationes laudes et uituperationes,\nquia et ipsas futuras esse praesciuit, et ualent\nplurimum, quantum eas ualituras esse praesciuit, et preces\nualent ad ea inpetranda, quae se precantibus concessurum\nesse praesciuit, et iuste praemia bonis factis et peccatis supplicia\nconstituta sunt. Neque enim ideo peccat homo, quia\nDeus illum peccaturum esse praesciuit; immo ideo non dubitatur\nipsum peccare cum peccat, quia ille, cuius praescientia\nfalli non potest, non fatum, non fortunam, non aliquid aliud,\nsed ipsum peccaturum esse praesciuit. Qui si nolit, utique\nnon peccat; sed si peccare noluerit, etiam hoc ille praesciuit.\nCAPUT XI. De uniuersali prouidentia Dei, cuius legibus omnia continentur. Deus itaque summus et uerus cum Uerbo suo et Spiritu\nsancto, quae tria unum sunt, Deus unus omnipotens, creator\net factor omnia animae adque omnis corporis, cuius sunt\nparticipatione felices, quicumque sunt ueritate, non uanitate\nfelices, qui fecit hominem rationale animal ex anima et corpore,\nqui eum peccantem nec inpunitum esse permisit nec\nsine misericordia dereliquit; qui bonis et malis essentiam\netiam cum lapidibus, uitam seminalem etiam cum arboribus,\nuitam sensualem etiam cum pecoribus, uitam intellectualem\ncum solis angelis dedit; a quo est omnis modus omnis species\nomnis ordo; a quo est mensura numerus pondus; a quo est\nquidquid naturaliter est, cuiuscumque generis est, cuiuslibet\naestimationis est; a quo sunt semina formarum formae seminum\nmotus seminum adque formarum; qui dedit et carni\noriginem pulchritudinem ualetudinem, propagationis fecunditatem\nmembrorum dispositionem salutem concordiae; qui et\nanimae inrationali dedit memoriam sensum adpetitum, rationali\nautem insuper mentem intellegentiam uoluntatem; qui\nnon solum caelum et terram, nec solum angelum et hominem,\nsed nec exigui et contemtibilis animantis uiscera nec auis\npinnulam, nec herbae flosculum nec arboris folium sine suarum\npartium conuenientia et quadam ueluti pace dereliquit: nullo\nmodo est credendus regna hominum eorumque dominationes\net seruitutes a suae prouidentiae legibus alienas esse uoluisse.\nCAPUT XII. Quibus moribus antiqui Romani meruerint, ut Deus uerus, quamuis non eum colerent, eorum augeret imperium. Proinde uideamus, quos Romanorum mores et quam ob\ncausam Deus uerus ad augendum imperium adiuuare dignatus\nest, in cuius potestate sunt etiam regna terrena. Quod autem\nut absolutius disserere possemus, ad hoc pertinentem etiam\nsuperiorem librum conscripsimus, quod in hac re potestas nulla\nsit eorum deorum, quos etiam rebus nugatoriis colendos putarunt,\net praesentis uoluminis partes superiores, quas huc\nusque perduximus, de fati quaestione tollenda, ne quisquam,\ncui iam persuasam esset non illorum deorum cultu Romanum\nimperium propagatum adque seruatum, nescio cui fato potius\nid tribueret quam Dei summi potentissimae uoluntati. Ueteres\nigitur primique Romani, quantum eorum docet et commendat\nhistoria, quamuis ut aliae gentes excepta una populi Hebraeorum\ndeos falsos colerent et non Deo uictimas, sed daemoniis\nimmolarent, tamen \\'laudis auidi, pecuniae liberales erant,\ngloriam ingentem, diuitias honestas uolebant; hanc ardentissime\ndilexerunt, propter hanc uiuere uoluerunt, pro hac\nemori non dubitauerunt; ceteras cupiditates huius unius ingenti\ncupiditate presserunt. Ipsam denique patriam suam,\nquoniam seruire uidebatur inglorium, dominari uero adque\nimperare gloriosum, prius omni studio liberam, deinde\n\n\n\n\n\n\ndominam esse concupiuerunt. Hinc est quod regalem dominationem\nnon ferentes (annua imperia binosque imperatores sibi fecerunt,\nqui consules appellati sunt a consulendo, non reges aut domini\na regnando adque dominando\\'; cum et reges utique a regendo\ndicti melius uideantur, ut regnum a regibus, reges autem,\nut dictum est, a regendo; sed fastus regius non disciplina\nputata est regentis uel beneuolentia consulentis, sed superbia\ndominantis. Expulso itaque rege Tarquinio et consulibus institutis\nsecutum est, quod idem auctor in Romanorum laudibus\nposuit, quod \\'ciuitas incredibile memoratu est adepta libertate\nquantum breui creuerit; tanta cupido gloriae incesserat.) Ista\nergo laudis auiditas et cupido gloriae multa illa miranda\nfecit, laudabilia scilicet adque gloriosa secundum hominum\nexistimationem.\n\nLaudat idem Sallustius temporibus suis magnos et praeclaros\nuiros, Marcum Catonem et Gaium Caesarem, dicens\nquod diu illa res publica non habuit quemquam uirtute\nmagnum, sed sua memoria fuisse illos duos ingenti uirtute,\ndiuersis moribus. In laudibus autem Caesaris posuit, quod\nsibi magnum imperium, exercitum, bellum nouum exoptabat,\nubi uirtus enitescere posset. Ita fiebat in uotis uirorum uirtute\nmagnorum, ut excitaret in bellum miseras gentes et flagello\nagitaret Bellona sanguineo, ut esset ubi uirtus eorum\nenitesceret. Hoc illa profecto laudis auiditas et gloriae cupido\nfaciebat. Amore itaque primitus libertatis, post etiam dominationis\net cupiditate laudis et gloriae multa magna fecerunt.\nReddit eis utriusque rei testimonium etiam poeta insignis\nillorum; inde quippe ait:\n\n\n\n\n\n\n\nNec non Tarquinium eiectum Porsenna iubebat Accipere ingentique urbem obsidione premebat; Aeneadae in ferrum pro libertate ruebant.\n\nTunc itaque magnum illis fuit aut fortiter mori aut liberos\nuiuere. Sed cum esset adepta libertas, tanta cupido gloriae\nincesserat, ut parum esset sola libertas, nisi et dominatio\nquaereretur, dum pro magno habetur, quod uelut loquente\nIoue idem poeta dicit:\n\nQuin aspera Iuno, Quae mare nunc terrasque metu caelumque fatigat,Consilia in melius referet mecumque fouebit Romanos rerum dominos gentemque togatam. Sic placitum. Ueniet lustris labentibus aetas, Cum domus Assaraci Phthiam clarasque Mycenas Seruitio premet ac uictis dominabitur Argis.\n\nQuae quidem Vergilius Iouem inducens tamquam futura praedicentem\nipse iam facta recolebat cernebatque praesentia; uerum\npropterea commemorare illa uolui, ut ostenderem dominationem\npost libertatem sic habuisse Romanos, ut in eorum\nmagnis laudibus poneretur. Hinc est et illud eiusdem poetae,\nquod, cum artibus aliarum gentium eas ipsas proprias Romanorum\nartes regnandi adque imperandi et subigendi ac debellandi\npopulos anteponeret, ait:\n\n\nExcudent alii spirantia mollius aera, Cedo equidem, uiuos ducent do marmore uultus, Orabunt causas melius caelique meatus Describent radio et surgentia sidera dicent: Tu regere imperio populos, Romane, memento (Hae tibi erunt artes) pacique inponere mores, Parcere subiectis et debellare superbos.\n\nHas artes illi tanto peritius exercebant, quanto minus se\nuoluptatibus dabant et eneruationi animi et corporis in concupiscendis\net augendis diuitiis et per illas moribus corrumpendis,\nrapiendo miseris ciuibus, largiendo scaenicis turpibus.\n[Unde] Qui tales iam morum labe superabant adque abundabant,\nquando scribebat ista Sallustius canebatque Vergilius,\nnon illis artibus ad honores et gloriam, sed dolis adque fallaciis\nambiebant. Unde idem dicit: *Sed primo magis ambitio\nquam auaritia animos hominum exercebat, quod tamen uitium\npropius uirtutem erat. Nam gloriam honorem imperium bonus\net ignauus aeque sibi exoptant; sed ille, inquit, uera uia\nnititur, huic quia bonae artes desunt, dolis adque fallaciis\ncontendit.\\' Hae sunt illae bonae artes, per uirtutem scilicet,\nnon per fallacem ambitionem ad honorem et gloriam et imperium\nperuenire; quae tamen bonus et ignauus aeque sibi\nexoptant; sed ille, id est bonus, uera uia nititur. Via uirtus\nest, qua nititur tamquam ad possessionis finem, id est ad\ngloriam honorem imperium. Hoc insitum habuisse Romanos\netiam deorum aput illos aedes indicant, quas coniunctissimas\nconstituerunt, Virtutis et Honoris, pro dis habentes quae\n\n\n\n\n\n\ndantur a Deo. Unde intellegi potest quem finem uolebant esse\nuirtutis et quo eam referebant qui boni erant, ad honorem\nscilicet; nam mali nec habebant eam, quamuis honorem habere\ncuperent, quem malis artibus conabantur adipisci, id est\ndolis adque fallaciis. a\n\n\nMelius laudatus est Cato. De illo quippe ait: (Quo minus\npetebat gloriam, eo illum magis sequebatur.\\' Quando quidem\ngloria est, cuius illi cupiditate flagrabant, iudicium hominum\nbene de hominibus opinantium; et ideo melior est uirtus,\nquae humano testimonio contenta non est nisi conscientiae\nsuae. Unde dicit apostolus: Nam gloria nostra haec est:\ntestimonium conscientiae nostrae; et alio loco: Opus\nautem suum probet unusquisque, et tunc in semet\nipso tantum gloriam habebit et non in altero.\nGloriam ergo et honorem et imperium, quae sibi exoptabant\net quo bonis artibus peruenire nitebantur boni, non debet sequi\nuirtus, sed ipsa uirtutem. Neque enim est uera uirtus, nisi\nquae ad eum finem tendit, ubi est bonum hominis, quo melius\nnon est. Unde et honores, quos petiuit Cato, petere non\ndebuit, sed eos ciuitas ob eius uirtutem non petenti dare.\nSed cum illa memoria duo Romani essent uirtute magni,\nCaesar et Cato, longe uirtus Catonis ueritati uidetur propinquior\nfuisse quam Caesaris. Proinde qualis esset illo tempore\nciuitas et antea qualis fuisset, uideamus in ipsa sententia\nCatonis: \\'Nolite, inquit, existimare maiores nostros armis rem\npublicam ex parua magnam fecisse. Si ita esset, multo pulcherrimam\neam nos haberemus. Quippe sociorum adque ciuium,\npraeterea armorum et equorum maior copia nobis quam illis\n\n\n\n\n\n\nest. Sed alia fuere quae illos magnos fecerunt, quae nobis\nnulla sunt: domi industria, foris iustum imperium, animus in\nconsulendo liber, neque delicto neque libidini obnoxius. Pro\nhis nos habemus luxuriam adque auaritiam, publice egestatem,\npriuatim opulentiam; laudamus diuitias, sequimur inertiam;\ninter bonos et malos discrimen nullum; omnia uirtutis praemia\nambitio possidet. Neque mirum: ubi uos separatim sibi\nquisque consilium capitis, ubi domi uoluptatibus, hic pecuniae\naut gratiae seruitis, eo fit ut impetus fiat in uacuam rem\npublicam.\\'\n\n\nQui audit haec Catonis uerba siue Sallustii, putat, quales\nlaudantur Romani ueteres, omnes eos tales tunc fuisse uel\nplures. Non ita est; alioquin uera non essent, quae ipse item\nscribit, ea quae commemoraui in secundo libro huius operis,\nubi dicit, iniurias ualidiorum et ob eas discessionem plebis a\npatribus aliasque dissensiones domi fuisse iam inde a principio,\nneque amplius aequo et modesto iure actum quam expulsis\nregibus quamdiu metus a Tarquinio fuit, donec bellum\ngraue, quod propter ipsum cum Etruria susceptum fuerat,\nfiniretur; postea uero seruili imperio patres exercuisse plebem,\nregio more uerberasse, agro pepulisse et ceteris expertibus\nsolos egisse in imperio; quarum discordiarum, dum illi dominari\nuellent, illi seruire nollent, finem fuisse bello Punico\nsecundo, quia rursus grauis metus coepit urguere adque ab\nillis perturbationibus alia maiore cura cohibere animos inquietos\net\\' ad concordiam reuocare ciuilem. Sed per quosdam\npaucos, qui pro suo modo boni erant, magna administrabantur\n\n\n\n\n\n\nadque illis toleratis ac temperatis malis paucorum bonorum\nprouidentia res illa crescebat; sicut idem historicus dicit multa\nsibi legenti et audienti, quae populus Romanus domi militiaeque,\nmari adque terra praeclara facinora fecerit, libuisse\nadtendere quae res maxime tanta negotia sustinuisset; quoniam\nsciebat saepenumero parua manu cum magnis legionibus\nhostium contendisse Romanos, cognouerat paruis copiis bella\ngesta cum opulentis regibus; sibique multa agitanti constare\ndixit, paucorum ciuium egregiam uirtutem cuncta patrauisse,\neoque factum ut diuitias paupertas, multitudinem paucitas\nsuperaret. \\'Sed postquam luxu adque desidia, inquit, ciuitas\ncorrupta est, rursus res publica magnitudine sui imperatorum\nadque magistratuum uitia sustentabat.\\' Paucorum igitur uirtus\nad gloriam honorem imperium uera uia, id est ipsa uirtute.\nnitentium etiam a Catone laudata est. Hinc erat domi industria,\nquam commemorauit Cato, ut aerarium esset opulentum,\ntenues res priuatae. Unde corruptis moribus uitium e contrario\nposuit, publice egestatem, priuatim opulentiam.\nCAPUT XIII. De amore laudis, qui, cum sit uitium, ob hoc uirtus putatur, quia per ipsam uitia maiora cohibentur. Quam ob rem quam diu fuissent regna Orientis inlustria, uoluit\nDeus et Occidentale fieri, quod tempore esset posterius, sed\nimperii latitudine et magnitudine inlustrius, idque talibus\npotissimum concessit hominibus ad domanda grauia mala multarum\ngentium, qui causa honoris laudis et gloriae consuluerunt\npatriae, in qua ipsam gloriam requirebant, salutemque\n\n\n\n\n\n\neius saluti suae praeponere non dubitauerunt, pro isto uno\nuitio, id est amore laudis, pecuniae cupiditatem et multa alia\nuitia conprimentes. Nam sanius uidet, qui et amorem laudis\nuitium esse cognoscit, quod nec poetam fugit Horatium,\nqui ait:\n\nLaudis amore tumes: sunt certa piacula, quae te Ter pure lecto poterunt recreare libello.\n\n\nIdemque in carmine lyrico ad reprimendam dominandi libidinem\nita cecinit:\n\nLatius regnes auidum domando Spiritum, quam si Libyam remotis Gadibus iungas et uterque Poenus Seruiat uni.\n\nUerum tamen qui libidines turpiores fide pietatis inpeti\\'ato\nSpiritu sancto et amore intellegibilis pulchritudinis non refrenant,\nmelius saltem cupiditate humanae laudis et gloriae non\nquidem iam sancti, sed minus turpes sunt. Etiam Tullius\nhinc dissimulare non potuit in eisdem libris quos de re publica\nscripsit, ubi loquitur de instituendo principe ciuitatis,\nquem dicit alendum esse gloria, et consequenter commemorat\nmaiores suos multa mira adque praeclara gloriae cupiditate\nfecisse. Huic igitur uitio non solum non resistebant, uerum\netiam id excitandum et accendendum esse censebant, putantes\nhoc utile esse rei publicae. Quamquam nec in ipsis philosophiae\nlibris Tullius ab hac peste dissimulet, ubi eam luce\n\n\n\n\n\n\nclarius confitetur. Cum enim de studiis talibus loqueretur,\nquae utique sectanda sunt fine ueri boni, non uentositate\nlaudis humanae, hanc intulit uniuersalem generalemque sententiam:\n\\'Honos alit artes, omnesque accenduntur ad studia\ngloria iacentque ea semper, quae aput quosque inprobantur.\\'\nCAPUT XIIII. De resecando amore laudis humanae, quoniam iustorum gloria omnis in Deo sit. Huic igitur cupiditati melius resistitur sine dubitatione\nquam ceditur. Tanto enim quisque est Deo similior, quanto\net ab hac inmunditia mundior. Quae in hac uita etsi non\nfunditus eradicatur ex corde, quia etiam bene proficientes\nanimos tentare non cessat, saltem cupiditas gloriae superetur\ndilectione iustitiae: ut, si alicubi iacent quae aput quosque\ninprobantur, si bona, si recta sunt, etiam ipse amor humanae\nlaudis erubescat et cedat amori ueritatis. Tam enim est\nhoc uitium inimicum piae fidei, si maior in corde sit cupiditas\ngloriae quam Dei timor uel amor, ut Dominus diceret:\nQuo modo potestis credere gloriam ab inuicem\nexpectantes et gloriam quae a solo Deo est non quaerentes?\nItem de quibusdam, qui in eum crediderant et uerebantur\npalam confiteri, ait euangelista: Dilexerunt gloriam\nhominum magis quam Dei. Quod sancti apostoli non fecerunt;\nqui cum in his locis praedicarent Christi nomen, ubi\nnon solum inprobabatur (sicut ille ait: iacentque ea semper,\nquae aput quosque inprobantur), uerum etiam summae\n\n\n\n\n\n\ndetestationis habebatur, tenentes quod audierant a bono magistro\neodemque medico mentium: Si quis me negauerit coram\nhominibus, negabo eum coram patre meo, qui in caelis\nest, uel coram angelis Dei, inter maledicta et obprobria,\ninter grauissimas persecutiones crudelesque poenas non sunt\ndeterriti a praedicatione salutis humanae tanto fremitu offensionis\nhumanae. Et quod eos diuina facientes adque dicentes\ndiuineque uiuentes debellatis quodam modo cordibus duris\nadque introducta pace iustitiae ingens in ecclesia Christi gloria\nconsecuta est: non in ea tamquam in suae uirtutis fine\nquieuerunt, sed eam quoque ipsam ad Dei gloriam referentes,\ncuius gratia tales erant, isto quoque fomite eos, quibus consulebant,\nad amorem illius, a quo et ipsi tales fierent, accendebant.\nNamque ne propter humanam gloriam boni essent,\ndocuerat eos magister illorum dicens: Cauete facere iustitiam\nuestram coram hominibus, ut uideamini ab eis;\nalioquin mercedem non habebitis aput patrem uestrum,\nqui in caelis est. Sed rursus ne hoc peruerse intellegentes\nhominibus placere metuerent minusque prodessent latendo,\nquod boni sunt, demonstrans quo fine innotescere deberent:\nLuceant, inquit, opera uestra coram hominibus, ut uideant\nbona facta uestra et glorificent patrem uestrum,\nqui in caelis est. Non ergo ut uideamini ab eis, id est\nhac intentione, ut eos ad uos conuerti uelitis, quia non per\nuos aliquid estis; sed ut glorificent patrem uestrum,\nqui in caelis est, ad quem conuersi fiant quod estis. Hos\nsecuti sunt martyres, qui Scaeuolas et Curtios et Decios non\n\n\n\n\n\n\n\n\n\n\nsibi inferendo poenas, sed inlatas ferendo et uirtute uera, quoniam\nuera pietate, et innumerabili multitudine superarunt.\nSed cum illi essent in ciuitate terrena, quibus propositus erat\nomnium pro illa officiorum finis incolumitas eius et regnum\nnon in caelo, sed in terra; non in uita aeterna, sed in decessione\nmorientium et successione moriturorum: quid aliud\namarent quam gloriam, qua uolebant etiam post mortem tamquam\nuiuere in ore laudantium?\nCAPUT XV. De mercede temporali, quam Deus reddidit bonis moribus Romanorum. Quibus ergo non erat daturus Deus uitam aeternam cum\nsanctis angelis suis in sua ciuitate caelesti, ad cuius societatem\npietas uera perducit, quae non exhibet seruitutem religionis,\nquam Î»Î±Ï„ÏÎµÎ¹ÌÎ±Î½ Graeci uocant, nisi uni uero Deo, si\nneque hanc eis terrenam gloriam excellentissimi imperii concederet:\nnon redderetur merces bonis artibus eorum, id est\nuirtutibus, quibus ad tantam gloriam peruenire nitebantur.\nDe talibus enim, qui propter hoc boni aliquid facere uidentur,\nut glorificentur ab hominibus, etiam Dominus ait: Amen\ndico uobis, perceperunt mercedem suam. Sic et isti\npriuatas res suas pro re communi, hoc est re publica, et pro\neius aerario contemserunt, auaritiae restiterunt, consuluerunt\npatriae consilio libero, neque delicto secundum suas leges\nneque libidini obnoxii; his omnibus artibus tamquam uera\nuia nisi sunt ad honores imperium gloriam; honorati sunt in\nomnibus fere gentibus, imperii sui leges inposuerunt multis\n\n\n\n\n\n\ngentibus. hodieque litteris et historia gloriosi sunt paene in\nomnibus gentibus: non est quod de summi et ueri Dei iustititia\nconquerantur; perceperunt mercedem suam.\nCAPUT XVI. De mercede sanctorum ciuium ciuitatis aeternae, quibus utilia sunt Romanorum exempla uirtutum. Merces autem sanctorum longe alia est etiam hic obprobria\nsustinentium pro ueritate Dei, quae mundi huius dilectoribus\nodiosa est. Illa ciuitas sempiterna est; ibi nullus oritur,\nquia nullus moritur; ibi est uera et plena felicitas, non dea,\nsed donum Dei; inde fidei pignus accepimus, quamdiu peregrinantes\neius pulchritudini suspiramus; ibi non oritur sol\nsuper bonos et malos, sed sol iustitiae solos protegit bonos;\nibi non erit magna industria ditare publicum aerarium priuatis\nrebus angustis, ubi thensaurus communis est ueritatis.\nProinde non solum ut talis merces talibus hominibus redderetur\nRomanum imperium ad humanam gloriam dilatatum est;\nuerum etiam ut ciues aeternae illius ciuitatis, quamdiu hic\nperegrinantur, diligenter et sobrie illa intueantur exempla et\nuideant quanta dilectio debeatur supernae patriae propter\nuitam aeternam, si tantum a suis ciuibus terrena dilecta\nest propter hominum gloriam.,\nCAPUT XVII. Quo fructu Romani bella gesserint et quantum his quos uicere contulerint. Quantum enim pertinet ad hanc uitam mortalium, quae\npaucis diebus ducitur et finitur, quid interest sub cuius imperio\nuiuat homo moriturus, si illi qui imperant ad inpia\net iniqua non cogant? Aut uero aliquid nocuerunt Romani\ngentibus, quibus subiugatis inposuerunt leges suas, nisi quia\nid factum est ingenti strage bellorum? Quod si concorditer\nfieret, id ipsum fieret meliore successu; sed nulla esset gloria\ntriumphantium. Neque enim et Romani non uiuebant sub\nlegibus suis, quas ceteris inponebant. Hoc si fieret sine Marte\net Bellona, ut nec Victoria locum haberet, nemine uincente\nubi nemo pugnauerat: nonne Romanis et ceteris gentibus una\nesset eademque condicio? praesertim si mox fieret, quod\npostea gratissime adque humanissime factum est, ut omnes ad\nRomanum imperium pertinentes societatem acciperent ciuitatis\net Romani ciues essent, ac sic esset omnium, quod erat ante\npaucorum; tantum quod plebs illa, quae suos agros non haberet,\nde publico uiueret; qui pastus eius per bonos administratores\nrei publicae gratius a concordibus praestaretur quam\nuictis extorqueretur.\n\nNam quid intersit ad incolumitatem bonosque mores, ipsas\ncerte hominum dignitates, quod alii uicerunt, alii uicti sunt,\nomnino non uideo, praeter illum gloriae humanae inanissimum\nfastum, in quo perceperunt mercedem suam, qui eius ingenti\ncupidine arserunt et ardentia bella gesserunt. Numquid enim\nillorum agri tributa non soluunt? Numquid eis licet discere,\nquod aliis non licet? Numquid non multi senatores sunt in\n\n\n\n\naliis terris, qui Romam ne facie quidem norunt? Tolle iactantiam,\net omnes homines quid sunt nisi homines? Quod si\nperuersitas saeculi admitteret, ut honoratiores essent quique\nmeliores: nec sic pro magno haberi debuit honor humanus,\nquia nullius est ponderis fumus. Sed utamur etiam in his\nrebus beneficio Domini Dei nostri; consideremus quanta contemserint,\nquae pertulerint, quas cupiditates subegerint pro\nhumana gloria, qui eam tamquam mercedem talium uirtutum\naccipere meruerunt, et ualeat nobis etiam hoc ad obprimendam\nsuperbiam, ut, cum illa ciuitas, in qua nobis regnare\npromissum est, tantum ab hac distet, quantum distat caelum\na terra, a temporali laetitia uita aeterna, ab inanibus laudibus\nsolida gloria, a societate mortalium societas angelorum,\na lumine solis et lunae lumen eius qui solem fecit et lunam,\nnihil sibi magnum fecisse uideantur tantae patriae ciues, si\npro illa adipiscenda fecerint boni operis aliquid uel mala.\naliqua sustinuerint, cum illi pro hac terrena iam adepta tanta\nfecerint, tanta perpessi sint, praesertim quia remissio peccatorum,\nquae ciues ad aeternam colligit patriam, habet aliquid,\ncui per umbram quandam simile fuit asylum illud Romuleum,\nquo multitudinem, qua illa ciuitas conderetur, quorumlibet\ndelictorum congregauit inpunitas.\nCAPUT XVIII. Quam alieni a iactantia esse debeant Christiani, si aliquid fecerint pro dilectione patriae aeternae, cum tanta Romani gesserint pro humana gloria et ciuitate terrena. Quid ergo magnum est pro illa aeterna caelestique patria\ncuncta saeculi huius quamlibet iucunda blandimenta\n\n\n\n\ncontemnere, si pro hac temporali adque terrena filios Brutus potuit\net occidere, quod illa facere neminem cogit? Sed certe difficilius\nest filios interimere, quam quod pro ista faciendum est,\nea, quae filiis congreganda uidebantur adque seruanda, uel\ndonare pauperibus uel, si existat tentatio, quae id pro fide\nadque iustitia fieri conpellat, amittere. Felices enim uel nos\nuel filios nostros non diuitiae terrenae faciunt aut nobis uiuentibus\namittendae aut nobis mortuis a quibus nescimus uel\nforte a quibus nolumus possidendae; sed Deus felices facit,\nqui est mentium uera opulentia. Bruto autem, quia filios\noccidit, infelicitatis perhibet testimonium etiam poeta laudator.\nAit enim:\n\nNatosqne pater nona bella monentes Ad poenam pulchra pro libertate uocabit Infelix, utcumque ferent ea facta minores.\n\nSed uersu sequenti consolatus est infelicem:\n\nUincit amor patriae laudumque inmensa cupido.\n\nHaec sunt duo illa, libertas et cupiditas laudis humanae, quae\nad facta conpulit miranda Romanos. Si ergo pro libertate\nmoriturorum et cupiditate laudum, quae a mortalibus expetuntur,\noccidi filii a patre potuerunt: quid magnum est, si\npro uera libertate, quae nos. ab iniquitatis et mortis et diaboli\ndominatu liberos facit, nec cupiditate humanarum laudum,\nsed caritate liberandorum hominum, non a Tarquinio rege,\nsed a daemonibus et daemonum principe, non filii occiduntur,\nsed Christi pauperes inter filios conputantur?\n\n\n\n\n\nSi alius etiam Romanus princeps, cognomine Torquatus,\nfilium, non quia contra patriam, sed etiam pro patria, tamen\nquia contra imperium suum, id est contra quod imperauerat\npater imperator, ab hoste prouocatus iuuenali ardore pugnauerat,\nlicet uicisset, occidit, ne plus mali esset in exemplo\nimperii contemti quam boni in gloria hostis occisi: ut quid.\nse iactent, qui pro inmortalis patriae legibus omnia, quae\nmulto minus quam filii diliguntur, bona terrena contemnunt?\nSi Furius Camillus etiam ingratam patriam, a cuius ceruicibus\nacerrimorum hostium Veientium iugum depulerat damnatusque\nab aemulis fuerat, a Gallis iterum liberauit, quia non\nhabebat potiorem, ubi posset uiuere gloriosius: quur extollatur,\nuelut grande aliquid fecerit, qui forte in ecclesia ab inimicis\ncarnalibus grauissimam exhonorationis passus iniuriam non se\nad eius hostes haereticos transtulit aut aliquam contra illam\nipse haeresem condidit, sed eam potius quantum ualuit ab\nhaereticorum perniciosissima prauitate defendit, cum alia non\nsit, non ubi uiuatur in hominum gloria, sed ubi uita ad aeterna\naeterna? Si Mucius, ut cum Porsenna rege pax fieret,\nqui grauissimo bello Romanos premebat, quia Porsennam\nipsum occidere non potuit et pro eo alterum deceptus occidit,\nin ardentem aram ante eius oculos dexteram extendit, dicens\nmultos tales, qualem illum uideret, in eius exitium coniurasse\n\n\n\n\ncuius ille fortitudinem et coniurationem talium perhorrescens\nsine ulla dubitatione se ab illo bello facta pace conpescuit:\nquis regno caelorum inputaturus est merita sua, si pro illo\nnon unam manum neque hoc sibi ultro faciens, sed persequente\naliquo patiens totum flammis corpus inpenderit? Si\nCurtius armatus equo concito in abruptum hiatum terrae se\npraecipitem dedit, deorum suorum oraculis seruiens, quoniam\niusserant, ut illuc id quod Romani haberent optimum mitteretur,\nnec aliud intellegere potuerunt, quam uiris armisque\nse excellere, unde uidelicet oportebat, ut deorum iussis in\nillum interitum uir praecipitaretur armatus: quid se magnum\npro aeterna patria fecisse dicturus est, qui aliquem fidei suae\npassus inimicum non se ultro in talem mortem mittens, sed\nab illo missus obierit; quando quidem a Domino suo eodemque\nrege patriae suae certius oraculum accepit: Nolite timere\neos, qui corpus occidunt, animam autem non possunt\noccidere? Si se occidendos certis uerbis quodam modo consecrantes\nDecii deuouerunt, ut illis cadentibus et iram deorum\nsanguine suo placantibus Romanus liberaretur exercitus: nullo\nmodo superbient sancti martyres, tamquam dignum aliquid\npro illius patriae participatione fecerint, ubi aeterna est et\nuera felicitas, si usque ad sui sanguinis effusionem non solum\nsuos fratres, pro quibus fundebatur, uerum et ipsos inimicos,\na quibus fundebatur, sicut eis praeceptum est, diligentes caritatis\nfide et fidei caritate certarunt? Si Marcus Puluillus dedicans\naedem Iouis Iunonis Mineruae falso sibi ab inuidis\nmorte filii nuntiata, ut illo nuntio perturbatus abscederet\nadque ita dedicationis gloriam collega eius consequeretur, ita\n\n\n\n\n\n\ncontemsit, ut eum etiam proici insepultum iuberet (sic in\neius corde orbitatis dolorem gloriae cupiditas uicerat): quid\nmagnum se pro euangelii sancti praedicatione, qua ciues\nsupernae patriae de diuersis liberantur et colliguntur erroribus,\nfecisse dicturus est, cui Dominus de sepultura patris\nsui sollicito ait: Sequere me et sine mortuos sepelire\nmortuos suos? Si Marcus Regulus, ne crudelissimos hostes\niurando falleret, ad eos ab ipsa Roma reuersus est, quoniam,\nsicut Romanis eum tenere uolentibus respondisse fertur, postea\nquam Afris seruierat, dignitatem illic honesti ciuis habere\nnon posset, eumque Carthaginienses, quoniam contra eos in\nRomano senatu egerat, grauissimis suppliciis necauerunt: qui\ncruciatus non sunt pro fide illius patriae contemnendi, ad\ncuius beatitudinem fides ipsa perducit? aut quid retribuetur\nDomino pro omnibus quae retribuit, si pro fide quae illi\ndebetur talia fuerit homo passus, qualia pro fide quam perniciosissimis\ninimicis debebat passus est Regulus? Quo modo\nse audebit extollere de uoluntaria paupertate Christianus, ut\nin huius uitae peregrinatione expeditior ambulet uiam, quae\nperducit ad patriam, ubi uerae diuitiae Deus ipse est, cum\naudiat uel legat Lucium Valerium, qui in suo defunctus est\nconsulatu, usque adeo fuisse pauperem, ut nummis a populo\nconlatis eius sepultura curaretur? audiat uel legat Quintium\nCincinnatum, cum quattuor iugera possideret et ea suis manibus\ncoleret, ab aratro esse adductum, ut dictator fieret,\n\n\n\n\n\n\nmaior utique honore quam consul, uictisque hostibus ingentem\ngloriam consecutum in eadem paupertate mansisse? Aut quid\nse magnum fecisse praedicabit, qui nullo praemio mundi\nhuius fuerit ab aeternae illius patriae societate seductus, cum\nFabricium didicerit tantis muneribus Pyrrhi, regis Epirotarum,\npromissa etiam quarta parte regni, a Romana ciuitate non\npotuisse deuelli ibique in sua paupertate priuatum manere\nmaluisse? Nam illud quod rem publicam, id est rem populi,\nrem patriae, rem communem, cum haberent opulentissimam\nadque ditissimam, sic ipsi in suis domibus pauperes erant,\nut quidam eorum, qui iam bis consul fuisset, ex illo senatu\nhominum pauperum pelleretur notatione censoria, quod decem\npondo argenti in uasis habere conpertus est; ita idem ipsi\npauperes erant, quorum triumphis publicum ditabatur aerarium:\nnonne omnes Christiani, qui excellentiore proposito diuitias\nsuas communes faciunt secundum id quod scriptum est\nin actibus apostolorum, ut distribuatur unicuique sicut cuique\nopus est, et nemo dicat aliquid proprium, sed sint illis omnia\ncommunia, intellegunt se nulla ob hoc uentilari oportere\niactantia, id faciendo pro obtinenda societate angelorum, cum\npaene tale aliquid illi fecerint pro conseruanda gloria Romanorum?\n\nHaec et alia, si qua huius modi reperiuntur in litteris eorum,\nquando sic innotescerent, quando tanta fama praedicarentur,\nnisi Romanum imperium longe lateque porrectum magnificis\nsuccessibus augeretur? Proinde per illud imperium tam latum\ntamque diuturnum uirorumque tantorum uirtutibus praeclarum\n\n\n\n\n\n\nadque gloriosum et illorum intentioni merces quam quaerebant\nest reddita, et nobis proposita necessariae commonitionis\nexempla, ut, si uirtutes, quarum istae utcumque sunt similes,\nquas isti pro ciuitatis terrenae gloriae tenuerunt, pro Dei\ngloriosissima ciuitate non tenuerimus, pudore pungamur; si\ntenuerimus, superbia non extollamur; quoniam, sicut dicit\napostolus, indignae sunt passiones huius temporis ad\nfuturam gloriam, quae reuelabitur in nobis. Ad humanam\nuero gloriam praesentisque temporis satis digna uita aestimabatur\nillorum. Unde etiam Iudaei, qui Christum occiderunt,\nreuelante testamento nouo quod in uetere uelatum fuit, ut\nnon pro terrenis et temporalibus beneficiis, quae diuina prouidentia\npermixte bonis malisque concedit, sed pro aeterna uita\nmuneribusque perpetuis et ipsius supernae ciuitatis societate\ncolatur Deus unus et uerus, rectissime istorum gloriae donati\nsunt, ut hi, qui qualibuscumque uirtutibus terrenam gloriam\nquaesiuerunt et adquisiuerunt, uincerent eos, qui magnis uitiis\ndatorem uerae gloriae et ciuitatis aeternae occiderunt adque\nrespuerunt.\nCAPUT XVIIII. Quo inter se differant cupiditas gloriae et cupiditas dominationis. Interest sane inter cupiditatem humanae gloriae et cupiditatem\ndominationis. Nam licet procliue sit, ut, qui humana\ngloria nimium delectatur, etiam dominari ardenter adfectet,\ntamen qui ueram licet humanarum laudum gloriam concupiscunt,\ndant operam bene iudicantibus non displicere. Sunt\nenim multa in moribus bona, de quibus multi bene iudicant,\n\n\n\n\n\n\nquamuis ea multi non habeant; per ea bona morum nituntur\nad gloriam et imperium uel dominationem, de quibus ait\nSallustius: \\'Sed ille uera uia nititur.) Quisquis autem sine\ncupiditate gloriae, qua ueretur homo bene iudicantibus displicere,\ndominari adque imperare desiderat, etiam per apertissima\nscelera quaerit plerumque obtinere quod diligit. Proinde qui\ngloriam concupiscit, aut uera uia nititur aut certe dolis adque\nfallaciis contendit, uolens bonus uideri esse, quod non est.\nEt ideo uirtutes habenti magna uirtus est contemnere gloriam,\nquia contemtus eius in conspectu Dei est, iudicio autem non\naperitur humano. Quidquid enim fecerit ad oculos hominum,\nquo gloriae contemtor appareat, ad maiorem laudem, hoc est\nad maiorem gloriam, facere si credatur, non est unde se suspicantium\nsensibus aliter esse, quam suspicantur, ostendat. Sed\nqui contemnit iudicia laudantium, contemnit etiam suspicantium\ntemeritatem, quorum tamen, si uere bonus est, non contemnit\nsalutem, quoniam tantae iustitiae est qui de spiritu\nDei uirtutes habet, ut etiam ipsos diligat inimicos, et ita\ndiligat, ut suos osores uel detractores uelit correctos habere\nconsortes non in terrena patria, sed superna; in laudatoribus\nautem suis, quamuis paruipendat quod eum laudant, non\ntamen paruipendit quod amant, nec eos uult fallere laudantes,\nne decipiat diligentes; ideoque instat ardenter, ut potius\nille laudetur, a quo habet homo quidquid in eo iure laudatur.\nQui autem gloriae contemtor dominationis est auidus,\nbestias superat siue crudelitatis uitiis siue luxuriae. Tales\n\n\n\n\n\n\nquidam Romani fuerunt. Non enim cura existimationis amissa\ndominationis cupiditate caruerunt. Multos tales fuisse prodit\nhistoria; sed huius uitii summitatem et quasi arcem quandam\nNero Caesar primus obtinuit, cuius fuit tanta luxuries, ut\nnihil ab eo putaretur uirile metuendum; tanta crudelitas, ut\nnihil molle habere crederetur, si nesciretur. Etiam talibus\ntamen dominandi potestas non datur nisi summi Dei prouidentia,\nquando res humanas iudicat talibus dominis dignas.\nAperta de hac re uox diuina est loquente Dei sapientia: Per\nme reges regnant et tyranni per me tenent terram.\nSed ne tyranni non pessimi adque inprobi reges, sed uetere\nnomine fortes dicti existimentur (unde ait Vergilius:\n\nPars mihi pacis erit dextram tetigisse tyranni):\n\napertissime alio loco de Deo dictum est: Quia regnare\nfacit hominem hypocritam propter peruersitatem populi.\nQuam ob rem, quamuis ut potui satis exposuerim qua\ncausa Deus unus uerus et iustus Romanos secundum quandam\nformam terrenae ciuitatis bonos adiuuerit ad tanti imperii\ngloriam consequendam: potest tamen et alia causa esse latentior\npropter diuersa merita generis humani, Deo magis nota\nquam nobis, dum illud constet inter omnes ueraciter pios,\nneminem sine uera pietate, id est ueri Dei uero cultu, ueram\nposse habere uirtutem, nec eam ueram esse, quando gloriae\nseruit humanae; eos tamen, qui ciues non sint ciuitatis aeternae,\nquae in sacris litteris nostris dicitur ciuitas Dei, utiliores esse\nterrenae ciuitati, quando habent uirtutem uel ipsam, quam si\nnec ipsam. Illi autem, qui uera pietate praediti bene uiuunt,\nsi habent scientiam regendi populos, nihil est felicius rebus\n\n\n\n\n\n\nhumanis, quam si Deo miserante habeant potestatem. Tales\nautem homines uirtutes suas, quantascumque in hac uita\npossunt habere, non tribuunt nisi gratiae Dei, quod eas uolentibus\ncredentibus petentibus dederit, simulque intellegunt.\nquantum sibi desit ad perfectionem iustitiae, qualis est in\nillorum sanctorum angelorum societate, cui se nituntur aptare.\nQuantumlibet autem laudetur adque praedicetur uirtus, quae\nsine uera pietate seruit hominum gloriae, nequaquam sanctorum\nexiguis initiis conparanda est, quorum spes posita est in gratia\net in misericordia ueri Dei.\nCAPUT XX. Tam turpiter seruire uirtutes humanae gloriae quam corporis uoluptati. Solent philosophi, qui finem boni humani in ipsa uirtute\nconstituunt, ad ingerendum pudorem quibusdam philosophis.\nqui uirtutes quidem probant, sed eas uoluptatis corporalis\nfine metiuntur et illam per se ipsam putant adpetendam.\nistas propter ipsam, tabulam quandam uerbis pingere, ubi\nuoluptas in sella regali quasi delicata quaedam regina considat,\neique uirtutes famulae subiciantur, obseruantes eius nutum,\nut faciant quod illa imperauerit, quae prudentiae iubeat, ut\nuigilanter inquirat, quo modo uoluptas regnet et salua sit;\niustitiae iubeat, ut praestet beneficia quae potest ad conparandas\namicitias corporalibus commodis necessarias, nulli faciat\niniuriam, ne offensis legibus uoluptas uiuere secura non possit;\nfortitudini iubeat. ut, si dolor corpori accesserit, qui non conpellat\nin mortem, teneat dominam suam, id est uoluptatem,\nfortiter in animi cogitatione, ut per pristinarum deliciarum\n\n\n\n\n\n\nsuarum recordationem mitiget praesentis doloris aculeos;\ntemperantiae iubeat, ut tantum capiat alimentorum etsi qua\ndelectant, ne per inmoderationem noxium aliquid ualetudinem\nturbet et uoluptas, quam etiam in corporis sanitate Epicurei\nmaximam ponunt, grauiter offendatur. Ita uirtutes cum tota\nsuae gloria dignitatis tamquam imperiosae cuidam et inhonestae\nmulierculae seruient uoluptati. Nihil hac pictura dicunt\nesse ignominiosius et deformius et quod minus ferre bonorum\npossit aspectus; et uerum dicunt. Sed non existimo satis debiti\ndecoris esse picturam, si etiam talis fingatur, ubi uirtutes\nhumanae gloriae seruiunt. Licet enim ipsa gloria delicata\nmulier non sit, inflata [tamen] est et multum inanitatis\nhabet. Unde non ei digne seruit soliditas quaedam firmitasque\nuirtutum, ut nihil prouideat prouidentia, nihil distribuat iustitia,\nnihil toleret fortitudo, nihil temperantia moderetur, nisi unde\nplaceatur hominibus et uentosae gloriae seruiatur. Nec illi se\nab ista foeditate defenderint, qui, cum aliena spernant iudicia\nuelut gloriae contemtores, sibi sapientes uidentur et sibi placent.\nNam eorum uirtus, si tamen ulla est, alio modo quodam\nhumanae subditur laudi; neque enim ipse, qui sibi placet,\nhomo non est. Qui autem uera pietate in Deum, quem diligit,\ncredit et sperat, plus intendit in ea, quibus sibi displicet,\nquam in ea, si qua in illo sunt, quae non tam ipsi quam\nueritati placent; neque id tribuit, unde iam potest placere,\nnisi eius misericordiae, cui metuit displicere; de his sanatis\ngratias agens, de illis sanandis preces fundens.\nCAPUT XXI. Romanum regnum a Deo uero esse dispositum, a quo est omnis potestas et cuius prouidentia reguntur uniuersa. Quae cum ita sint, non tribuamus dandi regni adque imperii\npotestatem nisi Deo uero, qui dat felicitatem in regno caelorum\nsolis piis; regnum uero terrenum et piis et inpiis.\nsicut ei placet, cui nihil iniuste placet. Quamuis enim aliquid\ndixerimus, quod apertum nobis esse uoluit: tamen multum\nest ad nos et ualde superat uires nostras hominum occulta\ndiscutere et liquido examine merita diiudicare regnorum. Ille\nigitur unus uerus Deus, qui nec iudicio nec adiutorio deserit\ngenus humanum, quando uoluit et quantum uoluit Romanis\nregnum dedit; qui dedit Assyriis, uel etiam Persis, a quibus\nsolos duos deos coli, unum bonum, alterum malum, continent\nlitterae istorum; ut taceam de populo Hebraeo, de quo iam\ndixi quantum satis uisum est, qui praeter unum Deum non\ncoluit et quando regnauit. Qui ergo Persis dedit segetes sine\ncultu deae Segetiae, qui alia dona terrarum sine cultu tot\ndeorum, quos isti rebus singulis singulos, uel etiam rebus\nsingulis plures praeposuerunt: ipse etiam regnum dedit sine\ncultu eorum, per quorum cultum se isti regnasse crediderunt.\nSic etiam hominibus: qui Mario, ipse Gaio Caesari; qui\nAugusto, ipse et Neroni; qui Vespasianis, uel patri uel filio,\nsuauissimis imperatoribus, ipse et Domitiano crudelissimo; et\nne per singulos ire necesse sit, qui Constantino Christiano,\nipse apostatae Iuliano, cuius egregiam indolem decepit amore\ndominandi sacrilega et detestanda curiositas, cuius uanis\ndeditus oraculis erat, quando fretus securitate uictoriae naues,\nquibus uictus necessarius portabatur, incendit; deinde feruide\n\n\n\n\ninstans inmodicis ausibus et mox mento temeritatis occisus\nin locis hostilibus egenum reliquit exercitum, ut aliter inde\nnon posset euadi, nisi contra illud auspicium dei Termini, de\nquo superiore libro diximus, Romani imperii termini mouerentur.\nCessit enim Terminus deus necessitati, qui non cesserat\nIoui. Haec plane Deus unus et uerus regit et gubernat, ut\nplacet; et si occultis causis, numquid iniustis?\nCAPUT XXII. Tempora exitusque bellorum ex Dei pendere iudicio. Sic etiam tempora ipsa bellorum, sicut in eius arbitrio est\niustoque iudicio et misericordia uel adterere uel consolari\ngenus humanum, ut alia citius, alia tardius finiantur. Bellum\npiratarum a Pompeio, bellum Punicum tertium ab Scipione\nincredibili celeritate et temporis breuitate confecta sunt. Bellum\nquoque fugitiuorum gladiatorum, quamuis multis Romanis\nducibus et duobus consulibus uictis Italiaque horribiliter contrita\nadque uastata, tertio tamen anno post multa consumta\nconsumtum est. Picentes, Marsi et Peligni, gentes non exterae,\nsed Italicae, post diuturnam et deuotissimam sub Romano\niugo seruitutem in libertatem caput erigere tentauerunt, iam\nmultis nationibus Romano imperio subiugatis deletaque Carthagine;\nin quo bello Italico Romanis saepissime uictis ubi\net duo consules perierunt et alii nobilissimi senatores, non\ndiuturno tamen tempore tractum est hoc malum; nam quintus\nannus ei finem dedit. Sed bellum Punicum secundum cum\nmaximis detrimentis et calamitate rei publicae per annos\n\n\n\n\n\n\n\n\n\n\ndecem et octo Romanas uires extenuauit et paene consumsit;\nduobus proeliis ferme septuaginta Romanorum milia ceciderunt.\nBellum Punicum primum per uiginti et tres annos peractum\nest; bellum Mithridaticum quadraginta. Ac ne quisquam arbitretur\nrudimenta Romanorum fuisse fortiora ad bella citius\nperagenda, superioribus temporibus multum in omni uirtute\nlaudatis bellum Samniticum annis tractum est ferme quinquaginta;\nin quo bello ita Romani uicti sunt, ut sub iugum\netiam mitterentur. Sed quia non diligebant gloriam propter\niustitiam, sed iustitiam propter gloriam diligere uidebantur,\npacem factam foedusque ruperunt. Haec ideo commemoro,\nquoniam multi praeteritarum rerum ignari, quidam etiam dissimulatores\nsuae scientiae, si temporibus Christianis aliquod\nbellum paulo diutius trahi uident, ilico in nostram religionem\nproteruissime insiliunt, exclamantes, quod, si ipsa non esset\net uetere ritu numina colerentur, iam Romana illa uirtute,\nquae adiuuante Marte et Bellona tanta celeriter bella confecit,\nid quoque celerrime finiretur. Recolant igitur qui legerunt,\nquam diuturna bella, quam uariis euentis, quam luctuosis\ncladibus a ueteribus sint gesta Romanis, sicut solet orbis\nterrarum uelut procellosissimum pelagus uaria talium malorum\ntempestate iactari, et quod nolunt aliquando fateantur, nec\ninsanis aduersus Deum linguis se interimant et decipiant\ninperitos.\nCAPUT XXIII. De bello, in quo Radagaisus rex Gothorum, daemonum cultor, uno die cum ingentibus copiis suis uictus est. Quod tamen nostra memoria recentissimo tempore Deus\nmirabiliter et misericorditer fecit, non cum gratiarum actione\n\n\n\n\ncommemorant, sed, quantum in ipsis est, omnium si- fieri\npotest hominum obliuione sepelire conantur; quod a nobis si\ntacebitur, similiter erimus ingrati. Cum Radagaisus, rex\nGothorum, agmine ingenti et inmani iam in Urbis uicinia\nconstitutus Romanis ceruicibus inmineret, uno die tanta celeritate\nsic uictus est, ut ne uno quidem non dicam extincto,\nsed uulnerato Romanorum multo amplius quam centum milium\nprosterneretur eius exercitus adque ipse mox captus poena\ndebita necaretur. Nam si ille tam inpius cum tantis et tam\ninpiis copiis Romam fuisset ingressus. cui pepercisset? quibus\nlocis martyrum honorem detulisset? in qua persona Deum\ntimeret? cuius non sanguinem fusum, cuius pudicitiam uellet\nintactam? Quas autem isti pro dis suis uoces haberent, quanta\ninsultatione iactarent, quod ille ideo uicisset, ideo tanta potuisset,\nquia cottidianis sacrificiis placabat adque inuitabat\ndeos, quod Romanos facere Christiana religio non sinebat?\nNam propinquante iam illo his locis, ubi nutu summae maiestatis\nobpressus est, cum eius fama ubique crebresceret, nobis\naput Carthaginem dicebatur, hoc credere spargere iactare paganos,\nquod ille dis amicis protegentibus et opitulantibus,\nquibus immolare cottidie ferebatur, uinci omnino non posset\nab eis, qui talia dis Bomanis sacra non facerent nec fieri a\nquoquam permitterent. Et non agunt miseri gratias tantae\nmisericordiae Dei, qui cum. statuisset inruptione barbarica\n\n\n\n\n\n\ngrauiora <pati> dignos mores hominum castigare, indignationem\nsuam tanta mansuetudine temperauit, ut illum primo\nfaceret mirabiliter uinci, ne ad infirmorum animos euertendos\ngloria daretur daemonibus, quibus eum supplicare constabat;\ndeinde ab his barbaris Roma caperetur, qui contra omnem\nconsuetudinem gestorum ante bellorum ad loca sancta confugientes\nChristianae religionis reuerentia tuerentur ipsisque\ndaemonibus adque inpiorum sacrificiorum ritibus, de quibus\nille praesumserat, sic aduersarentur nomine Christiano, ut\nlonge atrocius bellum cum eis quam cum hominibus gerere\nuiderentur; ita uerus dominus gubernatorque rerum et Romanos\ncum misericordia flagellauit, et tam incredibiliter uictis\nsupplicatoribus daemonum nec saluti rerum praesentium necessaria\nesse sacrificia illa monstrauit, ut ab his qui non peruicaciter\ncaciter contendunt, sed prudenter adtendunt, nec propter\npraesentes necessitates uera religio deseratur, et magis aeternae\nuitae fidelissima expectatione teneatur.\nCAPUT XXIIII. Quae sit Christianorum imperatorum et quam uera felicitas. Neque enim nos Christianos quosdam imperatores ideo\nfelices dicimus, quia uel diutius imperarunt uel imperantes\nfilios morte placida reliquerunt, uel hostes rei publicae domuerunt\nuel inimicos ciues aduersus se insurgentes et cauere\nobprimere potuerunt. Haec et alia uitae huius aerumnosae\nuel munera uel solacia quidam etiam cultores daemonum\n\n\n\n\naccipere meruerunt, qui non pertinent ad regnum Dei, quo\npertinent isti; et hoc ipsius misericordia factum est, ne ab\nillo ista qui in eum crederent uelut summa bona desiderarent.\nSed felices eos dicimus, si iuste imperant, si inter linguas\nsublimiter honorantium et obsequia nimis humiliter salutantium\nnon extolluntur, et se homines esse meminerunt; si\nsuam potestatem ad Dei cultum maxime dilatandum maiestati\neius famulam faciunt; si Deum timent diligunt colunt; si\nplus amant illud regnum, ubi non timent habere consortes;\nsi tardius uindicant, facile ignoscunt; si eandem uindictam pro\nnecessitate regendae tuendaeque rei publicae, non pro saturandis\ninimicitiarum odiis exerunt; si eandem ueniam non ad inpunitatem\niniquitatis, sed ad spem correctionis indulgent; si, quod\naspere coguntur plerumque decernere, misericordiae lenitate\net beneficiorum largitate conpensant; si luxuria tanto eis est\ncastigatior, quanto posset esse liberior; si malunt cupiditatibus\nprauis quam quibuslibet gentibus imperare et si haec omnia\nfaciunt non propter ardorem inanis gloriae, sed propter caritatem\nfelicitatis aeternae; si pro suis peccatis humilitatis et miserationis\net orationis sacrificium Deo suo uero immolare non\nneglegunt. Tales Christianos imperatores dicimus esse felices\ninterim spe, postea re ipsa futuros, cum id quod expectamus\naduenerit.\nCAPUT XXV. De prosperitatibus, quas Constantino imperatori Christiano Deus contulit. Nam bonus Deus, ne homines, qui eum crederent propter\naeternam uitam colendum, has sublimitates et regna terrena\nexistimarent posse neminem consequi, nisi daemonibus supplicet,\nquod hi spiritus in talibus multum ualerent, Constantinum\nimperatorem non supplicantem daemonibus, sed ipsum\nuerum Deum colentem tantis terrenis inpleuit muneribus,\nquanta optare nullus auderet; cui etiam condere ciuitatem\nRomano imperio sociam, uelut ipsius Romae -filiam, sed sine\naliquo daemonum templo simulacroque concessit. Diu imperauit,\nuniuersum orbem Romanum unus Augustus tenuit et\ndefendit; in administrandis et gerendis bellis uictoriosissimus\nfuit, in tyrannis obprimendis per omnia prosperatus est;\ngrandaeuus aegritudine et senectute defunctus est, filios imperantes\nreliquit. Sed rursus ne imperator quisquam ideo\nChristianus esset, ut felicitatem Constantini mereretur, cum\npropter uitam aeternam quisque debeat esse Christianus:\nIouianum multo citius quam Iulianum abstulit; Gratianum\nferro tyrannico permisit interimi, longe quidem mitius quam\nmagnum Pompeium colentem uelut Romanos deos. Nam ille\nuindicari a Catone non potuit, quem ciuilis belli quodam modo\nheredem reliquerat; iste autem, quamuis piae animae solacia\ntalia non requirant, a Theodosio uindicatus est; quem regni\nparticipem fecerat, cum paruulum haberet et fratrem, auidior\nfidae societatis quam nimiae potestatis.\nCAPUT XXVI. De fide ac pietate Theodosii Augusti. Unde et ille non solum uiuo seruauit quam debebat fidem,_\nuerum etiam post eius mortem pulsum ab eius interfectore\nMaximo Valentinianum eius paruulum fratrem in sui partes\nimperii tamquam Christianus excepit pupillum, paterno custodiuit\nadfectu, quem destitutum omnibus opibus nullo negotio\nposset auferre, si latius regnandi cupiditate magis quam\nbenefaciendi caritate flagraret; unde potius eum seruata eius\nimperatoria dignitate susceptum ipsa humanitate et gratia\nconsolatus est. Deinde cum Maximum terribilem faceret ille\nsuccessus, hic in angustiis curarum suarum non est lapsus\nad curiositates sacrilegas adque inlicitas, sed ad Iohannem in\nAegypti eremo constitutum, quem Dei seruum prophetandi\nspiritu praeditum fama crebrescente didicerat, misit adque ab\neo nuntium uictoriae certissimum accepit. Mox tyranni Maximi\nextinctor Valentinianum puerum imperii sui partibus, unde\nfugatus fuerat, cum misericordissima ueneratione restituit,\neoque siue per insidias siue quo alio pacto uel casu proxime\nextincto alium tyrannum Eugenium, qui in illius imperatoris\nlocum non legitime fuerat subrogatus, accepto rursus prophetico\nresponso fide certus obpressit, contra cuius robustissimum\nexercitum magis orando quam feriendo pugnauit.\nMilites nobis qui aderant rettulerunt extorta sibi esse de\nmanibus quaecumque iaculabantur, cum a Theodosii partibus\nin aduersarios uehemens uentus iret et non solum quaecumque\nin eos iaciebantur concitatissime raperet, uerum etiam\n\n\n\n\nipsorum tela in eorum corpora retorqueret. Unde et poeta\nClaudianus, quamuis a Christi nomine alienus, in eius tamen\nlaudibus dixit:\n\nO nimium dilecte Deo, cui â€” militat aether,Et coniurati ueniunt ad classica uenti!\n\nVictor autem, sicut crediderat et praedixerat, Iouis simulacra,\nquae aduersus eum fuerant nescio quibus ritibus uelut consecrata\net in Alpibus constituta, deposuit, eorumque fulmina,\nquod aurea fuissent, iocantibus (quod illa laetitia permittebat)\ncursoribus et se ab eis fulminari uelle dicentibus hilariter benigneque\ndonauit. Inimicorum suorum filios, quos, non ipsius iussu,\nbelli abstulerat impetus, etiam nondum Christianos ad ecclesiam\nconfugientes, Christianos hac occasione fieri uoluit et Christiana\ncaritate dilexit, nec priuauit rebus et auxit honoribus. In neminem\npost uictoriam priuatas inimicitias ualere permisit. Bella\nciuilia non sicut Cinna et Marius et Sylla et alii tales nec finita\nfinire uoluerunt, sed magis doluit exorta quam cuiquam nocere\nuoluit terminata. Inter haec omnia ex ipso initio imperii sui\nnon quieuit iustissimis et misericordissimis legibus aduersus\ninpios laboranti ecclesiae subuenire, quam Valens haereticus\nfauens Arianis uehementer adflixerat; cuius ecclesiae se membrum\nesse magis quam in terris regnare gaudebat. Simulacra\ngentilium ubique euertenda praecepit, satis intellegens nec\nterrena munera in daemoniorum, sed in Dei ueri esse posita\n\n\n\n\n\n\npotestate. Quid autem fuit eius religiosa humilitate mirabilius,\nquando in Thessalonicensium grauissimum scelus, cui iam\nepiscopis intercedentibus promiserat indulgentiam, tumultu\nquorundam, qui ei cohaerebant, uindicare conpulsus est et\necclesiastica cohercitus disciplina sic egit paenitentiam, ut\n\\'imperatoriam celsitudinem pro illo populus orans magis fleret\nuidendo prostratam, quam peccando timeret iratam? Haec ille\nsecum et si qua similia, quae commemorare longum est,\nbona opera tulit ex isto temporali uapore cuiuslibet culminis\net sublimitatis humanae; quorum operum merces est aeterna\nfelicitas, cuius dator est Deus solis ueraciter piis. Cetera uero\nuitae huius uel fastigia uel subsidia, sicut ipsum mundum\nlucem auras, terras aquas fructus ipsiusque hominis animam\ncorpus, sensus mentem uitam, bonis malisque largitur; in\nquibus est etiam quaelibet imperii magnitudo, quam pro\ntemporum gubernatione dispensat.\n\nProinde iam etiam illis respondendum esse uideo, qui manifestissimis\ndocumentis, quibus ostenditur, quod ad ista temporalia,\nquae sola stulti habere concupiscunt, nihil deorum\nfalsorum numerositas prosit, confutati adque conuicti conantur\nadserere non propter uitae praesentis utilitatem, sed propter\neam, quae post mortem futura est, colendos deos. Nam istis,\nqui propter amicitias mundi huius uolunt uana colere et non\nse permitti puerilibus sensibus conqueruntur, his quinque\nlibris satis arbitror esse responsum. Quorum tres priores cum\nedidissem et in multorum manibus esse coepissent, audiui\nquosdam nescio quam aduersus eos responsionem scribendo\npraeparare. Deinde ad me perlatum est, quod iam scripserint,\nsed tempus quaerant, quo sine periculo possint edere. Quos\nadmoneo, non optent quod eis non expedit. Facile est enim\ncuiquam uideri respondisse, qui tacere noluerit. Aut quid est\n\n\n\n\nloquacius uanitate? quae non ideo potest quod ueritas, quia,\nsi uoluerit, etiam plus potest clamare quam ueritas. Sed\nconsiderent omnia diligenter, et si forte sine studio partium\niudicantes talia esse perspexerint, quae potius exagitari quam\nconuelli possint garrulitate inpudentissima et quasi satyrica\nuel mimica leuitate, cohibeant suas nugas et potius a prudentibus\nemendari quam laudari ab inpudentibus eligant. Nam\nsi non ad libertatem uera dicendi, sed ad licentiam maledicendi\ntempus expectant, absit ut eis eueniat quod ait Tullius\nde quodam, qui peccandi licentia felix appellabatur:s o miserum,\ncui peccare licebat! Unde quisquis est, qui maledicendi\nlicentia felicem se putat, multo erit felicior, si hoc illi omnino\nnon liceat, cum possit deposita inanitate iactantiae etiam isto\ntempore tamquam studio consulendi quidquid uoluerit contradicere\net, quantum possunt, ab eis quos consulit amica disputatione\nhoneste grauiter libere quod oportet audire.\nCAPUT I. De his, qui dicunt deos a se non propter praesentem uitam coli, sed propter aeternam. Nunc ergo quoniam deinceps, ut promissus ordo expetit,\netiam hi refellendi et docendi sunt, qui non propter istam\nuitam, sed propter illam, quae post mortem futura est, deos\ngentium, quos Christiana religio destruit, colendos esse contendunt:\nplacet a ueridico oraculo sancti psalmi sumere\n\n\n\n\nexordium disputationis meae: Beatus, cuius est Dominus\nDeus spes ipsius et non respexit in uanitates et\ninsanias mendaces. Verum tamen in omnibus uanitatibus\ninsaniisque mendacibus longe tolerabilius philosophi audiendi\nsunt, quibus displicuerunt istae opiniones erroresque populorum.\nqui populi constituerunt simulacra numinibus multaque de\nhis, quos deos inmortales uocant, falsa adque indigna siue\nfinxerunt siue ficta crediderunt. et credita eorum cultui sacrorumque\nritibus miscuerunt. Cum his hominibus, qui, etsi non\nlibere praedicando, saltem utcumque in disputationibus mussitando,\ntalia se inprobare testati sunt, non usque adeo inconuenienter\nquaestio ista tractatur: utrum non unum Deum,\nqui fecit omnem spiritalem corporalemque creaturam, propter\nuitam, quae post mortem futura est, coli oporteat, sed multos\ndeos, quos ab illo uno factos et sublimiter conlocatos quidam\neorundem philosophorum ceteris excellentiores nobilioresque\nsenserunt.\n\nCeterum quis ferat dici adque contendi deos illos, quorum\nin quarto libro quosdam commemoraui, quibus singulis singula\nrerum exiguarum distribuuntur officia, uitam aeternam cuique\npraestare? An uero peritissimi illi et acutissimi uiri, qui se\npro magno beneficio conscripta docuisse gloriantur, ut sciretur\nquare cuique deo supplicandum esset, quid a quoque esset\npetendum, ne absurditate turpissima, qualis ioculariter in\nmimo fieri solet, peteretur a Libero aqua, a Lymphis uinum,\nauctores erunt cuipiam hominum dis inmortalibus supplicanti,\nut, cum a Lymphis petierit uinum eique responderint: Nos\n\n\n\n\n\n\naquam habemus, hoc a Libero. pete, possit recte dicere: Si\nuinum non habetis, saltem date mihi uitam aeternam? Quid\nhac absurditate monstruosius? Nonne illae cachinnantes (solent\nenim esse ad risum faciles), si non adfectent fallere ut daemones,\nsupplici respondebunt:s o homo, putasne in potestate\nnos habere uitam, quas audis non habere uel uitem? Inpudentissimae\nigitur stultitiae est uitam aeternam a talibus dis\npetere uel sperare, qui uitae huius aerumnosissimae adque\nbreuissimae et si qua ad eam pertinent adminiculandam adque\nfulciendam ita singulas particulas tueri adseruntur, ut, si id,\nquod sub alterius tutela ac potestate est, petatur ab altero,\ntam sit inconueniens et absurdum, ut mimicae scurrilitati\nuideatur esse simillimum. Quod cum fit a scientibus mimis,\ndigne ridentur in theatro; cum uero a nescientibus stultis,\ndignius inridentur in mundo. Cui ergo deo uel deae propter\nquid supplicaretur, quantum ad illos deos adtinet quos instituerunt\nciuitates, a doctis sollerter inuentum memoriaeque\nmandatum est: quid a Libero, uerbi gratia, quid a Lymphis,\nquid a Vulcano ac sic a ceteris, quos partim commemoraui\nin quarto libro, partim praetereundos putaui. Porro si a Cerere\nuinum, a Libero panem, a Vulcano aquam, a Lymphis ignem\npetere erroris est: quanto maioris deliramenti esse intellegi\ndebet, si cuiquam istorum pro uita supplicetur aeterna!\n\nQuam ob rem si, cum de regno terreno quaereremus, quosnam\nillud deos uel deas hominibus credendum esset posse\nconferre, discussis omnibus longe alienum a ueritate monstratum\nest a quoquam istorum multorum numinum adque falsorum\n\n\n\n\n\n\nsaltem regna terrena existimare constitui: nonne insanissimae\ninpietatis est, si aeterna uita, quae terrenis omnibus regnis\nsine ulla dubitatione uel conparatione praeferenda est, ab\nistorum quoquam dari cuiquam posse credatur? Neque enim\npropterea di tales uel terrenum regnum dare non posse uisi\nsunt, quia illi magni et excelsi sunt, hoc quiddam paruum\net abiectum, quod non dignarentur in tanta sublimitate curare;\nsed quantumlibet consideratione fragilitatis humanae caducos\napices terreni regni merito quisque contemnat, illi di tales\napparuerunt, ut indignissimi uiderentur, quibus danda adque\nseruanda deberent uel ista committi. Ac per hoc, si (ut\nsuperiora proximis duobus libris pertractata docuerunt) nullus\ndeus ex illa turba uel quasi plebeiorum uel quasi procerum\ndeorum idoneus est regna mortalia mortalibus dare, quanto\nminus potest inmortales ex mortalibus facere!\n\n\n- Huc accedit, quia, si iam cum illis agimus, qui non propter\nistam, sed propter uitam quae post mortem futura est existimant\ncolendos deos, iam nec propter illa saltem, quae deorum\ntalium potestati tamquam dispertita et propria non ratione\nueritatis, sed uanitatis opinione tribuuntur, omnino colendi\nsunt, sicut credunt hi, qui cultum eorum uitae huius mortalis\nutilitatibus necessarium esse contendunt; contra quos\niam quinque praecedentibus uoluminibus satis, quantum potui,\ndisputaui. Quae cum ita sint, si eorum, qui colerent\ndeam Iuuentatem, aetas ipsa floreret insignius, contemtores\nautem eius uel intra annos occumberent iuuentutis, uel in\nea tamquam senili torpore frigescerent; si malas cultorum\nsuorum speciosius et festiuius Fortuna barbata uestiret, a\nquibus autem sperneretur, glabros aut male barbatos\n\n\n\n\nuideremus: etiam sic rectissime diceremus huc usque istas deas\nsingulas posse, suis officiis quodam modo limitatas, ac per\nhoc nec a Iuuentate oportere peti uitam aeternam, quae non\ndaret barbam, nec a Fortuna barbata boni aliquid post hanc\nuitam esse sperandum, cuius in hac uita potestas nulla esset,\nut eandem saltem aetatem, quae barba induitur, ipsa praestaret.\nNunc uero cum earum cultus nec propter ista ipsa, quae\nputant eis subdita, sit necessarius, quia et multi colentes\nIuuentatem deam minime in illa aetate uiguerunt, et multi\nnon eam colentes gaudent robore iuuentutis, itemque multi\nFortunae barbatae supplices ad nullam uel deformem barbam\nperuenire potuerunt, et si qui eam pro barba inpetranda\nuenerantur, a barbatis eius contemtoribus inridentur: itane\ndesipit cor humanum, ut, quorum deorum cultum propter ista\nipsa temporalia et cito praetereuntia munera, quibus singulis\nsinguli praeesse perhibentur, inanem ludibriosumque cognoscit,\npropter uitam aeternam credat esse fructuosum? Hanc dare\nillos posse nec hi dicere ausi sunt, qui eis, ut ab insipientibus\npopulis colerentur, ista opera temporalia, quoniam nimis multos\nputarunt, ne quisquam eorum sederet otiosus, minutatim\ndiuisa tribuerunt.\nCAPUT II. Quid Varronem de dis gentium sensisse credendum sit. quorum talia et genera et sacra detexit, ut reuerentius cum eis ageret, si de illis omnino reticeret. Quis Marco Varrone curiosius ista quaesiuit? quis inuenit\ndoctius? quis considerauit adtentius? quis distinxit acutius?\n\n\n\n\nquis diligentius pleniusque conscripsit? Qui tametsi minus\nest suauis eloquio, doctrina tamen adque sententiis ita refertus\nest, ut in omni eruditione, quam nos saecularem, illi autem\nliberalem uocant, studiosum rerum tantum iste doceat, quantum\nstudiosum -uerborum Cicero delectat. Denique et ipse [Tullius]\nhuic tale testimonium perhibet, ut in libris Academicis dicat\neam, quae ibi uersatur, disputationem se habuisse cum Marco\nVarrone, (homine, inquit, omnium facile acutissimo et sine\nulla dubitatione doctissimo). Non ait \\'eloquentissimo\\' uel\n(facundissimo), quoniam re uera in hac facultate multum inpar\nest; sed \\'omnium, inquit, facile acutissimo), et in eis libris.\nid est Academicis, ubi cuncta dubitanda esse contendit, addidit\n\\'sine ulla dubitatione doctissimo\\'. Profecto de hac re sic erat\ncertus, ut auferret dubitationem, quam solet in omnibus adhibere,\ntamquam de hoc uno etiam pro Academicorum dubitatione\ndisputaturus se Academicum fuisset oblitus. In primo\nautem libro cum eiusdem Varronis litteraria opera praedicaret:\n\\'Nos, inquit, in nostra urbe peregrinantes errantesque tamquam\nhospites tui libri quasi domum reduxerunt, ut possemus\naliquando qui et ubi essemus agnoscere. Tu aetatem patriae,\ntu descriptiones temporum, tu sacrorum iura. tu sacerdotum,\ntu domesticam, tu publicam disciplinam, tu sedem regionum\nlocorum, tu omnium diuinarum humanarumque rerum nomina\ngenera, officia causas aperuisti.\\' Iste igitur uir tam insignis excellentisque\nperitiae et, quod de illo etiam Terentianus elegantissimo\nuel\\'siculo breuiter ait:\n\nVir doctissimus undecumque Varro,\n\n\n\n\n\n\n\n\nqui tam multa legit, ut aliquid ei scribere uacuisse miremur;\ntam multa scripsit, quam multa uix quemquam legere potuisse\ncredamus: iste, inquam, uir tantus ingenio tantusque doctrina,\nsi rerum uelut diuinarum, de quibus scribit, obpugnator esset\nadque destructor easque non ad religionem, sed ad superstitionem\ndiceret pertinere, nescio utrum tam multa in eis\nridenda contemnenda detestanda conscriberet. Cum uero deos\neosdem ita coluerit colendosque censuerit, ut in eo ipso opere\nlitterarum suarum dicat se timere ne pereant, non incursu\nhostili, sed ciuium neglegentia, de qua illos uelut ruina\nliberari a se dicit et in memoria bonorum per eius modi\nlibros recondi adque seruari utiliore cura, quam qua Metellus\nde incendio sacra Vestalia et Aeneas de Troiano excidio\npenates liberasse praedicatur; et tamen ea legenda saeculis\nprodit, quae a sapientibus et insipientibus merito abicienda et\nueritati religionis inimicissima iudicentur: quid existimare debemus\nnisi hominem acerrimum ac peritissimum, non tamen\nsancto Spiritu liberum, obpressum fuisse suae ciuitatis consuetudine\nac legibus, et tamen ea quibus mouebatur sub specie\ncommendandae religionis tacere noluisse.\nCAPUT III. Quae sit partitio Varronis librorum suorum, quos de antiquitatibus rerum humanarum diuinarumque conposuit. Quadraginta et unum libros scripsit antiquitatum; hos in\nres humanas diuinasque diuisit, rebus humanis uiginti quinque,\n\n\n\n\n\n\n\n\ndiuinis sedecim tribuit, istam secutus in ea partitione rationem,\nut rerum humanarum libros senos quattuor partibus daret.\nIntendit enim qui agant, ubi agant, quando agant, quid agant.\nIn sex itaque primis de hominibus scripsit, in secundis sex\nde locis, sex tertios de temporibus, sex quartos eosdemque\npostremos de rebus absoluit. Quater autem seni uiginti et\nquattuor fiunt. Sed unum singularem, qui communiter prius\nde omnibus loqueretur, in capite posuit. In diuinis identidem\nrebus eadem ab illo diuisionis forma seruata est, quantum\nadtinet ad ea, quae dis exhibenda sunt. Exhibentur enim ab\nhominibus in locis et temporibus sacra. Haec quattuor, quae\ndixi, libris conplexus est ternis: nam tres priores de hominibus\nscripsit, sequentes de locis, tertios de temporibus, quartos de\nsacris, etiam hic, qui exhibeant, ubi exhibeant, quando exhibeant,\nquid exhibeant, subtilissima distinctione commendans. Sed quia\noportebat dicere et maxime id expectabatur, quibus exhibeant,\nde ipsis quoque dis tres conscripsit extremos, ut quinquies\nterni quindecim fierent. Sunt autem omnes, ut diximus, sedecim,\nquia et istorum exordio unum singularem, qui prius de\nomnibus loqueretur, adposuit. Quo absoluto consequenter ex\nilla quinquepertita distributione tres praecedentes, qui ad\nhomines pertinent, ita subdiuisit, ut primus sit de pontificibus,\nsecundus de auguribus, tertius de quindecimuiris sacrorum;\nsecundos tres ad loca pertinentes, ita ut in uno eorum de\nsacellis, altero de sacris aedibus diceret, tertio de locis\nreligiosis; tres porro, qui istos sequuntur et ad tempora\n\n\n\n\npertinent, id est ad dies festos, ita ut unum eorum faceret\nde feriis, alterum de ludis circensibus, de scaenicis tertium;\nquartorum trium ad sacra pertinentium uni dedit consecrationes,\nalteri sacra priuata, ultimo publica. Hanc uelut pompam\nobsequiorum in tribus, qui restant, di ipsi sequuntur extremi,\nquibus iste uniuersus cultus inpensus est: in primo di certi,\nin secundo incerti, in tertio cunctorum nouissimo di praecipui\nadque selecti.\nCAPUT IIII. Quod ex disputatione Varronis aput cultores deorum antiquiores res humanae quam diuinae reperiantur. In hac tota serie pulcherrimae ac subtilissimae distributionis\net distinctionis uitam aeternam frustra quaeri et sperari inpudentissime\nuel optari, ex his, quae iam diximus et quae\ndeinceps dicenda sunt, cuiuis hominum, qui corde obstinato\nsibi non fuerit inimicus, facillime apparet. Vel hominum enim\nsunt ista instituta uel daemonum, non quales uocant illi\ndaemones bonos, sed, ut loquar apertius, inmundorum spirituum\net sine controuersia malignorum, qui noxias opiniones,\nquibus anima humana magis magisque uanescat et incommutabili\naeternaeque ueritati coaptari adque inhaerere non possit,\ninuidentia mirabili et occulte inserunt cogitationibus inpiorum\net aperte aliquando ingerunt sensibus et qua possunt fallaci\nadtestatione confirmant. Iste ipse Varro propterea se prius\nde rebus humanis, de diuinis autem postea scripsisse testatur,\nquod prius extiterint ciuitates, deinde ab eis haec instituta\nsint. Vera autem religio non a terrena aliqua ciuitate instituta\n\n\n\n\n\n\nest, sed plane caelestem ipsa instituit ciuitatem. Eam uero\ninspirat et docet uerus Deus, dator uitae aeternae, ueris cultoribus\nsuis.\n\nVarronis igitur confitentis ideo se prius de rebus humanis\nscripsisse, postea de diuinis, quia diuinae istae ab hominibus\ninstitutae sunt, haec ratio est: \\'Sicut prior est, inquit, pictor\nquam tabula picta, prior faber quam aedificium: ita priores\nsunt ciuitates quam ea, quae a ciuitatibus instituta sunt).\nDicit autem prius se scripturum fuisse de dis, postea de\nhominibus, si de omni natura deorum scriberet, quasi hic\nde aliqua scribat et non de omni, aut uero etiam aliqua,\nlicet non omnis, deorum natura non prior debeat esse quam\nhominum. Quid, quod in illis tribus nouissimis libris deos\ncertos et incertos et selectos diligenter explicans nullam deorum\nnaturam praetermittere uidetur? Quid est ergo, quod ait: (Si de\nomni natura deorum et hominum scriberemus, prius diuina absoluissemus,\nquam humana adtigissemus\\'? Aut enim de omni\nnatura deorum scribit, aut de aliqua, aut omnino de nulla.\nSi de omni, praeponenda utique est rebus humanis; si de\naliqua, quur non etiam ipsa res praecedat humanas? An indigna\nest praeferri etiam uniuersae naturae hominum pars\naliqua deorum? Quod si multum est, ut aliqua pars diuina\npraeponatur uniuersis rebus humanis, saltem digna est uel\nRomanis. Rerum quippe humanarum libros, non quantum ad\norbem terrarum, sed quantum ad solam Romam pertinet,\nscripsit, quos tamen rerum diuinarum libris se dixit scribendi\nordine merito praetulisse, sicut pictorem tabulae pictae, sicut\nfabrum aedificio, apertissime confitens, quod etiam istae res\n\n\n\n\ndiuinae, sicut pictura, sicut structura, ab hominibus institutae\nsint. Restat ut de nulla deorum natura scripsisse intellegatur,\nneque hoc aperte dicere uoluisse, sed intellegentibus reliquisse.\nUbi enim dicitur \\'non omnis, usitate quidem intellegitur aliqua;\nsed potest intellegi et \\'nulla\\', quoniam quae nulla est nec\nomnis nec aliqua est. Nam, ut ipse dicit, si omnis esset\nnatura deorum, de qua scriberet, scribendi ordine rebus\nhumanis praeponenda esset; ut autem et ipso tacente ueritas\nclamat, praeponenda esset certe rebus Romanis, etiamsi non\nomnis, sed saltem aliqua esset: recte autem postponitur;\nergo nulla est. Non itaque rebus diuinis anteferre uoluit res\nhumanas, sed rebus ueris noluit anteferre res falsas. In his\nenim, quae scripsit de rebus humanis, secutus est historiam\nrerum gestarum; quae autem de his, quas diuinas uocat, quid\nnisi opiniones rerum uanarum? Hoc est nimirum, quod uoluit\nsubtili significatione monstrare, non solum scribens de his\nposterius quam de illis, sed etiam rationem reddens quur id\nfecerit. Quam si tacuisset, aliter hoc factum eius ab aliis fortasse\ndefenderetur. In ea uero ipsa ratione, quam reddidit,\nnec aliis quidquam reliquit pro arbitrio suspicari et satis probauit\nhomines se praeposuisse institutis hominum, non naturam\nhominum naturae deorum. Ita se libros rerum diuinarum non\nde ueritate quae pertinet ad naturam, sed de falsitate quae\npertinet ad errorem scripsisse confessus est. Quod apertius\nalibi posuit, sicut in quarto libro commemoraui, ex naturae\nformula se scripturum fuisse, si nouam ipse conderet ciuitatem;\nquia uero iam ueterem inuenerat, non se potuisse nisi eius\nconsuetudinem sequi.\nCAPUT V. De tribus generibus theologiae secundum Varronem, id est uno fabuloso, altero naturali tertioque ciuili. Deinde illud quale est, quod tria genera theologiae dicit\nesse, id est rationis quae de dis explicatur, eorumque unum\nmythicon [appellari], alterum physicon, tertium ciuile? Latine\nsi usus admitteret, genus, quod primum posuit, fabulare\nappellaremus; sed fabulosum dicamus; a fabulis enim mythicon\ndictum est, quoniam Î¼Ï…ÌƒÏ‘Î¿Ï‚ Graece fabula dicitur. Secundum\nautem ut naturale dicatur, iam et consuetudo locutionis admittit.\nTertium etiam ipse Latine enuntiauit, quod ciuile\nappellatur. Deinde ait: \\'Mythicon appellant, quo maxime\nutuntur poetae; physicon, quo philosophi; ciuile, quo populi.\nPrimum, inquit, quod dixi, in eo sunt multa contra dignitatem\net naturam inmortalium ficta. In hoc enim est, ut deus alius\nei capite, alius ex femore sit, alius ex guttis sanguinis natus:\nin hoc, ut di furati sint, ut adulterarint, ut seruierint homini;\ndenique in hoc omnia dis adtribuuntur, quae non modo in\nhominem, sed etiam quae in contemtissimum hominem cadere\npossunt\\'. Hic certe ubi potuit, ubi ausus est, ubi inpunitum\nputauit, quanta mendacissimis fabulis naturae deorum fieret\niniuria, sine caligine ullius ambiguitatis expressit. Loquebatur\nenim non de naturali theologia, non de ciuili, sed de fabulosa,\nquam libere a se putauit esse culpandam.\n\n\nVideamus quid de altera dicat. \\'Secundum genus est, inquit,\nquod demonstraui, de quo multos libros philosophi reliquerunt;\n\n\n\n\nin quibus est, di qui sint, ubi, quod genus, quale; a quodam\ntempore an a sempiterno fuerint di; ex igni sint, ut credit\nHeraclitus, an ex numeris, ut Pythagoras, an ex atomis, ut\nait Epicurus. Sic alia, quae facilius intra parietes in schola\nquam extra in foro ferre possunt aures). Nihil in hoc genere\nculpauit, quod physicon uocant et ad philosophos pertinet,\ntantum quod eorum inter se controuersias commemorauit,\nper quos facta est dissidentium multitudo sectarum. Remouit\ntamen hoc genus a foro, id est a populis; scholis uero et\nparietibus clausit. Illud autem primum mendacissimum adque\nturpissimum a ciuitatibus non remouit.s o religiosas aures\npopulares adque in his etiam Romanas! Quod de dis inmortalibus\nphilosophi disputant, ferre non possunt; quod uero\npoetae canunt et histriones agunt, quia contra dignitatem ac\nnaturam inmortalium ficta sunt, quia non modo in hominem,\nsed etiam in contemtissimum hominem cadere possunt, non\nsolum ferunt, sed etiam libenter audiunt. Neque id tantum,\nsed dis quoque ipsis haec placere et per haec eos placandos\nesse decernunt.\n\nDixerit aliquis: Haec duo genera mythicon et physicon, id\nest fabulosum adque naturale, discernamus ab hoc ciuili, de\nquo nunc agitur, unde illa et ipse discreuit, iamque ipsum\nciuile uideamus qualiter explicet. Video quidem, quur debeat\ndiscerni fabulosum: quia falsum, quia turpe, quia indignum\nest. Naturale autem a ciuili uelle discernere quid est aliud\nquam etiam ipsum ciuile fateri esse mendosum? Si enim illud\nnaturale est, quid habet reprehensionis, ut excludatur? Si autem\nhoc quod ciuile dicitur naturale non est, quid habet meriti,\nut admittatur? Haec nempe illa causa est, quare prius scripserit\nde rebus humanis, posterius de diuinis, quoniam in diuinis\n\n\n\n\nrebus non naturam, sed hominum instituta secutus est. Intueamur\nsane et ciuilem theologian. \\'Tertium genus est, inquit,\nquod in urbibus ciues, maxime sacerdotes, nosse adque administrare\ndebent. In quo est, quos deos publice, <quae>\nsacra ac sacrificia colere et facere quemque par sit\\' Adhuc\nquod sequitur adtendamus. Trima, inquit, theologia maxime\nadcommodata est ad theatrum, secunda ad mundum, tertia ad\nurbem\\'. Quis non uideat, cui palmam dederit? Utique secundae,\nquam supra dixit esse philosophorum. Hanc enim pertinere\ntestatur ad mundum, quo isti nihil esse excellentius opinantur\nin rebus. Duas uero illas theologias, primam et tertiam,\ntheatri scilicet adque urbis, distinxit an iunxit? Videmus enim\nnon continuo, quod est urbis, pertinere posse et ad mundum,\nquamuis urbes esse uideamus in mundo; fieri enim potest,\nut in urbe secundum falsas opiniones ea colantur et ea\ncredantur, quorum in mundo uel extra mundum natura sit\nnusquam: theatrum uero ubi est nisi in urbe? Quis theatrum\ninstituit nisi ciuitas? Propter quid instituit nisi propter ludos\nscaenicos? Ubi sunt ludi scaenici nisi in rebus diuinis, de\nquibus hi libri tanta sollertia conscribuntur?\nCAPUT VI. De theologia mythica, id est fabulosa, et de ciuili contra Varronem. 0 Marce Varro, cum sis homo omnium acutissimus et\nsine ulla dubitatione doctissimus, sed tamen homo, non Deus,\n\n\n\n\nnec spiritu Dei ad uidenda et adnuntianda diuina in ueritatem\nlibertatemque subuectus, cernis quidem quam sint res diuinae\nab humanis nugis adque mendaciis dirimendae; sed uitiosissimas\npopulorum opiniones et consuetudines in superstitionibus\npublicis uereris offendere, quas ab deorum natura abhorrere uel\ntalium, quales in huius mundi elementis humani animi suspicatur\ninfirmitas, et sentis ipse, cum eas usquequaque consideras,\net omnis uestra litteratura circumsonat. Quid hic\nagit humanum quamuis excellentissimum ingenium? Quid tibi\nhumana licet multiplex ingensque doctrina in his angustiis\nsuffragatur? Naturales deos colere cupis, ciuiles cogeris. Inuenisti\nalios fabulosos, in quos liberius quod sentis euomas,\nunde et istos ciuiles uelis nolisue perfundas. Dicis quippe\nfabulosos adcommodatos esse ad theatrum, naturales ad mundum,\nciuiles ad urbem, cum mundus opus sit diuinum, urbes\nuero et theatra opera sint hominum, nec alii derideantur in\ntheatris, quam qui adorantur in templis, nec aliis ludos\nexhibeatis, quam quibus uictimas immolatis. Quanto liberius\nsubtiliusque ista diuideres, dicens alios esse deos naturales,\nalios ab hominibus institutos, sed de institutis aliud habere\nlitteras poetarum, aliud sacerdotum, utrasque tamen ita esse\ninter se amicas consortio falsitatis, ut gratae sint utraeque\ndaemonibus, quibus doctrina inimica est ueritatis! Sequestrata\nigitur paululum theologia, quam naturalem uocant, de qua\npostea disserendum est, placetne tandem uitam aeternam peti\naut sperari ab dis poeticis theatricis, ludicris scaenicis? Absit;\nimmo auertat Deus uerus tam inmanem sacrilegamque dementiam.\nQuid? ab eis dis, quibus haec placent et quos haec\n\n\n\n\nplacant, cum eorum illic crimina frequententur, uita aeterna poscenda\nest? Nemo, ut arbitror, usque ad tantum praecipitium\nfuriosissimae inpietatis insanit. Nec fabulosa igitur nec ciuili\ntheologia sempiternam quisquam adipiscitur uitam. Illa enim\nde dis turpia fingendo seminat, haec fauendo metit; illa men- dacia\nspargit, haec colligit; illa res diuinas falsis criminibus\ninsectatur, haec eorum criminum ludos in diuinis rebus amplectitur;\nilla de. dis nefanda figmenta hominum carminibus\npersonat, haec ea deorum ipsorum festiuitatibus consecrat;\nfacinora et flagitia numinum illa cantat, haec amat; illa\nprodit aut fingit, haec autem aut adtestatur ueris aut oblectatur\net falsis. Ambae turpes ambaeque damnabiles; sed illa,\nquae theatrica est, publicam turpitudinem profitetur; ista, quae\nurbana est, illius turpitudine ornatur. Hincine uita aeterna\nsperabitur, unde ista breuis temporalisque polluitur? An uero\nuitam polluit consortium nefariorum hominum, si se inserant\nadfectionibus et adsensionibus nostris, et uitam non polluit\nsocietas daemonum, qui coluntur criminibus suis? Si ueris,\nquam mali! si falsis, quam male!\n\nHaec cum dicimus, uideri fortasse cuipiam nimis harum\nrerum ignaro potest ea sola de dis talibus maiestati indigna\ndiuinae et ridicula detestabilia , celebrari, quae poeticis cantantur\ncarminibus et ludis scaenicis actitantur; sacra uero\nilla, quae non histriones, sed sacerdotes agunt, ab omni\nesse dedecore purgata et aliena. Hoc si ita esset, numquam\ntheatricas turpitudines in eorum honorem quisquam celebrandas\nesse censeret, numquam eas ipsi di praeciperent sibimet\nexhiberi. Sed ideo nihil pudet ad obsequium deorum talia\ngerere in theatris, quia similia geruntur in templis. Denique\ncum memoratus auctor ciuilem theologian a fabulosa et\nnaturali tertiam quandam sui generis distinguere conaretur,\n\n\n\n\nmagis eam ex utraque temperatam quam ab utraque separatam\nintellegi uoluit. Ait enim ea, quae scribunt poetae, minus\nesse quam ut populi sequi debeant; quae autem philosophi,\nplus quam ut ea uulgum scrutari expediat. \\'Quae sic abhorrent,\ninquit, ut tamen ex utroque genere ad ciuiles rationes adsumta\nsint non pauca. Quare quae erunt communia, una\ncum propriis ciuilibus scribemus; e quibus maior societas\ndebet esse nobis cum philosophis quam cum poetis*. Non\nergo ulla cum poetis. Et tamen alio loco dicit de generationibus\ndeorum magis ad poetas quam ad physicos fuisse\npopulos inclinatos. Hic enim dixit quid fieri debeat, ibi quid\nfiat. Physicos dixit utilitatis causa scripsisse, poetas delectationis.\nAc per hoc ea, quae a poetis conscripta populi sequi\nnon debent, crimina sunt deorum, quae tamen delectant et\npopulos et deos. Delectationis enim causa, sicut dicit, scribunt\npoetae, non utilitatis; ea tamen scribunt, quae di expetant,\npopuli exhibeant.\nCAPUT VII. De fabulosae et ciuilis theologiae similitudine adque concordia. Reuocatur igitur ad theologian ciuilem theologia fabulosa\ntheatrica scaenica, indignitatis et turpitudinis plena, et haec\ntota, quae merito culpanda et respuenda iudicatur, pars huius\nest, quae colenda et obseruanda censetur; non sane pars\nincongrua, sicut ostendere institui, et quae ab uniuerso corpore\n\n\n\n\naliena inportune illi conexa adque suspensa sit, sed omnino\nconsona et tamquam eiusdem corporis membrum conuenientissime\ncopulata. Quid enim aliud ostendunt illa simulacra\nformae aetates sexus habitus deorum? Numquid barbatum\nIouem, inberbem Mercurium poetae habent, pontifices non\nhabent? Numquid Priapo mimi, non etiam sacerdotes enormia\npudenda fecerunt? An aliter stat adorandus in locis sacris,\nquam procedit ridendus in theatris? Num Saturnus senex,\nApollo ephebus ita personae sunt histrionum, ut non sint\nstatuae delubrorum? Quur Forculus, qui foribus praeest, et\nLimentinus, qui limini, di sunt masculi, adque inter hos\nCardea femina est, quae cardinem seruat? Nonne ista in\nrerum diuinarum libris reperiuntur, quae graues poetae suis\ncarminibus indigna duxerunt? Numquid Diana theatrica portat\narma et urbana simpliciter uirgo est? Numquid scaenicus\nApollo citharista est et ab hac arte Delphicus uacat? Sed\nhaec honestiora sunt in conparatione turpiorum. Quid de\nipso Ioue senserunt, qui eius nutricem in Capitolio posuerunt?\nNonne adtestati sunt Euemero, qui omnes tales deos\nnon fabulosa garrulitate, sed historica diligentia homines fuisse\nmortalesque conscripsit? Epulones etiam deos, parasitos Iouis,\nad eius mensam qui constituerunt, quid aliud quam mimica\nsacra esse uoluerunt? Nam parasitos Iouis ad conuiuium\neius adhibitos si mimus dixisset, utique risum quaesisse uideretur.\nVarro dixit! non cum inrideret deos, sed cum commendaret\nhoc dixit; diuinarum, non humanarum rerum libri hoc\neum scripsisse testantur, nec ubi ludos scaenicos exponebat,\nsed ubi Capitolina iura pandebat. Denique talibus uincitur et\n\n\n\n\nfatetur, sicut forma humana deos fecerunt, ita eos delectari\nhumanis uoluptatibus credidisse.\n\nNon enim et maligni spiritus suo negotio defuerunt, ut\nhas noxias opiniones humanarum mentium ludificatione firmarent.\nUnde etiam illud est, quod Herculis aedituus otiosus\nadque feriatus lusit tesseris secum utraque manu alternante,\nin una constituens Herculem, in altera se ipsum, sub ea\ncondicione, ut, si ipse uicisset, de stipe templi sibi cenam\npararet amicamque conduceret; si autem uictoria Herculis\nfieret, hoc idem de pecunia sua uoluptati Herculis exhiberet;\ndeinde cum a se ipso tamquam ab Hercule uictus esset,\ndebitam cenam et nobilissimam meretricem Larentinam deo\nHerculi dedit. At illa cum dormisset in templo, uidit in\nsomnis Herculem sibi esse commixtum sibique dixisse, quod\ninde discedens, cui primum iuueni obuia fieret, aput illum\nesset inuentura mercedem, quam sibi credere deberet ab Hercule\npersolutam. Ac sic abeunti cum primus iuuenis ditissimus\nTarutius occurrisset eamque dilectam secum diutius habuisset,\nilla herede defunctus est. Quae amplissimam adepta\npecuniam ne diuinae mercedi uideretur ingrata, quod acceptissimum\nputauit esse numinibus, populum Romanum etiam ipsa\nscripsit heredem, adque illa non conparente inuentum est\ntestamentum; quibus meritis eam ferunt etiam honores meruisse\ndiuinos.\n\nHaec si poetae fingerent, si mimi agerent, ad fabulosam\ntheologian dicerentur procul dubio pertinere et a ciuilis theologiae\ndignitate separanda iudicarentur. Cum uero haec dedecora\nnon poetarum, sed populorum; non mimorum, sed sacrorum;\nnon theatrorum, sed templorum; id est non fabulosae,\n\n\n\n\nsed ciuilis theologiae, a tanto auctore produntur: non frustra\nhistriones ludicris artibus fingunt deorum quae tanta est\nturpitudinem, sed plane frustra sacerdotes uelut sacris ritibus\nconantur fingere deorum quae nulla est honestatem. Sacra\nsunt Iunonis, et haec in eius dilecta insula Samo celebrabantur,\nubi nuptum data est Ioui; sacra sunt Cereris, ubi a\nPlutone rapta Proserpina quaeritur; sacra sunt Veneris, ubi\namatus eius Adon aprino dente extinctus iuuenis formosissimus\nplangitur; sacra sunt Matris deum, ubi Attis pulcher adulescens\nab ea dilectus et muliebri zelo abscisus etiam hominum\nabscisorum, quos Gallos uocant, infelicitate deploratur. Haec\ncum deformiora sint omni scaenica foeditate, quid est quod\nfabulosa de dis figmenta poetarum ad theatrum uidelicet pertinentia\nuelut secernere nituntur a ciuili theologia, quam\npertinere ad urbem uolunt, quasi ab honestis et dignis indigna\net turpia? Itaque potius est unde gratiae debeantur histrionibus,\nqui oculis hominum pepercerunt nec omnia spectaculis\nnudauerunt, quae sacrarum aedium parietibus occuluntur.\nQuid de sacris eorum boni sentiendum est, quae tenebris\noperiuntur, cum tam sint detestabilia, quae proferuntur in\nlucem? Et certe quid in occulto agant per abscisos et molles,\nipsi uiderint; eosdem tamen homines infeliciter ac turpiter\neneruatos adque corruptos occultare minime potuerunt. Persuadeant\ncui possunt se aliquid sanctum per tales agere\nhomines, quos inter sua sancta numerari adque uersari negare\nnon possunt. Nescimus quid agant, sed scimus per quales\nagant. Nouimus enim quae agantur in scaena, quo numquam\nuel in choro meretricum abscisus aut mollis intrauit; et\ntamen etiam ipsa turpes et infames agunt; neque enim ab\n\n\n\n\nhonestis agi debuerunt. Quae sunt ergo illa sacra, quibus\nagendis tales elegit sanctitas, quales nec thymelica in se admisit\nobscenitas?\nCAPUT VIII. De interpretationibus naturalium rationum, quas doctores pagani pro dis suis conantur ostendere. At enim habent ista physiologicas quasdam, sicut aiunt, id\nest naturalium rationum interpretationes. Quasi uero nos in\nhac disputatione physiologian quaerimus et non theologian,\nid est rationem non naturae, sed Dei. Quamuis enim qui\nuerus Deus est non opinione, sed natura Deus sit: non tamen\nomnis natura deus est, quia et hominis et pecoris, et arboris\net lapidis utique natura est, quorum nihil est deus. Si autem\ninterpretationis huius, quando agitur de sacris Matris deum,\ncaput est certe quod Mater deum terra est, quid ultra quaerimus,\nquid cetera perscrutamur? Quid euidentius suffragatur\neis, qui dicunt omnes istos deos homines fuisse? Sic enim\nsunt terrigenae, sic eis mater est terra. In uera autem theologia\nopus Dei est terra, non mater. Verum tamen quoquo\nmodo sacra eius interpretentur et referant ad rerum naturam:\nuiros muliebria pati non est secundum naturam, sed contra\nnaturam. Hic morbus, hoc crimen, hoc dedecus habet inter\nilla sacra professionem, quod in uitiosis hominum moribus uix\nhabet inter tormenta confessionem. Deinde si ista sacra, quae\nscaenicis turpitudinibus conuincuntur esse foediora, hinc excusantur\nadque purgantur, quod habent interpretationes suas,\nquibus ostendantur rerum significare naturam: quur non etiam\n\n\n\n\npoetica similiter excusentur adque purgentur? Multi enim et\nipsa ad eundem modum interpretati sunt, usque adeo ut, quod\nab eis inmanissimum et infandissimum dicitur, Saturnum suos\nfilios deuorasse, ita nonnulli interpretentur, quod longinquitas\ntemporis, quae Saturni nomine significatur, quidquid gignit\nipsa consumat, uel, sicut idem opinatur Varro, quod pertineat\nSaturnus ad semina, quae in terram, de qua oriuntur, iterum\nrecidunt. Itemque alii alio modo et similiter cetera.\n\nEt tamen theologia fabulosa dicitur et cum omnibus huiusce\nmodi interpretationibus suis reprehenditur abicitur inprobatur,\nnec solum a naturali, quae philosophorum est, uerum etiam\nab ista ciuili, de qua agimus, quae ad urbes populosque adseritur\npertinere, eo quod de dis indigna confinxerit, merito\nrepudianda discernitur, eo nimirum consilio, ut, quoniam\nacutissimi homines adque doctissimi, a quibus ista conscripta\nsunt, ambas inprobandas intellegebant, et illam scilicet fabulosam\net istam ciuilem, illam uero audebant inprobare, hanc\nnon audebant; illam culpandam proposuerunt, hanc eius\nsimilem conparandam exposuerunt, â€” non ut haec prae illa\ntenenda eligeretur, sed ut cum illa respuenda intellegeretur,\nadque ita sine periculo eorum, qui ciuilem theologian reprehendere\nmetuebant, utraque contemta ea, quam naturalem\nuocant, aput meliores animos inueniret locum. Nam et ciuilis\net fabulosa ambae fabulosae sunt ambaeque ciuiles; ambas\ninueniet fabulosas, qui uanitates et obscenitates ambarum\n\n\n\n\nprudenter inspexerit; ambas ciuiles, qui scaenicos ludos pertinentes\nad fabulosam in deorum ciuilium festiuitatibus et in\nurbium diuinis rebus aduerterit. Quo modo igitur uitae aeternae\ndandae potestas cuiquam deorum istorum tribuitur, quos sua\nsimulacra et sacra conuincunt dis fabulosis apertissime reprobatis\nesse simillimos formis aetatibus, sexu habitu, coniugiis\ngenerationibus ritibus, in quibus omnibus aut homines fuisse\nintelleguntur et pro uniuscuiusque uita uel morte sacra eis\net sollemnia constituta, hunc errorem insinuantibus firmantibusque\ndaemonibus, aut certe ex qualibet occasione inmundissimi\nspiritus fallendis humanis mentibus inrepsisse?\nCAPUT VIIII. De officiis singulorum deorum. Quid? ipsa numinum officia tam uiliter minutatimque concisa,\npropter quod eis dicunt pro uniuscuiusque proprio\nmunere supplicari oportere, unde non quidem omnia, sed\nmulta iam diximus, nonne scurrilitati mimicae quam diuinae\nconsonant dignitati? Si duas quisquam nutrices adhiberet\ninfanti, quarum una nihil nisi escam, altera nihil nisi potum\ndaret, sicut isti ad hoc duas adhibuerunt deas, Educam et\nPotinam, nempe desipere et aliquid mimo simile in sua domo\nagere uideretur. Liberum a liberamento appellatum uolunt,\nquod mares in coeundo per eius beneficium emissis seminibus\nliberentur; hoc idem in feminis agere Liberam, quam etiam\nVenerem putant, quod et ipsam perhibeant semina emittere;\net ob haec Libero eandem uirilem corporis partem in templo\nponi, femineam Liberae. Ad haec addunt mulieres adtributas\nLibero et uinum propter libidinem concitandam. Sic Bacchanalia\nsumma celebrabantur insania; ubi Varro ipse confitetur\n\n\n\n\n\n\n\n\na Bacchantibus talia fieri non potuisse nisi mente commota.\nHaec tamen postea displicuerunt senatui saniori, et ea iussit\nauferri. Saltem hic tandem forsitan senserunt quid inmundi\nspiritus, dum pro dis habentur, in hominum mentibus possint.\nHaec certe non fierent in theatris; ludunt quippe ibi, non\nfuiiunt; quamuis deos habere, qui etiam ludis talibus delectentur,\nsimile sit furoris.\n\nQuale autem illud est, quod, cum religiosum a superstitioso\nea distinctione discernat, ut- a superstitioso dicat timeri deos,\na religioso autem tantum uereri ut parentes, non ut hostes\ntimeri, adque omnes ita bonos dicat, ut facilius sit eos nocentibus\nparcere quam laedere quemquam innocentem, tamen\nmulieri fetae post partum tres deos custodes commemorat\nadhiberi, ne Siluanus deus per noctem ingrediatur et uexet,\neorumque custodum significandorum causa tres homines noctu :\ncircuire limina domus et primo limen securi ferire, postea\npilo, tertio deuerrere scopis, ut his datis culturae signis deus\nSiluanus prohibeatur intrare, quod neque arbores caeduntur\nac putantur sine ferro, neque far conficitur sine pilo, neque\nfruges coaceruantur sine scopis; ab his autem tribus rebus\ntres nuncupatos deos, Intercidonam a securis intercisione,\nPilumnum a pilo, Deuerram a scopis, quibus dis custodibus\ncontra uim dei Siluani feta conseruaretur. Ita contra dei nocentis\nsaeuitiam non ualeret custodia bonorum, nisi plures\nessent aduersus unum eique aspero horrendo inculto, utpote\nsiluestri, signis culturae tamquam contrariis repugnarent. Itane\nista est innocentia deorum, ista concordia? Haeccine sunt\n\n\n\n\nnumina salubria urbium, magis ridenda quam ludibria theatrorum?\n\nCum mas et femina coniunguntur, adhibetur deus Iugatinus;\nsit hoc ferendum. Sed domum est ducenda quae nubit; adhibetur\net deus Domiducus; ut in domo sit, adhibetur\ndeus Domitius; ut maneat cum uiro, additur dea Manturna.\nQuid ultra quaeritur? Parcatur humanae uerecundiae;\nperagat cetera concupiscentia carnis et sanguinis procurato\nsecreto pudoris. Quid inpletur cubiculum turba numinum,\nquando et paranymphi inde discedunt? Et ad hoc inpletur,\nnon ut eorum praesentia cogitata maior sit cura pudicitiae,\nsed ut feminae sexu infirmae, nouitate pauidae illis cooperantibus\nsine ulla difficultate uirginitas auferatur. Adest enim\ndea Virginiensis et deus pater Subigus, et dea mater Prema\net dea Pertunda, et Venus et Priapus. Quid est hoc? Si\nomnino laborantem in illo opere uirum ab dis adiuuari oportebat,\nnon sufficeret aliquis unus aut aliqua una? Numquid\nVenus sola parum esset, quae ad hoc etiam dicitur nuncupata,\nquod sine ui femina uirgo esse non desinat? Si est ulla frons\nin hominibus, quae non est in numinibus, nonne, cum credunt\nconiugati tot deos utriusque sexus esse praesentes et huic\noperi instantes, ita pudore adficiuntur, ut et ille minus moueatur\net illa plus reluctetur? Et certe si adest Virginiensis\ndea, ut uirgini zona soluatur; si adest deus Subigus, ut uiro\nsubigatur; si adest dea Prema, ut subacta, ne se commoueat,\nconprimatur: dea Pertunda ibi quid facit? Erubescat, eat\nforas; agat aliquid et maritus. Valde inhonestum est, ut, quod\n\n\n\n\n\n\nuocatur illa, quisquam inpleat nisi ille. Sed forte ideo toleratur,\nquia dea dicitur esse, non deus. Nam si masculus\ncrederetur et Pertundus uocaretur, maius contra eum pro\nuxoris pudicitia posceret maritus auxilium quam feta contra\nSiluanum. Sed quid hoc dicam, cum ibi sit et Priapus nimius\nmasculus, super cuius inmanissimum et turpissimum fascinum\nsedere noua nupta iubebatur, more honestissimo et religiosissimo\nmatronarum?\n\nEant adhuc et theologian ciuilem a theologia fabulosa,\nurbes a theatris, templa ab scaenis, sacra pontificum a carminibus\npoetarum, uelut res honestas a turpibus, ueraces a\nfallacibus, graues a leuibus, serias a ludicris, adpetendas a\nrespuendis, qua possunt quasi conentur subtilitate discernere.\nIntellegimus quid agant; illam theatricam et fabulosam theologian\nab ista ciuili pendere nouerunt et ei de carminibus\npoetarum tamquam de speculo resultare, et ideo ista exposita,\nquam damnare non audent, illam eius imaginem liberius\narguunt et reprehendunt, ut, qui agnoscunt quid uelint, et\nhanc ipsam faciem, cuius illa imago est, detestentur; quam\ntamen di ipsi tamquam in eodem speculo se intuentes ita\ndiligunt, ut qui qualesque sint in utraque melius uideantur.\nUnde etiam cultores suos terribilibus imperiis conpulerunt,\nut inmunditiam theologiae fabulosae sibi dicarent, in suis\nsollemnitatibus ponerent, in rebus diuinis haberent, adque ita\net se ipsos inmundissimos spiritus manifestius esse docuerunt,\net huius urbanae theologiae uelut electae et probatae illam\ntheatricam abiectam adque reprobatam membrum partemque\nfecerunt, ut, cum sit uniuersa turpis et fallax adque in se\n\n\n\n\ncontineat commenticios deos, una pars eius sit in litteris\nsacerdotum, altera in carminibus poetarum. Utrum habeat et\nalias partes, alia quaestio est: nunc propter diuisionem Varronis\net urbanam et theatricam theologian ad unam ciuilem\npertinere satis, ut opinor, ostendi. Unde, quia sunt ambae\nsimilis turpitudinis absurditatis, indignitatis falsitatis, absit a\nueris religiosis, ut siue ab hac siue ab illa uita speretur\naeterna.\n\nDenique et ipse Varro commemorare et enumerare deos\ncoepit a conceptione hominis, quorum numerum est exorsus\na Iano, eamque seriem perduxit usque ad decrepiti hominis\nmortem, et deos ad ipsum hominem pertinentes clausit ad\nNeniam deam, quae in funeribus senum cantatur; deinde coepit\ndeos alios ostendere, qui pertinerent non ad ipsum hominem,\nsed ad ea, quae sunt hominis, sicuti est uictus adque\nuestitus et quaecumque alia huic uitae sunt necessaria, ostendens\nin omnibus, quod sit cuiusque munus et propter quid\ncuique debeat supplicari; in qua uniuersa diligentia nullos\ndemonstrauit uel nominauit deos, a quibus uita aeterna poscenda\nsit, propter quam unam proprie nos Christiani sumus.\nQuis ergo usque adeo tardus sit, ut non intellegat istum\nhominem ciuilem theologian tam diligenter exponendo et\naperiendo eamque illi fabulosae, indignae adque probrosae,\nsimilem demonstrando adque ipsam fabulosam partem esse\nhuius satis euidenter docendo non nisi illi naturali, quam dicit\nad philosophos pertinere, in animis hominum moliri locum,\nea subtilitate, ut fabulosam reprehendat, ciuilem uero reprehendere\nquidem non audeat, sed prodendo reprehensibilem\nostendat, adque ita utraque iudicio recte intellegentium\n\n\n\n\nreprobata sola naturalis remaneat eligenda? De qua suo loco in\nadiutorio Dei ueri diligentius disserendum est.\nCAPUT X. De libertate Senecae, qui uehementius ciuilem theologian reprehendit quam Varro fabulosam. Libertas sane, quae huic defuit, ne istam urbanam theologian\n[tam diligenter exponendo] theatricae simillimam aperte\nsicut illam reprehendere auderet, Annaeo Senecae, quem nonnullis\nindiciis inuenimus apostolorum nostrorum claruisse\ntemporibus, non quidem ex toto, uerum ex aliqua parte non\ndefuit. Adfuit enim scribenti, uiuenti defuit. Nam in eo libro,\nquem contra superstitiones condidit, multo copiosius adque\nuehementius reprehendit ipse ciuilem istam et urbanam theologian\nquam Varro theatricam adque fabulosam. Cum enim\nde simulacris ageret: \\'Sacros, inquit, inmortales, inuiolabiles\nin materia uilissima adque inmobili dedicant, habitus illis\nhominum ferarumque et piscium, quidam uero mixto sexu,\ndiuersis corporibus induunt; numina uocant, quae si spiritu\naccepto subito occurrerent, monstra haberentur. Deinde aliquanto\npost, cum theologian naturalem praedicans quorundam\nphilosophorum sententias digessisset, obposuit sibi quaestionem\net ait: \\'Hoc loco dicit aliquis: Credam ego caelum et terram\ndeos esse et supra lunam alios, infra alios? Ego feram aut\nPlatonem aut Peripateticum Stratonem, quorum alter fecit\ndeum sine corpore, alter sine animo?\\' Et ad hoc respondens:\n\\'Quid ergo tandem, inquit, ueriora tibi uidentur Titi Tatii\n\n\n\n\naut Romuli aut Tulli Hostilii somnia? Cloacinam Tatius\ndedicauit deam, Picum Tiberinumque Romulus, Hostilius Pauorem\nadque Pallorem, taeterrimos omnium adfectus, quorum\nalter mentis territae motus est, alter corporis ne morbus quidem,\nsed color. Haec numina potius credes et caelo recipies?\\'\nDe ipsis uero ritibus crudeliter turpibus quam libere scripsit!\nIlle, inquit, uiriles sibi partes amputat, ille lacertos secat.\nUbi iratos deos timent, qui sic propitios merentur? Di autem\nnullo debent coli genere, si hoc uolunt. Tantus est perturbatae\nmentis et sedibus suis pulsae furor, ut sic di placentur,\nquem ad modum ne quidem homines saeuiunt taeterrimi et\nin fabulas traditae crudelitatis. Tyranni lacerauerunt aliquorum\nmembra, neminem sua lacerare iusserunt. In regiae libidinis\nuoluptatem castrati sunt quidam; sed nemo sibi, ne uir esset,\niubente domino manus intulit. Se ipsi in templis contrucidant,\nuulneribus suis ac sanguine supplicant. Si cui intueri uacet,\nquae faciunt quaeque patiuntur, inueniet tam indecora honestis,\ntam indigna liberis, tam dissimilia sanis, ut nemo fuerit dubitaturus\nfurere eos, si cum paucioribus furerent; nunc sanitatis\npatrocinium est insanientium turba.\\'\n\n\nIam illa, quae in ipso Capitolio fieri solere commemorat\net intrepide omnino coarguit, quis credat nisi ab inridentibus\naut furentibus fieri? Nam cum in sacris Aegyptiis Osirim\n\n\n\n\nlugeri perditum, mox autem inuentum magno esse gaudio\nderisisset, cum perditio eius inuentioque fingatur, dolor tamen\nille adque laetitia ab eis, qui nihil perdiderunt nihilque inuenerunt,\nueraciter exprimatur: \\'Huic tamen, inquit, furori\ncertum tempus est. Tolerabile est semel anno insanire. In\nCapitolium perueni: pudebit publicatae dementiae, quod sibi\nuanus furor adtribuit officii. Alius nomina deo subicit, alius\nhoras Ioui nuntiat, alius lector est, alius unctor, qui uano\nmotu bracchiorum imitatur unguentem. Sunt quae Iunoni ac\nMineruae capillos disponant (longe a templo, non tantum a\nsimulacro stantes digitos mouent ornantium modo), sunt quae\nspeculum teneant; sunt qui ad uadimonia sua deos aduocent,\nsunt qui libellos offerant et illos causam suam doceant. Doctus\narchimimus, senex iam decrepitus, cottidie in Capitolio mimum\nagebat, quasi di libenter spectarent, quem illi homines desierant.\nOmne illic artificum genus operatum dis inmortalibus\ndesidet\\'. Et paulo post: Hi tamen, inquit, etiamsi superuacuum\nusum, non turpem nec infamem deo promittunt. Sedent\nquaedam in Capitolio, quae se a Ioue amari putant: ne Iunonis\nquidem, si credere poetis uelis, iracundissimae respectu\nterrentur.\\'\n\nHanc libertatem Varro non habuit; tantum modo poeticam\ntheologian reprehendere ausus est, ciuilem non ausus est,\nquam iste concidit. Sed si uerum adtendamus, deteriora sunt\n\n\n\n\n\n\ntempla ubi haec aguntur, quam theatra ubi finguntur. Unde\nin his sacris ciuilis theologiae has partes potius elegit Seneca\nsapienti, ut eas in animi religione non habeat, sed in actibus\nfingat. Ait enim: \\'Quae omnia sapiens seruabit tamquam\nlegibus iussa, non tamquam dis grata. Et paulo post: <Quid\nquod et matrimonia, inquit, deorum iungimus, et ne pie\nquidem, fratrum ac sororum! Bellonam Marti conlocamus,\nVulcano Venerem, Neptuno Salaciam. Quosdam tamen caelibes\nrelinquimus, quasi condicio defecerit, praesertim cum quaedam\nuiduae sint, ut Populonia uel Fulgora et diua Rumina; quibus\nnon miror petitorem defuisse. Omnem istam ignobilem deorum\nturbam, quam longo aeuo longa superstitio congessit,\nsic, inquit, adorabimus, ut meminerimus cultum eius magis\nad morem quam ad rem pertinere\\'. Nec leges ergo illae nec\nmos in ciuili theologia id instituerunt, quod dis gratum\nesset uel ad rem pertineret. Sed iste, quem philosophi quasi\nliberum fecerunt, tamen, quia inlustris populi Romani senator\nerat, colebat quod reprehendebat, agebat quod arguebat, quod\nculpabat adorabat; quia uidelicet magnum aliquid eum philosophia\ndocuerat, ne superstitiosus esset in mundo, sed propter\nleges ciuium moresque hominum non quidem ageret fingentem\nscaenicum in theatro, sed imitaretur in templo; eo damnabilius,\nquo illa, quae mendaciter agebat, sic ageret, ut eum populus\nueraciter agere existimaret; scaenicus autem ludendo potius\ndelectaret, quam fallendo deciperet.\nCAPUT XI. Quid de Iudaeis Seneca senserit. Hic inter alias ciuilis theologiae superstitiones reprehendit\netiam sacramenta Iudaeorum et maxime sabbata, inutiliter\neos facere adfirmans, quod per illos singulos septem interpositos\ndies septimam fere partem aetatis suae perdant uacando\net multa in tempore urgentia non agendo laedantur. Christianos\ntamen iam tunc Iudaeis inimicissimos in neutram partem\ncommemorare ausus est, ne uel laudaret contra suae patriae\nueterem consuetudinem, uel reprehenderet contra propriam\nforsitan uoluntatem. De illis sane Iudaeis cum loqueretur,\nait: \\'Cum interim usque eo sceleratissimae gentis consuetudo\nconualuit, ut per omnes iam terras recepta sit: uicti uictoribus\nleges dederunt). Mirabatur haec dicens et quid diuinitus\nageretur ignorans subiecit plane sententiam, qua significaret\nquid de illorum sacramentorum ratione sentiret. Ait enim:\n<Illi tamen causas ritus sui nouerunt; maior pars populi facit,\nquod quur faciat ignorat). Sed de sacramentis Iudaeorum, uel\nquur uel quatenus instituta sint auctoritate diuina, ac post\nmodum a populo Dei, cui uitae aeternae mysterium reuelatum\nest, tempore quo oportuit eadem auctoritate sublata sint, et\nalias diximus, maxime cum aduersus Manichaeos ageremus,\net in hoc opere loco opportuniore dicendum est.\nCAPUT XII. Quod gentilium deorum uanitate detecta nequeat dubitari aeternam eos uitam nemini posse praestare, qui nec ipsam adiuuent temporalem. Nunc propter tres theologias, quas Graeci dicunt mythicen\nphysicen politicen, Latine autem dici possunt fabulosa\n\n\n\n\nnaturalis ciuilis, quod neque de fabulosa, quam et ipsi deorum\nmultorum falsorumque cultores liberrime reprehenderunt, neque\nde ciuili, cuius illa pars esse conuincitur eiusque et ista\nsimillima uel etiam deterior inuenitur, speranda est aeterna\nuita, si cui satis non sunt quae in hoc uolumine dicta sunt,\nadiungat etiam illa, quae in superioribus libris et maxime\nquarto de felicitatis datore Deo plurima disputata sunt. Nam\ncui nisi uni felicitati propter aeternam uitam consecrandi\nhomines essent, si dea felicitas esset? Quia uero non dea,\nsed munus est dei: cui deo nisi datori felicitatis consecrandi\nsumus, qui aeternam uitam, ubi uera est et plena felicitas,\npia caritate diligimus? Non autem esse datorem felicitatis\nquemquam istorum deorum, qui tanta turpitudine coluntur\net. nisi ita colantur, multo turpius irascuntur adque ob hoc\nse spiritus inmundissimos confitentur, puto ex his, quae dicta\nsunt, neminem dubitare oportere. Porro qui non dat felicitatem,\nuitam quo modo dare posset aeternam? Eam quippe uitam\naeternam dicimus, ubi est sine fine felicitas. Nam si anima\nin poenis uiuit aeternis, quibus et ipsi spiritus cruciabuntur\ninmundi. mors est illa potius aeterna quam uita. Nulla quippe\nmaior et peior est mors, quam ubi non moritur mors. Sed\nquod animae natura, per id quod inmortalis creata est, sine\nqualicumque uita esse non potest, summa mors eius est alienatio\na uita Dei in aeternitate supplicii. Vitam igitur aeternam,\nid est sine ullo fine felicem, solus ille dat, qui dat ueram\nfelicitatem. Quam quoniam illi, quos colit theologia ista ciuilis,\ndare non posse conuicti sunt: non solum propter ista temporalia\nadque terrena, quod superioribus quinque libris ostendimus,\nsed multo magis propter uitam aeternam, quae post mortem\n\n\n\n\nfutura est, quod isto uno etiam illis cooperantibus egimus,\ncolendi non sunt. Sed quoniam ueternosae consuetudinis uis\nnimis in alto radices habet, si cui de ista ciuili theologia\nrespuenda adque uitanda parum uideor disputasse, in aliud\nuolumen, quod huic opitulante Deo coniungendum est, animum\nintendat.\nCAPUT I. An cum in theologia ciuili deitatem non esse constiterit, in selectis dis eam inueniri posse creden- dum sit. Hanc diuinitatem uel, ut sic dixerim, deitatem (nam et\nhoc uerbo uti iam nostros non piget, ut de Graeco expressius\n\n\n\n\ntransferant quod illi 3-e6\\'Cti\\'tcx appellant) aÌ‚â‚¬â€ hanc ergo diuinitatem\nsiue deitatem non esse in ea theologia, quam ciuilem\nuocant, quae a Marco Varrone sedecim uoluminibus explicata\nest, id est non perueniri ad aeternae uitae felicitatem talium\ndeorum cultu, quales a ciuitatibus qualiterque colendi instituti\nsunt, cui nondum persuasit sextus liber, quem proxime absoluimus,\ncum istum forsitan legerit, quid de hac quaestione\nexpedienda ulterius desideret, non habebit. Fieri enim potest,\nut saltem deos selectos adque praecipuos, quos Varro uolumine\nconplexus est ultimo, de quibus parum diximus, quisquam\ncolendos propter uitam beatam, quae non nisi aeterna\nest, opinetur. Qua in re non dico quod facetius ait Tertullianus\nfortasse quam uerius: Si di eliguntur ut bulbi, utique\nceteri reprobi iudicantur. Non hoc dico: uideo enim etiam ex\nselectis selegi aliquos ad aliquid maius adque praestantius,\nsicut in militia, cum tirones electi fuerint, ex his quoque\neliguntur ad opus aliquod maius armorum; et cum eliguntur\nin ecclesia, qui fiant praepositi, non utique ceteri reprobantur,\ncum omnes boni fideles electi merito nuncupentur. Eliguntur\nin aedificio lapides angulares, non reprobatis ceteris, qui structurae\npartibus aliis deputantur. Eliguntur uuae ad uescendum,\nnec reprobantur aliae, quas relinquimus ad bibendum. Non\nopus est multa percurrere, cum res in aperto sit. Quam ob\nrem non ex hoc, quod di ex multis quidam selecti sunt, uel\n. is qui scripsit uel eorum cultores uel di ipsi uituperandi\n\n\n\n\n\n\nsunt, sed aduertendum potius quinam isti sint et ad quam\nrem selecti uideantur.\nCAPUT II. Qui sint di selecti, et an ab officiis uiliorum deorum habeantur excepti. Hos certe deos selectos Varro unius libri contextione commendat:\nIanum, Iouem, Saturnum, Genium, Mercurium, Apollinem,\nMartem, Vulcanum, Neptunum, Solem, Orcum, Liberum\npatrem, Tellurem, Cererem, Iunonem, Lunam, Dianam, Mineruam,\nVenerem, Vestam; in quibus omnibus ferme uiginti\nduodecim mares, octo sunt feminae. Haec numina utrum\npropter maiores in mundo administrationes selecta dicuntur,\nan quod populis magis innotuerunt maiorque est eis cultus\nexhibitus? Si propterea, quia opera maiora ab his administrantur\nin mundo, non eos inuenire debuimus inter illam quasi\nplebeiam numinum multitudinem minutis opusculis deputatam.\nNam ipse primum Ianus, cum puerperium concipitur, unde\nilla cuncta opera sumunt exordium minutatim minutis distributa\nnuminibus, aditum aperit recipiendo semini. Ibi est et\nSaturnus propter ipsum semen; ibi Liber, qui marem effuso\nsemine liberat; ibi Libera, quam et Venerem uolunt, quae\nhoc idem beneficium conferat feminae, ut etiam ipsa emisso\nsemine liberetur. Omnes hi ex illis sunt, qui selecti appellantur.\nSed ibi est et dea Mena, quae menstruis fluoribus praeest,\nquamuis Iouis filia, tamen ignobilis. Et hanc prouinciam\nfluorum menstruorum in libro selectorum deorum ipsi Iunoni\nidem auctor adsignat, quae in dis selectis etiam regina est\n\n\n\n\net hic tamquam Iuno Lucina cum eadem Mena priuigna sua\neidem cruori praesidet. Ibi sunt et duo nescio qui obscurissimi,\nVitumnus et Sentinus, quorum alter uitam, alter sensus puerperio\nlargiuntur. Et nimirum multo plus praestant, cum sint\nignobilissimi, quam illi tot proceres et selecti. Nam profecto\nsine uita et sensu, quid est illud totum, quod muliebri utero\ngeritur, nisi nescio quid abiectissimum limo ac pulueri conparandum?\nCAPUT III. Quam nulla sit ratio, quae de selectione quorundam deorum possit ostendi, cum multis inferioribus excellentior administratio deputetur. Quae igitur causa tot selectos deos ad haec opera minima\nconpulit, ubi a Vitumno et Sentino, quos fama obscura recondit,\nin huius munificentiae partitione superentur? Confert enim\nselectus Ianus aditum et quasi ianuam semini; confert\nselectus Saturnus semen ipsum; confert selectus Liber eiusdem\nseminis emissionem uiris; confert hoc idem Libera, quae\nCeres seu Venus est, feminis; confert selecta Iuno, et hoc\nnon sola, sed cum Mena, filia Iouis, fluores menstruos ad\neius, quod conceptum est, incrementum: et confert Vitumnus\nobscurus et ignobilis uitam; confert Sentinus obscurus et\nignobilis sensum; quae duo tanto illis rebus praestantiora\nsunt, quanto et ipsa intellectu ac ratione uincuntur. Sicut\nenim, quae ratiocinantur et intellegunt, profecto potiora sunt\nhis, quae sine intellectu adque ratione ut pecora uiuunt et\nsentiunt: ita et illa, quae uita sensuque sunt praedita, his,\n\n\n\n\nquae nec uiuunt nec sentiunt, merito praeferuntur. Inter\nselectos itaque deos Vitumnus uiuificator et Sentinus sensificator\nmagis haberi debuerunt quam Ianus seminis admissor\net Saturnus seminis dator uel sator et Liber et Libera seminum\ncommotores uel emissores; quae semina cogitare indignum\nest, nisi ad uitam sensumque peruenerint, quae munera selecta\nnon dantur a dis selectis, sed a quibusdam incognitis et\nprae istorum dignitate neglectis. Quod si respondetur omnium\ninitiorum potestatem habere Ianum et ideo illi etiam quod\naperitur conceptui non inmerito adtribui, et omnium seminum\nSaturnum et ideo seminationem quoque hominis non\nposse ab eius operatione seiungi, omnium seminum emittendorum\nLiberum et Liberam et ideo his etiam praeesse. quae\nad substituendos homines pertinent, omnium purgandorum et\npariendorum Iunonem et ideo eam non deesse purgationibus\nfeminarum et partubus hominum: quaerant quid respondeant\nde Vitumno et Sentino, utrum et ipsos uelint habere omnium\nquae uiuunt et sentiunt potestatem. Quod si concedunt, adtendant\nquam eos sublimius locaturi sint. Nam seminibus nasci\nin terra et ex terra est; uiuere autem adque sentire etiam\ndeos sidereos opinantur. Si autem dicunt Vitumno adque\nSentino haec sola adtributa, quae in carne uiuescunt et sensibus\nadminiculantur, quur non. deus ille, qui facit omnia\nuiuere adque sentire, etiam carni uitam praebet et sensum,\nuniuersali opere hoc munus etiam partubus tribuens? et quid\nopus est Vitumno adque Sentino? Quod si ab illo, qui uitae\nac sensibus uniuersaliter praesidet, his quasi famulis ista\ncarnalia uelut extrema et ima commissa sunt: itane sunt illi\n\n\n\n\nselecti destituti familia, ut non inuenirent quibus etiam ipsi\nista committerent, sed cum tota sua nobilitate, qua uisi sunt\nseligendi, opus facere cum ignobilibus cogerentur? Iuno selecta\net regina Iouisque et soror et coniunx; haec tamen Iterduca\nest pueris et opus facit cum deabus ignobilissimis Abeona et\nAdeona. Ibi posuerunt et Mentem deam, quae faciat pueris\nbonam mentem, et inter selectos ista non ponitur, quasi quidquam\nmaius praestari homini potest; ponitur autem Iuno,\nquia Iterduca est et Domiduca, quasi quidquam prosit iter\ncarpere et domum duci, si mens non est bona, cuius muneris\ndeam selectores isti inter selecta numina minime posuerunt.\nQuae profecto et Mineruae fuerat praeferenda, cui per ista\nminuta opera puerorum memoriam tribuerunt. Quis enim\ndubitet multo esse melius habere bonam mentem quam\nmemoriam quantumlibet ingentem? Nemo enim malus est,\nqui bonam habet mentem; quidam uero pessimi memoria\nsunt mirabili, tanto peiores quanto minus possunt quod male\ncogitant obliuisci. Et tamen Minerua est inter selectos deos;\nMentem autem deam turba uilis operuit. Quid de Virtute\ndicam? quid de Felicitate? de quibus in quarto libro plura\niam diximus; quas cum deas haberent, nullum eis locum inter\nselectos deos dare uoluerunt, ubi dederunt Marti et Orco,\nuni effectori mortium alteri receptori.\n\nCum igitur in his minutis operibus, quae minutatim dis\npluribus distributa sunt, etiam ipsos selectos uideamus tamquam\nsenatum cum plebe pariter operari, et inueniamus a\nquibusdam dis, qui nequaquam seligendi putati sunt, multa\n\n\n\n\n\n\n\n\n\n\nmaiora adque meliora administrari quam ab illis, qui selecti\nuocantur: restat arbitrari non propter praestantiores in mundo\nadministrationes, sed quia prouenit eis, ut magis populis innotescerent,\nselectos eos et praecipuos nuncupatos. Unde dicit\netiam ipse Varro, quod dis quibusdam patribus et deabus\nmatribus, sicut hominibus, ignobilitas accidisset. Si ergo Felicitas\nideo fortasse inter selectos deos esse non debuit, quod\nad istam nobilitatem non merito, sed fortuito peruenerunt:\nsaltem inter illos uel potius prae illis Fortuna poneretur,\nquam dicunt deam non rationabili dispositione, sed ut temere\nacciderit, sua cuique dona conferre. Haec in dis selectis tenere\napicem debuit, in quibus maxime quid posset ostendit; quando\neos uidemus non praecipua uirtute, non rationabili felicitate,\nsed temeraria, sicut eorum cultores de illa sentiunt, Fortunae\npotestate selectos. Nam et uir disertissimus Sallustius etiam\nipsos deos fortassis adtendit, cum diceret: \\'Sed profecto fortuna\nin omni re dominatur; ea res cunctas ex libidine magis\nquam ex uero celebrat obscuratque.\\' Non enim possunt inuenire\ncausam, quur celebrata sit Venus et obscurata sit Virtus,\ncum ambarum ab istis consecrata sint numina nec conparanda\nsint merita. Aut si hoc nobilitari meruit, quod plures\nadpetunt, plures enim Venerem quam Virtutem: quur celebrata\nest dea Minerua et obscurata est dea Pecunia? cum in genere\nhumano plures adliciat auaritia quam peritia, et in eis ipsis,\nqui sunt artificiosi, raro inuenias hominem, qui non habeat\nartem suam pecuniaria mercede uenalem, plurisque pendatur\nsemper propter quod aliquid fit, quam id quod propter aliud\n\n\n\n\n\n\nfit. Si ergo insipientis iudicio multitudinis facta est deorum\nista selectio, quur dea Pecunia Mineruae praelata non est,\ncum propter pecuniam sint artifices multi? Si autem paucorum\nsapientium est ista distinctio, quur non praelata est Veneri\nVirtus, cum eam longe praeferat ratio? Saltem certe, ut dixi,\nipsa Fortuna, quae, sicut putant qui ei plurimum tribuunt, in\nomni re dominatur et res cunctas ex libidine magis quam ex\nuero celebrat obscuratque, si tantum et in deos ualuit, ut\ntemerario iudicio suo quos uellet celebraret obscuraretque quos\nuellet, praecipuum locum haberet in selectis, quae in ipsos\nquoque deos tam praecipuae est potestatis. An ut illic esse\nnon posset, nihil aliud etiam ipsa Fortuna nisi aduersam\nputanda est habuisse fortunam? Sibi ergo aduersata est, quae\nalios nobiles faciens nobilitata non est.\nCAPUT IIII. Melius actum cum dis inferioribus, qui nullis infamentur obprobriis, quam cum selectis, quorum tantae turpitudines celebrentur. Gratularetur autem dis istis selectis quisquam nobilitatis\net claritudinis adpetitor et eos diceret fortunatos, si non eos\nmagis ad iniurias quam ad honores selectos uideret. Nam\nillam infimam turbam ipsa ignobilitas texit, ne obrueretur\nobprobriis. Ridemus quidem, cum eos uidemus figmentis\nhumanarum opinionum partitis inter se operibus distributos,\ntamquam minuscularios uectigalium conductores uel tamquam\nopifices in uico argentario, ubi unum uasculum, ut perfectum\nexeat, per multos artifices transit, cum ab uno perfecto perfici\nposset. Sed aliter non putatum est operantium multitudini\nconsulendum, nisi ut singulas artis partes cito ac facile\n\n\n\n\n\n\ndiscerent singuli, ne omnes in arte una tarde ac difficile\ncogerentur esse perfecti. Verum tamen uix quisquam reperitur\ndeorum non selectorum, qui aliquo crimine famam traxit infamem;\nuix autem selectorum quispiam, qui non in se notam\ncontumeliae insignis acceperit. Illi ad istorum humilia opera\ndescenderunt, isti in illorum sublimia crimina non uenerunt.\nDe Iano quidem non mihi facile quidquam occurrit, quod ad\nprobrum pertineat. Et fortasse talis fuerit, innocentius uixerit\net a facinoribus flagitiisque remotius. Saturnum fugientem\nbenignus excepit; cum hospite partitus est regnum, ut etiam\nciuitates singulas conderent, iste laniculum, ille Saturniam.\nSed isti in cultu deorum omnis dedecoris adpetitores, cuius\nuitam minus turpem inuenerunt, eum simulacri monstrosa\ndeformitate turparunt, nunc eum bifrontem, nunc etiam quadrifrontem,\ntamquam geminum, facientes. An forte uoluerunt,\nut, quoniam plurimi di selecti erubescenda perpetrando amiserant\nfrontem, quanto iste innocentior esset, tanto frontosior\nappareret?\nCAPUT V. De paganorum secretiore doctrina physicisque rationibus. Sed ipsorum potius interpretationes physicas audiamus,\nquibus turpitudinem miserrimi erroris uelut altioris doctrinae\nspecie colorare conantur. Primum eas interpretationes sic\nVarro commendat, ut dicat antiquos simulacra deorum et\ninsignia ornatusque finxisse, quae cum oculis animaduertissent\nhi, qui adissent doctrinae mysteria, possent animam mundi\n\n\n\n\nac partes eius, id est deos ueros, animo uidere; quorum qui\nsimulacra specie hominis fecerunt, hoc uideri secutos, quod\nmortalium animus, qui est in corpore humano, simillimus est\ninmortalis animi; tamquam si uasa ponerentur causa notandorum\ndeorum et in Liberi aede oenophorum sisteretur, quod\nsignificaret uinum, per id quod continet id quod continetur;\nita per simulacrum, quod formam haberet humanam, significari\nanimam rationalem, quod eo uelut uase natura ista\nsoleat contineri, cuius naturae deum uolunt esse uel deos.\nHaec sunt mysteria doctrinae, quae iste uir doctissimus penetrauerat,\nunde in lucem ista proferret. Sed, o homo acutissime,\nnum in istis doctrinae mysteriis illam prudentiam perdidisti,\nqua tibi sobrie uisum est, quod hi, qui primi populis simulacra\nconstituerunt, et metum demserunt ciuibus suis et errorem\naddiderunt, castiusque deos sine simulacris ueteres obseruasse\nRomanos? Hi enim tibi fuerunt auctores, ut haec contra\nposteriores Romanos dicere auderes. Nam si et illi antiquissimi\nsimulacra coluissent, fortassis totum istum sensum de\nsimulacris non constituendis, interim uerum, timoris silentio\npremeres et in huiusce modi perniciosis uanisque figmentis\nmysteria ista doctrinae loquacius et elatius praedicares. Anima\ntua tamen tam docta et ingeniosa (ubi te multum dolemus)\nper haec mysteria doctrinae ad Deum suum, id est a quo\nfacta est, non cum quo facta est; nec cuius portio, sed cuius\nconditio est; nec qui est omnium anima, sed qui fecit omnem\nanimam, quo solo inlustrante anima fit beata, si eius gratiae\n\n\n\n\nnon sit ingrata, nullo modo potuit peruenire. Verum ista\nmysteria doctrinae qualia sint quantique pendenda, quae sequuntur\nostendent. Fatetur interim uir iste doctissimus animam\nmundi ac partes eius esse ueros deos; unde intellegitur totam\neius theologian, eam ipsam scilicet naturalem, cui plurimum\ntribuit, usque ad animae rationalis naturam se extendere\npotuisse. De naturali enim paucissima praeloquitur in hoc\nlibro, quem de dis selectis ultimum scripsit; in quo uidebimus\nutrum per interpretationes physiologicas possit ad hanc naturalem\nreferre ciuilem. Quod si potuerit, tota naturalis erit:\net quid opus erat ab ea ciuilem tanta cura distinctionis abiungere?\nSi autem recto discrimine separata est: quando nec\nista uera est quae illi naturalis placet (peruenit enim usque\nad animam, non usque ad uerum Deum qui fecit et animam),\nquanto est abiectior et falsior ista ciuilis, quae maxime\ncirca corporum est occupata naturam, sicut ipsae interpretationes\neius, ex quibus quaedam necessaria commemorare me\noportet, tanta ab ipsis exquisitae et enucleatae diligentia demonstrabunt.\nCAPUT VI. De opinione Varronis, qua arbitratus est Deum animam esse mundi, qui tamen in partibus suis habeat animas multas, quarum diuina natura sit. Dicit ergo idem Varro adhuc de naturali theologia praeloquens\ndeum se arbitrari esse animam mundi, quem Graeci\nuocant xo[i.ov, et hunc ipsum mundum esse deum; sed sicut\nhominem sapientem, cum sit ex corpore et animo, tamen ab\nanimo dici sapientem, ita mundum deum dici ab animo, cum\nsit ex animo et corpore. Hic uidetur quoquo modo unum\nconfiteri Deum; sed ut plures etiam introducat, adiungit mundum\ndiuidi in duas partes, caelum et terram; et caelum\nbifariam, in aethera et aera; terram uero in aquam et humum;\ne quibus summum esse aethera, secundum aera, tertiam aquam,\ninfimam terram; quas omnes partes quattuor animarum esse\nplenas, in aethere et aere inmortalium, in aqua et terra\nmortalium. Ab summo autem circuitu caeli ad circulum lunae\naetherias animas esse astra ac stellas; eos caelestes deos non\nmodo intellegi esse, sed etiam uideri; inter lunae uero gyrum\net nimborum ac uentorum cacumina aerias esse animas, sed\neas animo, non oculis uideri et uocari heroas et lares et genios.\nHaec est uidelicet breuiter in ista praelocutione proposita\ntheologia naturalis, quae non huic tantum, sed multis\nphilosophis placuit; de qua tunc diligentius disserendum est,\ncum de ciuili, quantum ad deos selectos adtinet, opitulante\nDeo uero quod restat inpleuero.\nCAPUT VII. An rationabile fuerit Ianum et Terminum in duo numina _ separari. lanus igitur, a quo sumsit exordium, quaero quisnam sit.\nRespondetur: Mundus est. Breuis haec plane est adque aperta\nresponsio. Quur ergo ad eum dicuntur rerum initia pertinere,\nfines uero ad alterum, quem Terminum uocant? Nam propter\ninitia et fines duobus istis dis duos menses perhibent dedicatos\npraeter illos decem, quibus usque ad Decembrem caput\nest Martius, Ianuarium lano, Februarium Termino. Ideo Terminalia\neodem mense Februario celebrari dicunt, cum fit\nsacrum purgatorium, quod uocant Februm, unde mensis nomen\naccepit. Numquid ergo ad mundum, qui lanus est, initia\nrerum pertinent et fines non pertinent, ut alter illis deus\npraeficeretur? Nonne omnia, quae in hoc mundo fieri dicunt,\nin hoc etiam mundo terminari fatentur? Quae est ista uanitas,\nin opere illi dare potestatem dimidiam, in simulacro\nfaciem duplam? Nonne istum bifrontem multo elegantius interpretarentur,\nsi eundem et Ianum et Terminum dicerent adque\ninitiis unam faciem, finibus alteram darent? quoniam qui\noperatur utrumque debet intendere; in omni enim motu\nactionis suae qui non respicit initium non prospicit finem.\nUnde necesse est a memoria respiciente prospiciens conectatur\nintentio; nam cui exciderit quod coeperit, quo modo finiat\nnon inueniet. Quod si uitam beatam in hoc mundo inchoari\nputarent, extra mundum perfici, et ideo Iano, id est mundo,\nsolam initiorum tribuerent potestatem: profecto ei praeponerent\n\n\n\n\nTerminum eumque ab dis selectis non alienarent. Quamquam\netiam nunc cum in istis duobus dis initia rerum temporalium\nfinesque tractantur, Termino dari debuit plus honoris. Maior\nenim laetitia est, cum res quaeque perficitur; sollicitudinis\nautem plena sunt coepta, donec perducantur ad finem, quem\nqui aliquid incipit maxime adpetit intendit, expectat exoptat,\nnec de re inchoata, nisi terminetur, exultat.\nCAPUT VIII. Ob quam causam cultores Iani bifrontem imagi- nem ipsius finxerint, quam tamen etiam quadrifrontem uideri uolunt. Sed iam bifrontis simulacri interpretatio proferatur. Duas\neum facies ante et retro habere dicunt, quod hiatus noster,\ncum os aperimus, mundo similis uideatur; unde et palatum\nGraeci copavov appellant, et nonnulli, inquit, poetae Latini\ncaelum uocauerunt palatum, a quo hiatu oris et foras esse\naditum ad dentes uersus et introrsus ad fauces. Ecce quo\nperductus est mundus propter palati nostri uocabulum uel\nGraecum uel poeticum. Quid autem hoc ad animam, quid ad\nuitam aeternam? Propter solas saliuas colatur hic deus, quibus\npartim glutiendis partim spuendis sub caelo palati utraque\npanditur ianua. Quid est porro absurdius, quam in ipso mundo\nnon inuenire duas ianuas ex aduerso sitas, per quas uel ad-\n. mittat ad se aliquid intro uel emittat a se foras, et de nostro\nore et gutture, quorum similitudinem mundus non habet,\nuelle mundi simulacrum conponere in Iano propter solum\n\n\n\n\n\n\nI\npalatum, cuius similitudinem Ianus non habet? Cum uero\neum faciunt quadrifrontem et Ianum geminum appellant, ad\nquattuor mundi partes hoc interpretantur, quasi aliquid spectet\nmundus foras sicut per omnes facies Ianus. Deinde si Ianus\nest mundus et mundus quattuor partibus constat, falsum est\nsimulacrum Iani bifrontis; aut si propterea uerum est, quia\netiam nomine Orientis et Occidentis totus solet mundus intellegi,\nnumquid, cum duas partes alias nominamus Septentrionis\net Austri, sicut illum quadrifrontem dicunt geminum\nIanum, ita quisquam geminum dicturus est mundum? Non\nhabent omnino unde quattuor ianuas, quae intrantibus et\nexeuntibus pateant, interpretentur ad mundi similitudinem,\nsicut de bifronti quod dicerent saltem in ore hominis inuenerunt,\nnisi Neptunus forte subueniat et porrigat piscem, cui\npraeter hiatum oris et gutturis etiam dextra et sinistra\nfauces patent. Et tamen hanc uanitatem per tot ianuas nulla\neffugit anima, nisi quae audit ueritatem dicentem: Ego sum\nianua.\nCAPUT VIIII. De Iouis potestate adque eiusdem cum Iano conparatione o n- paratione. Iouem autem, qui etiam Iuppiter dicitur, quem uelint in-;\ntellegi, exponant. \\'Deus est, inquiunt, habens potestatem can-\\',\nsarum, quibus aliquid fit in mundo.\\' Hoc quam magnum sit,I\nnobilissimus Vergilii uersus ille testatur:\nFelix qui potuit rerum cognoscere causas.\n\n\n\n\n\n\n\nSed quur ei praeponitur Ianus? hoc nobis uir ille acutissimus\ndoctissimusque respondeat. \\'Quoniam penes lacum, inquit,\nsunt prima, penes louem summa. Merito ergo rex omnium\nIuppiter habetur. Prima enim uincuntur a summis, quia, licet\nprima praecedant tempore, summa superant dignitate.\\' Sed\nrecte hoc diceretur, si factorum prima discernerentur et summa;\nsicut initium facti est proficisci, summum peruenire; initium\nfacti inceptio discendi, summum perceptio doctrinae; ac sic\nin omnibus prima sunt initia summique sunt fines. Sed iam\nhoc negotium inter Ianum Terminumque discussum est. Causae\nautem, quae dantur Ioui, efficientia sunt, non effecta; neque\nullo modo fieri potest, ut uel tempore praeueniantur a factis\ninitiisue factorum. Semper enim prior est res quae facit, quam\nilla quae fit. Quapropter si ad Ianum pertinent initia factorum,\nnon ideo priora sunt efficientibus causis, quas Ioui tribuunt.\nSicut enim nihil fit, ita nihil inchoatur ut fiat, quod non\nfaciens causa praecesserit. Hunc sane deum, penes quem sunt\nomnes causae factarum omnium naturarum naturaliumque\nrerum, si Iouem populi appellant et tantis contumeliis tamque\nscelestis criminationibus colunt; taetriore sacrilegio sese obstringunt,\nquam si prorsus nullum putarent deum. Unde satius\nesset eis alium aliquem Iouis nomine nuncupare, dignum\nturpibus et flagitiosis honoribus, subposito uano figmento\nquod potius blasphemarent (sicut Saturno dicitur subpositus\nlapis, quem pro filio deuoraret), quam istum deum dicere et\ntonantem et adulterantem, et totum mundum regentem et\nper tot stupra diffluentem, et naturarum omnium\n\n\n\n\nnaturalium rerum causas summas habentem et suas causas bonas\nnon habentem.\n\nDeinde quaero, quem iam locum inter deos huic Ioui tribuant,\nsi Ianus est mundus. Deos enim ueros animam mundi\nac partes eius iste definiuit; ac per hoc, quidquid hoc non\nest, non est utique secundum istos uerus deus. Num igitur\nita dicturi sunt Iouem animam mundi, ut Ianus sit corpus\neius, id est iste uisibilis mundus? Hoc si dicunt, non erit\nquem ad modum Ianum deum dicant, quoniam mundi corpus\nnon est deus uel secundum ipsos, sed anima mundi ac partes\neius. Unde apertissime idem dicit deum se arbitrari esse\nanimam mundi et hunc ipsum mundum esse deum; sed sicut\nhominem sapientem, cum sit ex animo et corpore, tamen ei\nanimo dici sapientem, ita mundum deum dici ab animo, cum\nsit ex animo et corpore. Solum itaque mundi corpus non est\ndeus, sed aut sola anima eius aut simul corpus et animus,\nita tamen ut non sit a corpore, sed ab animo deus. Si ergo\n\nIanus est mundus et deus est Ianus, numquid Iouem, ut deus\nesse possit, aliquam partem Iani esse dicturi sunt? Magis\nenim Ioui uniuersum solent tribuere; unde est:\n\nIouis omnia plena.\n\nErgo et Iouem, ut deus sit et maxime rex deorum, non\nalium possunt existimare quam mundum, ut dis ceteris secundum\nistos suis partibus regnet. In hanc sententiam etiam\nquosdam uersus Valerii Sorani exponit idem Varro in eo libro,\nquem seorsum ab istis de cultu deorum scripsit; qui uersus\nhi sunt:\n\n\nIuppiter omnipotens regum rerumque deumque Progenitor genetrixquo deum, deus unus et omnes.\n\n\n\n\n\n\n\n\nExponuntur autem in eodem libro ita: cum marem existimarent\nqui semen emitteret, feminam quae acciperet, Iouemque esse\nmundum et eum omnia semina ex se emittere et in se recipere,\n\\'cum causa, inquit, scripsit Soranus: Iuppiter progenitor genetrixque;\nnec minus cum causa unum et omnia idem esse;\nmundus enim unus, et in eo uno omnia sunt.\\'\nCAPUT X. An Iani et Iouis recta discretio sit. Cum ergo et Ianus mundus sit et Iuppiter mundus sit\nunusque sit mundus, quare duo di sunt Ianus et Iuppiter?\nQuare seorsus habent templa seorsus aras, diuersa sacra\ndissimilia simulacra? Si propterea, quod alia uis est primordiorum,\nalia causarum, et illa Iani, illa Iouis nomen accepit:\nnumquid si unus homo in diuersis rebus duas habeat potestates\naut duas artes, quia singularum diuersa uis est, ideo duo\niudices aut duo dicuntur artifices? Sic ergo et unus Deus cum\nipse habeat potestatem primordiorum, ipse causarum, num\npropterea illum duos deos esse necesse est putari, quia primordia\ncausaeque res duae sunt? Quod si hoc iustum putant,\netiam ipsum Iouem tot deos esse dicant, quotquot ei cognomina\npropter multas potestates dederunt, quoniam res omnes,\nex quibus illa cognomina sunt adhibita, multae adque diuersae\nsunt, ex quibus pauca commemoro.\nCAPUT XI. De cognominibus Iouis, quae non ad multos deos, sed ad unum eundemque referuntur. Dixerunt eum Victorem, Inuictum, Opitulum, Inpulsorem,\nStatorem, Centumpedam, Supinalem. Tigillum, Almum, Ruminum\net alia quae persequi longum est. Haec autem cognomina\ninposuerunt uni deo propter causas potestatesque diuersas,\nnon tamen propter tot res etiam tot deos eum esse coegerunt.:\nquod omnia uinceret, quod a nemine uinceretur, quod opem\nindigentibus ferret, quod haberet inpellendi, statuendi, stabiliendi.\nliendi, resupinandi potestatem, quod tamquam tigillus mundum\ncontineret ac sustineret, quod aleret omnia, quod ruma, id\nest mamma, aleret animalia. In his, ut aduertimus, quaedam\nmagna sunt, quaedam exigua; et tamen unus utraque facere\nperhibetur. Puto inter se propinquiora esse causas rerum\nadque primordia, propter quas res unum mundum duos deos\nesse uoluerunt, Iouem adque Ianum, quam continere mundum\net mammam dare animalibus; nec tamen propter haec opera\nduo tam longe inter se ui et dignitate diuersa duo di esse\nconpulsi sunt; sed unus Iuppiter propter illud Tigillus, propter\nillud Ruminus appellatus est. Nolo dicere, quod animalibus\nmammam praebere sugentibus magis Iunonem potuit decere\nquam Iouem, praesertim cum esset etiam diua Rumina, quae\nin hoc opus adiutorium illi famulatumue praeberet. Cogito\nenim posse responderi, et ipsam Iunonem nihil aliud esse\nquam Iouem, secundum illos Valerii Sorani uersus, ubi\ndictum est:\n\n\n\n\n\nIuppiter omnipotens regum rerumque deumque Progenitor genetrixque deam.\n\nQuare ergo dictus est et Ruminus, cum diligentius fortasse\nquaerentibus ipse inueniatur esse etiam illa diua Rumina? Si\nenim maiestate deorum recte uidebatur indignum, ut in una spica\nalter ad curam geniculi, altera ad folliculi pertineret:\nquanto est indignius unam rem infimam, id est ut mammis\nalantur animalia, duorum deorum potestate curari, quorum\nsit unus Iuppiter, rex ipse cunctorum, et hoc agat non saltem\ncum coniuge sua, sed cum ignobili nescio qua Rumina, nisi\nquia ipse est etiam ipsa Rumina; Ruminus fortasse pro sugentibus\nmaribus, Rumina pro feminis. Dicerem quippe noluisse\nillos Ioui femininum nomen inponere, nisi et in illis uersibus -\n\\'progenitor genetrixque\\' diceretur, et inter eius alia cognomina\nlegerem, quod etiam Pecunia uocaretur, quam deam inter illos\nminuscularios inuenimus et in quarto libro commemorauimus.\nSed cum et mares et feminae habeant pecuniam, quur non et\nPecunia et Pecunius appellatus sit, sicut Rumina et Ruminus,\nipsi uiderint._\nCAPUT XII. Quod Iuppiter etiam Pecunia nuncupetur. Quam uero eleganter rationem huius nominis reddiderunt!\nuocatur Pecunia, inquiunt, uocatur, quod eius sunt omnia>.s o\nmagnam rationem diuini nominis! Immo uero ille, cuius sunt\nomnia, uilissime et contumeliosissime Pecunia nuncupatur.\nAd omnia enim, quae caelo et terra continentur, quid est\npecunia in omnibus omnino rebus, quae ab hominibus nomine\n\n\n\n\n\n\npecuniae possidentur? Sed nimirum hoc auaritia Ioui nomen\ninposuit, ut, quisquis amat pecuniam, non quemlibet deum,\nsed ipsum regem omnium sibi amare uideatur. Longe autem\naliud esset, si diuitiae uocaretur. Aliud namque sunt diuitiae,\naliud pecunia. Nam dicimus diuites sapientes, iustos, bonos,\nquibus pecunia uel nulla uel parua est; magis enim sunt\nuirtutibus diuites, per quas eis etiam in ipsis corporalium\nrerum necessitatibus sat est quod adest: pauperes uero auaros,\nsemper inhiantes et egentes; quamlibet enim magnas pecunias\nhabere possunt, sed in earum quantacumque abundantia non\negere non possunt. Et Deum ipsum uerum recte dicimus\ndiuitem, non tamen pecunia, sed omnipotentia. Dicuntur itaque\net diuites pecuniosi; sed interius egeni, si cupidi: item dicuntur\npauperes pecunia carentes; sed interius diuites, si sapientes.\nQualis ergo ista theologia debet esse sapienti, ubi rex deorum\neius rei nomen accepit, \\'quam nemo sapiens concupiuit\\'?\nQuanto enim facilius, si aliquid hac doctrina quod ad uitam\npertineret aeternam salubriter disceretur, deus mundi rector\nnon ab eis Pecunia, sed Sapientia uocaretur, cuius amor\npurgat a sordibus auaritiae, hoc est ab amore pecuniae!\nCAPUT XIII. Quod, dum exponitur quid Saturnus quidue sit Genius, uterque unus Iuppiter esse doceatur. Sed quid de hoc Ioue plura, ad quem fortasse ceteri referendi\nsunt, ut inanis remaneat deorum opinio plurimorum, cum\nhic ipse sint omnes, siue quando partes eius uel potestates\nexistimantur, siue cum uis animae, quam putant per cuncta\n\n\n\n\n\n\ndiffusam, ex partibus molis huius, in quas uisibilis mundus\niste consurgit, et multiplici administratione naturae\nquasi plurium deorum nomina accepit? Quid est enim et\nSaturnus? \\'Unus, inquit, de principibus deus, penes quem\nsationum omnium dominatus est.\\' Nonne expositio uersuum\nillorum Valerii Sorani sic se habet, Iouem esse mundum et\neum omnia semina ex se emittere et in se recipere? Ipse est\nigitur penes quem sationum omnium dominatus est. Quid est\nGenius? \\'Deus, inquit, qui praepositus est ac uim habet\nomnium rerum gignendarum.) Quem alium hanc uim habere\ncredunt quam mundum, cui dictum est: \\'luppiter progenitor\ngenetrixque?\\' Et cum alio loco genium dicit esse uniuscuiusque\nanimum rationalem et ideo esse singulos singulorum,\ntalem autem mundi animum Deum esse: ad hoc idem utique\nreuocat, ut tamquam uniuersalis genius ipse mundi animus\nesse credatur. Hic est igitur quem appellant Iouem. Nam si\nomnis genius deus et omnis uiri animus genius, sequitur ut\nsit omnis uiri animus deus; quod si et ipsos abhorrere absurditas\nipsa conpellit, restat ut eum singulariter et excellenter\ndicant deum Genium, quem dicunt mundi animum ac per\nhoc Iouem.\nCAPUT XIIII. De Mercurii et Martis officiis. Mercurium uero et Martem quo modo referrent ad aliquas\npartes mundi et opera Dei, quae sunt in elementis, non inuenerunt,\net ideo eos saltem operibus hominum praeposuerunt,\nsermocinandi et belligerandi administros. Quorum Mercurius\nsi sermonis etiam deorum potestatem gerit, ipsi quoque regi\n\n\n\n\n\n\n\n\ndeorum dominatur, si secundum eius arbitrium Iuppiter loquitur\naut loquendi ab illo accepit facultatem; quod utique absurdum\nest. Si autem illi humani tantum sermonis potestas tributa\nperhibetur, non est credibile ad lactandos mamma non solum\npueros, sed etiam pecora, unde Ruminus cognominatus est,\nIouem descendere uoluisse, et curam nostri sermonis, quo\npecoribus antecellimus, ad se pertinere noluisse; ac per hoc\nidem ipse est Iouis adque Mercurius. Quod si sermo ipse\ndicitur esse Mercurius, sicut ea, quae de illo interpretantur,\nostendunt (nam ideo Mercurius quasi medius currens dicitur\nappellatus, quod sermo currat inter homines medius; ideo\nâ€›Î•ÏÎ¼Î·ÌƒÏ‚ Graece, quod sermo uel interpretatio, quae ad sermonem\nutique pertinet, ÎµÌ”ÏÎ¼Î·Î½ÎµÎ¹ÌÎ± dicitur; ideo et mercibus\npraeesse, quia inter uendentes et ementes sermo fit medius;\nalas eius in capite et pedibus significare uolucrem ferri\nper aera sermonem; nuntium dictum, quoniam per sermonem\nomnia cogitata enuntiantur) â€” si ergo Mercurius ipse\nsermo est, etiam ipsis confitentibus deus non est. Sed cum\nsibi deos faciunt eos, qui nec daemones sunt, inmundis supplicando\nspiritibus possidentur ab eis, qui non di, sed daemones\nsunt. Item quia nec Marti aliquod elementum uel partem\nmundi inuenire potuerunt, ubi ageret opera qualiacumque\nnaturae, deum belli esse dixerunt, quod opus est hominum\net optabilius non est. Si ergo pacem perpetuam Felicitas daret,\nMars quid ageret non haberet. Si autem ipsum bellum est\nMars, sicut sermo Mercurius: utinam quam manifestum est,\nquod non sit deus, tam non sit et bellum, quod uel falso\nuocetur deus.\nCAPUT XV. De stellis quibusdam, quas pagani deorum suorum nominibus nuncuparunt. Nisi forte illae stellae sunt hi di, quas eorum appellauere\nnominibus. Nam stellam quandam uocant Mercurium, quandam\nitidem Martem. Sed ibi est et illa quam uocant Iouem, et\ntamen eis mundus est Iouis; ibi quam uocant Saturnum, et\ntamen ei praeterea dant non paruam substantiam, omnium\nuidelicet seminum; ibi est et illa omnium clarissima, quae\nab eis appellatur Venus, et tamen eandem Venerem esse etiam\nLunam uolunt; quamuis de illo fulgentissimo sidere aput eos\ntamquam de malo aureo Iuno Venusque contendant. Luciferum\nenim quidam Veneris, quidam dicunt esse Iunonis; sed, ut\nsolet, Venus uincit. Nam multo plures eam stellam Veneri\ntribuunt, ita ut uix eorum quisquam reperiatur, qui aliud\nopinetur. Quis autem non rideat, cum regem omnium Iouem\ndicant, quod stella eius ab stella Veneris tanta uincitur claritate?\nTanto enim esse debuit ceteris illa fulgentior, quanto\nest ipse potentior. Respondent ideo sic uideri, quia illa, quae\nputatur obscurior, superior est adque a terris longe remotior.\nSi ergo superiorem locum maior dignitas meruit, quare Saturnus\nibi est Ioue superior? An uanitas fabulae, quae regem\nIouem facit, non potuit usque ad sidera peruenire, et quod\nnon ualuit Saturnus in regno suo neque in Capitolio, saltem\nobtinere est permissus in caelo? Quare autem Ianus non\naccepit aliquam stellam? Si, quia mundus est et omnes in\nillo sunt: et Ionis mundus est et habet tamen. An iste causam\nsuam conposuit ut potuit et pro una stella, quam non habet\ninter sidera, tot facies accepit in terra? Deinde si propter\nsolas stellas Mercurium et Martem partes mundi putant, ut\n\n\n\n\n\n\neos deos habere possint, quia utique sermo et bellum non\nsunt partes mundi, sed actus hominum: quur Arieti et Tauro\net Cancro et Scorpioni ceterisque huius modi, quae caelestia\nsigna numerant et stellis non singulis, sed singula pluribus\nconstant superiusque istis in summo caelo perhibent conlocata,\nubi constantior motus inerrabilem meatum sideribus praebet,\nnullas aras, nulla sacra, nulla templa fecerunt, nec deos, non\ndico inter hos selectos, sed ne inter illos quidem quasi plebeios\nhabuerunt?\nCAPUT XVI. De Apolline et Diana ceterisque selectis dis, quos partes mundi esse uoluerunt. Apollinem quamuis diuinatorem et medicum uelint, tamen\nut in. aliqua parte mundi statuerent, ipsum etiam solem esse\ndixerunt, Dianamque germanam eius similiter lunam et uiarum\npraesidem (unde et uirginem uolunt, quod uia nihil pariat!,\net ideo ambos sagittas habere, quod ipsa duo sidera de caelo\nradios terras usque pertendant. Vulcanum uolunt ignem mundi,\nNeptunum aquas mundi, Ditem patrem, hoc est Orcum, terrenam\net infimam partem mundi. Liberum et Cererem praeponunt\nseminibus, uel illum masculinis, illam femininis; uel illum\nliquori, illam uero ariditati seminum. Et hoc utique totum\nrefertur ad mundum, id est ad Iouem, qui propterea dictus\nest \\'progenitor genetrixque\\', quod omnia semina ex se emitteret\net in se reciperet. Quando quidem etiam Matrem Magnam\neandem Cererem uolunt, quam nihil aliud dicunt esse quam\nterram, eamque perhibent et lunonem, et ideo ei secundas\ncausas rerum tribuunt, cum tamen Ioui sit dictum \\'progenitor\n\n\n\n\ngenetrixque deum\\', quia secundum eos totus ipse mundus\nest Ionis. Mineruam etiam, quia eam humanis artibus praeposuerunt\nnec inuenerunt uel stellam, ubi eam ponerent, eandem\nuel summum aethera uel etiam lunam esse dixerunt.\nVestam quoque ipsam propterea dearum maximam putauerunt,\nquod ipsa sit terra, quamuis ignem mundi leuiorem, qui pertinet\nad usus hominum faciles, non uiolentiorem, qualis Vulcani\nest, ei deputandum esse crediderunt. Ac per hoc omnes\nistos selectos deos hunc esse mundum uolunt, in quibusdam\nuniuersum, in quibusdam partes eius; uniuersum sicut Iouem,\npartes eius, ut Genium, ut Matrem Magnam, ut Solem, ut\nLunam, uel potius Apollinem et Dianam. Et aliquando unum\ndeum res plures, aliquando unam rem deos plures faciunt.\nNam unus deus res plures sunt, sicut ipse Iuppiter; et mundus\nenim totus Iuppiter, et solum caelum Iuppiter, et sola\nstella Iuppiter habetur et dicitur; itemque Iuno secundarum\ncausarum domina et Iuno aer et Iuno terra et, si Venerem\nuinceret, Iuno stella. Similiter Minerua summus aether et Minerua\nitidem luna, quam esse in aetheris infimo limite existimant\nUnam uero rem deos plures ita faciunt: Et Ianus est\nmundus et Iuppiter; sic et Iuno est terra et Mater Magna\net Ceres.\nCAPUT XVII. Quod etiam ipse Varro opiniones suas de dis pronuntiarit ambiguas. Et sicut haec, quae exempli gratia commemoraui, ita cetera\nnon explicant, sed potius inplicant; sicut impetus errabundae\n\n\n\n\nopinionis inpulerit, ita huc adque illuc, hinc adque illinc\ninsiliunt et resiliunt, ut ipse Varro de omnibus dubitare quam\naliquid adfirmare maluerit. Nam trium extremorum primum\nde dis certis cum absoluisset librum, in altero de dis incertis\ndicere ingressus ait: \\'Cum in hoc libello dubias de dis opiniones\nposuero, reprehendi non debeo. Qui enim putabit iudicari\noportere et posse, cum audierit, faciet ipse. Ego citius perduci\npossum, ut in primo libro quae dixi in dubitationem reuocem,\nquam in hoc quae perscribam omnia ut ad aliquam dirigam\nsummam.) Ita non solum istum de dis incertis, sed etiam\nillum de certis fecit incertum. In tertio porro isto de dis\nselectis, postea quam praelocutus est quod ex naturali theologia\npraeloquendum putauit, ingressurus huius ciuilis theologiae\nuanitates et insanias mendaces, ubi eum non solum non ducebat\nrerum ueritas, sed etiam maiorum premebat auctoritas:\n\\'De dis, inquit, populi Romani publicis, quibus aedes dedicauerunt\neosque pluribus signis ornatos notauerunt, in hoc libro\nscribam, sed ut Xenophanes Colophonius scribit, quid putem,\nnon quid contendam, ponam. Hominis est enim haec opinari,\ndei scire\\'. Rerum igitur non conprehensarum nec firmissime\ncreditarum, sed opinatarum et dubitandarum sermonem trepidus\npollicetur dicturus ea, quae ab hominibus instituta sunt.\nNeque enim, sicut sciebat esse mundum, esse caelum et terram,\ncaelum sideribus fulgidum, terram seminibus fertilem, adque\nhuius modi cetera, sicut hanc totam molem adque naturam\n\n\n\n\nui quadam inuisibili ac praepotenti regi adque administrari\ncerta animi stabilitate credebat: ita poterat adfirmare de Iano,\nquod mundus ipse esset, aut de Saturno inuenire, quo modo\net Iouis pater esset et Ioui regnanti subditus factus esset et\ncetera talia.\nCAPUT XVIII. Quae credibilior causa sit, qua error paganitatis inoleuerit. De quibus credibilior redditur ratio, cum perhibentur homines\nfuisse et unicuique eorum ab his, qui eos adulando deos\nesse uoluerunt, ex eius ingenio moribus, actibus casibus sacra\net sollemnia constituta adque haec paulatim per animas hominum\ndaemonibus similes et ludicrarum rerum auidas inrependo\nlonge lateque uulgata, ornantibus ea mendaciis poetarum et\nad ea fallacibus spiritibus seducentibus. Facilius enim fieri\npotuit, ut iuuenis inpius uel ab inpio patre interfici metuens\net auidus regni patrem pelleret regno, quam id, quod iste\ninterpretatur, ideo Saturnum patrem a Ioue filio superatum,\nquod ante est causa quae pertinet ad Iouem, quam semen\nquod pertinet ad Saturnum. Si enim hoc ita esset, numquam\nSaturnus prior fuisset nec pater Iouis esset. Semper enim\nsemen causa praecedit nec umquam generatur ex semine. Sed\ncum conantur uanissimas fabulas siue hominum res gestas\nuelut naturalibus interpretationibus honorare, etiam homines\nacutissimi tantas patiuntur angustias, ut eorum quoque uanitatem\ndolere cogamur.\nCAPUT XVIIII. De interpretationibus, quibus colendi Saturni ratio concinnatur. nata, inquit, dixerunt, quae nata ex eo essent, solitum\ndeuorare, quod eo semina, unde nascerentur, redirent. Et quod\nilli pro Ioue gleba obiecta est deuoranda, significat, inquit.\nmanibus humanis obrui coeptas serendo fruges, antequam\nutilitas arandi esset inuenta.* Saturnus ergo dici debuit ipsa\nterra, non semina; ipsa enim quodam modo deuorat quae\ngenuerit, cum ex ea nata semina in eam rursus recipienda\nredierint. Et quod pro Ioue accepisse dicitur glebam, quid\nhoc ad id ualet, quod manibus hominum semen gleba coopertum\nest? Numquid ideo non est, ut cetera, deuoratum, quod\ngleba coopertum est? Ita enim hoc dictum est, quasi qui\nglebam obposuit semen abstulerit, sicut Saturno perhibent\noblata gleba ablatum Iouem, ac non potius gleba semen\noperiendo fecerit illud diligentius deuorari. Deinde isto modo\nsemen est Iuppiter, non seminis causa, quod paulo ante dicebatur.\nSed quid faciant homines, qui, cum res stultas interpretantur,\nnon inueniunt quid sapienter dicatur? Saturnum habet,\ninquit, propter agriculturam.\\' Certe illo regnante nondum erat\nagricultura, et ideo priora eius tempora perhibentur, sicut\nidem ipse fabellas interpretatur, quia primi homines ex his\nuiuebant seminibus, quae terra sponte gignebat. An falcem\nsceptro perdito accepit, ut, qui primis temporibus rex fuerat\notiosus, filio regnante fieret operarius laboriosus? Deinde ideo\ndicit a quibusdam pueros ei solitos immolari, sicut a Poenis,\net a quibusdam etiam maiores, sicut a Gallis, quia omnium\nseminum optimum est genua humanum. De hac crudelissima\n\n\n\n\nuanitate quid opus est plura dicere? Hoc potius aduertamus\nadque teneamus, has interpretationes non referri ad Deum\nuerum, uiuam, incorpoream incommutabilemque naturam, a\nquo uita in aeternum beata poscenda est; sed earum esse\nfines in rebus corporalibus, temporalibus, mutabilibus adque\nmortalibus. \\'Quod Caelum, inquit, patrem Saturnus castrasse\nin fabulis dicitur, hoc significat penes Saturnum, non penes\nCaelum semen esse diuinum\\'. Hoc propterea, quantum intellegi\ndatur, quia nihil in caelo de seminibus nascitur. Sed ecce,\nSaturnus si Caeli est filius, Iouis est filius. Caelum enim esse\nIouem innumerabiliter et diligenter adfirmant. Ita ista, quae\na ueritate non ueniunt, plerumque et nullo inpellente se ipsa\nsubuertunt. Chronon appellatum dicit, quod Graeco uocabulo\nsignificat temporis spatium, sine quo semen, inquit, non potest\nesse fecundum. Haec et alia de Saturno multa dicuntur, et\nad semen omnia referuntur. Sed saltem Saturnus seminibus\ncum tanta ista potestate sufficeret; quid ad haec di alii l\\'equiruntur,\nmaxime Liber et Libera, id est Ceres? De quibus rursus,\nquod ad semen adtinet, tanta dicit, quasi de Saturno\nnihil dixerit.\nCAPUT XX. De sacris Cereris Eleusinae. In Cereris autem sacris praedicantur illa Eleusinia, quae\naput Athenienses nobilissima fuerunt. De quibus iste nihil\ninterpretatur, nisi quod adtinet ad frumentum, quod Ceres\ninuenit, et ad Proserpinam, quam rapiente Orco perdidit; et\nhanc ipsam dicit significare fecunditatem seminum; quae cum\ndefuisset quodam tempore eademque sterilitate terra maereret,\nexortam esse opinionem, quod filiam Cereris, id est ipsam\nfecunditatem, quae a proserpendo Proserpina dicta esset, Orcus\n\n\n\n\nabstulerat et aput inferos detinuerat; quae res cum fuisset\nluctu publico celebrata, quia rursus eadem fecunditas rediit,\nProserpina reddita exortam esse laetitiam et ex hoc sollemnia\nconstituta. Dicit deinde multa in mysteriis eius tradi, quae\nnisi ad frugum inuentionem non pertineant.\nCAPUT XXI. De turpitudine sacrorum, quae Libero celebrabantur. Iam uero Liberi sacra, quem liquidis seminibus ac per hoc\nnon solum liquoribus fructuum, quorum quodam modo primatum\nuinum tenet, uerum etiam seminibus animalium praefecerunt,\nad quantam turpitudinem peruenerint, piget quidem dicere\npropter sermonis longitudinem; sed propter istorum superbam\nhebetudinem non piget. Inter cetera, quae praetermittere, quoniam\nmulta sunt, cogor, in Italiae compitis quaedam dicit\nsacra Liberi celebrata cum tanta licentia turpitudinis. ut in\neius honorem pudenda uirilia colerentur, non saltem aliquantum\nuerecundiore secreto, sed in propatulo exultante nequitia.\nNam hoc turpe membrum per Liberi dies festos cum honore\nmagno plostellis inpositum prius rure in compitis et usque\nin urbem postea uectabatur. In oppido autem Lauinio unus\nLibero totus mensis tribuebatur, cuius diebus omnes uerbis\nflagitiosissimis uterentur, donec illud membrum per forum\ntransuectum esset adque in loco suo quiesceret. Cui membro\ninhonesto matrem familias honestissimam palam coronam\nnecesse erat inponere. Sic uidelicet Liber deus placandus\nfuerat pro euentibus seminum, sic ab agris fascinatio\n\n\n\n\nrepellenda, ut matrona facere cogeretur in publico, quod nec\nmeretrix, si matronae spectarent, permitti debuit in theatro.\nPropter haec Saturnus solus creditus non est sufficere posse\nseminibus, ut occasiones multiplicandorum deorum inmunda\nanima reperiret, et ab uno uero Deo merito inmunditiae destituta\nac per multos falsos auiditate maioris inmunditiae prostituta\nista sacrilegia sacra nominaret seseque spurcorum daemonum\nturbis conuiolandam polluendamque praeberet.\nCAPUT XXII. De Neptuno et Salacia ac Venilia. Iam utique habebat Salaciam Neptunus uxorem, quam inferiorem\naquam maris esse dixerunt: ut quid illi adiuncta est\net Venilia, nisi ut sine ulla causa necessariorum sacrorum\nsola libidine animae prostitutae multiplicaretur inuitatio daemoniorum?\nSed proferatur interpretatio praeclarae theologiae,\nquae nos ab ista reprehensione reddita ratione conpescat.\n\\'Venilia, inquit, unda est, quae ad litus uenit; Salacia, quae\nin salum redit.* Quur ergo deae fiunt duae, cum sit una unda\nquae uenit et redit? Nempe ipsa est exaestuans in multa\nnumina libido uesana. Quamuis enim aqua non geminetur\nquae it et redit, huius tamen occasione uanitatis duobus daemoniis\ninuitatis amplius commaculatur anima, quae it et non\nredit. Quaeso te, Varro, uel uos, qui tam doctorum hominum\ntalia scripta legistis et aliquid magnum uos didicisse iactatis,\ninterpretamini hoc, nolo dicere secundum illam aeternam incommutabilemque\nnaturam, qui solus est Deus, sed saltem\nsecundum animam mundi et partes eius, quos deos esse ueros\nexistimatis. Partem animae mundi, quae mare permeat, deum\nuobis fecisse Neptunum utcumque tolerabilioris erroris est.\nItane unda ad litus ueniens et in salum rediens duae sunt\n\n\n\n\npartes mundi aut duae partes animae mundi? Quis uestrum\nita desipiat, ut hoc sapiat? Quur ergo uobis duas deas fecerunt,\nnisi quia prouisum est a sapientibus maioribus uestris,\nnon ut di plures uos regerent, sed ut ea, quae istis uanitatibus\net falsitatibus gaudent, plura uos daemonia possiderent? Quur\nautem illa Salacia per hanc interpretationem inferiorem maris\npartem, qua uiro erat subdita, perdidit? Namque illam modo,\ncum relluentem fluctum esse perhibetis, in superficie posuistis.\nAn quia Veniliam pellicem accepit, irata suum maritum de\nsupernis maris exclusit?\nCAPUT XXIII. De Terra, quam Varro deam esse confirmat, eo quod ille animus mundi, quem opinatur deum, etiam hanc corporis sui infimam partem permeet eique uim diuinam inpertiat. Nempe una est terra, quam plenam quidem uidemus animalibus\nsuis; uerum tamen ipsam magnum corpus in elementis\nmundique infimam partem, quur eam uolunt deam? An quia\nfecunda est? Quur ergo non magis homines di sunt, qui eam\nfecundiorem faciunt excolendo; sed cum arant, non cum adorant?\nSed pars animae mundi, inquiunt, quae per illam permeat.\ndeam facit. Quasi non euidentior sit in hominibus anima, quae\nutrum sit nulla fit quaestio; et tamen homines di non habentur\net, quod est grauiter dolendum, his, qui di non sunt et\nquibus ipsi meliores sunt, colendis et adorandis mirabili et\nmiserabili errore subduntur. Et certe idem Varro in eodem\nde dis selectis libro tres esse adfirmat animae gradus in omni\nuniuersaque natura: unum, qui omnes partes corporis, quae\n\n\n\n\nuiuunt, transit et non habet sensum, sed tantum ad uiuendum\nualetudinem; hanc uim in nostro corpore permanare dicit in\nossa, ungues, capillos; sicut in mundo arbores sine sensu\naluntur et crescunt et modo quodam suo uiuunt: secundum\ngradum animae, in quo sensus est; hanc uim peruenire in\noculos, aures, nares, os, tactum: tertium gradum esse animae\nsummum, quod uocatur animus, in quo intellegentia praeminet;\nhoc praeter hominem omnes carere mortales. Hanc partem\nanimae mundi dicit Deum, in nobis autem genium uocari.\nEsse autem in mundo lapides ac terram, quam uidemus, quo\nnon permanat sensus, ut ossa, ut ungues Dei; solem uero,\nlunam, stellas, quae sentimus quibusque ipse sentit, sensus esse\neius; aethera porro animum eius; cuius uim, quae peruenit in\nastra, ea quoque facere deos, et per ea quod in terram permanat,\ndeam Tellurem; quod autem inde permanat in mare\nadque oceanum, deum esse Neptunum.\n\nRedeat ergo ab hac, quam theologian naturalem putat, quo\nuelut requiescendi causa ab his ambagibus adque anfractibus\nfatigatus egressus est; redeat, inquam, redeat ad ciuilem; hic\neum adhuc teneo, tantisper de hac ago. Nondum dico, si terra\net lapides nostris sunt ossibus et unguibus similes, similiter\neos intellegentiam non habere, sicut sensu carent; aut si idcirco\nhabere dicuntur ossa et ungues nostri intellegentiam,\n. quia in homine sunt qui habet intellegentiam, tam stultum\n\n\n\n\nesse qui hos in mundo deos dicit, quam stultus est qui in\nnobis ossa et ungues homines dicit. Sed haec cum philosophis\nfortassis agenda sunt; nunc autem istum adhuc politicum\nuolo. Fieri enim potest, ut, licet in illam naturalis theologiae\nueluti libertatem caput erigere paululum uoluisse uideatur,\nadhuc tamen hunc librum uersans et se in illo uersari cogitans,\neum etiam inde respexerit et hoc propterea dixerit, ne maiores\neius siue aliae ciuitates Tellurem adque Neptunum inaniter\ncoluisse credantur. Sed hoc dico: pars animi mundani, quae\nper terram permeat, sicut una est terra, quur non etiam\nunam fecit deam, quam dicit esse Tellurem? Quod si ita fecit,\nubi erit Orcus, frater Iouis adque Neptuni, quem Ditem patrem\nuocant? ubi eius coniunx Proserpina, quae secundum aliam in\neisdem libris positam opinionem non terrae fecunditas, sed\npars inferior perhibetur? Quod si dicunt animi mundani partem,\ncum permeat terrae partem superiorem, Ditem patrem\nfacere deum; cum uero inferiorem, Proserpinam deam: Tellus\nilla quid erit? Ita enim totum, quod ipsa erat, in duas istas\npartes deosque diuisum est, ut ipsa tertia quae sit aut ubi\nsit inuenire non possit; nisi quis dicat simul istos deos Orcum\nadque Proserpinam unam deam esse Tellurem et non esse\niam tres, sed aut unam aut duos; et tamen tres dicuntur,\ntres habentur, tres coluntur aris suis, delubris suis, sacris,\nsimulacris, sacerdotibus suis, et per haec etiam fallacibus prostitutam\nanimam constuprantibus daemonibus suis. Adhuc\nrespondeatur, quam partem terrae permeet pars mundani animi,\nut deum faciat Tellumonem? Non, inquit, sed una\n\n\n\n\neademque terra habet geminam uim, et masculinam, quod semina\nproducat, et femininam, quod recipiat adque nutriat; inde a\nui feminae dictam esse Tellurem, a masculi Tellumonem.\nQuur ergo pontifices, ut ipse indicat, additis quoque aliis\nduobus quattuor dis faciunt rem diuinam, Telluri, Tellumoni,\nAltori, Rusori? De Tellure et Tellumone iam dictum\nest. Altori quare? Quod ex terra, inquit, aluntur omnia quae\nnata sunt. Rusori quare? Quod rursus, inquit, cuncta eodem\nreuoluuntur.\nCAPUT XXIIII. De Telluris cognominibus eorumque significationibus, quae etiamsi erant multarum rerum indices, non debuerunt multorum deorum firmare opiniones. Debuit ergo una terra propter istam quatergeminam uim\nquattuor habere cognomina, non quattuor facere deos; sicut\ntot cognominibus unus Iuppiter et tot cognominibus una Iuno,\nin quibus omnibus uis multiplex esse dicitur ad unum deum\nuel unam deam pertinens, non multitudo cognominum deorum\netiam multitudinem faciens. Sed profecto sicut aliquando etiam\nipsas uilissimas feminas earum, quas libidine quaesierunt,\ntaedet paenitetque turbarum: sic animam uilem factam et inmundis\nspiritibus prostitutam deos sibi multiplicare, quibus\ncontaminanda prosterneretur, sicut plurimum libuit, sic aliquando\net piguit. Nam et ipse Varro quasi de ipsa turba uerecundatus\nunam deam uult esse Tellurem. \\'Eandem, inquit,\ndicunt Matrem Magnam; quod tympanum habeat, significari\nesse orbem terrae; quod turres in capite, oppida; quod sedens\n\n\n\n\nfingatur, circa eam cum omnia moueantur, ipsam non moueri.\nQuod Gallos huic deae ut seruirent fecerunt, significat, qui\nsemine indigeant, terram sequi oportere; in ea quippe omnia\nreperiri. Quod se aput eam iactant, praecipitur, inquit, qui\nterram colunt, ne sedeant; semper enim esse quod agant.\nCymbalorum sonitus ferramentorum iactandorum ac manuum\net eius rei crepitum in colendo agro qui fit significant; ideo\naere, quod eam antiqui colebant aere, antequam ferrum esset\ninuentum. Leonem, inquit, adiungunt solutum ac mansuetum,\nut ostendant nullum genus esse terrae tam remotum ac uehementer\nferum, quod non subigi colique conueniat.1 Deinde\nadiungit et dicit, Tellurem matrem et nominibus pluribus et\ncognominibus quod nominarunt, deos existimatos esse conplures.\n(Tellurem, inquit, putant esse Opem, quod opere fiat\nmelior; Matrem, quod plurima pariat; Magnam, quod cibum\npariat; Proserpinam, quod ex ea proserpant fruges; Vestam,\nquod uestiatur herbis. Sic alias deas, inquit, non absurde ad\nhanc reuocant.\\' Si ergo una dea est, quae quidem consulta\nueritate nec ipsa est, interim quid itur in multas? Unius\nsint ista multa nomina, non tam deae multae quam nomina.\nSed errantium maiorum auctoritas deprimit et eundem Varronem\npost hanc sententiam trepidare conpellit. Adiungit enim\net dicit: Cum quibus opinio maiorum de his deabus, quod\nplures eas putarunt esse, non pugnat.\\' Quo modo non pugnat,\ncum ualde aliud sit unam deam nomina habere multa, aliud\nesse deas multas? \\'Sed potest, inquit, fieri ut eadem res et\n\n\n\n\nuna sit, et in ea quaedam res sint plures.\\' Concedo in una\nhomine esse res plures, numquid ideo et homines plures?\nSic in una dea esse res plures, numquid ideo et deas plures?\nVerum sicut uolunt, diuidant conflent, multiplicent replicent\ninplicent.\n\n\nHaec sunt Telluris et Matris Magnae praeclara mysteria,\nunde omnia referuntur ad mortalia semina et exercendam\nagriculturam. Itane ad haec relata et hunc finem habentia\ntympanum, turres, Galli, iactatio insana membrorum, crepitus\ncymbalorum, confictio leonum uitam cuiquam pollicentur aeternam?\nItane propterea Galli abscisi huic Magnae deae seruiunt,\nut significent, qui semine indigeant, terram sequi oportere;\nquasi non eos ipsa potius seruitus semine faciat indigere?\nUtrum enim sequendo hanc deam, cum indigeant, semen adquirunt,\nan potius sequendo hanc deam, cum habeant, semen\namittunt? Hoc interpretari est an detestari? Nec adtenditur,\nquantum maligni daemones praeualuerint, qui nec aliqua magna\nhis sacris polliceri ausi sunt, et tam crudelia exigere potuerunt.\nSi dea terra non esset, manus ei homines operando inferrent,\nut semina consequerentur per illam, non et sibi saeuiendo,\nut semina perderent propter illam; si dea non esset,\nita fecunda fieret manibus alienis, ut non cogeret hominem\nsterilem fieri manibus suis. Iam quod in Liberi sacris honesta\nmatrona pudenda uirilia coronabat spectante multitudine, ubi\nrubens et sudans, si est ulla frons in hominibus, adstabat\nforsitan et maritus; et quod in celebratione nuptiarum super\nPriapi scapum noua nupta sedere iubebatur: longe contemtibiliora\nadque leuiora sunt prae ista turpitudine crudelissima\n\n\n\n\n\n\n\n\nuel crudelitate turpissima, ubi daemonicis ritibus sic uterque\nsexus inluditur, ut neuter suo uulnere perimatur. Ibi fascinatio\ntimetur agrorum, hic membrorum amputatio non timetur. Ibi\nsic dehonestatur nouae nuptae uerecundia, ut non solum fecunditas,\nsed nec uirginitas adimatur; hic ita amputatur uirilitas,\nut nec conuertatur in feminam nec uir relinquatur.\nCAPUT XXV. Quam interpretationem de abscisione Attidis Graecorum sapientium doctrina reppereritEt Attis ille non est commemoratus nec eius ab isto interpretatio\nrequisita est, in cuius dilectionis memoriam Gallus\nabsciditur. Sed docti Graeci adque sapientes nequaquam rationem\ntam sanctam praeclaramque tacuerunt. Propter uernalem quippe\nfaciem terrae, quae ceteris est temporibus pulchrior, Porphyrius,\nphilosophus nobilis, Attin flores significare perhibuit, et\nideo abscisum, quia flos decidit ante fructum. Non ergo\nipsum hominem uel quasi hominem, qui est uocatus Attis,\nsed uirilia eius flori conparauerunt. Ipsa quippe illo uiuente\ndeciderunt; immo uero non deciderunt neque decerpta, sed\nplane discerpta sunt; nec illo flore amisso quisquam postea\nfructus, sed potius sterilitas consecuta est. Quid ergo ipse\nreliquus, et quidquid remansit absciso? quid eo significari\ndicitur? quo refertur? quae interpretatio inde profertur? An\nhaec frustra moliendo nihilque inueniendo persuadent illud\npotius esse credendum, quod de homine castrato fama iactauit\n\n\n\n\nlitterisque mandatum est? Merito hinc auersatus est Varro\nnoster, neque hoc dicere uoluit; non enim hominem doctissimum\nlatuit.\nCAPUT XXVI. De turpitudine sacrorum Matris Magnae. Itemque de mollibus eidem Matri Magnae contra omnem\nuirorum mulierumque uerecundiam consecratis, qui usque in\nhesternum diem madidis capillis facie dealbata, fluentibus membris\nincessu femineo per plateas uicosque Carthaginis etiam\na propolis unde turpiter uiuerent exigebant, nihil Varro dicere\nuoluit nec uspiam me legisse commemini. Defecit interpretatio,\nerubuit ratio, conticuit oratio. Vicit Matris Magnae omnes\ndeos filios non numinis magnitudo, sed criminis. Huic monstro\nnec Iani monstrositas conparatur. Ille in simulacris habebat\nsolam deformitatem, ista in sacris deformem crudelitatem; ille\nmembra in lapidibus addita, haec in hominibus perdita. Hoc\ndedecus tot Iouis ipsius et tanta stupra non uincunt. Ille inter\nfemineas corruptelas uno Ganymede caelum infamauit; ista tot\nmollibus professis et publicis et inquinauit terram et caelo\nfecit iniuriam. Saturnum fortasse possemus huic in isto genere\nturpissimae crudelitatis siue conferre siue praeferre, qui patrem\ncastrasse perhibetur; sed in Saturni sacris homines alienis\nmanibus potius occidi quam suis abscidi potuerunt. Deuorauit\nille filios, ut poetae ferunt, et physici ex hoc interpretantur\nquod uolunt; ut autem historia prodit, necauit; sed quod ei\nPoeni suos filios sacrificati sunt, non recepere Romani. At\nuero ista Magna deorum Mater etiam Romanis templis\n\n\n\n\n\n\ncastratos intulit adque istam saeuitiam moremque seruauit, credita\nuires adiuuare Romanorum exsecando uirilia uirorum. Quid\nsunt ad hoc malum furta Mercurii, Veneris lasciuia, stupra\nac turpitudines ceterorum, quae proferremus de libris, nisi\ncottidie cantarentur et saltarentur in theatris? Sed haec quid\nsunt ad tantum malum, cuius magnitudo Magnae Matri tantummodo\nconpetebat? Praesertim quod illa dicuntur a poetis\nesse conficta, quasi poetae id etiam finxerint, quod ea sint\ndis grata et accepta. Ut ergo canerentur uel scriberentur, sit\naudacia uel petulantia poetarum; ut uero diuinis rebus et\nhonoribus eisdem imperantibus et extorquentibus numinibus\nadderentur, quid est nisi crimen deorum, immo uero confessio\ndaemoniorum et deceptio miserorum? Verum illud, quod de\nabscisorum consecratione Mater deum coli meruit, non poetae\nconfinxerunt, sed horrere magis quam canere maluerunt. Hisne\ndis selectis quisquam consecrandus est, ut post mortem uiuat\nbeate, quibus consecratus ante mortem honeste non potest\nuiuere, tam foedis superstitionibus subditus et inmundis daemonibus\nobligatus? Sed haec omnia, inquit, referuntur ad\nmundum. Videat ne potius ad inmundum. Quid autem non\npotest referri ad mundum, quod esse demonstratur in mundo?\nNos autem animum quaerimus, qui uera religione confisus non\ntamquam deum suum adoret mundum, sed tamquam opus\nDei propter Deum laudet mundum, et mundanis sordibus\nexpiatus mundus perueniat ad Deum, qui condidit mundum.\nCAPUT XXVII. De figmentis physiologorum, qui nec ueram diuinitatem colunt, nec eo cultu quo colenda est uera diuinitas. Istos uero deos selectos uidemus quidem clarius innotuisse\nquam ceteros, non tamen ut eorum inlustrarentur merita, sed\nne occultarentur obprobria; unde magis eos homines fuisse\ncredibile est, sicut non solum poeticae litterae, uerum etiam\nhistoricae tradiderunt. Nam quod Vergilius ait:\n\nPrimus ab aetherio uenit Saturnus Olympo, Arma Iouis fugiens et regnis exul ademtis,\n\net quae ad hanc rem pertinentia consequuntur, totam de hoc\nEuhemerus pandit historiam, quam Ennius in Latinum uertit\neloquium; unde quia plurima posuerunt, qui contra huius\nmodi errores ante nos uel Graeco sermone uel Latino scripserunt,\nnon in eo mihi placuit inmorari.\n\nIpsas physiologias cum considero, quibus docti et acuti\nhomines has res humanas conantur uertere in res diuinas,\nnihil uideo nisi ad temporalia terrenaque opera naturamque\ncorpoream uel etiamsi inuisibilem, tamen mutabilem potuisse\nreuocari; quod nullo modo est uerus Deus. Hoc autem si\nsaltem religiositati congruis significationibus ageretur, esset\nquidem dolendum non his uerum Deum adnuntiari adque\npraedicari, tamen aliquo modo ferendum tam foeda et turpia\nnon fieri nec iuberi; at nunc cum pro Deo uero, quo solo\nanima se inhabitante fit felix, nefas sit colere aut corpus aut\nanimam, quanto magis nefarium est ista sic colere, ut nec\n\n\n\n\n\n\nsalutem nec decus humanum corpus aut anima colentis obtineat!\nQuam ob rem si templo sacerdote sacrificio, quod uero\nDeo debetur, colatur aliquod elementum mundi uel creatus\naliquis spiritus, etiamsi non inmundus et malus: non ideo\nmalum est, quia illa mala sunt, quibus colitur, sed quia illa\ntalia sunt, quibus ille solus colendus sit, cui talis cultus seruitusque\ndebetur. Si autem stoliditate uel monstrositate simulacrorum,\nsacrificiis homicidiorum, coronatione uirilium pudendorum,\nmercede stuprorum, sectione membrorum, abscisione\ngenitalium, consecratione mollium, festis inpurorum obscenorumque\nludorum unum uerum Deum, id est omnis animae\ncorporisque creatorem, colere se quisque contendat: non ideo\npeccat, quia non est colendus quem colit, sed quia colendum\nnon ut colendus est colit. Qui uero et rebus talibus, id est\nturpibus et scelestis, et non Deum uerum, id est animae corporisque\nfactorem, sed creaturam quamuis non uitiosam colit,\nsiue illa sit anima siue corpus siue anima simul et corpus.\nbis peccat in Deum, quod et pro ipso colit, quod non est\nipse, et talibus rebus colit, qualibus nec ipse colendus est\nnec non ipse. Sed hi quonam modo, id est quam turpiter\nnefarieque coluerint, in promtu est; quid autem uel quos\ncoluerint, esset obscurum, nisi eorum testaretur historia ea\nipsa, quae foeda et turpia confitentur, numinibus terribiliter\nexigentibus reddita; unde remotis constat ambagibus nefarios\ndaemones adque inmundissimos spiritus hac omni ciuili theologia\ninuisendis stolidis imaginibus et per eas possidendis\netiam stultis cordibus inuitatos.\nCAPUT XXVIII. Quod doctrina Varronis de theologia in nulla sibi parte concordet. Quid igitur ualet, quod uir doctissimus et acutissimus\nVarro uelut subtili disputatione hos omnes deos in caelum\net in terram redigere ac referre conatur? Non potest; fluunt\nde manibus, resiliunt, labuntur et decidunt. Dicturus enim\n\\' de feminis, hoc est deabus: \\'Quoniam, inquit, ut primo libro\ndixi de locis, duo sunt principia deorum animaduersa de caelo\net terra, a quo di partim dicuntur caelestes, partim terrestres:\nut in superioribus initium fecimus a caelo, cum diximus de\nIano, quem alii caelum, alii dixerunt esse mundum, sic de\nfeminis scribendi facimus initium a Tellure.) Sentio quantam\nmolestiam tale ac tantum patiatur ingenium. Ducitur enim\nquadam ratione uerisimili, caelum esse quod faciat, terram\nquae patiatur, et ideo illi masculinam uim tribuit, huic rem femininam,\net non adtendit eum potius esse qui haec facit, qui\nutrumque fecit. Hinc etiam Samothracum nobilia mysteria in\nsuperiore libro sic interpretatur eaque se, quae nec suis nota\nsunt, scribendo expositurum eisque missurum quasi religiosissime\npollicetur. Dicit enim se ibi multis indiciis collegisse\nin simulacris aliud significare caelum, aliud terram, aliud\nexempla rerum, quas Plato appellat ideas; caelum Iouem,\nterram Iunonem, ideas Mineruam uult intellegi; caelum a quo\nfiat aliquid, terram de qua fiat, exemplum secundum quod\nfiat. Qua in re omitto dicere, quod Plato illas ideas tantam\nuim habere dicit, ut secundum eas non caelum aliquid fecerit,\nsed etiam caelum factum sit. Hoc dico, istum in hoc libro\nselectorum deorum rationem illam trium deorum, quibus quasi\n\n\n\n\ncuncta conplexus est, perdidisse. Caelo enim tribuit masculos\ndeos, feminas terrae; inter quas posuit Mineruam, quam supra\nipsum caelum ante posuerat. Deinde masculus deus Neptunus\nin mari est, quod ad terram potius quam ad caelum pertinet.\nDis pater postremo, qui Graece Î Î»Î¿Ï…ÌÏ„Ï‰Î½ dicitur, etiam ipse\nmasculus frater amborum terrenus deus esse perhibetur, superiorem\nterram tenens, in inferiore habens Proserpinam coniugem.\nQuo modo ergo deos ad caelum, deas ad terram referre conantur?\nQuid solidum quid constans, quid sobrium quid definitum\nhabet haec disputatio? Illa est autem Tellus initium\ndearum, Mater scilicet Magna, aput quam mollium et abscisorum\nseseque secantium adque. iactantium insana perstrepit\nturpitudo. Quid est ergo quod dicitur caput deorum Ianus,\ncaput dearum Tellus? Nec ibi facit unum caput error, nec\nhic sanum furor. Quur haec frustra referre nituntur ad mundum?\nQuod etsi possent, pro Deo uero mundum nemo pius\ncolit; et tamen eos nec hoc posse ueritas aperta conuincit.\nReferant haec potius ad homines mortuos et ad daemones\npessimos, et nulla quaestio remanebit.\nCAPUT XXVIIII. Quod omnia, quae physiologi ad mundum partesque ipsius rettulerunt, ad unum uerum Deum referre debuerint. Namque omnia, quae ab eis ex istorum deorum theologia\nuelut physicis rationibus referuntur ad mundum, quam sine\nullo scrupulo sacrilegae opinionis Deo potius uero, qui fecit\n\n\n\n\nmundum, omnis animae et omnis corporis conditori, tribuantur.\ntur, aduertamus hoc modo: Nos Deum colimus, non caelum\net terram, quibus duabus partibus mundus hic constat; nec\nanimam uel animas per uiuentia quaecumque diffusas, sed\nDeum, qui fecit caelum et terram et omnia, quae in eis sunt;\nqui fecit omnem animam, sine quocumque modo uiuentem et\nsensus ac rationis expertem, siue etiam sentientem, siue etiam\nintellegentem.\nCAPUT XXX. Qua pietate discernatur a creaturis Creator, ne pro uno tot di colantur, quot sunt opera unius auctoris. Et ut iam incipiam illa unius et ueri Dei opera percurrere,\npropter quae isti sibi, dum quasi honeste conantur sacramenta\nturpissima et scelestissima interpretari, deos multos falsosque\nfecerunt: illum Deum colimus, qui naturis a se creatis et subsistendi\net mouendi initia finesque constituit; qui rerum causas\nhabet, nouit adque disponit; qui uim seminum condidit; qui rationalem\nanimam, quod dicitur animus, quibus uoluit uiuentibus\nindidit; qui sermonis facultatem usumque donauit; qui munus\nfutura dicendi quibus placuit spiritibus inpertiuit et per quos\nplacet ipse futura praedicit et per quos placet malas ualetudines\npellit; qui bellorum quoque ipsorum, cum sic emendandum\net castigandum est genus humanum, exordiis progressibus\nfinibusque moderatur; qui mundi huius ignem uehementissimum\net uiolentissimum pro inmensae naturae temperamento\net creauit et regit; qui uniuersarum aquarum creator et gubernator\nest; qui solem fecit corporalium clarissimum luminum\neique uim congruam et motum dedit; qui ipsis etiam inferis\n\n\n\n\ndominationem suam potestatemque non subtrahit; qui semina\net alimenta mortalium, siue arida siue liquida, naturis conpetentibus\nadtributa substituit; qui terram fundat adque fecundat;\nqui fructus eius animalibus hominibusque largitur; qui\ncausas non solum principales, sed etiam subsequentes nouit\nadque ordinat; qui lunae statuit modum suum; qui uias\ncaelestes adque terrestres locorum mutationibus praebet; qui\nhumanis ingeniis, quae creauit, etiam scientias artium uariarum\nad adiuuandam uitam naturamque concessit; qui coniunctionem\nmaris et feminae ad adiutorium propagandae prolis\ninstituit; qui hominum coetibus, quem focis et luminibus\nadhiberent, ad facillimos usus munus terreni ignis indulsit.\nIsta sunt certe, quae dis selectis per nescio quas physicas\ninterpretationes uir acutissimus adque doctissimus Varro, siue\nquae aliunde accepit, siue quae ipse coniecit, distribuere laborauit.\nHaec autem facit adque agit unus uerus Deus, sed\nsicut Deus, id est ubique totus, nullis inclusus locis, nullis\nuinculis adligatus, in nullas partes sectilis, ex nulla parte\nmutabilis, inplens caelum et terram praesente potentia, non\nindigente natura. Sic itaque administrat omnia, quae creauit,\nut etiam ipsa proprios exerere et agere motus sinat. Quamuis\nenim nihil esse possint sine ipso, non sunt quod ipse. Agit\nautem multa etiam per angelos; sed non nisi ex se ipso beatificat\nangelos. Ita quamuis propter aliquas causas hominibus\nangelos mittat, non tamen ex angelis homines, sed ex se ipso,\nsicut angelos, beatificat. Ab hoc uno et uero Deo uitam speramus\naeternam.\nCAPUT XXXI. Quibus proprie beneficiis Dei excepta generali largitate sectatores ueritatis utantur. Habemus enim ab illo praeter huiusce modi beneficia, quae\nex hac, de qua nonnulla diximus, administratione naturae bonis\nmalisque largitur, magnum et bonorum proprium magnae\ndilectionis indicium. Quamquam enim, quod sumus, quod\n\nuiuimus, quod caelum terramque conspicimus, quod habemus\nmentem adque rationem, qua eum ipsum, qui haec omnia\ncondidit, inquiramus, nequaquam ualeamus actioni sufficere\ngratiarum: tamen quod nos oneratos obrutosque peccatis et\na contemplatione suae lucis auersos ac tenebrarum, id est\niniquitatis, dilectione caecatos non omnino deseruit misitque\nnobis Verbum suum, qui est eius unicus filius, quo pro nobis\nadsumta carne nato adque passo, quanti Deus hominem penderet,\nnosceremus adque illo sacrificio singulari a peccatis\nomnibus mundaremur eiusque spiritu in cordibus nostris\ndilectione diffusa omnibus difficultatibus superatis in aeternam\nrequiem et contemplationis eius ineffabilem dulcedinem ueniremus,\nquae corda, quot linguae ad agendas ei gratias satis\nesse contenderint?\nCAPUT XXXII. Quod sacramentum redemtionis Christi nullis retro temporibus defuerit semperque sit diuersis significationibus praedicatum. Hoc mysterium uitae aeternae iam inde ab exordio generis\nhumani per quaedam signa et sacramenta temporibus congrua,\nquibus oportuit, per angelos praedicatum est. Deinde populus\nHebraeus in unam quandam rem publicam, quae hoc sacramentum\nageret, congregatus est, ubi per quosdam scientes,\n\n\n\n\nper quos dam nescientes id, quod ex aduentu Christi usque\nnunc et deinceps agitur, praenuntiaretur esse uenturum; sparsa\netiam postea eadem gente per gentes propter testimonium\nscripturarum, quibus aeterna salus in Christo futura praedicta\nest. Omnes enim non solum prophetiae, quae in uerbis sunt,\nnec tantum praecepta uitae, quae mores pietatemque conformant\nadque illis litteris continentur, uerum etiam sacra, sacerdotia,\ntabernaculum siue templum, altaria, sacrificia, ceremoniae,\ndies festi et quidquid aliud ad eam seruitutem pertinet, quae\nDeo debetur et Graece proprie Î»Î±Ï„ÏÎµÎ¹ÌÎ± dicitur, ea significata\net praenuntiata sunt, quae propter aeternam uitam fidelium\nin Christo et inpleta credimus et inpleri cernimus et inplenda\nconfidimus.\nCAPUT XXXIII. Quod per solam Christianam religionem mani- festari potuerit fallacia spirituum malignorum de hominum errore gaudentium. Per hanc ergo religionem unam et ueram potuit aperiri\ndeos gentium esse inmundissimos daemones, sub defunctarum\noccasionibus animarum uel creaturarum specie mundanarum\ndeos se putari cupientes et quasi diuinis honoribus eisdemque\nscelestis ac turpibus rebus superba inpuritate laetantes adque\nad uerum Deum conuersionem humanis animis inuidentes. Ex\nquorum inmanissimo et inpiissimo dominatu homo liberatur,\ncum credit in eum, qui praebuit ad exsurgendum tantae\nhumilitatis exemplum, quanta illi superbia ceciderunt. Hinc\nsunt non solum illi, de quibus multa iam diximus, et alii\nadque alii similes ceterarum gentium adque terrarum, sed\n\n\n\n\netiam hi, de quibus nunc agimus, tamquam in senatum deorum\nselecti; sed plane selecti nobilitate criminum, non dignitate\nuirtutum. Quorum sacra Varro dum quasi ad naturales\nrationes referre conatur, quaerens honestare res turpes, quo\nmodo his quadret et consonet non potest inuenire, quoniam\nnon sunt ipsae illorum sacrorum causae, quas putat uel potius\nuult putari. Nam si non solum ipsae, uerum etiam quaelibet\naliae huius generis essent, quamuis nihil ad Deum uerum\nuitamque aeternam, quae in religione quaerenda est, pertinerent,\ntamen qualicumque de rerum natura reddita ratione\naliquantulum mitigarent offensionem, quam non intellecta in\nsacris aliqua uelut turpitudo aut absurditas fecerat; sicut\nin quibusdam theatrorum fabulis uel delubrorum mysteriis\nfacere conatus est, ubi non theatra delubrorum similitudine\nabsoluit, sed theatrorum potius similitudine delubra damnauit;\ntamen utcumque conatus est, ut sensum horribilibus rebus\noffensum uelut naturalium causarum ratio reddita deleniret.\nCAPUT XXXIIII. De libris Numae Pompilii, quos senatus, ne sacrorum causae, quales in eis habebantur, innotescerent, iussit incendi. Sed contra inuenimus, sicut ipse uir doctissimus prodidit,\nde Numae Pompilii libris redditas sacrorum causas nullo\nmodo potuisse tolerari nec dignas habitas, quae non solum\nlectae innotescerent religiosis, sed saltem scriptae reconderentur\nin tenebris. Iam enim dicam, quod in tertio huius operis libro\nme suo loco dicturum esse promiseram. Nam, sicut aput\n\n\n\n\n\n\neundem Varronem legitur in libro de cultu deorum, <Terentius\nquidam cum haberet ad Ianiculum fundum et bubulcus eius\niuxta sepulcrum Numae Pompilii traiciens aratrum eruisset\nex terra libros eius, ubi sacrorum institutorum scriptae erant\ncausae, in Urbem pertulit ad praetorem. At ille cum inspexisset\nprincipia, rem tantam detulit ad senatum. Ubi cum primores\nquasdam causas legissent, quur quidque in sacris fuerit institutum,\nNumae mortuo senatus adsensus est, eosque libros\ntamquam religiosi patres conscripti, praetor ut combureret,\ncensuerunt\\'. Credat quisque quod putat; immo uero dicat,\nquod dicendum suggesserit uesana contentio, quilibet tantae\ninpietatis defensor egregius. Me admonere sufficiat sacrorum\ncausas a rege Pompilio Romanorum sacrorum institutore conscriptas\nnec populo nec senatui nec saltem ipsis sacerdotibus\ninnotescere debuisse ipsumque Numam Pompilium curiositate\ninlicita ad ea daemonum peruenisse secreta, quae ipse quidem\nscriberet, ut haberet unde legendo commoneretur; sed ea tamen,\ncum rex esset, qui minime quemquam metueret, nec docere\naliquem nec delendo uel quoquo modo consumendo perdere\nauderet. Ita quod scire neminem uoluit, ne homines nefaria\ndoceret, uiolare autem timuit, ne daemones iratos haberet,\nobruit, ubi tutum putauit, sepulcro suo propinquare aratrum\nposse non credens. Senatus autem cum religiones formidaret\ndamnare maiorum et ideo Numae adsentiri cogeretur, illos\ntamen libros tam perniciosos esse iudicauit, ut nec obrui\nrursus iuberet, ne humana curiositas multo uehementius rem\niam proditam quaereret, sed flammis aboleri nefanda monumenta,\nut, quia iam necesse esse existimabant sacra illa facere, tolerabilius\nerraretur causis eorum ignoratis, quam cognitis ciuitas\nturbaretur.\nCAPUT XXXV. De hydromantia, per quam Numa uisis quibusdam daemonum imaginibus ludificabatur. Nam et ipse Numa, ad quem nullus Dei propheta, nullus\nsanctus angelus mittebatur, hydromantian facere conpulsus\nest, ut in aqua uideret imagines deorum uel potius ludificationes\ndaemonum, a quibus audiret, quid in sacris constituere\nadque obseruare deberet. Quod genus diuinationis idem Varro\na Persis dicit adlatum, quo et ipsum Numam et postea Pythagoram\nphilosophum usum fuisse commemorat; ubi adhibito\nsanguine etiam inferos perhibet sciscitari et Î½ÎµÏ°Î¿Î¹Î¿Î¼Î±Î½Ï„ÎµÎ¹ÌÎ±Î½\nGraece dicit uocari, quae [siue hydromantia] siue necromantia\ndicatur, id ipsum est, ubi uidentur mortui diuinare. Quibus\nhaec artibus fiant, ipsi uiderint. Nolo enim dicere has artes\netiam ante nostri Saluatoris aduentum in ipsis ciuitatibus\ngentium legibus solere prohiberi et poena seuerissima uindicari.\nNolo, inquam, hoc dicere; fortassis enim talia tunc licebant.\nHis tamen artibus didicit sacra illa Pompilius, quorum sacrorum\nfacta prodidit, causas obruit (ita timuit et ipse quod\ndidicit), quarum causarum proditos libros senatus incendit.\nQuid mihi ergo Varro illorum sacrorum alias nescio quas\ncausas uelut physicas interpretatur? quales si libri illi habuissent,\nnon utique arsissent, aut et istos Varronis ad Caesarem\npontificem scriptos adque editos patres conscripti similiter\nincendissent. Quod ergo aquam egesserit, id est exportauerit,\nNuma Pompilius, unde hydromantian faceret, ideo nympham\n\n\n\n\nEgeriam coniugem dicitur habuisse, quem ad modum in supradicto\nlibro Varronis exponitur. Ita enim solent res gestae\naspersione mendaciorum in fabulas uerti. In illa igitur hydromantia\ncuriosissimus rex ille Romanus et sacra didicit, quae\nin libris suis pontifices haberent, et eorum causas, quas\npraeter se neminem scire uoluit. Itaque eas seorsum scriptas\nsecum quodam modo mori fecit, quando ita subtrahendas\nhominum notitiae sepeliendasque curauit. Aut ergo daemonum\nillic tam sordidae et noxiae cupiditates erant conscriptae, ut\nex his tota illa theologia ciuilis etiam aput tales homines\nexecrabilis appareret, qui tam multa in ipsis sacris erubescenda\nsusceperant; aut illi omnes nihil aliud quam homines\nmortui prodebantur, quos tam prolixa temporis uetustate fere\nomnes populi gentium deos inmortales esse crediderant, cum\net talibus sacris idem illi daemones oblectarentur, qui se\ncolendos pro ipsis mortuis, quos deos putari fecerant, quibusdam\nfallacium miraculorum adtestationibus subponebant. Sed\nocculta Dei ueri prouidentia factum est, ut et Pompilio amico\nsuo illis conciliati artibus, quibus hydromantia fieri potuit,\ncuncta illa confiteri permitterentur, et tamen, ut moriturus\nincenderet ea potius quam obrueret, admonere non permitterentur;\nqui ne innotescerent nec aratro, quo sunt eruta, obsistere\npotuerunt, nec stilo Varronis, quo ea, quae de hac re gesta\nsunt, in nostram memoriam peruenerunt. Non enim possunt\nquod non sinuntur efficere; sinuntur autem alto Dei summi\niustoque iudicio pro meritis eorum, quos ab eis uel adfligi\ntantum, uel etiam subici ac decipi iustum est. Quam uero\nperniciosae uel a cultu uerae diuinitatis alienae illae litterae\niudicatae sint, hinc intellegi potest, quod eas maluit senatus\nincendere, quas Pompilius occultauit, quam timere quod timuit,\nqui hoc audere non potuit. Qui ergo uitam nec modo habere\n\n\n\n\nuult piam, talibus sacris quaerat aeternam; qui autem cum\nmalignis daemonibus non uult habere societatem, non superstitionem,\nqua coluntur, noxiam pertimescat, sed ueram religionem,\nqua produntur et uincuntur, agnoscat.\nCAPUT I. De quaestione naturalis theologiae cum philosophis excellentioris scientiae discutienda. Nunc intentiore nobis opus est animo multo quam erat in\nsuperiorum solutione quaestionum et explicatione librorum.\nDe theologia quippe, quam naturalem uocant, non cum quibuslibet\nhominibus (non enim fabulosa est uel ciuilis, hoc est\nuel theatrica uel urbana; quarum altera iactitat deorum\ncrimina, altera indicat deorum desideria criminosiora ac per\nhoc malignorum potius daemonum quam deorum), sed cum\nphilosophis est habenda conlatio; quorum ipsum nomen si\nLatine interpretemur, amorem sapientiae profitetur. Porro si\nsapientia Deus est, per quem facta sunt omnia, sicut diuina\nauctoritas ueritasque monstrauit, uerus philosophus est amator\nDei. Sed quia res ipsa, cuius hoc nomen est, non est in\nomnibus, qui hoc nomine gloriantur (neque enim continuo\nuerae sapientiae sunt amatores quicumque appellantur philosophi):\nprofecto ex omnibus, quorum sententias ex litteris nosse\npotuimus, eligendi sunt cum quibus non indigne quaestio ista\n\n\n\n\n\n\n\n\n\n\ntractetur. Neque enim hoc opere omnes omnium philosophorum\nuanas opiniones refutare suscepi, sed eas tantum, quae\nad theologian pertinent, quo uerbo Graeco significari intellegimus\nde diuinitate rationem siue sermonem; nec eas omnium, sed\neorum tantum, qui cum et esse diuinitatem et humana curare\nconsentiant, non tamen sufficere unius incommutabilis Dei\ncultum ad uitam adipiscendam etiam post mortem beatam,\nsed multos ab illo sane uno conditos adque institutos ob eam\ncausam colendos putant. Hi iam etiam Varronis opinionem\nueritatis propinquitate transcendunt; si quidem ille totam\ntheologian naturalem usque ad mundum istum uel animam\neius extendere potuit, isti uero supra omnem animae naturam\nconfitentur Deum, qui non solum mundum istum uisibilem.\nqui saepe caeli et terrae nomine nuncupatur, sed etiam omnem\nomnino animam fecerit, et qui rationalem et intellectualem.\ncuius generis anima humana est, participatione sui luminis\nincommutabilis et incorporei beatam facit. Hos philosophos\nPlatonicos appellatos a Platone doctore uocabulo deriuato\nnullus, qui haec uel tenuiter audiuit, ignorat. De hoc igitur\nPlatone, quae necessaria praesenti quaestioni existimo, breuiter\nadtingam, prius illos commemorans, qui eum in eodem genere\nlitterarum tempore praecesserunt.\nCAPUT II. De duobus philosophorum generibus. id est Italico et Ionico, eorumque auctoribus. Quantum enim adtinet ad litteras Graecas, quae lingua inter\nceteras gentium clarior habetur, duo philosophorum genera\ntraduntur: unum Italicum ex ea parte Italiae, quae quondam\nmagna Graecia nuncupata est; alterum Ionicum in eis terris,\n\n\n\n\nubi et nunc Graecia nominatur. Italicum genus auctorem\nhabuit Pythagoram Samium, a quo\\' etiam ferunt ipsum philosophiae\nnomen exortum. Nam cum antea sapientes appellarentur,\nqui modo quodam laudabilis uitae aliis praestare uidebantur,\niste interrogatus, quid profiteretur, philosophum se\nesse respondit, id est studiosum uel amatorem sapientiae;\nquoniam sapientem profiteri adrogantissimum uidebatur. Ionici\nuero generis princeps fuit Thales Milesius, unus illorum\nseptem, qui sunt appellati sapientes. Sed illi sex uitae genere\ndistinguebantur et quibusdam praeceptis ad bene uiuendum\nadcommodatis; iste autem Thales, ut successores etiam propagaret,\nrerum naturam scrutatus suasque disputationes litteris\nmandans eminuit maximeque admirabilis extitit, quod astrologiae\nnumeris conprehensis defectus solis et lunae etiam\npraedicere potuit. Aquam tamen putauit rerum esse principium\net hinc omnia elementa mundi ipsumque mundum et quae in\neo gignuntur existere. Nihil autem huic operi, quod mundo\nconsiderato tam mirabile aspicimus, ex diuina mente praeposuit.\nHuic successit Anaximander, eius auditor, mutauitque\nde rerum natura opinionem. Non enim ex una re, sicut Thales\nex umore, sed ex suis propriis principiis quasque res nasci\nputauit. Quae rerum principia singularum esse credidit infinita,\net innumerabiles mundos gignere et quaecumque in eis oriuntur;\neosque mundos modo dissolui, modo iterum gigni existimauit,\nquanta quisque aetate sua manere potuerit; nec ipse\naliquid diuinae menti in his rerum operibus tribuens. Iste\nAnaximenen discipulum et successorem reliquit, qui omnes\nrerum causas aeri infinito dedit, nec deos negauit aut tacuit;\n\n\n\n\n\n\nnon tamen ab ipsis aerem factum, sed ipsos ex aere ortos\ncredidit. Anaxagoras uero eÌ‚ius auditor harum rerum omnium,\nquas uidemus, effectorem diuinum animum sensit et dixit ex\ninfinita materia, quae constaret dissimilibus inter se particulis\nrerum omnium, similibus quibusque suis et propriis singula\nfieri, sed animo faciente diuino. Diogenes quoque Anaximenis\nalter auditor, aerem quidem dixit rerum esse materiam, de\nqua omnia fierent; sed eum esse compotem diuinae rationis,\nsine qua nihil ex eo fieri posset. Anaxagorae successit auditor\neius Archelaus. Etiam ipse de particulis inter se similibus,\n\\' quibus singula quaeque fierent, ita putauit constare omnia,\nut inesse etiam mentem diceret, quae corpora aeterna, id est\nillas particulas, coniungendo et dissipando ageret omnia. Socrates\nhuius discipulus fuisse perhibetur, magister Platonis, propter\nquem breuiter cuncta ista recolui.\nCAPUT III. De Socratica disciplina. Socrates ergo primus uniuersam philosophiam ad corrigendos\ncomponendosque mores flexisse memoratur, cum ante\nillum omnes magis physicis, id est naturalibus, rebus perscrutandis\noperam maximam inpenderent. Non mihi autem\nuidetur posse ad liquidum colligi, utrum Socrates, ut hoc\nfaceret, taedio rerum obscurarum et incertarum ad aliquid\n\n\n\n\napertum et certum reperiendum animum intenderit, quod esset\nbeatae uitae necessarium, propter quam unam omnium philosophorum\ninuigilasse ac laborasse uidetur industria, an uero,\nsicut de illo quidam beneuolentius suspicantur, nolebat inmundos\nterrenis cupiditatibus animos se extendere in diuina\nconari. Quando quidem ab eis causas rerum uidebat inquiri,\nquas primas adque summas non nisi in unius ac summi Dei\nuoluntate esse credebat; unde non eas putabat nisi mundata\nmente posse conprehendi; et ideo purgandae bonis moribus\nuitae censebat instandum, ut deprimentibus libidinibus exoneratus\nanimus naturali uigore in aeterna se adtolleret naturamque\nincorporei et incommutabilis luminis, ubi causae omnium factarum\nnaturarum stabiliter uiuunt, intellegentiae puritate conspiceret.\nConstat eum tamen inperitorum stultitiam scire se aliquid\nopinantium etiam in ipsis moralibus quaestionibus, quo totum\nanimum intendisse uidebatur, uel confessa ignorantia sua uel\ndissimulata scientia lepore mirabili disserendi et acutissima\nurbanitate agitasse adque uersasse. Unde et concitatis inimicitiis\ncalumniosa criminatione damnatus morte multatus est.\nSed eum postea illa ipsa, quae publice damnauerat, Atheniensium\nciuitas publice luxit, in duos accusatores eius usque\nadeo populi indignatione conuersa, ut unus eorum obpressus\nni multitudinis interiret, exilio autem uoluntario adque perpetuo\npoenam similem alter euaderet. Tam praeclara igitur\nuitae mortisque fama Socrates reliquit plurimos suae philosophiae\nsectatores, quorum certatim studium fuit in quaestionum\n\n\n\n\nmoralium disceptatione uersari, ubi agitur de summo bono,\nquo fieri homo beatus potest. Quod in Socratis disputationibus,\ndum omnia mouet adserit destruit, quoniam non euidenter\napparuit, quod cuique placuit inde sumserunt et ubi\ncuique uisum est constituerunt finem boni. Finis autem boni\nappellatur, quo quisque cum peruenerit beatus est. Sic autem\ndiuersas inter se Socratici de isto fine sententias habuerunt,\nut (quod uix credibile est unius magistri potuisse\nfacere sectatores) quidam summum bonum esse dicerent uoluptatem,\nsicut Aristippus; quidam uirtutem, sicut Antisthenes.\nSic alii adque alii aliud adque aliud opinati sunt, quos commemorare\nlongum est.\nCAPUT IIII. De praecipuo inter Socratis discipulos Platone, qui omnem philosophiam triplici partitione distinxit. Sed inter discipulos Socratis, non quidem inmerito, excellentissima\ngloria claruit, qua omnino ceteros obscuraret, Plato.\nQui cum esset Atheniensis honesto aput suos loco natus et\ningenio mirabili longe suos condiscipulos anteiret, parum\ntamen putans perficiendae philosophiae sufficere se ipsum ac\nSocraticam disciplinam, quam longe ac late potuit peregrinatus\nest, quaquauersum eum alicuius nobilitatae scientiae\npercipiendae fama rapiebat. Itaque et in Aegypto didicit\nquaecumque magna illic habebantur adque docebantur, et inde\nin eas Italiae partes ueniens, ubi Pythagoreorum fama\n\n\n\n\ncelebrabatur, quidquid Italicae philosophiae tunc florebat, auditis\neminentioribus in ea doctoribus facillime conprehendit. Et\nquia magistrum Socratem singulariter diligebat, eum loquentem\nfaciens fere in omnibus sermonibus suis etiam illa, quae\nuel ab aliis didicerat, uel ipse quanta potuerat intellegentia\nuiderat, cum illius lepore et moralibus disputationibus temperauit.\nItaque cum studium sapientiae in actione et contemplatione\nuersetur, unde una pars eius actiua, altera contemplatiua\ndici potest (quarum actiua ad agendam uitam, id est\nad mores instituendos pertinet, contemplatiua autem ad conspiciendas\nnaturae causas et sincerissimam ueritatem): Socrates\nin actiua excelluisse memoratur; Pythagoras uero magis contemplatiuae,\nquibus potuit intellegentiae uiribus, institisse.\nProinde Plato utrumque iungendo philosophiam perfecisse\nlaudatur, quam in tres partes distribuit: unam moralem, quae\nmaxime in actione uersatur; alteram naturalem, quae contemplationi\ndeputata est; tertiam rationalem, qua uerum\ndisterminatur a falso. Quae licet utrique, id est actioni et\ncontemplationi, sit necessaria, maxime tamen contemplatio\nperspectionem sibi uindicat ueritatis. Ideo haec tripertitio\nnon est contraria illi distinctioni, qua intellegitur omne studium\nsapientiae in actione et contemplatione consistere. Quid\nautem in his uel de his singulis partibus Plato senserit, id\nest, ubi finem omnium actionum, ubi causam omnium naturarum,\nubi lumen omnium rationum esse cognouerit uel crediderit,\ndisserendo explicare et longum esse arbitror et temere\nadfirmandum esse non arbitror. Cum enim magistri sui Socratis,\nquem facit in suis uoluminibus disputantem, notissimum\nmorem dissimulandae scientiae uel opinionis suae\n\n\n\n\nseruare adfectat, quia et illi iste mos placuit, factum est\nut etiam ipsius Platonis de rebus magnis sententiae non\nfacile perspici possint. Ex his tamen, quae aput eum leguntur,\nsiue quae dixit, siue quae ab aliis dicta esse narrauit adque\nconscripsit, quae sibi placita uiderentur, quaedam commemorari\net operi huic inseri oportet a nobis, uel ubi suffragatur\nreligioni uerae, quam fides nostra suscipit ac defendit, uel\nubi ei uidetur esse contrarius, quantum ad istam de uno Deo\net pluribus pertinet quaestionem, propter uitam, quae post\nmortem futura est, ueraciter beatam. Fortassis enim qui Platonem\nceteris philosophis gentium longe recteque praelatum\nacutius adque ueracius intellexisse ac secuti esse fama celebriore\nlaudantur, aliquid tale de Deo sentiunt, ut in illo inueniatur\net causa subsistendi et ratio intellegendi et ordo\nuiuendi; quorum trium unum ad naturalem, alterum ad rationalem,\ntertium ad moralem partem intellegitur pertinere. Si\nenim homo ita creatus est, ut per id, quod in eo praecellit,\nadtingat illud, quod cuncta praecellit, id est unum uerum\noptimum Deum, sine quo nulla natura subsistit, nulla doctrina\ninstruit, nullus usus expedit: ipse quaeratur, ubi nobis\nseria sunt omnia; ipse cernatur, ubi nobis certa sunt omnia;\nipse diligatur, ubi nobis recta sunt omnia.\nCAPUT V. Quod de theologia cum Platonicis potissimum disceptandum sit, quorum opinioni omnium philosophorum postponenda sint dogmata. Si ergo Plato Dei huius imitatorem cognitorem amatorem\ndixit esse sapientem, cuius participatione sit beatus, quid opus\nest excutere ceteros? Nulli nobis quam isti propius accesserunt.\nCedat eis igitur non solum theologia illa fabulosa deorum\ncriminibus oblectans animos inpiorum, nec solum etiam illa\nciuilis, ubi inpuri daemones terrestribus gaudiis deditos populos\ndeorum nomine seducentes humanos errores tamquam suos\ndiuinos honores habere uoluerunt, ad spectandos suorum criminum\nludos cultores suos tamquam ad suum cultum studiis\ninmundissimis excitantes et sibi delectabiliores ludos de ipsis\nspectatoribus exhibentes (ubi si qua uelut honesta geruntur\nin templis, coniuncta sibi theatrorum obscenitate turpantur,\net quaecumque turpia geruntur in theatris, comparata sibi\ntemplorum foeditate laudantur), et ea, quae Varro ex his\nsacris quasi ad caelum et terram rerumque mortalium semina\net actus interpretatus est (quia nec ipsa illis ritibus significantur,\nquae ipse insinuare conatur, et ideo ueritas conantem\nnon sequitur; et si ipsa essent, tamen animae rationali ea,\nquae infra illam naturali ordine constituta sunt, pro deo suo\ncolenda non essent, nec sibi debuit praeferre tamquam deos\neas res, quibus ipsam praetulit uerus Deus), et ea, quae Numa\nPompilius re uera ad sacra eius modi pertinentia secum sepeliendo\ncurauit abscondi et aratro eruta senatus iussit incendi.\n(In eo genere sunt etiam illa, ut aliquid de Numa mitius\nsuspicemur, quae Alexander Macedo scribit ad matrem sibi a\n\n\n\n\nmagno antistite sacrorum Aegyptiorum quodam Leone patefacta,\nubi non Picus et Faunus et Aeneas et Romulus uel etiam\nHercules et Aesculapius et Liber Semela natus et Tyndaridae\nfratres et si quos alios ex mortalibus pro dis habent, sed\nipsi etiam maiorum gentium di, quos Cicero in Tusculanis\ntacitis nominibus uidetur adtingere, Iuppiter, Iuno, Saturnus,\nVulcanus, Vesta et alii plurimi, quos Varro conatur ad mundi\npartes siue elementa transferre, homines fuisse produntur.\nTimens enim et ille quasi reuelata mysteria petens admonet\nAlexandrum, ut, cum ea matri conscripta insinuauerit, flammis\niubeat concremari.) Non solum ergo ista, quae duae theologiae,\nfabulosa continet et ciuilis, Platonicis philosophis cedant, qui\nuerum Deum et rerum auctorem et ueritatis inlustratorem et\nbeatitudinis largitorem esse dixerunt; sed alii quoque philosophi,\nqui corporalia naturae principia corpori deditis mentibus opinati\nsunt, cedant his tantis et tanti Dei cognitoribus uiris, ut\nThales in umore, Anaximenes in aere, Stoici in igne, Epicurus\nin atomis, hoc est minutissimis corpusculis, quae nec diuidi\nnec sentiri queunt, et quicumque alii, quorum enumeratione\ninmorari non est necesse, siue simplicia siue coniuncta corpora,\nsiue uita carentia siue uiuentia, sed tamen corpora,\ncausam principiumque rerum esse dixerunt. Nam quidam\neorum a rebus non uiuis res uiuas fieri posse crediderunt,\nsicut Epicurei; quidam uero a uiuente quidem et uiuentia et\nnon uiuentia, sed tamen a corpore corpora. Nam Stoici ignem,\n\n\n\n\n\n\nid est corpus unum ex his quattuor elementis, quibus uisibilis\nmundus hic constat, et uiuentem et sapientem et ipsius mundi\nfabricatorem adque omnium, quae in eo sunt, eumque omnino\nignem deum esse putauerunt. Hi et ceteri similes eorum id\nsolum cogitare potuerunt, quod cum eis corda eorum obstricta\ncarnis sensibus fabulata sunt. In se quippe habebant quod\nnon uidebant, et aput se imaginabantur quod foris uiderant,\netiam quando non uidebant, sed tantummodo cogitabant. Hoc\nautem in conspectu talis cogitationis iam non est corpus,\nsed similitudo corporis; illud autem, unde uidetur in animo\nhaec similitudo corporis, nec corpus est nec similitudo corporis;\net unde uidetur adque utrum pulchra an deformis sit\niudicatur, profecto est melius quam ipsa quae iudicatur. Haec\nmens hominis et rationalis animae natura est, quae utique\ncorpus non est, si iam illa corporis similitudo, cum in animo\ncogitantis aspicitur adque iudicatur, nec ipsa corpus est. Non\nest ergo nec terra nec aqua, nec aer nec ignis, quibus quattuor\ncorporibus, quae dicuntur quattuor elementa, mundum corporeum\nuidemus esse conpactum. Porro si noster animus corpus\nnon est, quo modo Deus creator animi corpus est? Cedant\nergo et isti, ut dictum est, Platonicis; cedant et illi, quos\nquidem puduit dicere Deum corpus esse, uerum tamen eiusdem\nnaturae, cuius ille est, animos nostros esse putauerunt; ita\nnon eos mouit tanta mutabilitas animae, quam Dei naturae\ntribuere nefas est. Sed dicunt: Corpore mutatur animae natura,\nnam per se ipsa incommutabilis est. Poterant isti dicere: corpore\naliquo uulneratur caro, nam per se ipsa inuulnerabilis\nest. Prorsus quod mutari non potest, nulla re potest, ac per\nhoc quod corpore mutari potest, aliqua re potest et ideo incommutabile\nrecte dici non potest.\nCAPUT VI. De Platonicorum sensu in ea parte philosophiae. quae physica nominatur. Viderunt ergo isti philosophi, quos ceteris non inmerito\nfama adque gloria praelatos uidemus, nullum corpus esse\nDeum, et ideo cuncta corpora transcenderunt quaerentes Deum.\nViderunt, quidquid mutabile eat. non esse summum Deum,\net ideo animam omnem mutabilesque omnes spiritus transcenderunt\nquaerentes summum Deum. Deinde uiderunt omnem\nspeciem in re quacumque mutabili, qua est, quidquid illud\nest, quoquo modo et qualiscumque natura est, non esse posse\nnisi ab illo, qui uere est, quia incommutabiliter est. Ac per\nhoc siue uniuersi mundi corpus figuras qualitates ordinatumque\nmotum et elementa disposita a caelo usque ad terram et\nquaecumque corpora in eis sunt, siue omnem uitam, uel quae\nnutrit et continet, qualis est in arboribus, uel quae et hoc\nhabet et sentit, qualis est in pecoribus, uel quae et haec\nhabet et intellegit, qualis est in hominibus, uel quae nutritorio\nsubsidio non indiget, sed tantum continet sentit intellegit,\nqualis est in angelis, nisi ab illo esse non posse, qui simpliciter\nest; quia non aliud illi est esse, aliud uiuere, quasi\npossit esse non uiuens; nec aliud illi est uiuere, aliud intellegere,\nquasi possit uiuere non intellegens; nec aliud illi est\nintellegere, aliud beatum esse, quasi possit intellegere non\nbeatus; sed quod illi est uiuere, intellegere, beatum esse, hoc\nest illi esse. Propter hanc incommutabilitatem et simplicitatem\nintellexerunt eum et omnia ista fecisse, et ipsum a nullo fieri\npotuisse. Considerauerunt enim, quidquid est, uel corpus esse\nuel uitam, meliusque aliquid uitam esse quam corpus,\n\n\n\n\nspeciemque corporis esse sensibilem, intellegibilem uitae. Proinde intellegibilem\nspeciem sensibili praetulerunt. Sensibilia dicimus, quae\nuisu tactuque corporis sentiri queunt; intellegibilia, quae conspectu\nmentis intellegi. Nulla est enim pulchritudo corporalis\nsiue in statu corporis, sicut est figura, siue in motu, sicut est\ncantilena, de qua non animus iudicet. Quod profecto non posset,\nnisi melior in illo esset haec species, sine tumore molis, sine\nstrepitu uocis, sine spatio uel loci uel temporis. Sed ibi quoque\nnisi mutabilis esset, non alius alio melius de specie sensibili\niudicaret; melius ingeniosior quam tardior, melius peritior\nquam inperitior, melius exercitatior quam minus exercitatus,\net idem ipse unus, cum proficit, melius utique postea quam\nprius. Quod autem recipit magis et minus, sine dubitatione\nmutabile est. Unde ingeniosi et docti et in his exercitati\nhomines facile collegerunt non esse in eis rebus primam\nspeciem, ubi mutabilis esse conuincitur. Cum igitur in eorum\nconspectu et corpus et animus magis minusque speciosa\nessent, si autem omni specie carere possent, omnino nulla\nessent: uiderunt esse aliquid ubi prima esset incommutabilis\net ideo nec conparabilis; adque ibi esse rerum principium\nrectissime crediderunt, quod factum non esset et ex quo\nfacta cuncta essent. Ita quod notum est Dei, manifestauit\neis ipse, cum ab eis inuisibilia eius per ea, quae facta sunt,\nintellecta conspecta sunt: sempiterna quoque uirtus eius et\ndiuinitas; a quo etiam uisibilia et temporalia cuncta creata\nsunt. Haec de illa parte, quam physicam, id est naturalem,\nnuncupant, dicta sint.\nCAPUT VII. Quanto excellentiores ceteris in logica, id est rationali philosophia, Platonici sint habendi. Quod autem adtinet ad doctrinam, ubi uersatur pars altera,\nquae ab eis logica, id est rationalis, uocatur: absit ut his\nconparandi uideantur qui posuerunt iudicium ueritatis in\nsensibus corporis eorumque infidis et fallacibus regulis omnia,\nquae discuntur, metienda esse censuerunt, ut Epicurei et quicumque\nalii tales, ut etiam ipsi Stoici, qui cum uehementer\namauerint sollertiam disputandi, quam dialecticam nominant,\na corporis sensibus eam ducendam putarunt, hinc adseuerantes\nanimum concipere notiones, quas appellant Ivvoiac, earum\nrerum scilicet quas definiendo explicant; hinc propagari adque\nconecti totam discendi docendique rationem. Ubi ego multum\nmirari soleo, cum pulchros dicant non esse nisi sapientes,\nquibus sensibus corporis istam pulchritudinem uiderint, qualibus\noculis carnis formam sapientiae decusque conspexerint.\nHi uero, quos merito ceteris anteponimus, discreuerunt ea,\nquae mente conspiciuntur, ab his, quae sensibus adtinguntur,\nnec sensibus adimentes quod possunt, nec eis dantes ultra quam\npossunt. Lumen autem mentium esse dixerunt ad discenda\nomnia eundem ipsum Deum, a quo facta sunt omnia.\nCAPUT VIII. Quod etiam in morali philosophia Platonici obtineant principatum. Reliqua est pars moralis, quam Graeco uocabulo dicunt\nethicam, ubi quaeritur de summo bono, quo referentes omnia\nquae agimus, et quod non propter aliud, sed propter se ipsum\n\n\n\n\nadpetentes idque adipiscentes nihil, quo beati simus, ulterius\nrequiramus. Ideo quippe et finis est dictus, quia propter hunc\ncetera uolumus, ipsum autem non nisi propter ipsum. Hoc\nergo beatificum bonum alii a corpore, alii ab animo, alii ab\nutroque homini esse dixerunt. Videbant quippe ipsum hominem\nconstare ex animo et corpore et ideo ab alterutro istorum\nduorum aut ab utroque bene sibi esse posse credebant, finali\nquodam bono, \\\\10 beati essent, quo cuncta quae agebant\nreferrent adque id quo referendum esset non ultra quaererent.\nUnde illi, qui dicuntur addidisse tertium genus bonorum,\nquod appellatur extrinsecus, sicuti est honor gloria pecunia\net si quid huius modi, non sic addiderunt, ut finale esset, id\nest propter se ipsum adpetendum, sed propter aliud; bonumque\nesse hoc genus bonis, malum autem malis. Ita bonum\nhominis qui uel ab animo uel a corpore uel ab utroque expetiuerunt,\nnihil aliud quam ab homine expetendum esse putauerunt;\nsed qui id adpetiuerunt a corpore, a parte hominis\ndeteriore; qui uero ab animo, a parte meliore; qui autem ab\nutroque, a toto homine. Siue ergo a parte qualibet siue a toto,\nnon nisi ab homine. Nec istae differentiae, quoniam tres sunt,\nideo tres, sed multas dissensiones philosophorum sectasque\nfecerunt, quia et de bono corporis et de bono animi et de\nbono utriusque diuersi diuersa opinati sunt. Cedant igitur\nomnes illis philosophis, qui non dixerunt beatum esse hominem\nfruentem corpore uel fruentem animo, sed fruentem Deo: non\nsicut corpore uel se ipso animus aut sicut amico amicus, sed\nsicut luce oculus, si aliquid ab his ad illa similitudinis\n\n\n\n\nadferendum est, quod quale sit, si Deus ipse adiuuerit, alio\nloco, quantum per nos fieri poterit, apparebit. Nunc satis sit\ncommemorare Platonem determinasse finem boni esse secundum\nuirtutem uiuere et ei soli euenire posse, qui notitiam Dei\nhabeat et imitationem nec esse aliam ob causam beatum;\nideoque non dubitat hoc esse philosophari, amare Deum, cuius\nnatura sit incorporalis. Unde utique colligitur tunc fore beatum\nstudiosum sapientiae (id enim est philosophus), cum frui Deo\ncoeperit. Quamuis enim non continuo beatus sit, qui eo fruitur\nquod amat (multi enim amando ea, quae amanda non sunt,\nmiseri sunt et miseriores cum fruuntur): nemo tamen beatus\nest, qui eo quod amat non fruitur. Nam et ipsi, qui res non\namandas amant, non se beatos putant amando, sed fruendo.\nQuisquis ergo fruitur eo, quod amat, uerumque et summum\nbonum amat, quis eum beatum nisi miserrimus negat? Ipsum\nautem uerum ac summum bonum Plato dicit Deum, unde uult\nesse philosophum amatorem Dei, ut, quoniam philosophia ad\nbeatam uitam tendit, fruens Deo sit beatus qui Deum\namauerit.\nCAPUT VIIII. De ea philosophia, quae ad ueritatem fidei Christianae propius accessit. Quicumque igitur philosophi de Deo summo et uero ista\nsenserunt, quod et rerum creatarum sit effector et lumen\ncognoscendarum et bonum agendarum, quod ab illo nobis sit\net principium naturae et ueritas doctrinae et felicitas uitae,\nsiue Platonici adcommodatius nuncupentur, siue quodlibet\naliud sectae suae nomen inponant; siue tantummodo Ionici\ngeneris, qui in eis praecipui fuerunt, ista senserint, sicut idem\n\n\n\n\nPlato et qui eum bene intellexerunt; siue etiam Italici, propter\nPythagoram et Pythagoreos et si qui forte alii eiusdem sententiae\nindidem fuerunt; siue aliarum quoque gentium qui\nsapientes uel philosophi habiti sunt, Atlantici Libyes, Aegyptii,\nIndi, Persae, Chaldaei, Scythae, Galli, Hispani aliqui reperiuntur,\nqui hoc uiderint ac docuerint: eos omnes ceteris anteponimus\neosque nobis propinquiores fatemur.\nCAPUT X. Quae sit inter philosophicas artes religiosi excellentia Christiani. Quamuis enim homo Christianus litteris tantum ecclesiasticis\neruditus Platonicorum forte nomen ignoret, nec utrum duo\ngenera philosophorum extiterint in Graeca lingua, Ionicorum\net Italicorum, sciat: non tamen ita surdus est in rebus\nhumanis, ut nesciat philosophos uel studium sapientiae uel\nipsam sapientiam profiteri. Cauet eos tamen, qui secundum\nelementa huius mundi philosophantur, non secundum Deum,\na quo ipse factus est mundus. Admonetur enim praecepto\napostolico fideliterque audit quod dictum est: Cauete ne\nquis uos decipiat per philosophiam et inanem\nseductionem secundum elementa mundi. Deinde ne\nomnes tales esse arbitretur, audit ab eodem apostolo dici de\nquibusdam: Quia quod notum est Dei, manifestum\nest in illis; Deus enim illis manifestauit. Inuisibilia\nenim eius a constitutione mundi per ea, quae\n\n\n\n\n\n\n\n\n\n\nfacta sunt, intellecta conspiciuntur, sempiterna\nquoque uirtus eius et diuinitas, et ubi Atheniensibus\nloquens, cum rem magnam de Deo dixisset et quae a paucis\npossit intellegi, quod in illo u i u i m u s et mouemur et\nsumus, adiecit et ait: Sicut et uestri quidam dixerunt.\nNouit sane etiam ipsos, in quibus errant, cauere; ubi enim\ndictum est, quod per ea, quae facta sunt, Deus illis manifestauit\nintellectu conspicienda inuisibilia sua: ibi etiam dictum\nest non illos ipsum Deum recte coluisse, quia et aliis rebus,\nquibus non oportebat, diuinos honores illi uni tantum debitos\ndetulerunt: Quoniam cognoscentes Deum non sicut\nDeum glorificauerunt aut gratias egerunt, sed\neuanuerunt in cogitationibus suis et obscuratum\nest cor insipiens eorum. Dicentes enim se esse\nsapientes stulti facti sunt et inmutauerunt\ngloriam incorruptibilis Dei in similitudinem imaginis\ncorruptibilis hominis et uolucrum et quadrupedum\net serpentium; ubi et Romanos et Graecos\net Aegyptios. qui de sapientiae nomine gloriati sunt, fecit\nintellegi. Sed de hoc cum istis post modum disputabimus.\nIn quo autem nobis consentiunt de uno Deo huius uniuersitatis\nauctore, qui non solum super omnia corpora est incorporeus,\nuerum etiam super omnes animas incorruptibilis, principium\nnostrum, lumen nostrum, bonum nostrum, in hoc eos\nceteris anteponimus. Nec, si litteras eorum Christianus ignorans\nuerbis, quae non didicit, in disputatione non utitur, ut uel\nnaturalem Latine uel physicam Graece appellet eam partem,\nin qua de naturae inquisitione tractatur. et rationalem siue\nlogicam, in qua quaeritur quonam modo ueritas percipi possit,\n\n\n\n\n\n\net moralem uel ethicam, in qua de moribus agitur bonorumque\nfinibus adpetendis malorumque uitandis, ideo nescit ab uno\nuero Deo adque optimo et naturam nobis esse, qua facti ad\neius imaginem sumus, et doctrinam, qua eum nosque nouerimus,\net gratiam, qua illi cohaerendo beati simus. Haec itaque\ncausa est quur istos ceteris praeferamus, quia, cum alii philosophi\ningenia sua studiaque contriuerint in requirendis rerum\ncausis, et quinam esset modus discendi adque uiuendi, isti\nDeo cognito reppererunt ubi esset et causa constitutae uniuersitatis\net lux percipiendae ueritatis et fons bibendae felicitatis.\nSiue ergo isti Platonici siue quicumque alii quarumlibet\ngentium philosophi de Deo ista sentiunt, nobiscum sentiunt.\nSed ideo cum Platonicis magis agere placuit hanc\ncausam, quia eorum sunt litterae notiores. Nam et Graeci,\nquorum lingua in gentibus praeminet, eas magna praedicatione\ncelebrarunt, et Latini permoti earum uel excellentia uel gloria,\nipsas libentius didicerunt adque in nostrum eloquium transferendo\nnobiliores clarioresque fecerunt.\nCAPUT XI. Unde Plato eam intellegentiam potuerit adquirere, qua Christianae scientiae propinquauit. Mirantur autem quidam nobis in Christi gratia sociati, cum\naudiunt uel legunt Platonem de Deo ista sensisse, quae multum\ncongruere ueritati nostrae religionis agnoscunt. Unde nonnulli\nputauerunt eum, quando perrexit in Aegyptum, Hieremiam\naudisse prophetam uel scripturas propheticas in eadem peregrinatione\nlegisse; quorum quidem opinionem in quibusdam\nlibris meis posui. Sed diligenter subputata temporum ratio,\n\n\n\n\n\n\n\n\nquae chronica historia continetur, Platonem indicat a tempore,\nquo prophetauit Hieremias, centum ferme annos postea natum\nfuisse; qui cum octoginta et unum uixisset, ab anno mortis\neius usque ad id tempus, quo Ptolomaeus rex Aegypti scripturas\npropheticas gentis Hebraeorum de Iudaea poposcit et\nper septuaginta uiros Hebraeos, qui etiam Graecam linguam\nnouerant, interpretandas habendasque curauit, anni reperiuntur\nferme sexaginta. Quapropter in illa peregrinatione sua Plato\nnec Hieremiam uidere potuit tanto ante defunctum, nec easdem\nscripturas legere, quae nondum fuerant in Graecam linguam\ntranslatae, qua ille pollebat; nisi forte, quia fuit acerrimi\nstudii, sicut Aegyptias, ita et istas per interpretem didicit,\nnon ut scribendo transferret (quod Ptolomaeus pro ingenti\nbeneficio, qui a regia potestate etiam timeri poterat, meruisse\nperhibetur, sed ut conloquendo quid continerent, quantum\ncapere posset, addisceret. Hoc ut existimetur, illa suadere\nuidentur indicia, quod liber geneseos sic incipit: In principio\nfecit Deus caelum et terram. Terra autem erat inuisibilis\net inconposita, et tenebrae [erant] super\nabyssum, et spiritus Dei superferebatur super\naquam; in Timaeo autem Plato, quem librum de mundi\nconstitutione conscripsit, Deum dicit in illo opere terram primo\nignemque iunxisse. Manifestum est autem, quod igni tribuat\ncaeli locum: habet ergo haec sententia quandam illius similitudinem,\nqua dictum est: In principio fecit Deus\ncaelum et terram. Deinde illa duo media, quibus interpositis\nsibimet haec extrema copularentur, aquam dicit et\n\n\n\n\n\n\naerem; unde putatur sic intellexisse quod scriptum est:\nspiritus Dei superferebatur super aquam. Parum\nquippe adtendens quo more soleat illa scriptura appellare\nspiritum Dei, quoniam et aer spiritus dicitur, quattuor opinatus\nelementa loco illo commemorata uideri potest Deinde\nquod Plato dicit amatorem Dei esse philosophum, nihil sic\nillis sacris litteris flagrat; et maxime illud (quod et me\nplurimum adducit, ut paene adsentiar Platonem illorum\nlibrorum expertem non fuisse), quod, cum ad sanctum Moysen\nita uerba Dei per angelum perferantur, ut quaerenti quod sit\nnomen eius, qui eum pergere praecipiebat ad populum Hebraeum\nex Aegypto liberandum, respondeatur: Ego sum qui sum,\net dices filiis Israel: Qui est, misit me ad uos,\ntamquam in eius conparatione, qui uere est quia incommutabilis\nest, ea quae mutabilia facta sunt non sint, uehementer\nhoc Plato tenuit et diligentissime commendauit. Et nescio\nutrum hoc uspiam reperiatur in libris eorum, qui ante Platonem\nfuerunt, nisi ubi dictum est: Ego sum qui sum, et dices\neis: Qui est, misit me ad uos.\nCAPUT XII. Quod etiam Platonici, licet de uno uero Deo bene senserint, multis tamen dis sacra facienda censuerint. Sed undecumque ille ista didicerit, siue praecedentibus eum\nueterum libris siue potius, quo modo dicit apostolus, quia\nquod notum est Dei manifestum est in illis; Deus\n\n\n\n\n\n\nenim illis manifestauit; inuisibilia enim eius a\nconstitutione mundi per ea, quae facta sunt, intellecta\nconspiciuntur, sempiterna quoque uirtus\neius et diuinitas: nunc non inmerito me Platonicos philosophos\nelegisse cum quibus agam, quod in ista quaestione,\nquam modo suscepimus, agitur de naturali theologia, utrum\npropter felicitatem, quae post mortem futura est, uni Deo an\npluribus sacra facere oporteat, satis, ut existimo, exposui.\nIdeo quippe hos potissimum elegi, quoniam de uno Deo qui\nfecit caelum et terram, quanto melius senserunt, tanto ceteris\ngloriosiores et inlustriores habentur, in tantum aliis praelati\niudicio posterorum, ut, cum Aristoteles, Platonis discipulus,\nuir excellentis ingenii et eloquio Platoni quidem inpar, sed\nmultos facile superans, cum sectam Peripateticam condidisset,\nquod deambulans disputare consueuerat, plurimosque discipulos\npraeclara fama excellens uiuo adhuc praeceptore in suam\nhaeresim congregasset, post mortem uero Platonis Speusippus,\nsororis eius filius, et Xenocrates, dilectus eius discipulus, in\nscholam eius, quae Academia uocabatur, eidem successissent\nadque ob hoc et ipsi et eorum successores Academici appellarentur,\nrecentiores tamen philosophi nobilissimi, quibus Plato\nsectandus placuit, noluerint se dici Peripateticos aut Academicos,\nsed Platonicos. Ex quibus sunt ualde nobilitati\nGraeci Plotinus, Iamblichus, Porphyrius; in utraque autem\nlingua, id est et Graeca et Latina, Apuleius Afer extitit Platonicus\nnobilis. Sed hi omnes et ceteri eius modi et ipse\nPlato dis plurimis esse sacra facienda putauerunt.\nCAPUT XIII. De sententia Platonis, qua definiuit deos non esse nisi bonos amicosque uirtutum. Quamquam ergo a nobis et in aliis multis rebus magnisque\ndissentiant, in hoc tamen, quod modo posui, quia neque parua\nres est et inde nunc quaestio est, primum ab eis quaero,\nquibus dis istum cultum exhibendum arbitrentur, utrum bonis\nan malis an et bonis et malis. Sed habemus Platonis sententiam\ndicentis omnes deos bonos esse nec esse omnino\nullum deorum malum. Consequens est igitur, ut bonis haec\nexhibenda intellegantur; tunc enim dis exhibentur, quoniam\nnec di erunt, si boni non erunt. Hoc si ita est, (nam de dis\nquid aliud decet credere?) illa profecto uacuatur opinio, qua\nnonnulli putant deos malos sacris placandos esse, ne laedant,\nbonos autem, ut adiuuent, inuocandos. Mali enim nulli sunt\ndi; bonis porro debitus, ut dicunt, honor sacrorum est\ndeferendus. Qui sunt ergo illi, qui ludos scaenicos amant\neosque diuinis rebus adiungi et suis honoribus flagitant exhiberi?\nquorum uis non eos indicat nullos, sed iste adfectus\nnimirum indicat malos. Quid enim de ludis scaenicis Plato\nsenserit, notum est, cum poetas ipsos, quod tam indigna\ndeorum maiestate adque bonitate carmina conposuerint, censet\nciuitate pellendos. Qui sunt igitur isti di, qui de scaenicis\nludis cum ipso Platone contendunt? Ille quippe non patitur\ndeos falsis criminibus infamari; isti eisdem criminibus suos\nhonores celebrari iubent. Denique isti cum eosdem ludos instaurari\npraeciperent, poscentes turpia etiam maligna gesserunt,\nTito Latinio auferentes filium et inmittentes morbum, quod\neorum abnuisset imperium, eumque morbum retrahentes, cum\n\n\n\n\niussa conplesset; iste autem illos nec tam malos. timendos\nputat, sed suae sententiae robur constantissime retinens omnes\npoetarum sacrilegas nugas, quibus illi inmunditiae societate\noblectantur, a populo bene instituto remouere non dubitat.\nHunc autem Platonem, quod iam in secundo libro commemoraui,\ninter semideos Labeo ponit. Qui Labeo numina mala\nuictimis cruentis adque huius modi supplicationibus placari\nexistimat, bona uero ludis et talibus quasi ad laetitiam pertinentibus\nrebus. Quid est ergo quod semideus Plato non\nsemideis, sed deis, et hoc bonis, illa oblectamenta, quia\niudicat turpia, tam constanter audet auferre? Qui sane di\nrefellunt sententiam Labeonis; nam, se in Latinio non lasciuos\ntantum adque ludibundos, sed etiam saeuos terribilesque monstrarunt.\nExponant ergo nobis ista Platonici, qui omnes deos\nsecundum auctoris sui sententiam bonos et honestos et uirtutibus\nsapientium socios esse arbitrantur aliterque de ullo\ndeorum sentiri nefas habent. Exponimus, inquiunt. Adtente\nigitur audiamus.\nCAPUT XIIII. De opinione eorum, qui rationales animas trium generum esse dixerunt, id est in dis caelestibus, in daemonibus aeriis et in hominibus terrenis. Omnium, inquiunt, animalium, in quibus est anima rationalis,\ntripertita diuisio est, in deos, homines, daemones. Di\nexcelsissimum locum tenent, homines infimum, daemones\nmedium. Nam deorum sedes in caelo est, hominum in terra,\nin aere daemonum. Sicut eis diuersa dignitas est locorum.\nita etiam naturarum. Proinde di sunt hominibus daemonibusque\n\n\n\n\n\n\npotiores; homines uero infra deos et daemones constituti sunt,\nut elementorum ordine, sic differentia meritorum. Daemones\nigitur medii, quem ad modum dis, quibus inferius habitant,\npostponendi, ita hominibus, quibus superius, praeferendi sunt.\nHabent enim cum dis communem inmortalitatem corporum,\nanimorum autem cum hominibus passiones. Quapropter non\nest mirum, inquiunt, si etiam ludorum obscenitatibus et\npoetarum figmentis delectantur, quando quidem humanis\ncapiuntur adfectibus, a quibus di longe absunt et modis omnibus\nalieni sunt. Ex quo colligitur, Platonem poetica detestando\net prohibendo figmenta non deos, qui omnes boni et\nexcelsi sunt, priuasse ludorum scaenicorum uoluptate, sed\ndaemones.\n\nHaec si ita sunt (quae licet aput alios quoque reperiantur,\nApuleius tamen Platonicus Madaurensis de hac re sola unum\nscripsit librum, cuius esse titulum uoluit \\'de deo Socratis\\',\nubi disserit et exponit, ex quo genere numinum Socrates\nhabebat adiunctum et amicitia quadam conciliatum, a quo\nperhibetur solitus admoneri, ut desisteret ab agendo, quando\nid quod agere uolebat, non prospere fuerat euenturum; dicit\nenim apertissime et copiosissime adserit non illum deum\nfuisse, sed daemonem, diligenti disputatione pertractans istam\nPlatonis de deorum sublimitate et hominum humilitate et\ndaemonum medietate sententiam) â€” haec ergo si ita sunt,\nquonam modo ausus est Plato, etiamsi non dis, quos ab omni\nhumana contagione semouit, certe ipsis daemonibus poetas\nurbe pellendo auferre theatricas uoluptates, nisi quia hoc\npacto admonuit animum humanum, quamuis adhuc in his\n\n\n\n\n\n\nmoribundis membris positum, pro splendore honestatis inpura\ndaemonum iussa contemnere eorumque inmunditiam detestari?\nNam si Plato haec honestissime arguit et prohibuit, profecto\ndaemones turpissime poposcerunt adque iusserunt. Aut ergo\nfallitur Apuleius et non ex isto genere numinum habuit amicum\nSocrates aut contraria inter se sentit Plato modo daemones\nhonorando, modo eorum delicias a ciuitate bene morata\nremouendo, aut non est Socrati amicitia daemonis gratulanda,\nde qua usque adeo et ipse Apuleius erubuit, ut de deo\nSocratis praenotaret librum, quem secundum suam disputationem,\nqua deos a daemonibus tam diligenter copioseque\ndiscernit, non appellare de deo, sed de daemone Socratis\ndebuit. Maluit autem hoc in ipsa disputatione quam in titulo\nlibri ponere. Ita enim per sanam doctrinam, quae humanis\nrebus inluxit, omnes uel paene omnes daemonum nomen exhorrent,\nut, quisquis ante disputationem Apulei, qua daemonum\ndignitas commendatur, titulum libri de daemone Socratis\nlegeret, nequaquam illum hominem sanum fuisse sentiret.\nQuid autem etiam ipse Apuleius quod in daemonibus laudaret\ninuenit praeter subtilitatem et firmitatem corporum et habitationis\naltiorem locum? Nam de moribus eorum, cum de\nomnibus generaliter loqueretur, non solum nihil boni dixit,\nsed etiam plurimum mali. Denique lecto illo libro prorsus\nnemo miratur eos etiam scaenicam turpitudinem in rebus\ndiuinis habere uoluisse, et cum deos se putari uelint, deorum\ncriminibus oblectari potuisse, et quidquid in eorum sacris\nobscena sollemnitate seu turpi crudelitate uel ridetur uel\nhorretur, eorum adfectibus conuenire.\nCAPUT XV. Quod neque propter aeria corpora neque propter superiora habitacula daemones hominibus antecellant. Quam ob rem absit ut ista considerans animus ueraciter\nreligiosus et uero Deo subditus ideo arbitretur daemones se\nipso esse meliores, quod habeant corpora meliora. Alioquin\nmultas sibi et bestias praelaturus est, quae nos et acrimonia\nsensuum et motu facillimo adque celerrimo et ualentia uirium\net annosissima firmitate corporum uincunt. Quis hominum\nuidendo aequabitur aquilis et uulturibus? quis odorando\ncanibus? quis uelocitate leporibus, carnis, omnibus auibus?\nquis multum ualendo leonibus et elephantis? quis diu uiuendo\nserpentibus, qui etiam deposita tunica senectutem deponere\nadque in iuuentam redire perhibentur? Sed sicut his omnibus\nratiocinando et intellegendo meliores sumus, ita etiam daemonibus\nbene adque honeste uiuendo meliores esse debemus.\nOb hoc enim et prouidentia diuina eis, quibus nos constat\nesse potiores, data sunt quaedam potiora corporum munera,\nut illud, quo eis praeponimur, etiam isto modo nobis commendaretur\nmulto maiore cura excolendum esse quam corpus,\nipsamque excellentiam corporalem, quam daemones habere\nnossemus, prae bonitate uitae, qua illis anteponimur, contemnere\ndisceremus, habituri et nos inmortalitatem corporum,\nnon quam suppliciorum aeternitas torqueat, sed quam puritas\npraecedat animorum.\n\nIam uero de loci altitudine, quod daemones in aere, nos\nautem habitamus in terra, ita permoueri, ut hinc eos nobis\nesse praeponendos existimemus, omnino ridiculum est. Hoc\n\n\n\n\nenim pacto nobis et omnia uolatilia praeponimus. At enim\nuolatilia cum uolando fatigantur uel reficiendum alimentis\ncorpus habent, terram repetunt uel ad requiem uel ad pastum,\nquod daemones, inquiunt, non faciunt. Numquid ergo placet\neis, ut uolatilia nobis, daemones autem etiam uolatilibus antecellant?\nQuod si dementissimum est opinari, nihil est quod\nde habitatione superioris elementi dignos esse daemones existimemus,\nquibus nos religionis adfectu subdere debeamus.\nSicut enim fieri potuit, ut aeriae uolucres terrestribus nobis\nnon solum non praeferantur, uerum etiam subiciantur propter\nrationalis animae, quae in nobis est, dignitatem: ita fieri\npotuit, ut daemones, quamuis magis aerii sint, terrestribus\nnobis non ideo meliores sint, quia est aer quam terra superior;\nsed ideo eis homines praeferendi sint, quoniam spei piorum\nhominum nequaquam illorum desperatio conparanda est. Nam\net illa ratio Platonis, qua elementa quattuor proportione contexit\nadque ordinat, ita duobus extremis, igni mobilissimo et\nterrae inmobili, media duo, aerem et aquam, interserens, ut,\nquanto est aer aquis et aere ignis, tanto et aquae superiores\nsint terris, satis nos admonet animalium merita non pro\nelementorum gradibus aestimare. Et ipse quippe Apuleius cum\nceteris terrestre animal hominem dicit, qui tamen longe praeponitur\nanimalibus aquatilibus, cum ipsas aquas terris praeponat\nPlato: ut intellegant, non eundem ordinem tenendum,\ncum agitur de meritis animarum, qui uidetur esse ordo in\ngradibus corporum; sed fieri posse, ut inferius corpus anima\nmelior inhabitet deteriorque superius.\nCAPUT XVI. Quid de moribus adque actionibus daemonum Apuleius Platonicus senserit. De moribus ergo daemonum cum idem Platonicus loqueretur,\ndixit eos eisdem quibus homines animi perturbationibus agitari,\ninritari iniuriis, obsequiis donisque placari, gaudere honoribus,\ndiuersis sacrorum ritibus oblectari et in eis si quid neglectum\nfuerit commoueri. Inter cetera etiam dicit ad eos pertinere\ndiuinationes augurum, aruspicum, uatum adque somniorum;\nab his quoque esse miracula magorum. Breuiter autem eos\ndefiniens ait daemones esse genere animalia, animo passiua,\nmente rationalia, corpore aeria, tempore aeterna; horum uero\nquinque tria priora illis esse quae nobis, quartum proprium,\nquintum eos cum dis habere commune. Sed uideo trium\nsuperiorum, quae nobiscum habent, duo etiam cum dis habere.\nAnimalia quippe esse dicit et deos, suaque cuique elementa\ndistribuens in terrestribus animalibus nos posuit cum ceteris\nquae in terra uiuunt et sentiunt, in aquatilibus pisces et alia\nnatatilia, in aeriis daemones, in aetheriis deos. Ac per hoc\nquod daemones genere sunt animalia, non solum eis cum\nhominibus, uerum etiam cum dis pecoribusque commune est;\nquod mente rationalia, cum dis et hominibus; quod tempore\naeterna, cum dis solis; quod animo passiua, cum hominibus\nsolis; quod corpore aeria, ipsi sunt soli. Proinde quod genere\nsunt animalia, non est magnum, quia hoc sunt et pecora;\n\n\n\n\n\n\nquod mente rationalia, non est supra nos, quia sumus et nos;\nquod tempore aeterna, quid boni est, si non beata? Melior\nest enim temporalis felicitas quam misera aeternitas. Quod\nanimo passiua, quo modo supra nos est, quando et nos hoc\nsumus, nec ita esset, nisi miseri essemus? Quod corpore aeria,\nquanti aestimandum est, cum omni corpori praeferatur animae\nqualiscumque natura, et ideo religionis cultus, qui debetur\nex animo, nequaquam debeatur ei rei, quae inferior est animo?\nPorro si inter illa, quae daemonum esse dicit, adnumeraret\nuirtutem, sapientiam, felicitatem et haec eos diceret habere\ncum dis aeterna adque communia, profecto aliquid diceret\nexoptandum magnique pendendum; nec sic eos tamen propter\nhaec tamquam Deum colere deberemus, sed potius ipsum, a\nquo haec illos accepisse nossemus. Quanto minus nunc honore\ndiuino aeria digna sunt animalia, ad hoc rationalia ut misera\nesse possint, ad hoc passiua ut misera sint, ad hoc aeterna\nut miseriam finire non possint!\nCAPUT XVII. An dignum sit eos spiritus ab homine coli, a quorum uitiis eum oporteat liberari. Quapropter, ut omittam cetera et hoc solum pertractem,\nquod nobiscum daemones dixit habere commune, id est animi\npassiones, si omnia quattuor elementa suis animalibus plena\nsunt, inmortalibus ignis et aer, mortalibus aqua et terra,\nquaero quur animi daemonum passionum turbelis et tempestatibus\nagitentur. Perturbatio est enim, quae Graece Ï€Î±ÌÏ‘Î¿Ï‚\n\n\n\n\ndicitur; unde illa uoluit uocare animo passiua, quia uerbum\nde uerbo Ï€Î±ÌÏ‘Î¿Ï‚ passio diceretur motus animi contra rationem.\nQuur ergo sunt ista in animis daemonum, quae in pecoribus\nnon sunt? Quoniam si quid in pecore simile apparet, non est\nperturbatio, quia non est contra rationem, qua pecora carent.\nIn hominibus autem ut sint istae perturbationes, facit hoc\nstultitia uel miseria; nondum enim sumus in illa perfectione\nsapientiae beati, quae nobis ab hac mortalitate liberatis in\nfine promittitur. Deos uero ideo dicunt istas pel\\'turbationes\nnon perpeti, quia non solum aeterni, uerum etiam beati sunt.\nEasdem quippe animas rationales etiam ipsos habere perhibent,\nsed ab omni labe ac peste purissimas. Quam ob rem si propterea\ndi non perturbantur, quod animalia sunt beata, non\nmisera, et propterea pecora non perturbantur, quod animalia\nsunt, quae nec beata possunt esse nec misera: restat ut\ndaemones sicut homines ideo perturbentur, quod animalia\nsunt non beata, sed misera.\n\n[XVII.] Qua igitur insipientia uel potius amentia per aliquam\nreligionem daemonibus subdimur, cum per ueram religionem\nab ea uitiositate, in qua illis sumus similes, liberemur? Cum\nenim daemones, quod et iste Apuleius, quamuis eis plurimum\nparcat et diuinis honoribus dignos censeat, tamen cogitur\nconfiteri, ira instigentur, nobis uera religio praecipit, ne ira\ninstigemur, sed ei potius resistamus. Cum daemones donis\ninuitentur, nobis uera religio praecipit, ne cuiquam donorum\nacceptione faueamus. Cum daemones honoribus mulceantur,\nnobis uera religio praecipit, ut talibus nullo modo moueamur.\n\n\n\n\nCum daemones quorundam hominum osores, quorundam amatores\nsint, non prudenti tranquilloque iudicio, sed animo ut\nappellat ipse passiuo, nobis uera religio praecipit, ut nostros\netiam diligamus inimicos. Postremo omnem motum cordis et\nsalum mentis omnesque turbelas et tempestates animi, quibus\ndaemones aestuare adque fluctuare adserit, nos uera religio\ndeponere iubet. Quae igitur causa est nisi stultitia errorque\nmirabilis, ut ei te facias uenerando humilem, cui te cupias\nuiuendo dissimilem; et religione colas, quem imitari nolis,\ncum religionis summa sit imitari quem colis?\nCAPUT XVIII. Qualis religio sit, in qua docetur, quod homines, ut commendentur dis bonis, daemonibus uti debeant aduocatis. Frustra igitur eis Apuleius, et quicumque ita sentiunt, hunc\ndetulit honorem, sic eos in aere medios inter aetherium caelum\nterramque constituens, ut, quoniam nullus deus miscetur\nhomini, quod Platonem dixisse perhibent, isti ad deos perferant\npreces hominum et inde ad homines inpetrata quae\nposcunt. Indignum enim putauerunt qui ista crediderunt\nmisceri homines dis et deos hominibus; dignum autem misceri\ndaemones et dis et hominibus, hinc petita qui adlegent, inde\nconcessa qui adportent; ut uidelicet homo castus et ab artium\nmagicarum sceleribus alienus eos patronos adhibeat, per quos\nillum di exaudiant, qui haec amant, quae ille non amando\n\n\n\n\n\n\nfit dignior, quem facilius et libentius exaudire debeant. Amant\nquippe illi scaenicas turpitudines, quas non amat pudicitia;\namant in maleficiis magorum \\'mille nocendi artes,\\' quas non\namat innocentia. Ergo et pudicitia et innocentia si quid ab\ndis inpetrare uoluerit, non poterit suis meritis nisi suis interuenientibus\ninimicis. Non est quod iste poetica figmenta et\ntheatrica ludibria iustificare conetur. Habemus contra ista\nmagistrum eorum et tantae aput eos auctoritatis Platonem,\nsi pudor humanus ita de se male meretur, ut non solum\ndiligat turpia, uerum etiam diuinitati existimet grata.\nCAPUT XVIIII. De inpietate artis magicae, quae patrocinio nititur spirituum malignorum. * Porro aduersus magicas artes, de quibus quosdam nimis\ninfelices et nimis inpios etiam gloriari libet, nonne ipsam\npublicam lucem testem citabo? Quur enim tam grauiter ista\nplectuntur seueritate legum, si opera sunt numinum colendorum?\nAn forte istas leges Christiani instituerunt, quibus\nartes magicae puniuntur? Secundum quem alium sensum, nisi\nquod haec maleficia generi humano perniciosa esse non dubium\nest, ait poeta clarissimus:\n\nTestor, cara, deos et te, germana, tuumque Dulce caput, magicas inuitam accingier artes?\n\nIllud etiam, quod alio loco de his artibus dicit:\n\nAdque satas alio uidi traducere messes,\n\neo quod hac pestifera scelerataque doctrina fructus alieni in\nalias terras transferri perhibentur, nonne in duodecim tabulis,\n\n\n\n\n\n\n\n\n\n\nid est Romanorum antiquissimis legibus, Cicero commemorat\nesse conscriptum et ei, qui hoc fecerit, supplicium constitutum?\nPostremo Apuleius ipse numquid aput Christianos iudices\nde magicis artibus accusatus est? Quas utique sibi obiectas\nsi diuinas et pias esse nouerat et diuinarum potestatum\noperibus congruas, non solum eas confiteri debuit, sed etiam\nprofiteri, leges culpans potius, quibus haec prohiberentur et\ndamnanda putarentur, quae haberi miranda et ueneranda\noporteret. Ita enim uel sententiam suam persuaderet iudicibus,\nuel, si illi secundum iniquas leges saperent eumque talia\npraedicantem adque laudantem morte multarent, digna animae\nillius daemones dona rependerent, pro quorum diuinis operibus\npraedicandis humanam uitam sibi adimi non timeret; sicut\nmartyres nostri, cum eis pro crimine obiceretur Christiana\nreligio, qua nouerant se fieri saluos et gloriosissimos inaeternum,\nnon eam negando temporales poenas euadere delegerunt,\nsed potius confitendo profitendo praedicando et pro\nhac omnia fideliter fortiterque tolerando et cum pia securitate\nmoriendo leges, quibus prohibebatur, erubescere conpulerunt\nmutarique fecerunt. Huius autem philosophi Platonici copiosissima\net disertissima extat oratio, qua crimen artium magicarum\na se alienum esse defendit seque aliter non uult innocentem\nuideri nisi ea negando, quae non possunt ab innocente\ncommitti. At omnia miracula magorum, quos recte sentit esse\ndamnandos, doctrinis fiunt et operibus daemonum, quos uiderit\nquur censeat honorandos, eos necessarios adserens perferendis\nad deos precibus nostris, quorum debemus opera deuitare, si\nad Deum uerum preces nostras uolumus peruenire. Deinde\nquaero, quales preces hominum dis bonis per daemones\n\n\n\n\n\n\nadlegari putat, magicas an licitas? Si magicas, nolunt tales; si\nlicitas, nolunt per tales. Si autem peccator paenitens preces\nfundit, maxime si aliquid magicum admisit, itane tandem illis\nintercedentibus accipit ueniam, quibus inpellentibus aut\nfauentibus se cecidisse plangit in culpam? an et ipsi daemones,\nut possint paenitentibus mereri indulgentiam, priores agunt,\nquod eos deceperint, paenitentiam? Hoc nemo umquam de\ndaemonibus dixit, quia, si ita esset, nequaquam sibi auderent\ndiuinos honores expetere, qui paenitendo desiderarent ad gratiam\nueniae peruenire. Ibi enim est detestanda superbia, hic humilitas\nmiseranda.\nCAPUT XX. An credendum sit quod di boni libentius daemonibus quam hominibus misceantur. At enim urgens causa et artissima cogit daemones medios\ninter deos et homines agere, ut ab hominibus adferant desiderata,\net a dis referant inpetrata. Quaenam tandem ista causa\nest et quanta necessitas? Quia nullus, inquiunt, Deus miscetur\nhomini. Praeclara igitur sanctitas Dei, qui non miscetur\nhomini supplicanti, et miscetur daemoni adroganti; non miscetur\nhomini paenitenti, et miscetur daemoni decipienti; non\nmiscetur homini confugienti ad diuinitatem, et miscetur\ndaemoni fingenti diuinitatem; non miscetur homini petenti\nindulgentiam, et miscetur daemoni suadenti nequitiam; non\nmiscetur homini per philosophicos libros poetas de bene instituta\nciuitate pellenti, et miscetur daemoni a principibus et\npontificibus ciuitatis per scaenicos ludos poetarum ludibria\n\n\n\n\n\n\nrequirenti; non miscetur homini deorum crimina fingere prohibenti,\net miscetur daemoni se falsis deorum criminibus\noblectanti; non miscetur homini magorum scelera iustis legibus\npunienti, et miscetur daemoni magicas artes docenti et\ninplenti; non miscetur homini imitationem daemonis fugienti,\net miscetur daemoni deceptionem hominis aucupanti.\nCAPUT XXI. An daemonibus nuntiis et interpretibus di utantur fallique se ab eis aut ignorent aut uelint. Sed nimirum tantae huius absurditatis et indignitatis est\nmagna necessitas, quod scilicet deos aetherios humana curantes\nquid terrestres homines agerent utique lateret, nisi daemones\naerii nuntiarent; quoniam aether longe a terra est alteque\nsuspensus, aer uero aetheri terraeque contiguus.s o mirabilem\nsapientiam! Quid aliud de dis isti sentiunt, quos omnes\noptimos uolunt, nisi eos et humana curare, ne cultu uideantur\nindigni, et propter elementorum distantiam humana nescire,\nut credantur daemones necessarii et ob hoc etiam ipsi putentur\ncolendi, per quos di possint et quid in rebus humanis\nagatur addiscere et ubi oportet hominibus subuenire? Hoc si\nita est, dis istis bonis magis notus est daemon per corpus\nuicinum quam homo per animum bonum.s o multum dolenda\nnecessitas, an potius inridenda uel detestanda uanitas, ne sit\nuana diuinitas! Si enim animo ab obstaculo corporis libero\nanimum nostrum uidere di possunt, non ad hoc indigent\ndaemonibus nuntiis; si autem animorum indicia corporalia.\nqualia sunt locutio uultus motus, per corpus suum aetherii\n\n\n\n\ndi sentiunt et inde colligunt quid etiam daemones nuntient,\npossunt et mendaciis daemonum decipi. Porro si deorum\ndiuinitas a daemonibus non potest falli, eadem diuinitate quod\nagimus non potest ignorari.\n\nVellem autem mihi isti dicerent, utrum dis daemones\nnuntiauerint de criminibus deorum poetica Platoni displicere\nfigmenta et sibi ea placere celauerint, an utrumque occultauerint\ndeosque esse maluerint totius rei huius ignaros, an\nutrumque indicauerint, et religiosam erga deos Platonis\nprudentiam et in deos iniuriosam libidinem suam, an sententiam\nquidem Platonis, qua noluit deos per inpiam licentiam\npoetarum falsis criminibus infamari, ignotam dis esse\nuoluerint, suam uero nequitiam, qua ludos scaenicos amant,\nquibus illa deorum dedecora celebrantur, prodere non erubuerint\nuel timuerint. Horum quattuor. quae interrogando proposui,\nquodlibet eligant et in quolibet eorum quantum mali de dis\nbonis opinentur adtendant. Si enim primum elegerint, confessuri\nsunt non licuisse dis bonis habitare cum bono Platone,\nquando eorum iniurias prohibebat, et habitasse cum daemonibus\nmalis, quando eorum iniuriis exultabant, cum di boni\nhominem bonum longe a se positum non nisi per malos\ndaemones nossent, quos uicinos nosse non possent. Si autem\nsecundum elegerint et utrumque occultatum a daemonibus\ndixerint, ut di omnino nescirent et Platonis religiosissimam\nlegem et daemonum sacrilegam delectationem: quid in rebus\nhumanis per internuntios daemones di nosse utiliter possunt,\nquando illa nesciunt, quae in honorem bonorum deorum religione\nbonorum hominum contra libidinem malorum daemonum\ndecernuntur? Si uero tertium elegerint et non solum sententiam\nPlatonis deorum iniurias prohibentem, sed etiam\n\n\n\n\ndaemonum nequitiam deorum iniuriis exultantem per eosdem\ndaemones nuntios dis innotuisse responderint: hoc nuntiare\nest an insultare? et di utrumque sic audiunt, sic utrumque\ncognoscunt, ut non solum malignos daemones deorum dignitati\net Platonis religioni contraria cupientes adque facientes\na suo accessu non arceant, uerum etiam per illos malos propinquos\nPlatoni bono longinquo dona transmittant? sic enim\neos elementorum quasi catenata series conligauit, ut illis, a\nquibus criminantur, coniungi possint, huic, a quo defenduntur,\nnon possint, utrumque scientes, sed aeris et terrae transmutare\npondera non ualentes. Iam, quod reliquum est, si quartum\nelegerint, peius est ceteris. Quis enim ferat, si poetarum de\ndis inmortalibus criminosa figmenta et theatrorum indigna\nludibria suamque in his omnibus ardentissimam cupiditatem\net suauissimam uoluptatem dis daemones nuntiauerunt, et\nquod Plato philosophica grauitate de optima re publica haec\nomnia censuit remouenda tacuerunt; ut iam di boni per tales\nnuntios nosse cogantur mala pessimorum, nec aliena, sed\neorundem nuntiorum, adque his contraria non sinantur nosse\nbona philosophorum, cum illa sint in iniuriam, ista in honorem\nipsorum deorum?\nCAPUT XXII. De abiciendo cultu daemonum contra Apuleium. Quia igitur nihil istorum quattuor eligendum est, ne in\nquolibet eorum de dis tam male sentiatur, restat, ut nullo\nmodo credendum sit, quod Apuleius persuadere nititur et\nquicumque alii sunt eiusdem sententiae philosophi, ita esse\nmedios daemones inter deos et homines tamquam internuntios\n\n\n\n\net interpretes, qui hinc ferant petitiones nostras, inde referant\ndeorum subpetias; sed esse spiritus nocendi cupidissimos, a\niustitia penitus alienos, superbia tumidos, inuidentia liuidos,\nfallacia callidos, qui in hoc quidem aere habitant, quia de\ncaeli superioris sublimitate deiecti merito inregressibilis transgressionis\nin hoc sibi congruo uelut carcere praedamnati sunt;\nnec tamen, quia supra terras et aquas aeri locus est, ideo et\nipsi sunt meritis superiores hominibus, qui eos non terreno\ncorpore, sed electo in auxilium Deo uero pia mente facillime\nsuperant. Sed multis plane participatione uerae religionis indignis\ntamquam captis subditisque dominantur, quorum maximae\nparti mirabilibus et fallacibus signis siue factorum siue praedictorum\ndeos se esse persuaserunt. Quibusdam uero uitia\neorum aliquanto adtentius et diligentius intuentibus non potuerunt\npersuadere quod di sint, adque inter deos et homines\ninternuntios ac beneficiorum inpetratores se esse finxerunt; si\ntamen non istum saltem honorem homines eis deferendum putarunt,\nqui illos nec deos esse credebant, quia malos uidebant,\ndeos autem omnes bonos uolebant, nec audebant tamen\nomnino indignos dicere honore diuino, maxime ne offenderent\npopulos, a quibus eis cernebant inueterata superstitione per\ntot sacra et templa seruiri.\nCAPUT XXIII. Quid Hermes Trismegistus de idolatria senserit et unde scire potuerit superstitiones Aegyptias auferendas. Nam diuersa de illis Hermes Aegyptius, quem Trismegistum\nuocant, sensit et scripsit. Apuleius enim deos quidem\nillos negat; sed cum dicit ita inter deos et homines quadam\nmedietate uersari, ut hominibus aput ipsos deos necessarii\nuideantur, cultum eorum a supernorum deorum religione non\nseparat. Ille autem Aegyptius alios deos esse dicit a summo\nDeo factos, alios ab hominibus. Hoc qui audit, sicut a me\npositum est, putat dici de simulacris, quia opera sunt manuum\nhominum; at ille uisibilia et contrectabilia simulacra uelut\ncorpora deorum esse adserit; inesse autem his quosdam spiritus\ninuitatos, qui ualeant aliquid siue ad nocendum siue ad\ndesideria nonnulla conplenda eorum, a quibus eis diuini honores\net cultus obsequia deferuntur. Hos ergo spiritus inuisibiles\nper artem quandam uisibilibus rebus corporalis materiae\ncopulare, ut sint quasi animata corpora illis spiritibus\ndicata et subdita simulacra, hoc esse dicit deos facere eamque\nmagnam et mirabilem deos faciendi accepisse homines\npotestatem. Huius Aegyptii uerba, sicut in nostram linguam\ninterpretata sunt, ponam. \\'Et quoniam de cognatione, inquit,\net consortio hominum deorumque nobis indicitur sermo,\n\n\n\n\n\n\npotestatem hominis, o Asclepi, uimque cognosce. Dominus, inquit,\net Pater uel quod est summum Deus ut effector est deorum\ncaelestium, ita homo fictor est deorum, qui in templis sunt\nhumana proximitate contenti.\\' Et paulo post: \\'Ita humanitas,\ninquit, semper memor naturae et originis suae in illa diui-\n. nitatis imitatione perseuerat, ut, sicuti Pater ac Dominus, ut\nsui similes essent, deos fecit aeternos, ita humanitas deos\nsuos ex sui uultus similitudine figuraret.\\' Hic cum Asclepius,\nad quem maxime loquebatur, ei respondisset adque dixisset:\n\\'Statuas dicis, o Trismegiste?) tum ille: \\'Statuas, inquit, o\nAsclepi, uides quatenus tu ipse diffidas; statuas animatas\nsensu et spiritu plenas tantaque facientes et talia, statuas futurorum\npraescias eaque sorte uate somniis multisque aliis rebus\npraedicentes, inbecillitates hominibus facientes easque curantes,\ntristitiam laetitiamque pro meritis. An ignoras, o Asclepi,\nquod Aegyptus imago sit caeli, aut, quod est uerius, translatio\naut descensio omnium quae gubernantur adque exercentur\nin caelo. Ac si dicendum est uerius, terra nostra mundi\ntotius est templum. Et tamen quoniam praescire cuncta prudentem\ndecet, istud uos ignorare fas non est: Futurum tempus\nest, quo appareat Aegyptios incassum pia mente diuinitatem\nsedula religione seruasse.\\'\n\nDeinde multis uerbis Hermes hunc locum exequitur, in\nquo uidetur hoc tempus praedicere, quo Christiana religio,\nquanto est ueracior adque sanctior, tanto uehementius et liberius\ncuncta fallacia figmenta subuertit, ut gratia uerissimi\n\n\n\n\n\n\nSaluatoris liberet hominem ab eis dis, quos facit homo. et\nei Deo subdat, a quo factus est homo. Sed Hermes cum ista\npraedicit, uelut amicus eisdem ludificationibus daemonum\nloquitur, nec Christianum nomen euidenter exprimit, sed tamquam\nea tollerentur adque delerentur, quorum obseruatione\ncaelestis similitudo custodiretur in Aegypto, ita haec futura\ndeplorans luctuosa quodam modo praedicatione testatur. Erat\nenim de his, de quibus dicit apostolus, quod cognoscentes\nDeum non sicut Deum glorificauerunt aut gratias\negerunt, sed euanuerunt in cogitationibus suis,\net obscuratum est insipiens cor eorum; dicentes\nenim se esse sapientes stulti facti sunt et inmutauerunt\ngloriam incorrupti Dei in similitudinem\nimaginis corruptibilis hominis et cetera, quae commemorare\nlongum est. Multa quippe talia dicit de uno uero Deo\nfabricatore mundi, qualia ueritas habet; et nescio quo modo\nilla obscuratione cordis ad ista delabitur, ut dis, quos confitetur\nab hominibus fieri, semper uelit homines subdi et haec\nfuturo tempore plangat auferri quasi quicquam sit infelicius\nhomine, cui sua figmenta dominantur; cum sit facilius, ut\ntamquam deos colendo, quos fecit, nec ipse sit homo, quam\nut per eius cultum di possint esse, quos fecit homo. Citius\nenim fit, ut homo in honore positus pecoribus non intellegens\nconparetur, quam ut operi Dei ad eius imaginem facto, id\nest ipsi homini, opus hominis praeferatur. Quapropter merito\nhomo deficit ab illo qui eum fecit, cum sibi praeficit ipse\nquod fecit.\n\n\n\n\n\n\n\nHaec uana deceptoria, perniciosa sacrilega Hermes Aegyptius,\nquia tempus, quo auferrentur, uenturum sciebat, dolebat;\nsed tam inpudenter dolebat, quam inprudenter sciebat. Non\nenim haec ei reuelauerat sanctus Spiritus, sicut prophetis\nsanctis, qui haec praeuidentes cum exultatione dicebant: Si\nfaciet homo deos, et ecce ipsi non sunt di; et alio\nloco: Erit in illo die, dicit Dominus, exterminabo\nnomina simulacrorum a terra, et non iam erit eorum\nmemoria; proprie uero de Aegypto, quod ad hanc rem adtinet,\nita sanctus Esaias prophetat: Et mouebuntur manufacta\nAegypti a facie eius, et cor eorum uincetur in\neis, et cetera huius modi. Ex quo genere et illi erant, qui\nuenturum quod sciebant uenisse gaudebant; qualis Symeon,\nqualis Anna, qui mox natum Iesum, qualis Elisabeth, quae\netiam conceptum in Spiritu agnouit; qualis Petrus reuelante\nPatre dicens: Tu es Christus, filius Dei uiui. Huic\nautem Aegyptio illi spiritus indicauerant futura tempora perditionis\nsuae, qui etiam praesenti in carne Domino trementes\ndixerunt: Quid uenisti ante tempus perdere nos? siue\nquia subitum illis fuit, quod futurum quidem, sed tardius\nopinabantur, siue quia perditionem suam hanc ipsam dicebant,\nqua fiebat ut cogniti spernerentur, et hoc erat ante tempus,\nid est ante tempus iudicii, quo aeterna damnatione puniendi\nsunt cum omnibus etiam hominibus, qui eorum societate detinentur,\nsicut religio loquitur, quae nec fallit nec fallitur, non\nsicut iste quasi omni uento doctrinae hinc adque inde\n\n\n\n\n\n\nperflatus et falsis uera permiscens dolet quasi perituram religionem,\nquem postea confitetur errorem.\nCAPUT XXIIII. Quo modo Hermes parentum suorum sit confessus errorem, quem tamen doluerit destruendum. Post multa enim ad hoc ipsum redit, ut iterum dicat de\ndis, quos homines fecerunt, ita loquens: \\'Sed iam de talibus\nsint satis dicta talia. Iterum, inquit, ad hominem rationemque\nredeamus, ex quo diuino dono [homo] animal dictum est rationale.\nMinus enim miranda etsi miranda sunt, quae de homine\ndicta sunt. Omnium enim mirabilium uicit admirationem,\nquod homo diuinam potuit inuenire naturam eamque efficere.\nQuoniam ergo proaui nostri multum errabant circa deorum\nrationem increduli et non animaduertentes ad cultum religionemque\ndiuinam, inuenerunt artem, qua efficerent deos. Cui\ninuentae adiunxerunt uirtutem de mundi natura conuenientem,\neamque miscentes, quoniam animas facere non poterant, euocantes\nanimas daemonum uel angelorum eas indiderunt imaginibus\nsanctis diuinisque mysteriis, per quas idola et bene\nfaciendi et male uires habere potuissent., Nescio utrum sic\nconfiterentur ipsi daemones adiurati, quo modo iste confessus\nest. \\'Quoniam, inquit, proaui nostri multum errrabant circa\ndeorum rationem increduli et non animaduertentes ad cultum\nreligionemque diuinam, inuenerunt artem qua efficerent deos.\\'\nNumquidnam saltem mediocriter eos dixit errasse, ut hanc\nartem inuenirent faciendi deos, aut contentus fuit dicere:\nErrabant, nisi adderet et diceret: Multum errabant? Iste ergo\n\n\n\n\n\n\nmultus error et incredulitas non animaduertentium ad cultum\nreligionemque diuinam inuenit artem, qua efficeret deos. Et\ntamen quod multus error et incredulitas et a cultu ac religione\ndiuina auersio animi inuenit, ut homo arte faceret deos,\nhoc dolet uir sapiens tamquam religionem diuinam uenturo\ncerto tempore auferri. Vide si non et ui diuina maiorum suorum\nerrorem praeteritum prodere, et ui diabolica poenam daemonum\nfuturam dolere conpellitur. Si enim proaui eorum\nmultum errando circa deorum rationem incredulitate et auersione\nanimi a cultu ac religione diuina inuenerunt artem, qua\nefficerent deos: quid mirum, si, haec ars detestanda quidquid\nfecit auersa a religione diuina, aufertur religione diuina, cum\nueritas emendat errorem, fides redarguit incredulitatem, conuersio\ncorrigit auersionem?\n\nSi enim tacitis causis dixisset proauos suos inuenisse\nartem. qua facerent deos: nostrum fuit utique, si quid rectum\npiumque saperemus, adtendere et uidere nequaquam illos ad\nhanc artem peruenturos fuisse, qua homo deos facit, si a\nueritate non aberrarent, si ea, quae Deo digna sunt, crederent,\nsi animum aduerterent ad cultum religionemque diuinam; et\ntamen si causas artis huius nos diceremus multum errorem\nhominum et incredulitatem et animi errantis adque infidelis\na diuina religione auersionem, utcumque ferenda esset inpudentia\nresistentium ueritati. Cum uero idem ipse, qui potestatem\nhuius artis super omnia cetera miratur in homine, qua\nilli deos facere concessum est, et dolet uenturum esse tempus,\nquo haec omnia deorum figmenta ab hominibus instituta etiam\nlegibus iubeantur auferri, confitetur tamen adque exprimit\ncausas, quare ad ista peruentum sit, dicens proauos suos\nmulto errore et incredulitate et animum non aduertendo ad\n\n\n\n\ncultum religionemque diuinam inuenisse hanc artem, qua facerent\ndeos: nos quid oportet dicere, uel potius quid agere\nnisi quantas possumus gratias Domino Deo nostro, qui haec\ncontrariis causis, quam instituta sunt, abstulit? Nam quod\ninstituit multitudo erroris, abstulit uia ueritatis; quod instituit\nincredulitas, abstulit fides; quod instituit a cultu diuinae\nreligionis auersio, abstulit ad unum uerum Deum sanctumque\nconuersio; nec in sola Aegypto, quam solam in isto plangit\ndaemonum spiritus. sed in omni terra, quae cantat Domino\ncanticum nouum, sicut uere sacrae et uere propheticae litterae\npraenuntiarunt, ubi scriptum est: Cantate Domino canticum\nnouum, cantate Domino omnis terra. Titulus\nquippe psalmi huius est: Quando domus aedificabatur\npost captiuitatem. Aedificatur enim domus Domino ciuitas\nDei, quae est sancta ecclesia, in omni terra post eam captiuitatem,\nqua illos homines, de quibus credentibus in Deum\ntamquam lapidibus uiuis domus aedificatur, captos daemonia\npossidebant. Neque enim, quia deos homo faciebat, ideo non\nab eis possidebatur ipse qui fecerat, quando in eorum societatem\ncolendo traducebatur; societatem dico, non idolorum\nstolidorum, sed uersutorum daemoniorum. Nam quid sunt\nidola, nisi quod eadem scriptura dicit: Oculos habent, et\nnon uidebunt, et quidquid tale de materiis licet adfabre effigiatis,\ntamen uita sensuque carentibus dicendum fuit. Sed\ninmundi spiritus eisdem simulacris arte illa nefaria conligati\ncultorum suorum animas in suam societatem redigendo\n\n\n\n\n\n\nmiserabiliter captiuauerant. Unde dicit apostolus: Scimus quia\nnihil est idolum; sed quae immolant gentes, daemoniis\nimmolant, et non Deo; nolo uos socios fieri daemoniorum.\nPost hanc ergo captiuitatem, qua homines a\nmalignis daemonibus tenebantur, Dei domus aedificatur in\nomni terra; unde titulum ille psalmus accepit, ubi dicitur:\nCantate Domino canticum nouum, cantate Domino\nomnis terra. Cantate Domino. benedicite nomen eius,\nbene nuntiate diem ex die salutare eius. Adnuntiate\nin gentibus gloriam eius, in omnibus populis mirabilia\neius; quoniam magnus Dominus et laudabilis\nnimis, terribilis est super omnes deos. Quia omnes di\ngentium daemonia, dominus autem caelos fecit.\n\nQui ergo doluit uenturum fuisse tempus, quo auferretur\ncultus idolorum et in eos, qui colerent, dominatio daemoniorum,\nmalo spiritu instigatus semper uolebat istam captiuitatem\nmanere, qua transacta psalmus canit aedificari domum\nin omni terra. Praenuntiabat illa Hermes dolendo; praenuntiabat\nhaec propheta gaudendo. Et quia Spiritus uictor est,\nqui haec per sanctos prophetas canebat, etiam Hermes ipse ea,\nquae nolebat et dolebat auferri, non a prudentibus et fidelibus\net religiosis, sed ab errantibus et incredulis et a cultu diuinae\nreligionis auersis esse instituta miris modis coactus est confiteri.\nQui quamuis eos appellet deos, tamen cum dicit a talibus\nhominibus factos, quales esse utique non debemus, uelit nolit,\nostendit colendos non esse ab eis, qui tales non sunt, quales\nfuerunt a quibus facti sunt, hoc est a prudentibus, fidelibus, religiosis;\nsimul etiam demonstrans ipsos homines, qui eos\n\n\n\n\n\n\nfecerunt, sibimet inportasse, ut eos haberent deos, qui non erant di.\nVerum est quippe illud propheticum: Si faciet homo deos,\net ecce ipsi non sunt di. Deos ergo tales, talium deos, arte\nfactos a talibus, cum appellasset Hermes, id est idolis daemones\nper artem nescio quam cupiditatum suarum uinculis\ninligatos cum appellaret factos ab hominibus deos, non tamen\neis dedit, quod Platonicus Apuleius (unde iam satis diximus\net quam sit inconueniens absurdumque monstrauimus), ut\nipsi essent interpretes et intercessores inter deos, quos fecit\nDeus, et homines, quos idem fecit Deus; hinc adferentes uota,\ninde munera referentes. Nimis enim stultum est credere deos,\nquos fecerunt homines, plus ualere aput deos, quos fecit\nDeus, quam ualent ipsi homines, quos idem ipse fecit Deus.\nDaemon quippe simulacro arte inpia conligatus ab homine\nfactus est deus, sed tali homini, non omni homini. Qualis\nest ergo iste deus, quem non faceret homo nisi errans et\nincredulus et auersus a uero Deo? Porro si daemones, qui\ncoluntur in templis, per artem nescio quam imaginibus inditi,\nhoc est uisibilibus simulacris, ab eis hominibus, qui hac arte\nfecerunt deos, cum aberrarent auersique essent a cultu et\nreligione diuina, non sunt internuntii nec interpretes inter\nhomines et deos et propter suos pessimos ac turpissimos moros,\net quod homines, quamuis errantes et increduli et auersi a\ncultu ac religione diuina, tamen eis sine dubio meliores sunt,\nquos deos ipsi arte fecerunt; restat, ut, quod possunt, tamquam\ndaemones possint, uel quasi beneficia praestando magis\n\n\n\n\n\n\nnocentes, quia magis decipientes, uel aperte malefaciendo (nec\ntamen quodlibet horum, nisi quando permittuntur alta et\nsecreta Dei prouidentia), non autem tamquam medii inter\nhomines et deos per amicitiam deorum multum aput homines\nualeant. Hi enim dis bonis, quos sanctos angelos nos uocamus\nrationalesque creaturas sanctae caelestis habitationis siue\nsedes siue dominationes siue principatus siue potestates, amici\nesse omnino non possunt, a quibus tam longe absunt animi\naffectione, quam longe absunt a uirtutibus uitia et a bonitate\nmalitia.\nCAPUT XXV. De his, quae sanctis angelis et hominibus bonis possunt esse communia. Nullo modo igitur per daemonum quasi medietatem ambiendum\nest ad beneuolentiam seu beneficentiam deorum uel\npotius angelorum bonorum, sed per bonae uoluntatis similitudinem,\nqua cum illis sumus et cum illis uiuimus et cum\nillis Deum quem colunt colimus, etsi eos carnalibus oculis\nuidere non possumus; in quantum autem dissimilitudine uoluntatis\net fragilitate infirmitatis miseri sumus, in tantum ab eis\nlonge sumus uitae merito, non corporis loco. Non enim quia\nin terra condicione carnis habitamus, sed si inmunditia cordis\nterrena sapimus, non eis iungimur. Cum uero sanamur, ut\nquales ipsi sunt simus; fide illis interim propinquamus, si\nab illo nos fieri beatos, a quo et ipsi facti sunt, etiam ipsis\nfauentibus credimus.\nCAPUT XXVI. Quod omnis religio paganorum circa homines mortuos fuerit inplicata. Sane aduertendum est, quo modo iste Aegyptius, cum\ndoleret tempus esse uenturum, quo illa auferrentur ex Aegypto,\nquae fatetur a multum errantibus et incredulis et a cultu\ndiuinae religionis auersis esse instituta, ait inter cetera: Tunc\nterra ista, sanctissima sedes delubrorum adque templorum,\nsepulcrorum erit mortuorumque plenissima; quasi uero, si\nilla non auferrentur, non essent homines morituri, aut alibi\nessent mortui ponendi quam in terra; et utique, quanto plus\nuolueretur temporis et dierum, tanto maior esset numerus\nsepulcrorum propter maiorem numerum mortuorum. Sed hoc\nuidetur dolere, quod memoriae martyrum nostrorum templis\neorum delubrisque succederent. ut uidelicet, qui haec legunt\nanimo a nobis auerso adque peruerso, putent a paganis cultos\nfuisse deos in templis, a nobis autem coli mortuos in sepulcris.\nTanta enim homines inpii caecitate in montes quodam\nmodo offendunt resque oculos suos ferientes nolunt uidere.\nut non adtendant in omnibus litteris paganorum aut non inueniri\naut uix inueniri deos, qui non homines fuerint mortuisque\ndiuini honores delati sint. Omitto, quod Varro dicit omnes ab\neis mortuos existimari manes deos et probat per ea sacra,\nquae omnibus fere mortuis exhibentur, ubi et ludos commemorat\nfunebres, tamquam hoc sit maximum diuinitatis indicium,\nquod non soleant ludi nisi numinibus celebrari.\n\nHermes ipse, de quo nunc agitur, in eodem ipso libro,\nubi quasi futura praenuntiando deplorans ait: \\'Tunc terra\n\n\n\n\n\n\nista, sanctissima sedes delubrorum adque templorum, sepulcrorum\nerit mortuorumque plenissima\\', deos Aegypti homines\nmortuos esse testatur. Cum enim dixisset proauos suos multum\nerrantes circa deorum rationem, incredulos et non animaduertentes animaduertentes\nad cultum religionemque diuinam, inuenisse artem,\nqua efficerent deos: (Cui inuentae, inquit, adiunxerunt uirtutem\nde mundi natura- conuenientem eamque miscentes, quoniam\nanimas facere non poterant, euocantes animas daemonum uel\nangelorum eas indiderunt imaginibus sanctis diuinisque mysteriis,\nper quas idola et bene faciendi et male uires habere\npotuissent.\\' Deinde sequitur tamquam hoc exemplis probaturus\net dicit: \\'Auus enim tuus, o Asclepi, medicinae primus inuentor,\ncui templum consecratum est in monte Libyae circa\nlitus crocodilorum, in quo eius iacet mundanus homo, id est\ncorpus; reliquus enim, uel potius totus, si est homo totus\nin sensu uitae, melior remeauit in caelum, omnia etiam nunc\nhominibus adiumenta praestans infirmis numine nunc suo,\nquae solent medicinae arte praeberi.\\' Ecce dixit mortuum coli\npro deo in eo loco, ubi habebat sepulcrum, falsus ac fallens,\nquod remeauit in caelum. Adiungens deinde aliud (Hermes,\ninquit, cuius auitum mihi ncmen est, nonne in sibi cognomine\npatria consistens omnes mortales undique uenientes\nadiuuat adque conseruat?\\' Hic enim Hermes maior, id est\nMercurius, quem dicit auum suum fuisse, in Hermopoli, hoc\nest in sui nominis ciuitate, esse perhibetur. Ecce duos deos\ndicit homines fuisse, Aesculapium et Mercurium. Sed de\n\n\n\n\n\n\n\n\nAesculapio et Graeci et Latini hoc idem sentiunt; Mercurium autem\nmulti non putant fuisse mortalem, quem tamen iste auum\nsuum fuisse testatur. At enim alius est ille, alius iste, quamuis\neodem nomine nuncupentur. Non multum pugno, alius ille\nsit, alius iste; uerum et iste; sicut Aesculapius, ex homine\ndeus secundum testimonium tanti aput suos uiri, huius Trismegisti,\nnepotis sui.\n\nAdhuc addit et dicit: \\'Isin uero Osiris quam multa bona\npraestare propitiam, quantis obesse scimus iratam!\\' Deinde ut\nostenderet ex hoc genere esse deos, quos illa arte homines\nfaciunt (unde dat intellegi daemones se opinari ex hominum\nmortuorum animis extitisse, quos per artem, quam inuenerunt\nhomines multum errantes, increduli et inreligiosi, ait inditos\nsimulacris, quia hi, qui tales deos faciebant, animas facere\nnon utique poterant), cum de Iside dixisset, quod commemoraui,\n\\'quantis obesse scimus iratam\\', secutus adiunxit:\n(Terrenis etenim dis adque mundanis facile est irasci, utpote\nqui sint ab hominibus ex utraque natura facti adque conpositi.\\'\n\\'Ex utraque natura\\' dicit ex anima et corpore, ut pro\nanima sit daemon, pro corpore simulacrum. \\'Unde contigit,\ninquit, ab Aegyptiis haec sancta animalia nuncupari colique\nper singulas ciuitates eorum animas, quorum sunt consecratae\nuiuentes, ita ut eorum legibus incolantur et eorum nominibus\nnuncupentur.) Ubi est illa uelut querela luctuosa, quod terra\nAegypti, sanctissima sedes delubrorum adque templorum,\nsepulcrorum futura esset mortuorumque plenissima? Nempe\nspiritus fallax, cuius instinctu Hermes ista dicebat, per eum\nipsum coactus est confiteri iam tunc illam terram sepulcrorum\net mortuorum, quos pro dis colebant, fuisse plenissimam. Sed\n\n\n\n\ndolor daemonum per eum loquebatur, qui suas futuras poenas\naput sanctorum martyrum memorias inminere maerebant. In\nmultis enim talibus locis torquentur et confitentur et de\npossessis hominum corporibus eiciuntur.\nCAPUT XXVII. De modo honoris, quem Christiani martyribus inpendunt. Nec tamen nos eisdem martyribus templa, sacerdotia,\nsacra et sacrificia constituimus, quoniam non ipsi, sed Deus\neorum nobis est Deus. Honoramus sane memorias eorum\ntamquam sanctorum hominum Dei, qui usque ad mortem corporum\nsuorum pro ueritate certarunt, ut innotesceret uera\nreligio falsis fictisque conuictis; quod etiam si qui antea sentiebant,\ntimendo reprimebant. Quis autem audiuit aliquando\nfidelium stantem sacerdotem ad altare, etiam super sanctum\ncorpus martyris ad Dei honorem cultumque constructum, dicere\nin precibus: Offero tibi sacrificium Petre uel Paule uel Cypriane,\ncum aput eorum memorias offeratur Deo, qui eos et homines\net martyres fecit et sanctis suis angelis caelesti honore sociauit,\nut ea celebritate et Deo uero de illorum uictoriis gratias\nagamus et nos ad imitationem talium coronarum adque palmarum\neodem inuocato in auxilium ex illorum memoriae renouatione\nadhortemur? Quaecumque igitur adhibentur religiosorum\nobsequia in martyrum locis, ornamenta sunt memoriarum,\nnon sacra uel sacrificia mortuorum tamquam deorum.\nQuicumque etiam epulas suas eo deferunt (quod quidem a\nChristianis melioribus non fit, et in plerisque terrarum nulla\ntalis est consuetudo) aÌ‚â‚¬â€ tamen quicumque id faciunt, quas\n\n\n\n\ncum adposuerint, orant et auferunt, ut uescantur uel ex eis\netiam indigentibus largiantur, sanctificari sibi eas uolunt per\nmerita martyrum in nomine domini martyrum. Non autem\nesse ista sacrificia martyrum nouit, qui nouit unum, quod\netiam illic offertur, sacrificium Christianorum.\n\n\nNos itaque martyres nostros nec diuinis honoribus nec\nhumanis criminibus colimus, sicut colunt illi deos suos, nec\nsacrificia illis offerimus, nec eorum probra in eorum sacra\nconuertimus. Nam de Iside, uxore Osiris, Aegyptia dea, et\nde parentibus eorum, qui omnes reges fuisse scribuntur (quibus\nparentibus suis illa cum sacrificaret, inuenit hordei segetem\nadque inde spicas marito regi et eius consiliario Mercurio\ndemonstrauit, unde eandem et Cererem uolunt), quae et quanta\nmala non a poetis, sed mysticis eorum litteris memoriae\nmandata sint, sicut Leone sacerdote prodente ad Olympiadem\nmatrem scribit Alexander, legant qui uolunt uel possunt, et\nrecolant qui legerunt, et uideant quibus hominibus mortuis\nuel de quibus eorum factis tamquam dis sacra fuerint instituta.\nAbsit ut eos, quamuis deos habeant, sanctis martyribus nostris,\nquos tamen deos non habemus, ulla ex parte audeant conparare.\nSic enim non constituimus sacerdotes nec offerimus\nsacrificia martyribus nostris, quia incongruum indebitum inlicitum\nest adque uni Deo tantummodo debitum, ut nec criminibus\nsuis nec ludis eos turpissimis oblectemus, ubi uel flagitia\nisti celebrant deorum suorum, si, cum homines essent, talia\ncommiserunt, uel conficta delectamenta daemonum noxiorum,\n\n\n\n\nsi homines non fuerunt. Ex isto genere daemonum Socrates\nnon haberet deum, si haberet deum; sed fortasse homini ab\nilla arte faciendi deos alieno et innocenti illi inportauerint\ntalem deum, qui eadem arte excellere uoluerunt. Quid ergo\nplura? Non esse spiritus istos colendos propter uitam beatam,\nquae post mortem futura est, nullus uel mediocriter prudens\nambigit. Sed fortasse dicturi sunt deos quidem esse omnes\nbonos, daemones autem alios malos, alios bonos, et eos, per\nquos ad uitam in aeternum beatam perueniamus, colendos\nesse censebunt, quos bonos opinantur. Quod quale sit iam\nin uolumine sequenti uidendum est.\nCAPUT I. Ad quem articulum disputatio praemissa pel\\'uenerit et quid discutiendum sit de residua quaestione. Et bonos et malos deos esse quidam opinati sunt; quidam\nuero de dis meliora sentientes tantum eis honoris laudisque\ntribuerunt, ut nullum deorum malum credere auderent. Sed\nilli, qui deos quosdam bonos, quosdam malos esse dixerunt,\ndaemones quoque appellauerunt nomine deorum, quamquam\net deos, sed rarius, nomine daemonum, ita ut ipsum Iouem,\nquem uolunt esse regem ac principem ceterorum, ab Homero\nfateantur daemonem nuncupatum. Hi autem, qui omnes deos\nnon nisi bonos esse adserunt et longe praestantiores eis\n\n\n\n\nhominibus, qui perhibentur boni, merito mouentur daemonum\nfactis, quae negare non possunt; eaque nullo modo a dis,\nquos omnes bonos uolunt, committi posse existimantes differentiam\ninter deos et daemones adhibere coguntur, ut, quidquid\neis merito displicet in operibus uel affectibus prauis,\nquibus uim suam manifestant occulti spiritus, id credant esse\ndaemonum, non deorum. Sed quia eosdem daemones inter\nhomines et deos ita medios constitutos putant, tamquam nullus\ndeus homini misceatur, ut hinc perferant desiderata, inde referant\ninpetrata, adque hoc Platonici, praecipui philosophorum\nac nobilissimi, sentiunt, cum quibus uelut cum excellentioribus\nplacuit istam examinare quaestionem, utrum cultus plurimorum\ndeorum prosit ad consequendam uitam beatam quae\npost mortem futura est: libro superiore quaesiuimus, quo\npacto daemones, qui talibus gaudent, qualia boni et prudentes\nhomines auersantur et damnant, id est sacrilega flagitiosa\nfacinerosa non de quolibet homine, sed de ipsis dis figmenta\npoetarum et magicarum artium sceleratam puniendamque uiolentiam,\npossint quasi propinquiores et amiciores dis bonis\nconciliare homines bonos, et hoc nulla ratione posse conpertum\nest.\nCAPUT II. An inter daemones, quibus di superiores sunt, sit aliqua pars bonorum, quorum praesidio ad ueram beatitudinem possit humana anima peruenire. Proinde hic liber, sicut in illius fine promisimus, disputationem\ncontinere debebit de differentia (si quam uolunt esse)\nnon deorum inter se, quos omnes bonos dicunt, nec de\n\n\n\n\ndifferentia deorum et daemonum, quorum illos ab hominibus longe\nalteque seiungunt, istos inter deos et homines conlocant; sed\nde differentia ipsorum daemonum, quod ad praesentem pertinet\nquaestionem. Aput plerosque enim usitatum est dici,\nalios bonos alios malos daemones; quae siue sit etiam Platonicorum,\nsiue quorumlibet sententia, nequaquam eius est\nneglegenda discussio, ne quisquam uelut daemones bonos sequendos\nsibi esse arbitretur, per quos tamquam medios dis,\nquos omnes bonos credit, dum conciliari adfectat et studet,\nut quasi cum eis possit esse post mortem, inretitus malignorum\nspirituum deceptusque fallacia longe aberret a uero\nDeo, cum quo solo et in quo solo et de quo solo anima humana,\nid est rationalis et intellectualis, beata est.\nCAPUT III. Quae daemonibus Apuleius adscribat, quibus cum rationem non subtrahat, nihil uirtutis adsignat. Quae igitur est differentia daemonum bonorum et malorum?\nQuando quidem Platonicus Apuleius de his uniuersaliter\ndisserens et tam multa loquens de aeriis eorum corporibus\nde uirtutibus tacuit animorum, quibus essent praediti,\nsi essent boni. Tacuit ergo beatitudinis causam, indicium uero\nmiseriae tacere non potuit, confitens eorum mentem, qua rationales\nesse perhibuit, non saltem inbutam munitamque uirtute\npassionibus animi inrationabilibus nequaquam cedere, sed ipsam\nquoque, sicut stultarum mentium mos est, procellosis quodam\nmodo perturbationibus agitari. Verba namque eius de hac re\nista sunt: Ex hoc ferme daemonum numero, inquit, poetae\n\n\n\n\n\n\nsolent haudquaquam procul a ueritate osores et amatores\nquorundam hominum deos fingere; hos prosperare et euehere,\nillos contra aduersari et adfligere; igitur et misereri et indignari,\net angi et laetari omnemque humani animi faciem pati,\nsimili motu cordis et salo mentis per omnes cogitationum\naestus fluctuare. Quae omnes turbelae tempestatesque procul\na deorum caelestium tranquillitate exulant.\\' Num est in his\nuerbis ulla dubitatio, quod non animorum aliquas inferiores\npartes, sed ipsas daemonum mentes, quibus rationalia sunt\nanimalia, uelut procellosum salum dixit passionum tempestate\nturbari? ut ne hominibus quidem sapientibus conparandi sint.\nqui huius modi perturbationibus animorum, a quibus humana\nnon est inmunis infirmitas, etiam cum eas huius uitae condicione\npatiuntur, mente inperturbata, resistunt, non eis cedentes\nad aliquid adprobandum uel perpetrandum, quod exorbitet\nab itinere sapientiae et lege iustitiae; sed stultis mortalibus\net iniustis non corporibus, sed moribus similes (ut\nnon dicam deteriores, eo quo uetustiores et debita poena insanabiles)\nipsius quoque mentis, ut iste appellauit, salo fluctuant,\nnec in ueritate adque uirtute, qua turbulentis et prauis\naffectionibus repugnatur, ex ulla animi parte consistunt.\nCAPUT IIII. De perturbationibus, quae animo accidunt, quae sit Peripateticorum Stoicorumque sententia. Duae sunt sententiae philosophorum de his animi motibus,\nquae Graeci rcdib], nostri autem quidam, sicut Cicero,\nperturbationes, quidam affectiones uel affectus, quidam uero,\n\n\n\n\nsicut iste de Graeco expressius, passiones uocant. Has ergo\nperturbationes siue affectiones siue passiones quidam philosophi\ndicunt etiam in sapientem cadere, sed moderatas rationique\nsubiectas, ut eis leges quodam modo, quibus ad necessarium\nredigantur modum, dominatio mentis inponat. Hoc qui\nsentiunt, Platonici sunt siue Aristotelici, cum Aristoteles discipulus\nPlatonis fuerit, qui sectam Peripateticam condidit. Aliis\nautem, sicut Stoicis, cadere ullas omnino huiusce modi passiones\nin sapientem non placet. Hos autem, id est Stoicos, Cicero\nin libris de finibus bonorum et malorum uerbis magis quam\nrebus aduersus Platonicos seu Peripateticos certare conuincit;\nquando quidem Stoici nolunt bona appellare, sed commoda\ncorporis et externa, eo quod nullum bonum uolunt esse hominis\npraeter uirtutem, tamquam artem bene uiuendi, quae\nnon nisi in animo est. Haec autem isti simpliciter et ex communi\nloquendi consuetudine appellant bona; sed in conparatione\nuirtutis, qua recte uiuitur, parua et exigua. Ex quo fit,\nut ab utrisque quodlibet uocentur, seu bona seu commoda,\npari tamen aestimatione pensentur, nec in hac quaestione\nStoici delectentur nisi nouitate uerborum. Videtur ergo mihi\netiam in hoc, ubi quaeritur utrum accidant sapienti passiones\nanimi, an ab eis sit prorsus alienus, de uerbis eos potius\nquam de rebus facere controuersiam. Nam et ipsos nihil hinc\naliud quam Platonicos et Peripateticos sentire existimo, quantum\nad uim rerum adtinet, non ad uocabulorum sonum.\n\n\nUt enim alia omittam, quibus id ostendam, ne longum\nfaciam, aliquid unum quod sit euidentissimum dicam. In libris,\nquibus titulus est Noctium Atticarum, scribit A. Gellius, uir\n\n\n\n\nelegantissimi eloquii et multae undecumque scientiae, se\nnauigasse aliquando cum quodam philosopho nobili Stoico.\nIs philosophus, sicut latius et uberius, quod ego breuiter adtingam,\nnarrat A. Gellius, cum illud nauigium horribili caelo\net mari periculosissime iactaretur, ui timoris expalluit. Id\nanimaduersum est ab eis, qui aderant, quamuis in mortis\nuicinia curiosissime adtentis, utrumne philosophus animo turbaretur.\nDeinde tempestate transacta mox ut securitas praebuit\nconloquendi uel etiam garriendi locum, quidam ex his, quos\nnauis illa portabat, diues luxuriosus Asiaticus philosophum\nconpellat inludens, quod extimuisset adque palluisset, cum\nipse mansisset intrepidus in eo quod inpendebat exitio. At\nille Aristippi Socratici responsum rettulit, qui cum in re simili\neadem uerba ab homine simili audisset, respondit illum pro\nanima nequissimi nebulonis merito non fuisse sollicitum, se\nautem pro Aristippi anima timere debuisse. Hac illo diuite\nresponsione depulso postea quaesiuit A. Gellius a philosopho\nnon exagitandi animo, sed discendi, quaenam illa ratio esset\npauoris sui. Qui ut doceret hominem sciendi studio nauiter\naccensum, protulit statim de sarcinula sua Stoici Epicteti\nlibrum, in quo ea scripta essent, quae congruerent decretis\nZenonis et Chrysippi, quos fuisse Stoicorum principes nouimus.\nIn eo libro se legisse dicit A. Gellius hoc Stoicis placuisse,\nquod animi uisa, quas appellant phantasias, nec in potestate\nest utrum et quando incidant animo, cum ueniunt ex terribilibus\net formidabilibus rebus, necesse est etiam sapientis\n\n\n\n\n\n\nanimum moueant, ita ut paulisper uel pauescat metu, uel\ntristitia contrahatur, tamquam his passionibus praeuenientibus\nmentis et rationis officium; nec ideo tamen in mente fieri\nopinionem mali, nec adprobari ista eisque consentiri. Hoc enim\nesse uolunt in potestate idque interesse censent inter animum\nsapientis et stulti, quod stulti animus eisdem passionibus cedit\nadque adcommodat mentis adsensum; sapientes autem, quamuis\neas necessitate patiantur, retinent tamen de his, quae adpetere\nuel fugere rationabiliter debent, ueram et stabilem inconcussa\nmente sententiam. Haec ut potui non quidem commodius\nA. Gellio, sed certe breuius et, ut puto, planius exposui, quae\nille se in Epicteti libro legisse commemorat eum ex decretis\nStoicorum dixisse adque sensisse.\n\nQuae si ita sunt, aut nihil aut paene nihil distat inter\nStoicorum aliorumque philosophorum opinionem de passionibus\net perturbationibus animorum; utrique enim mentem\nrationemque sapientis ab earum dominatione defendunt. Et\nideo fortasse dicunt eas in sapientem non cadere Stoici, quia\nnequaquam eius sapientiam, qua utique sapiens est, ullo errore\nobnubilant aut labe subuertunt. Accidunt autem animo sapientis\nsalua serenitate sapientiae propter illa, quae commoda uel\nincommoda appellant, quamuis ea nolint dicere bona uel mala.\nNam profecto si nihili penderet eas res ille philosophus, quas\namissurum se naufragio sentiebat, sicuti est uita ista salusque\ncorporis, non ita illud periculum perhorresceret, ut palloris\netiam testimonio proderetur. Verum tamen et illam poterat\npermotionem pati, et fixam tenere mente sententiam, uitam\nillam salutemque corporis, quorum amissionem minabatur\n\n\n\n\ntempestatis inmanitas, non esse bona, quae illos quibus inessent\nfacerent bonos, sicut facit iustitia. Quod autem aiunt ea nec\nbona appellanda esse, sed commoda: uerborum certamini, non\nrerum examini deputandum est. Quid enim interest, utrum\naptius bona uocentur an commoda, dum tamen ne his priuetur\nnon minus Stoicus quam Peripateticus pauescat et palleat,\nea non aequaliter appellando, sed aequaliter aestimando? Ambo\nsane, si bonorum istorum seu commodorum periculis ad flagitium\nuel facinus urgeantur, ut aliter ea retinere non possint,\nmalle se dicunt haec amittere, quibus natura corporis salua\net incolumis habetur, quam illa committere, quibus iustitia\nuiolatur. Ita mens, ubi fixa est ista sententia, nullas perturbationes,\netiamsi accidunt inferioribus animi partibus, in se\ncontra rationem praeualere permittit; quin immo eis ipsa dominatur\neisque non consentiendo et potius resistendo regnum uirtutis\nexercet. Talem describit etiam Vergilius Aenean, ubi ait:\nMens inmota manet, lacrimae uoluuntur inanes.\nCAPUT V. Quod passiones, quae Christianos animos adficiunt, non in uitium trahant, sed uirtutem exerceant. Non est nunc necesse copiose ac diligenter ostendere,\nquid de istis passionibus doceat scriptura diuina, qua Christiana\neruditio continetur. Deo quippe [illam] ipsam mentem subicit\nregendam et iuuandam mentique passiones ita moderandas\n\n\n\n\n\n\nadque frenandas, ut in usum iustitiae conuertantur. Denique\nin disciplina nostra non tam quaeritur utrum pius animus\nirascatur, sed quare irascatur; nec utrum sit tristis, sed unde\nsit tristis; nec utrum timeat, sed quid timeat. Irasci enim\npeccanti ut corrigatur, contristari pro adflicto ut liberetur,\ntimere periclitanti ne pereat, nescio utrum quisquam sana consideratione\nreprehendat. Nam et misericordiam Stoicorum est\nsolere culpare; sed quanto honestius ille Stoicus misericordia\nperturbaretur hominis liberandi quam timore naufragii. Longe\nmelius et humanius et piorum sensibus adcommodatius Cicero\nin Caesaris laude locutus est, ubi ait: \\'Nulla de uirtutibus\ntuis nec admirabilior nec gratior misericordia est.\\' Quid est\nautem misericordia nisi alienae miseriae quaedam in nostro\ncorde conpassio, qua utique si possumus subuenire conpellimur?\nSeruit autem motus iste rationi, quando ita praebetur misericordia,\nut iustitia conseruetur, siue cum indigenti tribuitur,\nsiue cum ignoscitur paenitenti. Hanc Cicero locutor egregius\nnon dubitauit appellare uirtutem, quam Stoicos inter uitia\nnumerare non pudet, qui tamen, ut docuit liber Epicteti,\nnobilissimi Stoici, ex decretis Zenonis et Chrysippi, qui huius\nsectae primas habuerunt, huiusce modi passiones in animum\nsapientis admittunt, quem uitiis omnibus liberum uolunt.\nUnde fit consequens, ut haec ipsa non putent uitia, quando\nsapienti sic accidunt, ut contra uirtutem mentis rationemque\nnihil possint, et una sit eademque sententia Peripateticorum\nuel etiam Platonicorum et ipsorum Stoicorum, sed, ut ait\n\n\n\n\n\n\nTullius, uerbi controuersia iam diu torqueat homines Graeculos\ncontentionis cupidiores quam ueritatis. Sed adhuc merito\nquaeri potest, utrum ad uitae praesentis pertineat infirmitatem\netiam in quibusque bonis officiis huiusce modi perpeti affectus,\nsancti uero angeli et sine ira puniant, quos accipiunt aeterna\nDei lege puniendos, et miseris sine miseriae conpassione subueniant,\net periclitantibus eis, quos diligunt, sine timore opitulentur;\net tamen istarum nomina passionum consuetudine\nlocutionis humanae etiam in eos usurpentur propter quandam\noperum similitudinem, non propter affectionum infirmitatem,\nsicut ipse Deus secundum scripturas irascitur, nec tamen ulla\npassione turbatur. Hoc enim uerbum uindictae usurpauit effectus.\nnon illius turbulentus affectus.\nCAPUT VI. Quibus passionibus daemones confitente Apuleio exagitentur, quorum ope homines aput deos adserit adiuuari. Qua interim de sanctis angelis quaestione dilata uideamus\nquem ad modum dicant Platonici medios daemones inter\ndeos et homines constitutos istis passionum aestibus fluctuare.\nSi enim mente ab his libera eisque dominante motus huiusce\nmodi paterentur, non eos diceret Apuleius simili motu cordis\net salo mentis per omnes cogitationum aestus fluctuare. Ipsa\nigitur mens eorum, id est pars animi superior, qua rationales\nsunt, in qua uirtus et sapientia, si ulla eis esset, passionibus\nturbulentis inferiorum animi partium regendis moderandisque\n\n\n\n\n\n\ndominaretur, aÌ‚â‚¬â€ ipsa, inquam, mens eorum, sicut iste Platonicus\nconfitetur, salo perturbationum fluctuat. Subiecta est\nergo mens daemonum passionibus libidinum formidinum irarum\nadque huiusce modi ceteris. Quae igitur pars in eis libera est\ncomposque sapientiae, qua placeant dis et ad bonorum morum\nsimilitudinem hominibus consulant, cum eorum mens passionum\nuitiis subiugata et obpressa, quidquid rationis naturaliter\nhabet, ad fallendum et decipiendum tanto acrius intendat,\nquanto eam magis possidet nocendi cupiditas?\nCAPUT VII. Quod Platonici figmentis poetarum infamatos adserant deos de contrariorum studiorum certamine, cum hae partes daemonum, non deorum sint. Quod si quisquam dicit, non ex omnium, sed ex malorum\ndaemonum numero esse, quos poetae quorundam hominum\nos ores et amatores deos non procul a ueritate confingunt (hos\nenim dixit Apuleius salo mentis per omnes cogitationum aestus\nfluctuare): quo modo istud intellegere poterimus, quando, cum\nhoc diceret, non quorundam, id est malorum, sed omnium\ndaemonum medietatem propter aeria corpora inter deos et homines\ndescribebat? Hoc enim ait fingere poetas, quod ex\nistorum daemonum numero deos faciunt et eis deorum nomina\ninponunt et quibus uoluerint hominibus ex his amicos inimicosque\ndistribuunt ficti carminis inpunita licentia, cum deos\nab his daemonum moribus et caelesti loco et beatitudinis\nopulentia remotos esse perhibeat. Haec est ergo fictio poetarum\ndeos dicere, qui di non sunt, eosque sub deorum\n\n\n\n\n\n\n\n\n\n\nnominibus inter se decertare propter homines, quos pro studio\npartium diligunt uel oderunt. Non procul autem a ueritate\ndicit hanc esse fictionem, quoniam deorum appellati uocabulis,\nqui di non sunt, tales tamen describuntur daemones, quales\nsunt. Denique hinc esse dicit Homericam illam Mineruam,\n(quae mediis coetibus Graium cohibendo Achilli interuenit.\\'\nQuod ergo Minerua illa fuerit, poeticum uult esse figmentum.\neo quod Mineruam deam putat eamque inter deos, quos omnes\nbonos beatosque credit, in alta aetheria sede conlocat, procul\na conuersatione mortalium; quod autem aliquis daemon fuerit\nGraecis fauens Troianisque contrarius, sicut alius aduersus\nGraecos Troianorum opitulator, quem Veneris seu Martis nomine\nidem poeta commemorat, quos deos iste talia non agentes\nin habitationibus caelestibus ponit, et hi daemones pro eis,\nquos amabant, contra eos, quos oderant, inter se decertauerint,\nhoc non procul a ueritate poetas dixisse confessus est. De his\nquippe ista dixerunt, quos hominibus simili motu cordis et\nsalo mentis per omnes cogitationum aestus fluctuare testatur,\nut possint amores et odia non pro iustitia, sed sicut populus\nsimilis eorum in uenatoribus et aurigis secundum suarum\nstudia partium pro aliis aduersus alios exercere. Id enim uidetur\nphilosophus curasse Platonicus, ne, cum haec a poetis\ncanerentur, non a daemonibus mediis, sed ab ipsis dis, quorum\nnomina poetae fingendo ponunt, fieri crederentur.\nCAPUT VIII. De dis caelestibus et daemonibus aeriis hominibus que terrenis Apulei Platonici definitione. Quid? illa ipsa definitio daemonum parumne intuenda\nest (ubi certe omnes determinando conplexus est), quod ait\ndaemones esse genere animalia, animo passiua, mente rationalia,\ncorpore aeria, tempore aeterna? In quibus quinque commemoratis\nnihil dixit omnino, quod daemones cum bonis saltem\nhominibus id uiderentur habere commune, quod non esset in I\nmalis. Nam ipsos homines cum aliquanto latius describendo\nconplecteretur, suo loco de illis dicens tamquam de infimis\nadque terrenis, cum prius dixisset de caelestibus dis, ut commendatis\nduabus partibus ex summo et infimo ultimis tertio\nloco de mediis daemonibus loqueretur: \\'Igitur homines, inquit,\nratione cluentes, oratione pollentes, inmortalibus animis, moribundis\nmembris, leuibus et anxiis mentibus, brutis et obnoxiis\ncorporibus, dissimilibus moribus, similibus erroribus, peruicaci\naudacia, pertinaci spe, casso labore, fortuna caduca, singillatim\nmortales, cuncti tamen uniuerso genere perpetui, uicissim\nsufficienda prole mutabiles, uolucri tempore, tarda sapientia,\ncita morte, querula uita terras incolunt.\\' Cum hic tam multa\ndiceret, quae ad plurimos homines pertinent, numquid etiam\nillud tacuit, quod nouerat esse paucorum, ubi ait \\'tarda sapientia\\'?\nQuod si praetermisisset, nullo modo recte genus\n\n\n\n\n\n\n\n\nhumanum descriptionis huius tam intenta diligentia terminasset.\nCum uero deorum excellentiam commendaret, ipsam beatitudinem,\nquo uolunt homines per sapientiam peruenire, in eis\nadfirmauit excellere. Proinde si aliquos daemones bonos uellet\nintellegi, aliquid etiam in ipsorum descriptione poneret, unde\nuel cum dis aliquam beatitudinis partem, uel cum hominibus\nqualemcumque sapientiam putarentur habere communem. Nunc\nuero nullum bonum eorum commemorauit, quo boni discernuntur\na malis. Quamuis et eorum malitiae liberius exprimendae\npepercerit, non tam ne ipsos, quam ne cultores\neorum, aput quos loquebatur, offenderet: significauit tamen\nprudentibus, quid de illis sentire deberent, quando quidem\ndeos, quos omnes bonos beatosque credi uoluit, ab eonim\npassionibus adque, ut ait ipse, turbelis omni modo separauit,\nsola illos corporum aeternitate coniungens. animo autem non\ndis, sed hominibus similes daemones apertissime inculcans;\net hoc non sapientiae bono, cuius et homines possunt esse\nparticipes, sed perturbatione passionum, quae stultis malisque\ndominatur, a sapientibus uero et bonis ita regitur,\nut malint eam non habere quam uincere. Nam si non corporum,\nsed animorum aeternitatem cum dis habere daemones\nuellet intellegi, non utique homines ab huius rei consortio\nsepararet, quia et hominibus aeternos esse animos procul\ndubio sicut Platonicus sentit. Ideo cum hoc genus animantum\ndescriberet, inmortalibus animis, moribundis membris dixit\nesse homines. Ac per hoc si propterea communem cum dis\naeternitatem non habent homines, quia corpore sunt mortales:\npropterea ergo daemones habent, quia corpore sunt inmortales.\nCAPUT VIIII. An amicitia caelestium deorum per intercessionem daemonum possit homini prouideri. Quales igitur mediatores sunt inter homines et deos, per\nquos ad deorum amicitias homines ambiant, qui hoc cum hominibus\nhabent deterius, quod est in animante melius, id est\nanimum; hoc autem habent cum dis melius, quod est in animante\ndeterius, id est corpus? Cum enim animans, id est\nanimal, ex anima constet et corpore, quorum duorum anima\nest utique corpore melior, etsi uitiosa et infirma, melior certe\ncorpore etiam sanissimo adque firmissimo, quoniam natura\neius excellentior nec labe uitiorum postponitur corpori, sicut\naurum etiam sordidum argento seu plumbo, licet purissimo,\ncarius aestimatur: ista mediatores deorum et hominum, per\nquos interpositos diuinis humana iunguntur, cum dis habent\ncorpus aeternum, uitiosum autem cum hominibus animum:\nquasi religio, qua uolunt dis homines per daemones iungi, in\ncorpore sit, non in animo constituta. Quaenam tandem istos\nmediatores falsos adque fallaces quasi capite deorsum nequitia\nuel poena suspendit, ut inferiorem animalis partem, id est\ncorpus, cum superioribus, superiorem uero, id est animum,\ncum inferioribus habeant, et cum dis caelestibus in parte seruiente\nconiuncti, cum hominibus autem terrestribus in parte\ndominante sint miseri? Corpus quippe seruum est, sicut etiam\nSallustius ait: \\'Animi imperio, corporis seruitio magis utimur.\\'\nAdiunxit autem ille: \\'Alterum nobis cum dis, alterum cum\nbeluis commune est,\\' quoniam de hominibus loquebatur, quibus\n\n\n\n\n\n\nsicut beluis mortale corpus est. Isti autem, quos inter nos\net deos mediatores nobis philosophi prouiderunt, possunt quidem\ndicere de animo et corpore: alterum nobis cum dis, alterum\ncum hominibus commune est; sed, sicut dixi, tamquam in\nperuersum ligati adque suspensi, seruum corpus cum dis beatis.\ndominum animum cum hominibus miseris habentes, parte inferiore\nexaltati, superiore deiecti. Unde etiamsi quisquam\npropter hoc eos putauerit aeternitatem habere cum dis, quia\nnulla morte, sicut animalium terrestrium, animi eorum soluuntur\na corpore: nec sic existimandum est eorum corpus\ntamquam honoratorum aeternum uehiculum, sed aeternum uinculum\ndamnatorum.\nCAPUT X. Quod secundum Plotini sententiam minus miseri sint homines in corpore mortali quam daemones in aeterno. Plotinus certe nostrae memoriae uicinis temporibus Platonem\nceteris excellentius intellexisse laudatur. Is cum de\nhumanis animis ageret: Tater, inquit, misericors mortalia illis\nuincla faciebat.\\' Ita hoc ipsum, quod mortales sunt homines\ncorpore, ad misericordiam Dei patris pertinere arbitratus est,\nne semper huius uitae miseria tenerentur. Hac misericordia\nindigna iudicata est iniquitas daemonum, quae in animi passiui\nmiseria non mortale sicut homines, sed aeternum corpus accepit.\n\n\n\n\n\n\nEssent quippe feliciores hominibus, si mortale cum eis haberent\ncorpus et cum dis animum beatum. Essent autem pares\nhominibus, si cum animo misero corpus saltem mortale cum\neis habere meruissent; si tamen adquirerent aliquid pietatis,\nut ab aerumnis uel in morte requiescerent. Nunc uero non\nsolum feliciores hominibus non sunt animo misero, sed etiam\nmiseriores sunt perpetuo corporis uinculo. Non enim aliqua\npietatis et sapientiae disciplina proficientes intellegi uoluit ex\ndaemonibus fieri deos, cum apertissime dixerit daemones\naeternos.\nCAPUT XI. De opinione Platonicorum, qua putant animas hominum daemones esse post corpora. Dicit quidem et animas hominum daemones esse et ex\nhominibus fieri lares, si boni meriti sunt; lemures, si mali,\nseu laruas; manes autem deos dici, si incertum est bonorum\neos seu malorum esse meritorum. In qua opinione quantam\nuoraginem aperiant sectandis perditis moribus, quis non uideat,\nsi uel paululum adtendat? Quando quidem quamlibet nequam\nhomines fuerint, uel laruas se fieri dum opinantur, uel dum\nmanes deos, tanto peiores fiunt, quanto sunt nocendi cupidiores,\nut etiam quibusdam sacrificiis tamquam diuinis honoribus\npost mortem se inuitari opinentur, ut noceant. Laruas\nquippe dicit esse noxios daemones ex hominibus factos. Sed\nhinc alia quaestio est. Inde autem perhibet appellari Graece\nbeatos ÎµÏ…Ì“Î´Î±Î¹ÌÎ¼Î¿Î½Î±Ï‚, quod boni sint animi, hoc est boni daemones,\nanimos quoque hominum daemones esse confirmans.\nCAPUT XII. De ternis contrariis, quibus secundum Platonicos daemonum hominumque natura distinguitur. Sed nunc de his agimus, quos in natura propria descripsit\ninter deos et homines genere animalia, mente rationalia, animo\npassiua, corpore aeria, tempore aeterna. Nempe cum prius deos\nin sublimi caelo, homines autem in terra infima disiunctos\nlocis et naturae dignitate secerneret, ita conclusit: \\'Habetis.\ninquit, interim bina animalia: deos ab hominibus plurimum\ndifferentes loci sublimitate, uitae perpetuitate, naturae perfectione,\nnullo inter se propinquo communicatu, cum et habitacula\nsumma ab infimis tanta intercapedo fastigii dispescat,\net uiuacitas illic aeterna et indefecta sit, hic caduca et subsiciua,\net ingenia illa ad beatitudinem sublimata, haec ad miserias\ninfimata..\\' Hic terna uideo commemorata contraria de\nduabus naturae partibus ultimis, id est summis adque infimis.\nNam tria quae proposuit de dis laudabilia, eadem repetiuit,\naliis quidem uerbis, ut eis aduersa alia tria ex hominibus redderet.\nTria deorum haec sunt: loci sublimitas, uitae perpetuitas.\nperfectio naturae. Haec aliis uerbis ita repetiuit, ut eis tria\ncontraria hnmanae condicionis obponeret. \\'Cum et habitacula,\ninquit, summa ab infimis tanta intercapedo fastigii dispescat\\',\nquia dixerat loci sublimitatem; et uiuacitas, inquit, illic\naeterna et indefecta sit, hic caduca et subsiciua,) quia dixerat\nuitae perpetuitatem; (et ingenia illa, inquit, ad beatitudinem\n\n\n\n\n\n\nsublimata, haec ad miserias infimata\\', quia dixerat naturae\nperfectionem. Tria igitur ab eo posita sunt deorum, id est\nlocus sublimis, aeternitas, beatitudo; et his contraria tria\nhominum, id est locus infimus, mortalitas, miseria.\nCAPUT XIII. Quo modo daemones, si nec cum dis beati nec cum hominibus sunt miseri, inter utramque partem sine utriusque communione sint medii. Inter haec terna deorum et hominum quoniam daemones\nmedios posuit, de\\'loco nulla est controuersia; inter sublimem\nquippe et infimum medius locus aptissime habetur et dicitur.\nCetera bina restant, quibus cura adtentior adhibenda est, quem\nad modum uel aliena esse a daemonibus ostendantur, uel si\neis distribuantur, ut medietas uidetur exposcere. Sed ab eis\naliena esse non possunt. Non enim sicut dicimus locum medium\nnec summum esse nec infimum, ita daemones, cum sint\nanimalia rationalia, nec beatos esse nec miseros, sicuti sunt\narbusta uel pecora, quae sunt sensus uel rationis expertia,\nrecte possumus dicere. Quorum ergo ratio mentibus inest, aut\nmiseros esse aut beatos necesse est. Item non possumus recte\ndicere nec mortales esse daemones nec aeternos. Omnia\nnamque uiuentia aut in aeternum uiuunt, aut finiunt morte\nquod uiuunt. Iam uero iste tempore aeternos daemones dixit.\nQuid igitur restat, nisi ut hi medii de duobus summis unum\nhabeant et de duobus infimis alterum? Nam si utraque de\nimis habebunt aut utraque de summis, medii non erunt, sed\nin alterutram partem uel resiliunt uel recumbunt. Quia ergo\nhis binis, sicut demonstratum est, carere utrisque non possunt,\n\n\n\n\nacceptis ex utraque parte singulis mediabuntur. Ac per hoc\nquia de infimis habere non possunt aeternitatem, quae ibi non\nest, unum hoc de summis habent; et ideo non est alterum\nad conplendam medietatem suam, quod de infimis habeant,\nnisi miseriam.\n\n\nEst itaque secundum Platonicos sublimium deorum uel\nbeata aeternitas uel aeterna beatitudo; hominum uero infimorum\nuel miseria mortalis uel mortalitas misera; daemonum\nautem mediorum uel misera aeternitas uel aeterna miseria.\nNam et quinque illis, quae in definitione daemonum posuit,\nnon eos medios, sicut promittebat, ostendit;. quoniam tria dixit\neos habere nobiscum, quod genere animalia, quod mente\nrationalia, quod animo passiua sunt; cum dis autem unum,\nquod tempore aeterna; et unum proprium, quod corpore aeria.\nQuo modo ergo medii, quando unum habent cum summis,\ntria cum infimis? Quis non uideat relicta medietate quantum\ninclinentur et deprimantur ad infima? Sed plane etiam ibi\nmedii possunt ita inueniri, ut unum habeant proprium, quod\nest corpus aerium, sicut et illi de summis adque infimis\nsingula propria, di corpus aetherium hominesque terrenum;\nduo uero communia sint omnibus, quod genere sunt animalia\net mente rationalia. Nam et ipse cum de dis et hominibus\nloqueretur: \\'Habetis, inquit, bina animalia\\', et non solent isti\ndeos nisi rationales mente perhibere. Duo sunt residua, quod\nsunt animo passiua et tempore aeterna; quorum habent unum\ncum infimis, cum summis alterum, ut proportionali ratione\nlibrata medietas neque sustollatur in summa, neque in infima\ndeprimatur. Ipsa est autem illa daemonum misera aeternitas\nuel aeterna miseria. Qui enim ait animo passiua\\', etiam\n\\'misera\\' dixisset, nisi eorum cultoribus erubuisset. Porro quia\nprouidentia summi Dei, sicut etiam ipsi fatentur, non fortuita\n\n\n\n\ntemeritate regitur mundus, numquam esset istorum aeterna\nmiseria, nisi esset magna malitia.\n\nSi igitur beati recte dicuntur eudaemones, non sunt eudaemones\ndaemones, quos inter homines et deos isti in medio\nlocauerunt. Quis ergo est locus bonorum daemonum, qui\nsupra homines, infra deos istis praebeant adiutorium, illis\nministerium? Si enim boni aeternique sunt, profecto et beati\nsunt. Aeterna autem beatitudo medios eos esse non sinit,\nquia multum cum dis conparat multumque ab hominibus\nseparat. Unde frustra isti conabuntur ostendere, quo modo\ndaemones boni, si et inmortales sunt et beati, recte medii\nconstituantur inter deos inmortales ac beatos et homines mortales\nac miseros. Cum enim utrumque habeant cum dis, et\nbeatitudinem scilicet et inmortalitatem, nihil autem horum\ncum hominibus et miseris et mortalibus: quo modo non potius\nremoti sunt ab hominibus disque coniuncti, quam inter utrosque\nmedii constituti? Tunc enim medii essent, si haberent et\nipsi duo quaedam sua, non cum binis alterutrorum, sed cum\nsingulis utrorumque communia; sicut homo medium quiddam\nest, sed inter pecora et angelos, ut, quia pecus est animal\ninrationale adque mortale, angelus autem rationale et inmortale,\nmedius homo est, sed inferior angelis, superior pecoribus,\nhabens cum pecoribus mortalitatem, rationem cum angelis,\nanimal rationale mortale. Ita ergo cum quaerimus medium\ninter beatos inmortales miserosque mortales, hoc inuenire\ndebemus, quod aut mortale sit beatum, aut inmortale sit\nmiserum.\nCAPUT XIIII. An homines, cum sint mortales, possint uera beatitudine esse felices. Utrum et beatus et mortalis homo esse possit, magna est\ninter homines quaestio. Quidam enim condicionem suam\nhumilius inspexerunt negaueruntque hominem capacem esse\nposse beatitudinis, quamdiu mortaliter uiuit. Quidam uero\nextulerunt se et ausi sunt dicere sapientiae compotes beatos\nesse posse mortales. Quod si ita est, quur non ipsi potius\nmedii constituuntur inter mortales miseros et inmortales beatos,\nbeatitudinem habentes cum inmortalibus beatis; mortalitatem\ncum mortalibus miseris? Profecto enim, si beati sunt, inuident\nnemini (nam quid miserius inuidentia?) et ideo mortalibus\nmiseris, quantum possunt, ad consequendam beatitudinem consulunt,\nut etiam inmortales ualeant esse post mortem et\nangelis inmortalibus beatisque coniungi.\nCAPUT XV. De mediatore Dei et hominum, homine Christo lesu. Si autem, quod multo credibilius et probabilius disputatur.\nomnes homines, quamdiu mortales sunt, etiam miseri sint\nnecesse est, quaerendus est medius, qui non solum homo.\nuerum etiam deus sit, ut homines ex mortali miseria ad\nbeatam inmortalitatem huius medii beata mortalitas interueniendo\nperducat; quem neque non fieri mortalem oportebat.\nneque permanere mortalem. Mortalis quippe factus est non\ninfirmata Verbi diuinitate, sed carnis infirmitate suscepta;\nnon autem permansit in ipsa carne mortalis, quam resuscitauit\n\n\n\n\na mortuis; quoniam ipse est fructus mediationis eius, ut nec\nipsi, propter quos liberandos mediator effectus est, in perpetua\nuel carnis morte remanerent. Proinde mediatorem inter\nnos et Deum et mortalitatem habere oportuit transeuntem et\nbeatitudinem permanentem, ut per id, quod transit, congrueret\nmorituris, et ad id, quod permanet, transferret ex mortuis.\nBoni igitur angeli inter miseros mortales et beatos inmortales\nmedii esse non possunt, quia ipsi quoque et beati et inmortales\nsunt; possunt autem medii esse angeli mali, quia inmortales\nsunt cum illis, miseri cum istis. His contrarius est\nmediator bonus, qui aduersus eorum inmortalitatem et miseriam\net mortalis esse ad tempus uoluit, et beatus in aeternitate\npersistere potuit; ac sic eos et inmortales superbos et miseros\nnoxios, ne inmortalitatis iactantia seducerent ad miseriam, et\nsuae mortis humilitate et suae beatitudinis benignitate destruxit\nin eis, quorum corda per suam fidem mundans ab\nillorum inmundissima dominatione liberauit.\n\nHomo itaque mortalis et miser longe seiunctus ab inmortalibus\net beatis quid eligat medium, per quod inmortalitati\net beatitudini copuletur? Quod possit delectare in daemonum\nin mortalitate , miserum est; quod posset offendere in Christi\nmortalitate, iam non est. Ibi ergo cauenda est miseria sempiterna;\nhic mors timenda non est, quae non esse potuit\nsempiterna, et beatitudo amanda est sempiterna. Ad hoc se\nquippe interponit medius inmortalis et miser, ut ad inmortalitatem\nbeatam transire non sinat, quoniam persistit quod\n\n\n\n\ninpedit, id est ipsa miseria; ad hoc se autem interposuit mortalis\net beatus, ut mortalitate transacta et ex mortuis faceret\ninmortales, quod in se resurgendo monstrauit, et ex miseris\nbeatos, unde numquam ipse discessit. Alius est ergo medius\nmalus, qui separat amicos; alius bonus, qui reconciliat inimicos.\nEt ideo multi sunt medii separatores, quia multitudo.\nquae beata est, unius Dei participatione fit beata; cuius participationis\npriuatione misera multitudo malorum angelorum.\nquae se obponit potius ad inpedimentum, quam interponit ad\nbeatitudinis adiutorium, etiam ipsa multitudine obstrepit\nquodam modo, ne possit ad illud unum beatificum perueniri,\nad quod ut perduceremur, non multis, sed uno mediatore\nopus erat, et hoc eo ipso, cuius participatione simus beati,\nhoc est Verbo Dei non facto, per quod facta sunt omnia.\nNec tamen ob hoc mediator est, quia Verbum; maxime quippe\ninmortale et maxime beatum Verbum longe est a mortalibus\nmiseris; sed mediator, per quod homo, eo ipso utique ostendens\nad illud non solum beatum, uerum etiam beatificum\nbonum non oportere quaeri alios mediatores, per quos arbitremur\nnobis peruentionis gradus esse moliendos, quia beatus\net beatificus Deus factus particeps humanitatis nostrae conpendium\npraebuit participandae diuinitatis suae. Neque enim\nnos a mortalitate et miseria liberans ad angelos inmortales\nbeatosque ita perducit, ut eorum participatione etiam nos inmortales\net beati simus; sed ad illam Trinitatem, cuius et\nangeli participatione beati sunt. Ideo quando in forma serui.\nut mediator esset, infra angelos esse uoluit, in forma Dei\n\n\n\n\n\n\nsupra angelos mansit; idem in inferioribus uia uitae, qui in\nsuperioribus uita.\nCAPUT XVI. An rationabiliter Platonici definierint deos caelestes declinantes terrena contagia hominibus non misceri, quibus ad amicitiam deorum daemones suffragentur. Non enim uerum est, quod idem Platonicus ait Platonem\ndixisse: \\'Nullus Deus miscetur homini*; et hoc praecipuum\neorum sublimitatis ait esse specimen, quod nulla adtrectatione\nhominum contaminantur. Ergo daemones contaminari fatetur,\net ideo eos, a quibus contaminantur, mundare non possunt\nomnesque inmundi pariter fiunt, et daemones contrectatione\nhominum et homines cultu daemonum. Aut si et contrectari\nmiscerique hominibus, nec tamen contaminari daemones\npossunt, dis profecto meliores sunt, quia illi, si miscerentur,\ncontaminarentur. Nam hoc deorum dicitur esse praecipuum,\nut eos sublimiter separatos humana contrectatio contaminare\nnon possit. Deum quidem summum omnium creatorem, quem\nnos uerum Deum dicimus, sic a Platone praedicari adseuerat,\nquod ipse sit solus qui non possit penuria sermonis humani\nquauis oratione uel modice conprehendi; uix autem sapientibus\nuiris, cum se uigore animi quantum licuit a corpore\n\n\n\n\n\n\nremouerunt, intellectum huius Dei, id quoque interdum uelut\nin altissimis tenebris rapidissimo coruscamine lumen candidum\nintermicare. Si ergo supra omnia uere summus Deus intellegibili\net ineffabili quadam praesentia, etsi interdum, etsi tamquam\nrapidissimo coruscamine lumen candidum intermicans,\nadest tamen sapientium mentibus, cum se quantum licuit a\ncorpore remouerunt, nec ab eis contaminari potest: quid est\nquod isti di propterea constituuntur longe in sublimi loco, ne\ncontrectatione contaminentur humana? Quasi uero aliud corpora\nilla aetheria quam uidere sufficiat, quorum luce terra,\nquantum sufficit, inlustratur. Porro si non contaminantur\nsidera, cum uidentur, quos deos omnes uisibiles dicit: nec\ndaemones hominum contaminantur aspectu, quamuis de proximo\nuideantur. An forte uocibus humanis contaminarentur, qui\nacie non contaminantur oculorum, et ideo daemones medios\nhabent, per quos eis uoces hominum nuntientur, a quibus\nlonge absunt, ut incontaminatissimi perseuerent? Quid iam\nde ceteris sensibus dicam? Non enim olfaciendo contaminari\nuel di possent, si adessent, uel cum adsunt daemones possunt\nuiuorum corporum uaporibus humanorum, si tantis sacrificiorum\ncadauerinis non contaminantur nidoribus. In gustandi\nautem sensu nulla necessitate reficiendae mortalitatis urgentur,\nut fame adacti cibos ab hominibus quaerant. Tactus uero in\npotestate est. Nam licet ab eo potissimum sensu contrectatio\ndicta uideatur, hactenus tamen, si uellent, miscerentur hominibus,\nut uiderent et uiderentur, audirent et audirentur.\nTangendi autem quae necessitas? Nam neque homines id concupiscere\nauderent, cum deorum uel daemonum bonorum\n\n\n\n\nconspectu uel conloquio fruerentur; et si in tantum curiositas\nprogrederetur, ut uellet: quonam pacto quispiam posset inuitum\ntangere deum uel daemonem, qui nisi captum non potest\npasserem?\n\nVidendo igitur uisibusque se praebendo et loquendo et\naudiendo di corporaliter misceri hominibus possent. Hoc autem\nmodo daemones si miscentur, ut dixi, et non contaminantur,\ndi autem contaminarentur, si miscerentur: incontaminabiles\ndicunt daemones et contaminabiles deos. Si autem contaminantur\net daemones, quid conferunt hominibus ad uitam post\nmortem beatam. quos contaminati mundare non possunt, ut\neos mundos dis incontaminatis possint adiungere, inter quos\net illos medii constituti sunt? Aut si hoc eis beneficii non\nconferunt, quid prodest hominibus daemonum amica mediatio?\nAn ut post mortem non ad deos homines per daemones\ntranseant, sed simul uiuant utrique contaminati ac per hoc\nneutri beati? Nisi forte quis dicat more spongiarum uel\nhuiusce modi rerum mundare daemones amicos suos, ut tanto\nipsi sordidiores fiant, quanto fiunt homines eis uelut tergentibus\nmundiores. Quod si ita est, contaminatioribus di miscentur\ndaemonibus, qui, ne contaminarentur, hominum propinquitatem\ncontrectationemque uitarunt. An forte di possunt ab hominibus\ncontaminatos mundare daemones, nec ab eis contaminari,\net eo modo non possent et homines? Quis talia sentiat, nisi\nquem fallacissimi daemones deceperunt? Quid quod, si uideri\n\n\n\n\n\n\n\n\net uidere contaminat, uidentur ab hominibus di, quos uisibiles\ndicit, \\'clarissima mundi lumina) et cetera sidera, tutioresque\nsunt daemones ab ista hominum contaminatione, qui non\npossunt uideri, nisi uelint? Aut si non uideri, sed uidere\ncontaminat, negent ab istis clarissimis mundi luminibus, quos\ndeos opinantur, uideri homines, cum radios suos terras usque\npertendant. Qui tamen eorum radii per quaeque inmunda diffusi\nnon contaminantur, et di contaminarentur, si hominibus miscerentur,\netiamsi esset necessarius in subueniendo contactus?\nNam radiis solis et lunae terra contingitur, nec istam contaminat\nlucem.\nCAPUT XVII. Ad consequendam uitam beatam, quae in participat participatione a est summi boni, non tali mediatore indigere hominem qualis est daemon, sed tali qualis est unus Christus. Miror autem plurimum tam doctos homines, qui cuncta\ncorporalia et sensibilia prae incorporalibus et intellegibilibus\npostponenda iudicauerunt, cum agitur de beata uita, corporalium\ncontrectationum facere mentionem. Ubi est illud\nPlotini, ubi ait: Fugiendum est igitur ad carissimam patriam,\net ibi pater, et ibi omnia. Quae igitur, inquit, classis aut\nfuga? Similem Deo fieri.\\' Si ergo deo quanto similior, tanto\nfit quisque propinquior, nulla est ab illo alia longinquitas\nquam eius dissimilitudo. Incorporali uero illi aeterno et\n\n\n\n\n\n\nincommutabili tanto est anima hominis dissimilior, quanto rerum\ntemporalium mutabiliumque cupidior. Hoc ut sanetur, quoniam\ninmortali puritati, quae in summo est, ea quae in imo sunt\nmortalia et inmunda conuenire non possunt, opus est quidem\nmediatore; non tamen tali, qui corpus quidem habeat inmortale\npropinquum summis, animum autem morbidum similem\ninfimis (quo morbo nobis inuideat potius ne sanemur, quam\nadiuuet ut sanemur); sed tali, qui nobis infimis ex corporis\nmortalitate coaptatus inmortali spiritus iustitia, per quam non\nlocorum distantia, sed similitudinis excellentia mansit in\nsummis, mundandis liberandisque nobis uere diuinum praebeat\nadiutorium. Qui profecto incontaminabilis Deus absit ut contaminationem\ntimeret ex homine quo indutus est, aut ex\nhominibus inter quos in homine conuersatus est. Non enim\nparua sunt haec interim duo, quae salubriter sua incarnatione\nmonstrauit, nec carne posse contaminari ueram diuinitatem,\nnec ideo putandos daemones nobis esse meliores, quia non\nhabent carnem. Hic est, sicut eum sancta scriptura praedicat,\nmediator Dei et hominum, homo Christus Iesus.\nde cuius et diuinitate, qua patri est semper aequalis, et\nhumanitate, qua nobis factus est similis, non hic locus est\nut conpetenter pro nostra facultate dicamus.\nCAPUT XVIII. Quod fallacia daemonum, dum sua intercessione uiam spondet ad Deum, hoc adnitatur, ut homines a uia ueritatis auertat. Falsi autem illi fallacesque mediatores daemones, qui, cum\nper spiritus inmunditiam miseri ac maligni multis effectibus\nr\n\n\n\n\n\n\n\n\nclareant, per corporalium tamen locorum interualla et per\naeriorum corporum leuitatem a prouectu animorum nos auocare\nadque auertere moliuntur, non uiam praebent ad Deum, sed.\nne uia teneatur, inpediunt. Quando quidem et in ipsa uia\ncorporali (quae falsissima est et plenissima erroris, qua non\niter agit iustitia; quoniam non per corporalem altitudinem,\nsed per spiritalem, hoc est incorporalem, similitudinem ad\nDeum debemus ascendere) aÌ‚â‚¬â€ in ipsa tamen uia corporali.\nquam daemonum amici per elementorum gradus ordinant inter\naetherios deos et terrenos homines aeriis daemonibus mediis\nconstitutis, hoc deos opinantur habere praecipuum, ut propter\nhoc interuallum locorum contrectatione non contaminentur\nhumana. Ita daemones contaminari potius ab hominibus, quam\nhomines mundari a daemonibus credunt, et deos ipsos contaminari\npotuisse, nisi loci altitudine munirentur. Quis tam\ninfelix est, ut ista uia mundari se existimet, ubi homines\ncontaminantes, daemones contaminati, di contaminabiles praedicantur,\net non potius eligat uiam, ubi contaminantes magis\ndaemones euitentur et ab incontaminabili Deo ad ineundam\nsocietatem incontaminatorum angelorum homines a contaminatione\nmundentur?\nCAPUT XVIIII. Quod appellatio daemonum iam nec aput cultores eorum adsumatur in significationem alicuius boni. Sed ne de uerbis etiam nos certare uideamur, quoniam\nnonnulli istorum, ut ita dixerim, daemonicolarum, in quibus\n\n\n\n\net Labeo est, eosdem perhibent ab aliis angelos dici, quos\nipsi daemones nuncupant, iam mihi de bonis angelis aliquid\nuideo disserendum, quos isti esse non negant, sed eos bonos\ndaemones uocare quam angelos malunt. Nos autem, sicut\nscriptura loquitur, secundum quam Christiani sumus, angelos\nquidem partim bonos, partim malos, numquam uero bonos\ndaemones legimus; sed ubicumque illarum litterarum hoc\nnomen positum reperitur, siue daemones, siue daemonia\ndicantur, non nisi maligni significantur spiritus. Et hanc\nloquendi consuetudinem in tantum populi usquequaque secuti\nsunt, ut eorum etiam, qui pagani appellantur et deos multos\nac daemones colendos esse contendunt, nullus fere sit tam\nlitteratus et doctus, qui audeat in laude uel seruo suo dicere:\n\\'Daemonem habes\\'; sed quilibet hoc dicere uoluerit, non se\naliter accipi, quam maledicere uoluisse, dubitare non possit.\nQuae igitur nos causa conpellit, ut post offensionem aurium\ntam multarum, ut iam paene sint omnium, quae hoc uerbum\nnon nisi in malam partem audire consuerunt, quod diximus\ncogamur exponere, cum possimus angelorum nomine adhibito\neandem offensionem, quae nomine daemonum fieri poterat,\neuitare?\nCAPUT XX. De qualitate scientiae, quae daemones superbos facit. Quamquam etiam ipsa origo huius nominis, si diuinos intueamur\nlibros, aliquid adfert cognitione dignissimum. Daemones\nenim dicuntur (quoniam uocabulum Graecum est) ob scientiam\nnominati. Apostolus autem spiritu sancto locutus ait: Scientia\n\n\n\n\n\n\ninflat, caritas uero aedificat; quod recte aliter non\nintellegitur, nisi scientiam tunc prodesse, cum caritas inest;\nsine hac autem inflare, id est in superbiam inanissimae quasi\nuentositatis extollere. Est ergo in daemonibus scientia sine\ncaritate, et ideo tam inflati, hoc est tam superbi sunt, ut\nhonores diuinos et religionis seruitutem, quam uero Deo\ndeberi sciunt, sibi satis egerint exhiberi, et quantum possunt\naput quos possunt adhuc agant. Contra superbiam porro daemonum,\nqua pro meritis possidebatur genus humanum, Dei\nhumilitas, quae in Christo apparuit, quantam uirtutem habeat,\nanimae hominum nesciunt inmunditia elationis inflatae, daemonibus\nsimiles, non scientia sed superbia.\nCAPUT XXI. Ad quem modum Dominus uoluerit daemonibus innotescere. Ipsi autem daemones etiam hoc ita sciunt, ut eidem Domino\ninfirmitate carnis induto dixerint: Quid nobis et tibi, Iesu\nNazarene? Venisti perdere nos? Clarum est in his\nuerbis, quod in eis et tanta scientia erat, et caritas non erat.\nPoenam suam quippe formidabant ab illo, non in illo iustitiam\ndiligebant. Tantum uero eis innotuit, quantum uoluit; tantum\nautem uoluit, quantum oportuit. Sed innotuit non sicut angelis\n\n\n\n\n\n\nsanctis, qui eius, secundum id quod Dei Verbum est, participata\naeternitate perfruuntur, sed sicut eis terrendis innotescendum\nfuit, ex quorum tyrannica quodam modo potestate\nfuerat liberaturus praedestinatos in suum regnum et gloriam\nsemper ueracem et ueraciter sempiternam. Innotuit ergo daemonibus\nnon per id. quod est uita aeterna et lumen incommutabile,\nquod inluminat pios, cui uidendo per fidem, quae\nin illo est, corda mundantur, sed per quaedam temporalia\nsuae uirtutis effecta et occultissimae signa praesentiae, quae\nangelicis sensibus etiam malignorum spirituum potius quam\ninfirmitati hominum possint esse conspicua. Denique quando\nea paululum subprimenda iudicauit et aliquanto altius latuit,\ndubitauit de illo daemonum princeps eumque tentauit, an\nChristus esset explorans, quantum se tentari ipse permisit,\nut hominem, quem gerebat, ad nostrae imitationis temperaret\nexemplum. Post illam uero tentationem, cum angeli, sicut\nscriptum est, ministrarent ei, boni utique et sancti ac per\nhoc spiritibus inmundis metuendi et tremendi, magis magisque\ninnotescebat daemonibus quantus esset, ut ei iubenti,\nquamuis in illo contemtibilis uideretur carnis infirmitas,\nresistere nullus auderet.\nCAPUT XXII. Quid intersit inter scientiam sanctorum angelorum et scientiam daemonum. His igitur angelis bonis omnis corporalium temporaliumque\nrerum scientia, qua inflantur daemones, uilis est: non quod\nearum ignari sint, sed quod illis Dei, qua sanctificantur,\ncaritas cara est, prae cuius non tantum incorporali, uerum\netiam incommutabili et ineffabili pulchritudine. cuius sancto\n\n\n\n\namore inardescunt, omnia, quae infra sunt et, quod illud est,\nnon sunt seque ipsos inter illa contemnunt, ut ex toto, quod\nboni sunt, eo bono, ex quo boni sunt, perfruantur. Et ideo\ncertius etiam temporalia et mutabilia ista nouerunt, quia\neorum principales causas in Verbo Dei conspiciunt, per quod\nfactus est mundus; quibus causis quaedam probantur, quaedam\nreprobantur, cuncta ordinantur. Daemones autem non aeternas\ntemporum causas et quodam modo cardinales in Dei sapientia\ncontemplantur, sed quorundam signorum nobis occultorum\nmaiore experientia multo plura quam homines futura prospiciunt;\ndispositiones quoque suas aliquando praenuntiant.\nDenique saepe isti, numquam illi omnino falluntur. Aliud est\nenim temporalibus temporalia et mutabilibus mutabilia coniectare\neisque temporalem et mutabilem modum suae uoluntatis\net facultatis inserere, quod daemonibus certa ratione permissum\nest; aliud autem in aeternis adque incommutabilibus Dei\nlegibus, quae in eius sapientia uiuunt, mutationes temporum\npraeuidere Deique uoluntatem, quae tam certissima quam\npotentissima est omnium, spiritus eius participatione cognoscere;\nquod sanctis angelis recta discretione donatum est.\nItaque non solum aeterni, uerum etiam beati sunt. Bonum\nautem, quo beati sunt, Deus illis est, a quo creati sunt.\nIllius quippe indeclinabiliter participatione et contemplatione\nperfruuntur.\nCAPUT XXIII. Nomen deorum falso adscribi dis gentium, quod tamen et angelis sanctis et homiuibus iustis ex diuinarum scripturarum auctoritate commune est. Hos si Platonici malunt deos quam daemones dicere eisque\nadnumerare, quos a summo Deo conditos deos scribit eorum\n\n\n\n\n\n\nauctor et magister Plato: dicant quod uolunt; non enim cum\neis de uerborum controuersia laborandum est. Si enim sic\ninmortales, ut tamen a summo Deo factos, et si non per se\nipsos, sed ei, a quo facti sunt, adhaerendo beatos esse dicunt:\nhoc dicunt quod dicimus, quolibet eos nomine appellent.\nHanc autem Platonicorum esse sententiam, siue omnium siue\nmeliorum, in eorum litteris inueniri potest. Nam et de ipso\nnomine, quod huius modi inmortalem beatamque creaturam\ndeos appellant, ideo inter nos et ipsos paene nulla dissensio\nest, quia et in nostris sacris litteris legitur: Deus deorum\ndominus locutus est, et alibi: Confitemini deo\ndeorum, et alibi: Rex magnus super omnes deos.\nIllud autem ubi scriptum est: Terribilis est super omnes\ndeos, quur dictum sit, deinceps ostenditur. Sequitur enim:\nQuoniam omnes di gentium daemonia, Dominus\nautem caelos fecit. Super omnes ergo deos dixit, sed\ngentium, id est quos gentes pro dis habent, quae sunt\ndaemonia; ideo terribilis, sub quo terrore Domino dicebant:\nVenisti perdere nos? Illud uero, ubi dicitur: Deus\ndeorum, non potest intellegi deus daemoniorum; et rex\nmagnus super omnes deos absit ut dicatur rex magnus\nsuper omnia daemonia. Sed homines quoque in populo Dei\neadem scriptura deos appellat. Ego, inquit, dixi, di estis\net filii Excelsi omnes. Potest itaque intellegi horum\ndeorum deus, qui dictus est deus deorum, et super hos\ndeos rex magnus, qui dictus est rex magnus super\nomnes deos.\n\n\n\n\n\n\n\nVerum tamen cum a nobis quaeritur: si homines dicti sunt\ndi, quod in populo Dei sunt, quem per angelos uel per\nhomines adloquitur Deus, quanto magis inmortales eo nomine\ndigni sunt, qui ea fruuntur beatitudine, ad quam Deum\ncolendo cupiunt homines peruenire: quid respondebimus nisi\nnon frustra in scripturis sanctis expressius homines nuncupatos\ndeos, quam illos inmortales et beatos, quibus nos aequales\nfuturos in resurrectione promittitur, ne scilicet propter illorum\nexcellentiam aliquem eorum nobis constituere deum infidelis\nauderet infirmitas? Quod in homine facile est euitare. Et\neuidentius dici debuerunt homines di in populo Dei, ut certi\nac fidentes fierent eum esse Deum suum, qui dictus est\ndeus deorum; quia etsi appellentur di inmortales illi et\nbeati, qui in caelis sunt, non tamen dicti sunt di deorum,\nid est di hominum in populo Dei constitutorum, quibus\ndictum est: Ego dixi, di estis et filii Excelsi omnes.\nHinc est quod ait apostolus: Etsi sunt qui dicuntur di,\nsiue in caelo siue in terra, sicuti sunt di multi\net domini multi: nobis tamen unus Deus Pater, ex\nquo omnia et nos in ipso, et unus Dominus Iesus\nChristus, per quem omnia et nos per ipsum.\n\nNon multum ergo de nomine disceptandum est, cum res\nipsa ita clareat, ut ab scrupulo dubitationis aliena sit. Illud\nuero, quod nos ex eorum inmortalium beatorum numero\nmissos esse angelos dicimus, qui Dei uoluntatem hominibus\nadnuntiarent, illis autem non placet, quia hoc ministerium\nnon per illos, quos deos appellant, id est inmortales et beatos,\n\n\n\n\n\n\nsed per daemones fieri credunt, quos inmortales tantum, non\netiam beatos audent dicere, aut certe ita inmortales et beatos,\nut tamen daemones bonos, non deos sublimiter conlocatos et\nab humana contrectatione semotos, quamuis nominis controuersia\nuideatur, tamen ita detestabile est nomen daemonum,\nut hoc modis omnibus a sanctis angelis nos remouere debeamus.\nNunc ergo ita liber iste claudatur, ut sciamus inmortales\net beatos, quodlibet uocentur, qui tamen facti et creati\nsunt, medios non esse ad inmortalem beatitudinem perducendis\nmortalibus miseris, a quibus utraque differentia separantur.\nQui autem medii sunt communem habendo inmortalitatem cum\nsuperioribus, miseriam cum inferioribus, quoniam merito\nmalitiae miseri sunt, beatitudinem, quam non habent, inuidere\nnobis possunt potius quam praebere. Unde nihil habent amici\ndaemonum quod nobis dignum adferant, quur eos tamquam\nadiutores colere debeamus, quos potius ut deceptores uitare\ndebemus. Quos autem bonos et ideo non solum inmortales,\nuerum etiam beatos deorum nomine sacris et sacrificiis propter\nuitam beatam post mortem adipiscendam colendos putant,\nqualescumque illi sint et quolibet uocabulo digni sint, non\neos uelle per tale religionis obsequium nisi unum Deum coli,\na quo creati et cuius participatione beati sunt, adiuuante ipso\nin sequenti libro diligentius disseremus.\nCAPUT I. Veram beatitudinem siue angelis siue hominibus per unum Deum tribui etiam Platonicos definisse: sed utrum hi, quos ob hoc ipsum colendos putant, uni tantum Deo, an etiam sibi sacrificari uelint, esse quaerendum. Omnium certa sententia est, qui ratione quoquo modo uti\npossunt, beatos esse omnes homines uelle. Qui autem sint\nuel unde fiant dum mortalium quaerit infirmitas, multae magnaeque\ncontrouersiae concitatae sunt, in quibus philosophi\nsua studia et otia contriuerunt, quas in medium adducere\nadque discutere et longum est et non necessarium. Si enim\nrecolit qui haec legit, quid in libro egerimus octauo in eligendis\nphilosophis, cum quibus haec de beata uita, quae post\nmortem futura est, quaestio tractaretur, utrum ad eam uni\nDeo uero, qui etiam effector est deorum, an plurimis dis religione\nsacrisque seruiendo peruenire possimus: non etiam hic\neadem repeti expectat, praesertim cum possit relegendo, si\nforte oblitus est, adminiculari memoriam. Elegimus enim\nPlatonicos omnium philosophorum merito nobilissimos, propterea\nquia sapere potuerunt licet inmortalem ac rationalem\nuel intellectualem hominis animam nisi participato lumine\nillius Dei, a quo et ipsa et mundus factus est, beatam esse\nnon posse; ita illud, quod omnes homines adpetunt, id est\nuitam beatam, quemquam isti adsecuturum negant, qui non\nilli uni optimo, quod est incommutabilis Deus, puritate casti\namoris adhaeserit. Sed quia ipsi quoque siue cedentes uanitati\n\n\n\n\nerrorique populorum siue, ut ait apostolus, euanescentes in\ncogitationibus suis multos deos colendos ita putauerunt\nuel putari uoluerunt, ut quidam eorum etiam daemonibus\ndiuinos honores sacrorum et sacrificiorum deferendos esse censerent,\nquibus iam non parua ex parte respondimus: nunc\nuidendum ac disserendum est, quantum Deus donat, inmortales\nac beati in caelestibus sedibus dominationibus, principatibus\npotestatibus constituti, quos isti deos et ex quibus\nquosdam uel bonos daemones uel nobiscum angelos nominant,\nquo modo credendi sint uelle a nobis religionem pietatemque\nseruari; hoc est, ut apertius dicam, utrum etiam sibi an\ntantum Deo suo, qui etiam noster est, placeat eis ut sacra\nfaciamus et sacrificemus, uel aliqua nostra seu nos ipsos religionis\nritibus consecremus.\n\nHic est enim diuinitati uel, si expressius dicendum est,\ndeitati debitus cultus, propter quem uno uerbo significandum,\nquoniam mihi satis idoneum non occurrit Latinum, Graeco\nubi necesse est insinuo quid uelim dicere. Aatfistav quippe\nnostri, ubicumque sanctarum scripturarum positum est, interpretati\nsunt seruitutem. Sed ea seruitus, quae debetur hominibus,\nsecundum quam praecipit apostolus seruos dominis\nsuis subditos esse debere, alio nomine Graece nuncupari solet;\nXatpeia uero secundum consuetudinem, qua locuti sunt qui\nnobis diuina eloquia condiderunt, aut semper aut tam frequenter\nut paene semper ea dicitur seruitus, quae pertinet ad\ncolendum Deum. Proinde si tantummodo cultus ipse dicatur,\nnon soli Deo deberi uidetur. Dicimur enim colere etiam\n\n\n\n\n\n\nhomines, quos honorifica uel recordatione uel praesentia frequentamus.\nNec solum ea, quibus nos religiosa humilitate subicimus,\nsed quaedam etiam, quae subiecta sunt nobis, perhibentur\ncoli. Nam ex hoc uerbo et agricolae et coloni et incolae\nuocantur, et ipsos de os non ob aliud appellant caelicolas, nisi\nquod caelum colant, non utique uenerando, sed inhabitando,\ntamquam caeli quosdam colonos; non sicut appellantur coloni.\nqui condicionem debent genitali solo, propter agriculturam\nsub dominio possessorum, sed, sicut ait quidam Latini eloquii\nmagnus auctor:\n\nUrbs antiqua fuit, Tyrii tenuere coloni.\n\nAb incolendo enim colonos uocauit, non ab agricultura. Hinc\net ciuitates a maioribus ciuitatibus uelut populorum examinibus\nconditae coloniae nuncupantur. Ac per hoc cultum\nquidem non deberi nisi Deo propria quadam notione uerbi\nhuius omnino uerissimum est; sed quia et aliarum rerum\ndicitur cultus, ideo Latine uno uerbo significari cultus Deo\ndebitus non potest.\n\nNam et ipsa religio quamuis distinctius non quemlibet,\nsed Dei cultum significare uideatur (unde isto nomine interpretati\nsunt nostri eam, quae Graece Ï‘ÏÎ·ÏƒÏ°ÎµÎ¹ÌÎ± dicitur): tamen\nquia Latina loquendi consuetudine, non inperitorum, uerum\netiam doctissimorum, et cognationibus humanis adque adfinitatibus\net quibusque necessitudinibus dicitur exhibenda religio,\nnon eo uocabulo uitatur ambiguum, cum de cultu deitatis\nuertitur quaestio, ut fidenter dicere ualeamus religionem non\nesse nisi cultum Dei, quoniam uidetur hoc uerbum a significanda\nobseruantia propinquitatis humanae insolenter auferri.\n\n\n\n\n\n\nPietas quoque proprie Dei cultus intellegi solet, quam Graeci\nÎµÏ…Ì“ÏƒÎµÌÎ²ÎµÎ¹Î±Î½ uocant. Haec tamen et erga parentes officiose haberi\ndicitur. More autem uulgi hoc nomen etiam in operibus misericordiae\nfrequentatur; quod ideo arbitror euenisse, quia haec\nfieri praecipue mandat Deus eaque sibi uel pro sacrificiis uel\nprae sacrificiis placere testatur. Ex qua loquendi consuetudine\nfactum est, ut et Deus ipse dicatur pius; quem sane Graeci\nnullo suo sermonis usu ÎµÏ…Ì“ÏƒÎµÎ²Î·Í‚Î½ uocant, quamuis ÎµÏ…Ì“ÏƒÎµÌÎ²ÎµÎ¹Î±Î½\npro misericordia illorum etiam uulgus usurpet. Unde in quibusdam\nscripturarum locis, ut distinctio certior appareret, non\nÎµÏ…Ì“ÏƒÎµÌÎ²ÎµÎ¹Î±Î½, quod ex bono cultu, sed Ï‘ÎµÎ¿ÏƒÎµÌÎ²ÎµÎ¹Î±Î½, quod ei Dei\ncultu conpositum resonat, dicere maluerunt. Utrumlibet autem\nhorum nos uno uerbo enuntiare non possumus. Quae itaque\nÎ»Î±Ï„ÏÎµÎ¹ÌÎ± Graece nuncupatur et Latine interpretatur seruitus,\nsed ea qua colimus Deum; uel quae Î¸ÏÎ·ÏƒÎºÎµÎ¹ÌÎ± Graece, Latine\nautem religio dicitur, sed ea quae nobis est erga Deum; uel\nquam illi ÎµÏ…Ì“ÏƒÎµÌÎ²ÎµÎ¹Î±Î½, nos uero non uno uerbo exprimere, sed\nDei cultum possumus appellare: hanc ei tantum Deo deberi\ndicimus, qui uerus est Deus facitque suos cultores deos.\nQuicumque igitur sunt in caelestibus habitationibus inmortales\net beati, si nos non amant nec beatos esse nos uolunt, colendi\nutique non sunt. Si autem amant et beatos uolunt, profecto\ninde uolunt, unde et ipsi sunt; an aliunde ipsi beati, aliunde\nnos?\nCAPUT IIDe superna inluminatione quid Plotinus Platonicus senserit. Sed non est nobis ullus cum his excellentioribus philosophis\nin hac quaestione conflictus. Viderunt enim suisque\nlitteris multis modis copiosissime mandauerunt hinc illos,\nunde et nos, fieri beatos, obiecto quodam lumine intellegibili.\nquod Deus est illis et aliud est quam illi, a quo inlustrantur,\nut clareant adque eius participatione perfecti beatique subsistant.\nSaepe multumque Plotinus adserit sensum Platonis\nexplanans, ne illam quidem, quam credunt esse uniuersitatis\nanimam, aliunde beatam esse quam nostram, idque esse lumen\nquod ipsa non est, sed a quo creata est et quo intellegibiliter\ninluminante intellegibiliter lucet. Dat etiam similitudinem ad\nilla incorporea de his caelestibus conspicuis araplisque corporibus,\ntamquam ille sit sol et ipsa sit luna. Lunam quippe\nsolis obiectu inluminari putant. Dicit ergo ille magnus Platonicus\nanimam rationalem, siue potius intellectualis dicenda\nsit, ex quo genere etiam inmortalium beatorumque animas\nesse intellegit, quos in caelestibus sedibus habitare non dubitat,\nnon habere supra se naturam nisi Dei, qui fabricatus est\nmundum, a quo et ipsa facta est; nec aliunde illis supernis\npraeberi uitam beatam et lumen intellegentiae ueritatis, quam\nunde praebetur et nobis, consonans euangelio, ubi legitur:\nFuit homo missus a Deo, cui nomen erat Iohannes;\nhic uenit in testimonium, ut testimonium per perhiberet\nde lumine, ut omnes crederent per eum. Non\nerat ille lumen, sed ut testimonium perhiberet\n\n\n\n\nde lumine. Erat lumen uerum, quod inluminat\nomnem hominem uenientem in hunc mundum. In\nqua differentia satis ostenditur animam rationalem uel intellectualem,\nqualis erat in Iohanne, sibi lumen esse non posse,\nsed alterius ueri luminis participatione lucere. Hoc et ipse\nIohannes fatetur, ubi ei perhibens testimonium dicit: Nos\nomnes de plenitudine eius accepimus.\nCAPUT III. De uero Dei cultu, a quo Platonici, quamuis crea- torem uniuersitatis intellexerint, deuiarunt colendo angelos seu bonos seu malos honore diuino. Quae cum ita sint, si Platonici uel quicumque alii ista senserunt\ncognoscentes Deum sicut Deum glorificarent et gratias\nagerent nec euanescerent in cogitationibus suis nec populorum\nerroribus partim auctores fierent, partim resistere non auderent:\nprofecto confiterentur et illis inmortalibus ac beatis et nobis\nmortalibus ac miseris, ut inmortales ac beati esse possimus,\nunum Deum deorum colendum, qui et noster est et illorum.\n\nHuic nos seruitutem, quae Xatpeia Graece dicitur, siue in\nquibusque sacramentis siue in nobis ipsis debemus. Huius\nenim templum simul omnes et singuli templa sumus, quia\net omnium concordiam et singulos inhabitare dignatur; non\nin omnibus quam in singulis maior, quoniam nec mole distenditur\nnec partitione minuitur. Cum ad illum sursum est, eius\nest altare cor nostrum; eum Unigenito eius sacerdote placamus;\nei cruentas uictimas caedimus, quando usque ad\n\n\n\n\n\n\n\n\n\n\nsanguinem pro eius ueritate certamus: eum suauissimo adolemus\nincenso, cum in eius conspectum pio sanctoque amore flagramus:\nei dona eius in nobis quoque ipsos uouemus et reddimus; ei\nbeneficiorum eius sollemnitatibus festis et diebus statutis dicamus\nsacramusque memoriam, ne uolumine temporum ingrata\nsubrepat obliuio; ei sacrificamus hostiam humilitatis et laudis\nin ara cordis igne feruidam caritatis. Ad hunc uidendum, sicut\nuideri poterit, eique cohaerendum ab omni peccatorum et\ncupiditatum malarum labe mundamur et eius nomine consecramur.\nIpse enim fons nostrae beatitudinis, ipse omnis adpetitionis\nest finis. Hunc eligentes uel potius religentes (amiseramus\nenim neglegentes) â€” hunc ergo religentes, unde et\nreligio dicta perhibetur, ad eum dilectione tendimus, ut perueniendo\nquiescamus, ideo beati, quia illo fine perfecti. Bonum\nenim nostrum, de cuius fine inter philosophos magna contentio\nest, nullum est aliud quam illi cohaerere, cuius unius anima\nintellectualis incorporeo, si dici potest, amplexu ueris inpletur\nfecundaturque uirtutibus. Hoc bonum diligere in toto corde,\nin tota anima et in tota uirtute praecipimur; ad hoc bonum\ndebemus et a quibus diligimur duci, et quos diligimus ducere.\nSic conplentur duo illa praecepta, in quibus tota lex pendet\net prophetae: Diliges Dominum Deum tuum in toto\ncorde tuo et in tota anima tua et in tota mente\ntua, et: Diliges proximum tuum tamquam te ipsum.\nUt enim homo se diligere nosset, constitutus est ei finis, quo\nreferret omnia quae ageret, ut beatus esset; non enim qui se\n\n\n\n\n\n\ndiligit aliud uult esse quam beatus. Hic autem finis est adhaerere\nDeo. Iam igitur scienti diligere se ipsum, cum mandatur\nde proximo diligendo sicut se ipsum, quid aliud mandatur,\nnisi ut ei, quantum potest, commendet diligendum Deum?\nHic est Dei cultus, haec uera religio, haec recta pietas, haec\ntantum Deo debita seruitus. Quaecumque igitur inmortalis\npotestas quantalibet uirtute praedita si nos diligit sicut se\nipsam, ei uult esse subditos, ut beati simus, cui et ipsa subdita\nbeata est. Si ergo non colit Deum, misera est, quia priuatur\nDeo; si autem colit Deum, non uult se coli pro Deo.\nIlli enim potius diuinae sententiae suffragatur et dilectionis\nuiribus fauet, qua scriptum est: Sacrificans dis eradicabitur,\nnisi Domino soli.\nCAPUT IIII. Quod uni uero Deo sacrificium debeatur. Nam, ut alia nunc taceam, quae pertinent ad religionis obsequium,\nquo colitur Deus, sacrificium certe nullus hominum\nest qui audeat dicere deberi nisi deo. Multa denique de cultu\ndiuino usurpata sunt, quae honoribus deferrentur humanis,\nsiue humilitate nimia siue adulatione pestifera; ita tamen, ut,\nquibus ea deferrentur, homines haberentur, qui dicuntur colendi\net uenerandi, si autem multum eis additur, et adorandi: quis\n\nuero sacrificandum censuit nisi ei, quem deum aut sciuit aut\nputauit aut finxit? Quam porro antiquus sit in sacrificando\nDei cultus, duo illi fratres Cain et Abel satis indicant, quorum\nmaioris Deus reprobauit sacrificium, minoris aspexit.\nCAPUT V. De sacrificiis, quae Deus non requirit, sed ad significationem eorum offerri uoluit, quae requirit. Quis autem ita desipiat, ut existimet aliquibus usibus Dei\nesse necessaria, quae in sacrificiis offeruntur? Quod cum\nmultis locis diuina scriptura testetur, ne longum faciamus,\nbreue illud de psalmo commemorare suffecerit: Dixi Domino,\nDeus meus es tu, quoniam bonorum meorum non\neges. Non solum igitur pecore uel qualibet alia re corruptibili\nadque terrena, sed ne ipsa quidem iustitia hominis Deus\negere credendus est, totumque quod recte colitur Deus homini\nprodesse, non Deo. Neque enim fonti se quisquam dixerit\nconsuluisse, si biberit; aut luci, si uiderit. Nec quod ab antiquis\npatribus alia sacrificia facta sunt in uictimis pecorum,\nquae nunc Dei populus legit, non facit, aliud intellegendum\nest, nisi rebus illis eas res fuisse significatas, quae aguntur\nin nobis, ad hoc ut inhaereamus Deo et ad eundem finem\nproximo consulamus. Sacrificium ergo uisibile inuisibilis sacrificii\nsacramentum, id est sacrum signum est. Unde ille paenitens\naput prophetam uel ipse propheta quaerens Deum\npeccatis suis habere propitium: Si uoluisses, inquit, sacrificium,\ndedissem utique; holocaustis non delectaberis.\nSacrificium Deo spiritus contribulatus:\ncor contritum et humiliatum Deus non spernet.\nIntueamur quem ad modum, ubi Deum dixit nolle sacrificium.\nibi Deum ostendit uelle sacrificium. Non uult ergo\n\n\n\n\n\n\nsacrificium trucidati pecoris, sed uult sacrificium contriti cordis.\nIllo igitur quod eum nolle dixit, hoc significatur, quod eum\nuelle subiecit. Sic itaque illa Deum nolle dixit, quo modo ab\nstultis ea uelle creditur, uelut suae gratia uoluptatis. Nam si\nea sacrificia quae uult (quorum hoc unum est: cor contritum\net humiliatum dolore paenitendi) nollet eis sacrificiis significari,\nquae uelut sibi delectabilia desiderare putatus est: non\nutique de his offerendis in lege uetere praecepisset. Et ideo\nmutanda erant opportuno certoque iam tempore, ne ipsi Deo\ndesiderabilia uel certe in nobis acceptabilia, ac non potius\nquae his significata sunt crederentur. Hinc et alio loco psalmi\nalterius: Si esuriero, inquit, non dicam tibi; meus est\nenim orbis terrae et plenitudo eius. Numquid manducabo\ncarnes taurorum aut sanguinem hircorum\npotabo? Tamquam diceret: Utique si mihi essent necessaria,\nnon a te peterem, quae habeo in potestate. Deinde subiungens\nquid illa significent: Immola, inquit, Deo sacrificium\nlaudis et redde Altissimo uota tua et inuoca me\nin die tribulationis, et eripiam te et magnificabis\nme. Item aput alium prophetam: In quo, inquit, adprehendam\ndam Dominum, adsumam Deum meum excelsum?\nSi adprehendam illum in holocaustis, in uitulis\nanniculis? Si acceptauerit Dominus in milibus\narietum aut in denis milibus hircorum pinguium?\n\n\n\n\n\n\nSi dedero primogenita mea inpietatis, fructum\nuentris mei pro peccato animae meae? Si adnuntiatum\nest tibi, homo, bonum? Aut quid Dominus\nexquirat a te nisi facere iudicium et diligere misericordiam\net paratum esse ire cum Domino Deo\ntuo? Et in huius prophetae uerbis utrumque distinctum est\nsatisque declaratum illa sacrificia per se ipsa non requirere\nDeum, quibus significantur haec sacrificia, quae requirit Deus.\nIn epistula, quae inscribitur ad Hebraeos: Bene facere,\ninquit, et communicatores esse nolite obliuisci;\ntalibus enim sacrificiis placetur Deo. Ac per hoc\nubi scriptum est: Misericordiam uolo quam sacrificium\nnihil aliud quam sacrificium sacrificio praelatum\noportet intellegi; quoniam illud, quod ab omnibus appellatur\nsacrificium, signum est ueri sacrificii. Porro autem misericordia\nuerum sacrificium est; unde dictum est, quod paulo\nante commemoraui: Talibus enim sacrificiis placetur\nDeo. Quaecumque igitur in ministerio tabernaculi siue templi\nmultis modis de sacrificiis leguntur diuinitus esse praecepta,\nad dilectionem Dei et proximi significando referuntur. In his\nenim duobus praeceptis, ut scriptum est, tota lex\npendet et prophetae.\nCAPUT VI. De uero perfectoque sacrificio. Proinde uerum sacrificium est omne opus, quod agitur\nut sancta societate inhaereamus Deo, relatum scilicet ad illum\n\n\n\n\n\n\nfinem boni, quo ueraciter beati esse possimus. Unde et ipsa\nmisericordia, qua homini subuenitur, si non propter Deum fit,\nnon est sacrificium. Etsi enim ab homine fit uel offertur,\ntamen sacrificium res diuina est, ita ut hoc quoque uocabulo\nid Latini ueteres appellauerint. Unde ipse homo Dei nomine\nconsecratus et Deo deuotus, in quantum mundo moritur ut Deo\nuiuat, sacrificium est. Nam et hoc ad misericordiam pertinet,\nquam quisque in se ipsum facit. Propterea scriptum est:\nMiserere animae tuae placens Deo. Corpus etiam\nnostrum cum temperantia castigamus, si hoc, quem ad modum\ndebemus, propter Deum facimus, ut non exhibeamus\nmembra nostra arma iniquitatis peccato, sed arma iustitiae\nDeo, sacrificium est. Ad quod exhortans apostolus ait: Obsecro\nitaque uos, fratres, per misericordiam Dei,\nut exhibeatis corpora uestra hostiam uiuam,\nsanctam, Deo placentem, rationabile obsequium\nuestrum. Si ergo corpus, quo inferiore tamquam famulo uel\ntamquam instrumento utitur anima, cum eius bonus et rectus\nusus ad Deum refertur, sacrificium est: quanto magis anima\nipsa cum se refert ad Deum. ut igne amoris eius accensa\nformam concupiscentiae saecularis amittat eique tamquam\nincommutabili formae subdita reformetur, hinc ei placens,\nquod ex eius pulchritudine acceperit, fit sacrificium! Quod\nidem apostolus consequenter adiungens: Et nolite, inquit,\nconformari huic saeculo; sed reformamini in nouitate\nmentis uestrae ad probandum uos quae sit\nuoluntas Dei, quod bonum et bene placitum et\n\n\n\n\n\n\nperfectum. Cum igitur uera sacrificia opera sint misericordiae\nsiue in nos ipsos siue in proximos, quae referuntur\nad Deum, opera uero misericordiae non ob aliud fiant, nisi ut\na miseria liberemur ac per hoc ut beati simus (quod non fit\nnisi bono illo, de quo dictum est: Mihi autem adhaerere\nDeo bonum est): profecto efficitur, ut tota ipsa redemta\nciuitas, hoc est congregatio societasque sanctorum, uniuersale\nsacrificium offeratur Deo per sacerdotem magnum, qui etiam\nse ipsum obtulit in passione pro nobis, ut tanti capitis corpus\nessemus, secundum formam serui. Hanc enim obtulit, in\nhac oblatus est, quia secundum hanc mediator est, in hac sacerdos,\nin hac sacrificium est. Cum itaque nos hortatus esset apostolus,\nut exhibeamus corpora nostra hostiam uiuam, sanctam,\nDeo placentem, rationabile obsequium nostrum, et non conformemur\nhuic saeculo, sed reformemur in nouitate mentis nostrae:\nad probandum quae sit uoluntas Dei, quod bonum et bene placitum\net perfectum, quod totum sacrificium nos ipsi sumus:\nDico enim, inquit, per gratiam Dei, quae data est\nmihi, omnibus, qui sunt in uobis, non plus sapere,\nquam oportet sapere, sed sapere ad temperantiam;\nsicut unicuique Deus partitus est mensuram fidei.\nSicut enim in uno corpore multa membra habemus,\nomnia autem membra non eosdem actus habent: ita\nmulti unum corpus sumus in Christo; singuli autem\nalter alterius membra, habentes dona diuersa secundum\ngratiam, quae data est nobis. Hoc est sacrificium\nChristianorum: multi unum corpus in Christo.\nQuod etiam sacramento altaris fidelibus noto frequentat\necclesia, ubi ei demonstratur, quod in ea re, quam offert, ipsa\nofferatur.\nCAPUT VII. Quod sanctorum angelorum ea sit in nos dilectio, ut nos non suos, sed unius ueri Dei uelint esse cultores. Merito illi in caelestibus sedibus constituti inmortales et\nbeati, qui creatoris sui participatione congaudent, cuius aeternitate\nfirmi, cuius ueritate certi, cuius munere sancti sunt,\nquoniam nos mortales et miseros, ut inmortales beatique simus,\nmisericorditer diligunt, nolunt nos sibi sacrificari, sed ei, cuius\net ipsi nobiscum sacrificium se esse nouerunt. Cum ipsis enim\nsumus una ciuitas Dei, cui dicitur in psalmo: Gloriosissima\ndicta sunt de te, ciuitas Dei; cuius pars in nobis peregrinatur,\npars in illis opitulatur. De. illa quippe superna ciuitate,\nubi Dei uoluntas intellegibilis adque incommutabilis lex\nest, de illa superna quodam modo curia (geritur namque ibi\ncura de nobis) ad nos ministrata per angelos sancta illa scriptura\ndescendit, ubi legitur: Sacrificans dis eradicabitur,\nnisi Domino soli. Huic scripturae, huic legi, praeceptis\ntalibus tanta sunt adtestata miracula, ut satis appareat,\ncui nos sacrificari uelint inmortales ac beati, qui hoc nobis\nuolunt esse quod sibi.\nCAPUT VIII. D6 miraculis, quae Deus ad conroborandam fidem piorum etiam per angelorum ministerium pro- missis suis adhibere dignatus est. Nam nimis uetera si commemorem, longius quam satis\nest reuoluere uidebor, quae miracula facta sint adtestantia\n\n\n\n\n\n\npromissis Dei, quibus ante annorum milia praedicit Abrahae,\nquod in semine eius omnes gentes benedictionem fuerant habiturae.\nQuis enim non miretur eidem Abrahae filium peperisse\nconiugem sterilem eo tempore senectutis, quo parere nec\nfecunda iam posset, adque in eiusdem Abrahae sacrificio\nflammam caelitus factam inter diuisas uictimas cucurrisse,\neidemque Abrahae praedictum ab angelis caeleste incendium\nSodomorum, quos angelos hominibus similes hospitio susceperat\net per eos de prole uentura Dei promissa tenuerat,\nipsoque inminente iam incendio miram de Sodomis per eosdem\nangelos liberationem Loth filii fratris eius, cuius uxor in uia\nretro respiciens adque in salem repente conuersa magno admonuit\nsacramento neminem in uia liberationis suae praeterita\ndesiderare debere? Illa uero quae et quanta sunt, quae iam\nper Moysen pro populo Dei de iugo seruitutis eruendo in\nAegypto mirabiliter gesta sunt, ubi magi Pharaonis, hoc est\nregis Aegypti, qui populum illum dominatione deprimebat, ad\nhoc facere quaedam mira permissi sunt, ut mirabilius uincerentur!\nIlli enim faciebant ueneficiis et incantationibus magicis,\nquibus sunt mali angeli, hoc est daemones, dediti; Moyses\nautem tanto potentius, quanto iustius, nomine Dei, qui fecit\ncaelum et terram, seruientibus angelis eos facile superauit.\nDenique in tertia plaga deficientibus magis decem plagae per\nMoysen magna mysteriorum dispositione conpletae sunt,\nquibus ad Dei populum dimittendum Pharaonis et Aegyptiorum\ndura corda cesserunt. Moxque paenituit, et cum abscedentes\nHebraeos consequi conarentur, illis diuiso mari per\nsiccum transeuntibus unda hinc adque hinc in sese redeunte\ncooperti et obpressi sunt. Quid de illis miraculis dicam, quae,\n\n\n\n\ncum in deserto idem populus ductaretur, stupenda diuinitate\ncrebuerunt: aquas, quae bibi non poterant, misso in eas, sicut\nDeus praeceperat, ligno amaritudine caruisse sitientesque\nsatiasse; manna esurientibus uenisse de caelo et, cum esset\ncolligentibus constituta mensura, quidquid amplius quisque\ncollegerat, exortis uermibus putruisse, ante diem nero sabbati\nduplum collectum, quia sabbato colligere non licebat, nulla\nputredine uiolatum; desiderantibus carne uesci, quae tanto\npopulo nulla sufficere posse uidebatur, uolatilibus castra conpleta\net cupiditatis ardorem fastidio satietatis extinctum; obuios\nhostes transitumque prohibentes adque proeliantes orante\nMoyse manibusque eius in figuram crucis extentis nullo\nHebraeorum cadente prostratos; seditiosos in populo Dei ac\nsese ab ordinata diuinitus societate diuidentes ad exemplum\nuisibile inuisibilis poenae uiuos terra dehiscente submersos;\nuirga percussam petram tantae multitudini abundantia fluenta,\nfudisse; serpentum morsus mortiferos, poenam iustissimam\npeccatorum, in ligno exaltato adque prospecto aeneo serpente\nsanatos, ut et populo subueniretur adflicto, et mors morte\ndestructa uelut crucifixae mortis similitudine signaretur? Quem\nsane serpentem propter facti memoriam reseruatum cum postea\npopulus errans tamquam idolum colere coepisset, Ezechias\nrex religiosa potestate Deo seruiens cum magna pietatis\nlaude contriuit.\nCAPUT VIIII. De inlicitis artibus erga daemonum cultum, in quibus Porphyrius Platonicus quaedam probando, quaedam quasi inprobando uersatur. Haec et alia multa huiusce modi, quae omnia commemorare\nnimis longum est, fiebant ad commendandum unius\nDei ueri cultum et multorum falsorumque prohibendum.\nFiebant autem simplici fide adque fiducia pietatis, non incantationibus\net carminibus nefariae curiositatis arte conpositis,\nquam uel magian uel detestabiliori nomine goetian uel honrabiliori\ntheurgian uocant, qui quasi conantur ista discernere\net inlicitis artibus deditos alios damnabiles, quos et maleficos\nuulgus appellat (hos enim ad goetian pertinere dicunt),\nalios autem laudabiles uideri uolunt, quibus theurgian deputant;\ncum sint utrique ritibus fallacibus daemonum obstricti\nsub nominibus angelorum.\n\nNam et Porphyrius quandam quasi purgationem animae\nper theurgian, cunctanter tamen et pudibunda quodam modo\ndisputatione promittit; reuersionem uero ad Deum hanc artem\npraestare cuiquam negat; ut uideas eum inter uitium sacrilegae\ncuriositatis et philosophiae professionem sententiis alternantibus\nfluctuare. Nunc enim hanc artem tamquam fallacem\net in ipsa actione periculosam et legibus prohibitam cauendam\nmonet; nunc autem uelut eius laudatoribus cedens utilem\ndicit esse mundandae parti animae, non quidem intellectuali,\nqua rerum intellegibilium percipitur ueritas, nullas habentium\nsimilitudines corporum; sed spiritali, qua corporalium rerum\ncapiuntur imagines. Hanc enim dicit per quasdam\n\n\n\n\nconserationes theurgicas, quas teletas uocant, idoneam fieri adque\naptam susceptioni spirituum et angelorum et ad uidendos\ndeos. Ex quibus tamen theurgicis teletis fateretur intellectuali\nanimae nihil purgationis accedere, quod eam faciat idoneam\nad uidendum Deum suum et perspicienda ea, quae uere sunt.\nEx quo intellegi potest, qualium deorum uel qualem uisionem\n\nfieri dicat theurgicis consecrationibus, in qua non ea uidentur,\nquae uere sunt. Denique animam rationalem siue, quod magis\namat dicere, intellectualem, in sua posse dicit euadere, etiamsi\nquod eius spiritale est nulla theurgica fuerit arte purgatum;\nporro autem a theurgo spiritalem purgari hactenus, ut non ex\nhoc ad inmortalitatem aeternitatemque perueniat. Quamquam\nitaque discernat a daemonibus angelos, aeria loca esse daemonum,\naetheria uel empyrea disserens angelorum, et admoneat\nutendum alicuius daemonis amicitia, quo subuectante uel\npaululum a terra possit eleuari quisque post mortem, aliam\nuero uiam esse perhibeat ad angelorum superna consortia:\ncauendam tamen daemonum societatem expressa quodam modo\nconfessione testatur, ubi dicit animam post mortem luendo\npoenas cultum daemonum a quibus circumueniebatur horrescere:\nipsamque theurgian. quam uelut conciliatricem angelorum\ndeorumque commendat, aput tales agere potestates negare non\npotuit, quae uel ipsae inuideant purgationi animae, uel artibus\nseruiant inuidorum, querelam de hac re Chaldaei nescio cuius\nexpromens: \\'Conqueritur, inquit, uir in Chaldaea bonus, purgandae\nanimae magno in molimine frustratos sibi esse successus,\ncum uir ad eadem potens tactus inuidia adiuratas\nsacris precibus potentias adligasset, ne postulata concederent.\n\n\n\n\nErgo et ligauit ille, inquit, et iste non soluit.\\' Quo indicio\ndixit apparere theurgian esse tam boni conficiendi quam mali\net aput deos et aput homines disciplinam; pati etiam deos\net ad illas perturbationes passionesque deduci, quas communiter\ndaemonibus et hominibus Apuleius adtribuit; deos tamen\nab eis aetheriae sedis altitudine separans et Platonis adserens\nin illa discretione sententiam.\nCAPUT X. De theurgia, quae falsam purgationem animis daemonum inuocatione promittit. Ecce nunc alius Platonicus, quem doctiorem ferunt, Porphyrius,\nper nescio quam theurgicam disciplinam etiam ipsos\ndeos obstrictos passionibus et perturbationibus dicit, quoniam\nsacris precibus adiurari terrerique potuerunt, ne praestarent\nanimae purgationem, et ita terreri ab eo, qui imperabat malum,\nut ab alio, qui poscebat bonum, per eandem artem theurgicam\nsolui illo timore non possent et ad dandum beneficium liberari.\nQuis non uideat haec omnia fallacium daemonum esse commenta,\nnisi eorum miserrimus seruus et a gratia ueri liberatoris\nalienus? Nam si haec aput deos agerentur bonos, plus\nibi utique ualeret beneficus purgator animae quam maleuolus\ninpeditor. Aut si dis iustis homo, pro quo agebatur, purgatione\nuidebatur indignus, non utique ab inuido territi nec,\nsicut ipse dicit, per metum ualentioris numinis inpediti, sed\niudicio libero id negare debuerunt. Mirum est autem, quod\nbenignus ille Chaldaeus, qui theurgicis sacris animam purgare\n\n\n\n\ncupiebat, non inuenit aliquem superiorem deum, qui uel plus\nterreret adque ad bene faciendum cogeret territos deos, uel\nab eis terrentem conpesceret, ut libere bene facerent; si tamen\ntheurgo bono sacra defuerunt, quibus ipsos deos, quos inuocabat\nanimae purgatores, prius ab illa timoris peste purgaret.\nQuid enim causae est, quur deus potentior adhiberi\npossit a quo terreantur, nec possit a quo purgentur? An inuenitur\ndeus qui exaudiat inuidum et timorem dis incutiat ne\nbene faciant; nec inuenitur deus qui exaudiat beneuolum et\ntimorem dis auferat ut bene faciant?s o theurgia praeclara,\no animae praedicanda purgatio, ubi plus imperat inmunda\ninuidentia, quam inpetrat pura beneficentia! Immo uero\nmalignorum spirituum cauenda et detestanda fallacia, et salutaris\naudienda doctrina. Quod enim qui has sordidas purgationes\nsacrilegis ritibus operantur quasdam mirabiliter pulchras,\nsicut iste commemorat, uel angelorum imagines uel\ndeorum tamquam purgato spiritu uident (si tamen uel tale\naliquid uident), illud est, quod apostolus dicit: Quoniam\nsatanas transfigurat se uelut angelum lucis. Eius\nenim sunt illa phantasmata, qui miseras animas multorum\nfalsorumque deorum fallacibus sacris cupiens inretire et a\nuero ueri Dei cultu, quo solo mundantur et sanantur, auertere,\nsicut de Proteo dictum est,\n\nformas se uertit in omnes,\n\nhostiliter insequens, fallaciter subueniens, utrobique nocens.\nCAPUT XI. De epistula Porphyrii ad Anebontem Aegyptium. in qua petit de diuersitate daemonum se doceri. Melius sapuit iste Porphyrius, cum ad Anebontem scribit\nAegyptium, ubi consulenti similis et quaerenti et prodit artes\nsacrilegas et euertit. Et ibi quidem omnes daemones reprobat,\nquos dicit ob inprudentiam trahere humidum uaporem et ideo\nnon in aethere, sed in aere esse sub luna adque in ipso lunae\nglobo; uerum tamen non audet omnes fallacias et malitias et\nineptias, quibus merito mouetur, omnibus daemonibus dare.\nQuosdam namque benignos daemones more appellat aliorum,\ncum omnes generaliter inprudentes esse fateatur. Miratur\nautem quod non solum di adliciantur uictimis, sed etiam conpellantur\nadque cogantur facere quod homines uolunt; et si\ncorpore et incorporalitate di a daemonibus distinguuntur, quo\nmodo deos esse existimandum sit solem et lunam et uisibilia\ncetera in caelo, quae corpora esse non dubitat; et si di sunt.\nquo modo alii benefici, alii malefici esse dicantur; et quo\nmodo incorporalibus, cum sint corporei, coniungantur. Quaerit\netiam ueluti dubitans, utrum in diuinantibus et quaedam mira\nfacientibus animae sint passiones an aliqui spiritus extrinsecus\nueniant, per quos haec ualeant; et potius uenire extrinsecus\nconicit, eo quod lapidibus et herbis adhibitis et adligent quosdam,\net aperiant clausa ostia, uel aliquid eius modi mirabiliter\noperentur. Unde dicit alios opinari esse quoddam genus,\n\n\n\n\ncui exaudire sit proprium, natura fallax, omniforme, multimodum,\nsimulans deos et daemones et animas defunctorum,\net hoc esse quod efficiat haec omnia quae uidentur bona esse\nuel praua; ceterum circa ea, quae uere bona sunt, nihil opitulari,\nimmo uero ista nec nosse, sed et male conciliare et\ninsimulare adque inpedire nonnumquam uirtutis sedulos sectatores,\net plenum esse temeritatis et fastus, gaudere nidoribus,\nadulationibus capi, et cetera, quae de hoc genere fallacium\nmalignorumque spirituum, qui extrinsecus in animam ueniunt\nhumanosque sensus sopitos uigilantesue deludunt, non tamquam\nsibi persuasa confirmat, sed tam tenuiter suspicatur aut\ndubitat, ut haec alios adserat opinari. Difficile quippe fuit\ntanto philosopho cunctam diabolicam societatem uel nosse uel\nfidenter arguere, quam quaelibet anicula Christiana nec cunctatur\nesse, et liberrime detestatur. Nisi forte iste et ipsum,\nad quem scribit, Anebontem tamquam talium sacrorum praeclarissimum\nantistitem et alios talium operum tamquam diuinorum\net ad deos colendos pertinentium admiratores uerecundatur\noffendere.\n\nSequitur tamen et ea uelut inquirendo commemorat, quae\nsobrie considerata tribui non possunt nisi malignis et fallacibus\npotestatibus. Quaerit enim quur tamquam melioribus\ninuocatis quasi peioribus imperetur, ut iniusta praecepta\nhominis exsequantur; quur adtrectatum re Veneria non exaudiant\ninprecantem, cum ipsi ad incestos quosque concubitus\nquoslibet ducere non morentur; quur animantibus suos\n\n\n\n\n\n\n\n\nantistites oportere abstinere denuntient, ne uaporibus profecto\ncorporeis polluantur, ipsi uero et aliis uaporibus inliciantur\net nidoribus hostiarum, cumque a cadaueris contactu prohibeatur\ninspector, plerumque illa cadaueribus celebrentur; quid\nsit, quod non daemoni uel alicui animae defuncti, sed ipsi\nsoli et lunae aut cuicumque caelestium homo uitio cuilibet\nobnoxius intendit minas eosque territat falso, ut eis extorqueat\nueritatem. Nam et caelum se conlidere comminatur et cetera\nsimilia homini inpossibilia, ut illi di tamquam insipientissimi\npueri falsis et ridiculis comminationibus territi quod imperatur\nefficiant. Dicit etiam scripsisse Chaeremonem quendam, talium\nsacrorum uel potius sacrilegiorum peritum, ea, quae aput\nAegyptios sunt celebrata rumoribus uel de Iside uel de Osiri\nmarito eius, maximam uim habere cogendi deos, ut faciant\nimperata, quando ille, qui carminibus cogit, ea se prodere\nuel euertere comminatur, ubi se etiam Osiridis membra\ndissipaturum terribiliter dicit, si facere iussa neglexerint. Haec\nadque huius modi uana et insana hominem dis minari, nec\nquibuslibet, sed ipsis caelestibus et siderea luce fulgentibus,\nnec sine effectu, sed uiolenta potestate cogentem adque his\nterroribus ad facienda quae uoluerit perducentem, merito Porphyrius\nadmiratur; immo uero sub specie mirantis et causas\nrerum talium requirentis dat intellegi illos haec agere spiritus,\nquorum genus superius sub aliorum opinatione descripsit, non,\nut ipse posuit, natura, sed uitio fallaces, qui simulant deos\net animas defunctorum, daemones autem non, ut ait ipse.\nsimulant, sed plane sunt. Et quod ei uidetur herbis et lapidibus\net animantibus et sonis certis quibusdam ac uocibus\net figurationibus adque figmentis, quibusdam etiam obseruatis\n\n\n\n\nin caeli conuersione motibus siderum fabricari in terra ab\nhominibus potestates idoneas uariis effectibus exsequendis,\ntotum hoc ad eosdem ipsos daemones pertinet ludificatores\nanimarum sibimet subditarum et uoluptaria sibi ludibria de\nhominum erroribus exhibentes. Aut ergo re uera dubitans et\ninquirens ista Porphyrius ea tamen commemorat, quibus conuincantur\net redarguantur, nec ad eas potestates, quae nobis\nad beatam uitam capessendam fauent, sed ad deceptores\ndaemones pertinere monstrentur; aut, ut meliora de philosopho\nsuspicemur, eo modo uoluit hominem Aegyptium talibus\nerroribus deditum et aliqua magna se scire opinantem non\nsuperba quasi auctoritate doctoris offendere, nec aperte aduersantis\naltercatione turbare, sed quasi quaerentis et discere\ncupientis humilitate ad ea cogitanda conuertere et quam sint\ncontemnenda uel etiam deuitanda monstrare. Denique prope\nad epistulae finem petit se ab eo doceri, quae sit ad beatitudinem\nuia ex Aegyptia sapientia. Ceterum illos, quibus conuersatio\ncum dis ad hoc esset, ut ob inueniendum fugitiuum\nuel praedium conparandum, aut propter nuptias uel mercaturam\nuel quid huius modi mentem diuinam inquietarent,\nfrustra eos uideri dicit coluisse sapientiam; illa etiam ipsa\nnumina, cum quibus conuersarentur, etsi de ceteris rebus uera\npraedicerent, tamen quoniam de beatitudine nihil cautum nec\nsatis idoneum monerent, nec deos illos esse nec benignos\ndaemones, sed aut illorum quod dicitur fallax, aut humanum\nomne commentum.\nCAPUT XII. De miraculis, quae per sanctorum angelorum ministerium Deus uerus operatur. Verum quia tanta et talia geruntur his artibus, ut uniuersum\nmodum humanae facultatis excedant: quid restat, nisi\nut ea, quae mirifice tamquam diuinitus praedici uel fieri\nuidentur nec tamen ad unius Dei cultum referuntur, cui\nsimpliciter inhaerere fatentibus quoque Platonicis et per\nmulta testantibus solum beatificum bonum est, malignorum\ndaemonum ludibria et seductoria inpedimenta, quae uera\npietate cauenda sunt, prudenter intellegantur? Porro autem\nquaecumque miracula siue per angelos siue quocumque\nmodo ita diuinitus fiunt, ut Dei unius, in quo solo beata\nuita est, cultum religionemque commendent, ea uere ab\neis uel per eos, qui nos secundum ueritatem pietatemque\ndiligunt, fieri ipso Deo in illis operante credendum est. Neque\nenim audiendi sunt, qui Deum inuisibilem uisibilia miracula\noperari negant, cum ipse etiam secundum ipsos fecerit mundum,\nquem certe uisibilem negare non possunt. Quidquid\nigitur mirabile fit in hoc mundo, profecto minus est quam\ntotus hic mundus, id est caelum et terra et omnia quae in\neis sunt, quae certe Deus fecit. Sicut autem ipse qui fecit,\nita modus quo fecit occultus est et inconprehensibilis homini.\nQuamuis itaque miracula uisibilium naturarum uidendi adsiduitate\nuiluerint, tamen, cum ea sapienter intuemur, inusitatissimis\nrarissimisque maiora sunt. Nam et omni miraculo.\nquod fit per hominem, maius miraculum est homo. Quapropter\nDeus, qui fecit uisibilia caelum et terram, non dedignatur\nfacere uisibilia miracula in caelo uel terra, quibus ad se inuisibilem\ncolendum excitet animam adhuc uisibilibus deditam;\n\n\n\n\nubi uero et quando faciat, incommutabile consilium penes\nipsum est, in cuius dispositione iam tempora facta sunt quaecumque\nfutura sunt. Nam temporalia mouens temporaliter\nnon mouetur, nec aliter nouit facienda quam facta, nec aliter\ninuocantes exaudit quam inuocaturos uidet. Nam et cum exaudiunt\nangeli eius, ipse in eis exaudit, tamquam in uero nec\nmanu facto templo suo, sicut in hominibus sanctis suis, eiusque\ntemporaliter fiunt iussa aeterna eius lege conspecta.\nCAPUT XIII. De inuisibili Deo, qui se uisibilem saepe praestiterit, non secundum quod est, sed secundum quod poterant ferre cernentes. Nec mouere debet, quod, cum sit inuisibilis, saepe uisibiliter\npatribus apparuisse memoratur. Sicut enim sonus, quo\nauditur sententia in silentio intellegentiae constituta, non est\nboc quod ipsa: ita et species, qua uisus est Deus in natura\ninuisibili constitutus, non erat quod ipse. Verum tamen ipse\nin eadem specie corporali uidebatur, sicut illa sententia ipsa\nin sono uocis auditur; nec illi ignorabant inuisibilem Deum\nin specie corporali, quod ipse non erat, se uidere. Nam et\nloquebatur cum loquente Moyses et ei tamen dicebat: Si\ninueni gratiam ante te, ostende mihi temet ipsum,\nscienter ut uideam te. Cum igitur oporteret Dei legem\nin edictis angelorum terribiliter dari, non uni homini paucisue\nsapientibus, sed uniuersae genti et populo ingenti: coram\neodem populo magna facta sunt in monte, ubi lex per unum\ndabatur, conspiciente multitudine metuenda et tremenda quae\nfiebant. Non enim populus Israel sic Moysi credidit, quem ad\n\n\n\n\n\n\nmodum suo Lycurgo Lacedaemonii, quod a Ioue seu Apolline\nleges, quas condidit, accepisset. Cum enim lex dabatur populo,\nqua coli unus iubebatur Deus, in conspectu ipsius populi,\nquantum sufficere diuina prouidentia iudicabat, mirabilibus\nrerum signis et motibus apparebat ad eandem legem dandam\ncreatori seruire creaturam..\nCAPUT XIIII. De uno Deo colendo non solum propter aeterna, sed etiam propter temporalia beneficia, quia uniuersa in ipsius prouidentiae potestate consistunt. Sicut autem unius hominis, ita humani generis, quod ad\nDei populum pertinet, recta eruditio per quosdam articulos\ntemporum tamquam aetatum profecit accessibus, ut a temporalibus\nad aeterna capienda et a uisibilibus ad inuisibilia\nsurgeretur; ita sane ut etiam illo tempore, quo uisibilia promittebantur\ndiuinitus praemia, unus tamen colendus commendaretur\nDeus, ne mens humana uel pro ipsis terrenis uitae\ntransitoriae beneficiis cuiquam nisi uero animae creatori et\ndomino subderetur. Omnia quippe, quae praestare hominibus\nuel angeli uel homines possunt, in unius esse Omnipotentis\npotestate quisquis diffitetur, insanit. De prouidentia certe\nPlotinus Platonicus disputat eamque a summo Deo, cuius est\nintellegibilis adque ineffabilis pulchritudo, usque ad haec\nterrena et ima pertingere flosculorum adque foliorum pulchritudine\nconprobat; quae omnia quasi abiecta et uelocissime\npereuntia decentissimos formarum suarum numeros habere non\nposse confirmat, nisi inde formentur, ubi forma intellegibilis\n\n\n\n\n\n\net incommutabilis simul habens omnia perseuerat. Hoc Dominus\nIesus ibi ostendit, ubi ait: Considerate lilia agri,\nnon laborant neque nent. Dico autem uobis, quia\nnec Salomon in tota gloria sua sic amictus est,\nsicut unum ex eis. Quod si faenum agri, quod hodie\nest et cras in clibanum mittitur, Deus sic uestit:\nquanto magis uos, modicae fidei? Optime igitur anima\nhumana adhuc terrenis desideriis infirma ea ipsa, quae temporaliter\nexoptat bona infima adque terrena uitae huic transitoriae\nnecessaria et prae illius uitae sempiternis beneficiis\ncontemnenda, non tamen nisi ab uno Deo expectare consuescit,\nut ab illius cultu etiam in istorum desiderio non recedat, ad\nquem contemtu eorum et ab eis auersione perueniat.\nCAPUT XV. De ministerio sanctorum angelorum, quo prouidentiae Dei seruiunt. Sic itaque diuinae prouidentiae placuit ordinare temporum\ncursum, ut, quem ad modum dixi et in actibus apostolorum\nlegitur, lex in edictis angelorum daretur de unius ueri Dei.\ncultu, in quibus et persona ipsius Dei, non quidem per suam\nsubstantiam, quae semper corruptibilibus oculis inuisibilis\npermanet, sed certis indiciis per subiectam creatori creaturam\nuisibiliter appareret et syllabatim per transitorias temporum\nmorulas humanae linguae uocibus loqueretur, qui in sua\nnatura non corporaliter, sed spiritaliter, non sensibiliter, sed\nintellegibiliter, non temporaliter, sed, ut ita dicam,\n\n\n\n\n\n\naeternaliter nec incipit loqui nec desinit; quod aput illum sincerius\naudiunt, non corporis aure sed mentis, ministri eius et nuntii,\nqui eius ueritate incommutabili perfruuntur inmortaliter beati:\net quod faciendum modis ineffabilibus audiunt et usque in\nista uisibilia adque sensibilia perducendum, incunctanter adque\nindifficulter efficiunt. Haec autem lex distributione temporum\ndata est, quae prius haberet, ut dictum est, promissa terrena.\nquibus tamen significarentur aeterna, quae uisibilibus sacramentis\ncelebrarent multi, intellegerent pauci. Unius tamen\nDei cultus apertissima illic et uocum et rerum omnium contestatione\npraecipitur, non unius de turba, sed qui fecit caelum\net terram et omnem animam et omnem spiritum, qui non est\nquod ipse. Ille enim fecit, haec facta sunt, adque ut sint et\nbene se habeant, eius indigent, a quo facta sunt.\nCAPUT XVI. An de promerenda beata uita his angelis sit credendum dum, qui se coli exigunt honore diuino; an uero illis, qui non sibi, sed uni Deo sancta praecipiunt religione sel\\'uiri. Quibus igitur angelis de beata et sempiterna uita credendum\nesse censemus? Utrum eis, qui se religionis ritibus coli\nuolunt sibi sacra et sacrificia flagitantes a mortalibus exhiberi,\nan eis, qui hunc omnem cultum uni Deo creatori omnium\ndeberi dicunt eique reddendum uera pietate praecipiunt.\ncuius et ipsi contemplatione beati sunt\\' et nos futuros esse\npromittunt? Illa namque uisio Dei tantae pulchritudinis uisio\nest et tanto amore dignissima, ut sine hac quibuslibet aliis\nbonis praeditum adque abundantem non dubitet Plotinus\n\n\n\n\ninfelicissimum dicere. Cum ergo ad hunc unum quidam angeli.\nquidam uero ad se ipsos latria colendos signis mirabilibus\nexcitent, et hoc ita, ut illi istos coli prohibeant, isti autem\nillum prohibere non audeant: quibus potius sit credendum,\nrespondeant Platonici, respondeant quicumque philosophi,\nrespondeant theurgi uel potius periurgi; hoc enim sunt omnes\nillae artes uocabulo digniores; postremo respondeant homines,\nsi ullus naturae suae sensus, quod rationales creati sunt, ex\naliqua parte uiuit in eis; respondeant, inquam, eisne sacrificandum\nsit dis uel angelis, qui sibi sacrificari iubent, an illi\nuni, cui iubent hi qui et sibi et istis prohibent? Si nec isti\nnec illi ulla miracula facerent, sed tantum praeciperent, alii\nquidem ut sibi sacrificaretur, alii uero id uetarent, sed uni\ntantum iuberent Deo: satis deberet pietas ipsa discernere, quid\nhorum de fastu superbiae, quid de uera religione descenderet.\nPlus etiam dicam: si tantum hi mirabilibus factis humanas\nanimas permouerent, qui sacrificia sibi expetunt, illi autem,\nqui hoc prohibent et uni tantum Deo sacrificari iubent, nequaquam\nista uisibilia miracula facere dignarentur: profecto non\nsensu corporis, sed ratione mentis praeponenda eorum esset\nauctoritas. Cum uero Deus id egerit ad commendanda eloquia\nueritatis suae, ut per istos inmortales nuntios non sui fastum,\nsed maiestatem illius praedicantes faceret maiora, certiora,\nclariora miracula, ne infirmis piis illi, qui sacrificia sibi expetunt,\nfalsam religionem facilius persuaderent, eo quod sensibus\neorum quaedam stupenda monstrarent: quem tandem ita\n\n\n\n\n\n\ndesipere libeat, ut non uera eligat quae sectetur, ubi et\nampliora inuenit quae miretur?\n\nIlla quippe miracula deorum gentilium, quae commendat\nhistoria (non ea dico, quae interuallis temporum occultis\nipsius mundi causis, uerum tamen sub diuina prouidentia\nconstitutis et ordinatis monstrosa contingunt; quales sunt\ninusitati partus animalium et caelo terraque rerum insolita\nfacies, siue tantum terrens siue etiam nocens, quae procurari\nadque mitigari daemonicis ritibus fallacissima eorum astutia\nperhibentur; sed ea dico, quae ui ac potestate eorum fieri\nsatis euidenter apparet, ut est quod effigies deorum Penatium,\nquas de Troia Aeneas fugiens aduexit, de loco in locum\nmigrasse referuntur; quod cotem Tarquinius nouacula secuit:\nquod Epidaurius serpens Aesculapio nauiganti Romam comes\nadhaesit; quod nauem, qua simulacrum matris Phrygiae uehebatur,\ntantis hominum boumque conatibus inmobilem redditam\nuna muliercula zona adligatam ad suae pudicitiae testimonium\nmouit et traxit; quod uirgo Vestalis, de cuius corruptione\nquaestio uertebatur, aqua inpleto cribro de Tiberi neque perfluente\nabstulit controuersiam) â€” haec ergo adque huius modi\nnequaquam illis, quae in populo Dei facta legimus, uirtute\nac magnitudine conferenda sunt; quanto minus ea, quae illorum\nquoque populorum, qui tales deos coluerunt, legibus iudicata\nsunt prohibenda adque plectenda, magica scilicet uel theurgica!\nquorum pleraque specie tenus mortalium sensus imaginaria\nludificatione decipiunt, quale est lunam deponere, (donee subpositas,\nut ait Lucanus, propior despumet in herbas;\\'\n\n\n\n\n\n\nquaedam uero etsi nonnullis piorum factis uideantur opere coaequari,\nfinis ipse, quo discernuntur, incomparabiliter haec nostra\nostendit excellere. Illis enim multi tanto minus sacrificiis\ncolendi sunt, quanto magis haec expetunt; his uero unus\ncommendatur Deus, qui se nullis talibus indigere et scripturarum\nsuarum testificatione et eorundem postea sacrificiorum\nremotione demonstrat. Si ergo angeli sibi expetunt sacrificium,\npraeponendi eis sunt, qui non sibi, sed Deo creatori omnium,\ncui seruiunt. Hinc enim ostendunt quam sincero amore nos\ndiligant, quando per sacrificium non sibi, sed ei nos subdere\nuolunt, cuius et ipsi contemplatione beati sunt, et ad eum\nnos peruenire, a quo ipsi non recesserunt. Si autem angeli,\nqui non uni sed plurimis sacrificia fieri uolunt, non sibi, sed\neis dis uolunt, quorum deorum angeli sunt: etiam sic eis\npraeponendi sunt illi, qui unius Dei deorum angeli sunt, cui\nsacrificari sic iubent, ut alicui alteri uetent, cum eorum nullus\nhuic uetet, cui uni isti sacrificari iubent. Porro si, quod magis\nindicat eorum superba fallacia, nec boni nec bonorum deorum\nangeli sunt. sed daemones mali, qui non unum solum ac\nsummum Deum, sed se ipsos sacrificiis coli uolunt: quod\nmaius quam unius Dei contra eos eligendum est praesidium,\ncui seruiunt angeli boni, qui non sibi, sed illi iubent\nut sacrificio seruiamus, cuius nos ipsi esse sacrificium debemus?\nCAPUT XVII. De arca testamenti miraculisque signorum, quae ad commendandam legis ac promissionis auctoritatem diuinitus facta sunt. Proinde lex Dei, quae in edictis data est angelorum, in qua\nunus Deus deorum religione sacrorum iussus est coli, alii\nuero quilibet prohibiti, in arca erat posita, quae arca testimonii\nnuncupata est. Quo nomine satis significatur non Deum,\nqui per illa omnia colebatur, circumcludi solere uel contineri\nloco, cum responsa eius et quaedam humanis sensibus darentur\nsigna ex illius arcae loco, sed uoluntatis eius hinc testimonia\nperhiberi; quod etiam ipsa lex erat in tabulis conscripta lapideis\net in arca, ut dixi, posita, quam tempore peregrinationis\nin eremo cum tabernaculo, quod similiter appellatum est tabernaculum\ntestimonii, cum debita sacerdotes ueneratione portabant;\nsignumque erat, quod per diem nubes apparebat, quae\nsicut ignis nocte fulgebat; quae nubes cum moueretur, castra\nmouebantur, et ubi staret, castra ponebantur. Reddita sunt\nautem illi legi magni miraculi testimonia praeter ista, quae\ndixi, et praeter uoces, quae ex illius arcae loco edebantur.\nNam cum terram promissionis intrantibus eadem arca transiret.\nIordanes fluuius ex parte superiore subsistens et ex inferiore\ndecurrens et ipsi et populo siccum praebuit transeundi locum.\nDeinde ciuitatis, quae prima hostilis occurrit more gentium\ndeos plurimos colens, septiens eadem arca circumacta muri\nrepente ceciderunt, nulla manu oppugnati, nullo ariete percussi.\nPost haec etiam cum iam in terra promissionis essent et\neadem arca propter eorum peccata fuisset ab hostibus capta.\n\n\n\n\n\n\nhi, qui ceperant, in templo eam dei sui, quem prae ceteris\ncolebant, honorifice conlocarunt abeuntesque clauserunt, apertoque\npostridie simulacrum, cui supplicabant, inuenerunt conlapsum\ndeformiterque confractum. Deinde ipsi prodigiis\nacti deformiusque puniti arcam diuini testimonii populo,\nunde ceperant, reddiderunt. Ipsa autem redditio qualis fuit!\nInposuerunt eam plaustro eique iuuencas, a quibus uitulos\nsugentes abstraxerant, subiunxerunt et eas quo uellent ire\nsiuerunt, etiam inde uim diuinam explorare cupientes. At illae\nsine duce homine adque rectore ad Hebraeos uiam pertinaciter\ngradientes nec reuocatae mugitibus esurientium filiorum\nmagnum sacramentum suis cultoribus reportarunt. Haec adque\nhuius modi Deo parua sunt, sed magna terrendis salubriter\nerudiendisque mortalibus. Si enim philosophi praecipueque\nPlatonici rectius ceteris sapuisse laudantur, sicut paulo ante\ncommemoraui, quod diuinam prouidentiam haec quoque rerum\ninfima adque terrena administrare docuerunt numerosarum\ntestimonio pulchritudinum, quae non solum in corporibus animalium,\nuenim in herbis etiam faenoque gignuntur: quanto\neuidentius haec adtestantur diuinitati, quae ad horam praedicationis\neius fiunt, ubi ea religio commendatur, quae omnibus\ncaelestibus, terrestribus, infernis sacrificari uetat, uni\nDeo tantum iubens, qui solus diligens et dilectus beatos facit\neorumque sacrificiorum. tempora imperata pr aefiniens eaque\nper meliorem sacerdotem in melius mutanda praedicens non\nista se adpetere, sed per haec alia potiora significare testatur,\nnon ut ipse his honoribus sublimetur, sed ut nos ad eum\ncolendum eique cohaerendum igne amoris eius accensi, quod\nnobis, non illi, bonum est, excitemur.\nCAPUT XVIII. Contra eos, qui de miraculis, quibus Dei populus eruditus est, negant ecclesiasticis libris esse credendum dum. An dicet aliquis ista falsa esse miracula nec fuisse facta,\nsed mendaciter scripta? Quisquis hoc dicit, si de his rebus\nnegat omnino ullis litteris esse credendum, potest etiam dicere\nnec deos ullos curare mortalia. Non enim se aliter colendos\nesse persuaserunt nisi mirabilium operum effectibus, quorum\net historia gentium testis est, quarum di se ostentare mirabiles\npotius quam utiles ostendere potuerunt. Unde hoc opere\nnostro, cuius hunc iam decimum librum habemus in manibus,\nnon eos suscepimus refellendos, qui uel ullam esse uim diuinam\nnegant uel humana non curare contendunt, sed eos, qui\nnostro Deo conditori sanctae et gloriosissimae ciuitatis deos\nsuos praeferunt, nescientes eum ipsum esse etiam mundi\nhuius uisibilis et mutabilis inuisibilem et incommutabilem\nconditorem et uitae beatae non de his, quae condidit, sed de\nse ipso uerissimum largitorem. Eius enim propheta ueracissimus\nait: Mihi autem adhaerere Deo bonum est. De\nfine boni namque inter philosophos quaeritur, ad quod adipiscendum\nomnia officia referenda sunt. Nec dixit iste: Mihi\nautem diuitiis abundare bonum est, aut insigniri purpura et\nsceptro uel diademate excellere, aut, quod nonnulli etiam\nphilosophorum dicere non erubuerunt: Mihi uoluptas corporis\nbonum est; aut quod melius uelut meliores dicere uisi sunt:\nMihi uirtus animi mei bonum est; sed: Mihi, inquit,\n\n\n\n\n\n\nadhaerere Deo bonum est. Hoc eum docuerat, cui uni tantummodo\nsacrificandum sancti quoque angeli eius miraculorum\netiam contestatione monuerunt. Unde et ipse sacrificium eius\nfactus erat, cuius igne intellegibili correptus ardebat, et in\neius ineffabilem incorporeumque conplexum sancto desiderio\nferebatur. Porro autem si multorum deorum cultores (qualescumque\ndeos suos esse arbitrentur) ab eis facta esse miracula\nuel ciuilium rerum historiae uel libris magicis siue, quod\nhonestius putant, theurgicis credunt: quid causae est, quur\nillis litteris nolint credere ista facta esse, quibus tanto maior\ndebetur fides, quanto super omnes est magnus, cui uni soli\nsacrificandum esse praecipiunt?\nCAPUT XVIIII. Quae ratio sit uisibilis sacrificii, quod uni uero et inuisibili Deo offerri docet uera religio. Qui autem putant haec uisibilia sacrificia dis aliis congruere,\nilli uero tamquam inuisibili inuisibilia et maiori\nmaiora meliorique meliora, qualia sunt purae mentis et bonae\nuoluntatis officia: profecto nesciunt haec ita signa esse illorum,\nsicut uerba sonantia signa sunt rerum. Quocirca sicut orantes\nadque laudantes ad eum dirigimus significantes uoces, cui res\nipsas in corde quas significamus offerimus: ita sacrificantes\nnon alteri uisibile sacrificium offerendum esse nouerimus quam\nilli, cuius in cordibus nostris inuisibile sacrificium nos ipsi\nesse debemus. Tunc nobis fauent nobisque congaudent adque\nad hoc ipsum nos pro suis uiribus adiuuant angeli quique\nuirtutesque superiores et ipsa bonitate ac pietate potentiores.\nSi autem illis haec exhibere uoluerimus, non libenter\n\n\n\n\naccipiunt, et cum ad homines ita mittuntur, ut eorum praesentia\nsentiatur, apertissime uetant. Sunt exempla in litteris sanctis.\nPutauerunt quidam deferendum angelis honorem uel adorando\nuel sacrificando, qui debetur Deo, et eorum sunt admonitione\nprohibiti iussique hoc ei deferre, cui uni fas esse nouerunt.\nImitati sunt angelos sanctos etiam sancti homines Dei. Nam\nPaulus et Barnabas in Lycaonia facto quodam miraculo sanitatis\nputati sunt di, eisque Lycaonii uictimas immolare\nuoluerunt; quod a se humili pietate remouentes eis in quem\ncrederent adnuntiauerunt Deum. Nec ob aliud fallaces illi\nsuperbe sibi hoc exigunt, nisi quia uero Deo deberi sciunt.\nNon enim re uera, ut ait Porphyrius et nonnulli putant, cadauerinis\nnidoribus, sed diuinis honoribus gaudent. Copiam uero\nnidorum magnam habent undique, et si amplius uellent, ipsi\nsibi poterant exhibere. Qui ergo diuinitatem sibi adrogant\nspiritus, non cuiuslibet corporis fumo, sed supplicantis animo\ndelectantur, cui decepto subiectoque dominentur, intercludentes\niter ad Deum uerum, ne sit homo illius sacrificium, dum\nsacrificatur cuipiam praeter illum.\nCAPUT XX. De summo ueroque sacrificio, quod ipse Dei et hominum mediator effectus est. Unde uerus ille mediator, in quantum formam serui accipiens\nmediator effectus est Dei et hominum, homo Christus\nIesus, cum in forma Dei sacrificium cum Patre sumat, cum\n\n\n\n\n\n\nquo et unus Deus est, tamen in forma serui sacrificium maluit\nesse quam sumere, ne uel hac occasione quisquam existimaret\ncuilibet sacrificandum esse creaturae. Per hoc et sacerdos est,\nipse offerens, ipse et oblatio. Cuius rei sacramentum cottidianum\nesse uoluit ecclesiae sacrificium, quae cum ipsius\ncapitis corpus sit, se ipsam per ipsum discit offerre. Huius\nueri sacrificii multiplicia uariaque signa erant sacrificia prisca\nsanctorum, cum hoc unum per multa figuraretur, tamquam\nuerbis multis res una diceretur, ut sine fastidio multum commendaretur.\nHuic summo ueroque sacrificio cuncta sacrificia\nfalsa cesserunt.\nCAPUT XXI. De modo potestatis daemonibus datae ad glorificandos sanctos per tolerantiam passionum, qui aerios spiritus non placando ipsos, sed in Deo permanendo uicerunt. Moderatis autem praefinitisque temporibus etiam potestas\npermissa daemonibus, ut hominibus quos possident excitatis\ninimicitias aduersus Dei ciuitatem tyrannice exerceant sibique\nsacrificia non solum ab offerentibus sumant et a uolentibus\nexpetant, uerum etiam ab inuitis persequendo uiolenter extorqueant,\nnon solum perniciosa non est, sed etiam utilis inuenitur\necclesiae, ut martyrum numerus inpleatur; quos ciuitas\nDei tanto clariores et honoratiores ciues habet, quanto fortius\naduersus inpietatis peccatum et usque ad sanguinem certant.\nHos multo elegantius, si ecclesiastica loquendi consuetudo\n\n\n\n\n\n\n\n\n\n\npateretur, nostros heroas uocaremus. Hoc enim nomen a\nIunone dicitur tractum, quod Graece Iuno Î—Ì”ÌÏÎ± appellatur, et\nideo nescio quis filius eius secundum Graecorum fabulas Heros\nfuerit nuncupatus, hoc uidelicet ueluti mysticum significante\nfabula, quod aer Iunoni deputetur, ubi uolunt cum daemonibus\nheroas habitare, quo nomine appellant alicuius meriti\nanimas defunctorum. Sed a contrario martyres nostri heroes\nnuncuparentur, si, ut dixi, usus ecclesiastici sermonis admitteret,\nnon quo eis esset cum daemonibus in aere societas,\nsed quod eosdem daemones, id est aerias uincerent potestates\net in eis ipsam, quidquid putatur significare, Iunonem, quae\nnon usquequaque inconuenienter a poetis inducitur inimica\nuirtutibus et caelum petentibus uiris fortibus inuida. Sed .\nrursus ei succumbit infeliciter ceditque Vergilius, ut, cum\naput eum illa dicat:\n\nVincor ab Aenea,\n\nipsum Aenean admoneat Helenus quasi consilio religioso et\ndicat:\n\nIunoni cane nota libens, dominamque potentem Supplicibus supera donis.\n\nEx qua opinione Porphyrius, quamuis non ex sua sententia,\nsed ex aliorum, dicit bonum deum uel genium non uenire in\nhominem, nisi malus fuerit ante placatus; tamquam fortiora\nsint aput eos numina mala quam bona, quando quidem mala\ninpediunt adiutoria bonorum, nisi eis placata dent locum, malisque\nnolentibus bona prodesse non possunt; nocere autem\nmala possunt, non sibi ualentibus resistere bonis. Non est\n\n\n\n\n\n\nista uerae ueraciterque sanctae religionis uia; non sic Iunonem,\nhoc est aerias potestates piorum uirtutibus inuidentes, nostri\nmartyres uincunt. Non omnino, si dici usitate posset, heroes\nnostri supplicibus donis, sed uirtutibus diuinis Heran superant.\nCommodius quippe Scipio Africanus est cognominatus, quod\nuirtute Africam uicerit, quam si hostes donis placasset, ut\nparcerent.\nCAPUT XXII. Unde sit sanctis aduersum daemones potestas et unde cordis uera purgatio. Vera pietate homines Dei aeriam potestatem inimicam contrariamque\npietati exorcizando eiciunt, non placando, omnesque\ntentationes aduersitatis eius uincunt orando non\nipsam, sed Deum suum aduersus ipsam. Non enim aliquem\nuincit aut subiugat nisi societate peccati. In eius ergo nomine\nuincitur, qui hominem adsumsit egitque sine peccato, ut in\nipso sacerdote ac sacrificio fieret remissio peccatorum, id est\nper mediatorem Dei et hominum, hominem Christum Iesum,\nper quem facta peccatorum purgatione reconciliamur Deo. Non\nenim nisi peccatis homines separantur a Deo, quorum in hac\nuita non fit nostra uirtute, sed diuina miseratione purgatio,\nper indulgentiam illius, non per nostram potentiam; quia et\nipsa quantulacumque uirtus, quae dicitur nostra, illius est\nnobis bonitate concessa. Multum autem nobis in hac carne\ntribueremus, nisi usque ad eius depositionem sub uenia uiueremus.\nPropterea ergo nobis per Mediatorem praestita est\ngratia, ut polluti carne peccati carnis peccati similitudine\nmundaremur. Hac Dei gratia, qua in nos ostendit magnam\n\n\n\n\n\n\nmisericordiam suam, et in hac uita per fidem regimur, et post\nhanc uitam per ipsam speciem incommutabilis ueritatis ad\nperfectionem plenissimam perducemur.\nCAPUT XXIII. De principiis, in quibus Platonici purgationem animae esse profitentur. Dicit etiam Porphyrius diuinis oraculis fuisse responsum\nnos non purgari lunae teletis adque solis, ut hinc ostenderetur\nnullorum deorum teletis hominem posse purgari. Cuius enim\nteletae purgant, si lunae solisque non purgant, quos inter\ncaelestes deos praecipuos habent? Denique eodem dicit oraculo\nexpressum principia posse purgare, ne forte, cum dictum\nesset non purgare teletas solis et lunae, alicuius alterius dei\nde turba ualere ad purgandum teletae crederentur. Quae\nautem dicat esse principia tamquam Platonicus, nouimus.\nDicit enim Deum Patrem et Deum Filium, quem Graece\nappellat paternum intellectum uel paternam mentem; de\nSpiritu autem sancto aut nihil aut non aperte aliquid dicit;\nquamuis quem alium dicat horum medium, non intellego. Si\nenim tertiam, sicut Plotinus, ubi de tribus principalibus substantiis\ndisputat, animae naturam etiam iste uellet intellegi,\nnon utique diceret horum medium, id est Patris et Filii medium.\nPostponit quippe Plotinus animae naturam paterno\nintellectui; iste autem cum dicit medium, non postponit, sed\ninterponit. Et nimirum hoc dixit, ut potuit siue ut uoluit,\nquod nos sanctum Spiritum, nec Patris tantum nec Filii tantum,\nsed utriusque Spiritum dicimus. Liberis enim uerbis\nloquuntur philosophi, nec in rebus ad intellegendum difficillimis\noffensionem religiosarum aurium pertimescunt. Nobis\n\n\n\n\n\n\nautem ad certam regulam loqui fas est, ne uerborum licentia\netiam de rebus, quae his significantur, inpiam gignat opinionem.\nCAPUT XXIIII. De uno ueroque principio, quod solum naturam humanam purgat adque renouat. Nos itaque ita non dicimus duo uel tria principia, cum de\nDeo loquimur, sicut nec duos deos uel tres nobis licitum est\ndicere quamuis de unoquoque loquentes, uel de Patre uel de\nFilio uel de Spiritu sancto, etiam singulum quemque Deum\nesse fateamur, nec dicamus tamen quod haeretici Sabelliani,\neundem esse Patrem, qui est et Filius, et eundem Spiritum\nsanctum, qui est et Pater et Filius, sed Patrem esse Filii Patrem,\net Filium Patris Filium, et Patris et Filii Spiritum sanctum\nnec Patrem esse nec Filium. Verum itaque dictum est non\npurgari hominem nisi principio, quamuis pluraliter aput eos\nsint dicta principia.\n\n[XXIHI.] Sed subditus Porphyrius inuidis potestatibus, de\nquibus et erubescebat, et eas libere redarguere formidabat,\nnoluit intellegere Dominum Christum esse principium, cuius\nincarnatione purgamur. Eum quippe in ipsa carne contemsit.\nquam propter sacrificium nostrae purgationis adsumsit, magnum\nscilicet sacramentum ea superbia non intellegens, quam\nsua ille humilitate deiecit uerus benignusque Mediator, in ea\nse ostendens mortalitate mortalibus, quam maligni fallacesque\nmediatores non habendo se superbius extulerunt miserisque\nhominibus adiutorium deceptorium uelut inmortales mortalibus\npromiserunt. Bonus itaque uerusque Mediator ostendit\n\n\n\n\npeccatum esse malum, non carnis substantiam uel naturam, quae\ncum anima hominis et suscipi sine peccato potuit et haberi,\net morte deponi et in melius resurrectione mutari; nec ipsam\nmortem, quamuis esset poena peccati, quam tamen pro nobis\nsine peccato ipse persoluit, peccando esse uitandam, sed potius,\nsi facultas datur, pro iustitia perferendam. Ideo enim soluere\npotuit moriendo peccata, quia et mortuus est, et non pro\npeccato. Hunc ille Platonicus non cognouit esse principium;\nnam cognosceret purgatorium. Neque enim caro principium\nest aut anima humana, sed Verbum per quod facta sunt\nomnia. Non ergo caro per se ipsam mundat, sed per Verbum\na quo suscepta est, cum Verbum caro factum est et\nhabitauit in nobis. Nam de carne sua manducanda mystice\nloquens, cum hi qui non intellexerunt offensi recederent dicentes:\nDurus est hic sermo, quis eum potest audire?\nrespondit manentibus ceteris: Spiritus est qui uiuificat,\ncaro autem non prodest quidquam. Principium ergo suscepta\nanima et carne et animam credentium mundat et carnem.\nIdeo quaerentibus Iudaeis quis esset respondit se esse principium.\nQuod utique carnales, infirmi, peccatis obnoxii et\nignorantiae tenebris obuoluti nequaquam percipere possemus,\nnisi ab eo mundaremur adque sanaremur per hoc quod\neramus et non eramus. Eramus enim homines, sed iusti non\neramus; in illius autem incarnatione natura humana erat, sed\niusta, non peccatrix erat. Haec est mediatio, qua manus lapsis\niacentibusque porrecta est; hoc est semen dispositum per\nangelos, in quorum edictis et lex dabatur, qua et unus Deus\ncoli iubebatur et hic Mediator uenturus promittebatur.\nCAPUT XXV. Omnes sanctos et sub legis tempore et sub prioribus saeculis in sacramento et fide Christi iustificatos fuisse. Huius sacramenti fide etiam iusti antiqui mundari pie\nuiuendo potuerunt, non solum antequam lex populo Hebraeo\ndaretur (neque enim eis praedicator Deus uel angeli defuerunt),\nsed ipsius quoque legis temporibus, quamuis in figuris rerum\nspiritalium habere uideretur promissa carnalia, propter quod\nuetus dicitur testamentum. Nam et prophetae tunc erant, per\nquos, sicut per angelos, eadem promissio praedicata est, et\nex illorum numero erat. cuius tam magnam diuinamque sententiam\nde boni humani fine paulo ante commemoraui: Mihi\nautem adhaerere Deo bonum est. In quo plane psalmo\nduorum testamentorum, quae dicuntur uetus et nouum, satis\nest declarata distinctio. Propter carnales enim terrenasque promissiones,\ncum eas inpiis abundare perspiceret, dicit pedes\nsuos paene fuisse commotos et effusos in lapsum propemodum\ngressus suos, tamquam frustra Deo ipse seruisset, cum ea\nfelicitate, quam de illo expectabat, contemtores eius florere\nperspiceret; seque in rei huius inquisitione laborasse, uolentem\nquur ita esset adprehendere, donec intraret in sanctuarium\nDei et intellegeret in nouissima eorum, qui felices uidebantur\nerranti. Tunc eos intellexit in eo, quod se extulerunt, sicut\ndicit, fuisse deiectos et defecisse ac perisse propter iniquitates\nsuas; totumque illud culmen temporalis felicitatis ita eis\nfactum tamquam somnium euigilantis, qui se repente inuenit\nsuis quae somniabat fallacibus gaudiis destitutum. Et quoniam\nin hac terra uel in ciuitate terrena magni sibi uidebantur:\n\n\n\n\n\n\nDomine, inquit, imaginem illorum in ciuitate tua ad\nnihilum rediges. Quod huic tamen utile fuerit etiam ipsa\nterrena non nisi ab uno uero Deo quaerere, in cuius potestate\nsunt omnia, satis ostendit ubi ait: Velut pecus factus sum\naput te, et ego semper tecum. Velut pecus dixit utique\n\\'non intellegens.\\' \\'Ea quippe a te desiderare debui, quae mihi\ncum inpiis non possunt esse communia, quibus eos cum abundare\ncernerem, putaui me incassum tibi seruisse, quando et\nilli haec haberent, qui tibi seruire noluissent. Tamen ego\nsemper tecum, qui etiam in talium rerum desiderio deos\nalios non quaesiui.1 Ac per hoc sequitur: Tenuisti manum\ndexterae meae, et in uoluntate tua deduxisti me, et\ncum gloria adsumsisti me; tamquam ad sinistram cuncta\nilla pertineant, quae abundare aput inpios cum uidisset paene\nconlapsus est. Quid enim mihi est, inquit, in caelo, et a\nte quid uolui super terram? Reprehendit se ipsum iusteque\nsibi displicuit, quia, cum tam magnum bonum haberet\nin caelo (quod post intellexit), rem transitoriam, fragilem et\nquodam modo luteam felicitatem a suo Deo quaesiuit in terra.\nDefecit, inquit, cor meum et caro mea, Deus cordis mei,\ndefectu utique bono ab inferioribus ad superna; unde in alio\npsalmo dicitur: Desiderat et deficit anima mea in atria\nDomini; item in alio: Defecit in salutare tuum anima\nmea. Tamen cum de utroque dixisset, id est de corde et\ncarne deficiente, non subiecit: Deus cordis et carnis meae,\nsed Deus cordis mei. Per cor quippe caro mundatur. Unde\ndicit Dominus: Mundate, quae intus sunt, et quae foris\n\n\n\n\n\n\nsunt munda erunt. Partem deinde suam dicit ipsum Deum,\nnon aliquid ab eo, sed ipsum. Deus, inquit, cordis mei, et\npars mea Deus in saecula; quod inter multa, quae ab\nhominibus eliguntur, ipse illi placuerit eligendus. Quia ecce,\ninquit, qui longe se faciunt a te, peribunt; perdidisti\nomnem, qui fornicatur abs te, hoc est, qui multorum\ndeorum uult esse prostibulum. Unde sequitur illud, propter\nquod et cetera de eodem psalmo dicenda uisa sunt: Mihi\nautem adhaerere Deo bonum est, non longe ire, non per\nplurima fornicari. Adhaerere autem Deo tunc perfectum erit,\ncum totum, quod liberandum est, fuerit liberatum. Nunc uero\nfit illud, quod sequitur: Ponere in Deo spem meam. Spes\nenim quae uidetur, non est spes; quod enim uidet\nquis, quid sperat? ait apostolus. Si autem quod non\nuidemus speramus, per patientiam expectamus, In hac\nautem spe nunc constituti agamus quod sequitur, et simus\nnos quoque pro modulo nostro angeli Dei, id est nuntii eius,\nadnuntiantes eius uoluntatem et gloriam gratiamque laudantes.\nUnde cum dixisset: Ponere in Deo spem meam, ut adnuntiem,\ninquit, omnes laudes tuas in portis filiae\nSion. Haec est gloriosissima ciuitas Dei: haec unum Deum\nnouit et colit; hanc angeli sancti adnuntiauerunt, qui nos ad\neius societatem inuitauerunt ciuesque suos in illa esse uoluerunt;\nquibus non placet ut eos colamus tamquam nostros\ndeos, sed cum eis et illorum et nostrum Deum; nec eis\nsacrificemus, sed cum ipsis sacrificium simus Deo. Nullo\nitaque dubitante, qui haec deposita maligna obstinatione\nconsiderat, omnes inmortales beati, qui nobis non inuident\n(neque enim si inuiderent, essent beati), sed potius nos\n\n\n\n\n\n\ndiligunt, ut et nos cum ipsis beati simus, plus nobis fauent,\nplus adiuuant, quando unum Deum cum illis colimus. Patrem\net Filium et Spiritum sanctum, quam si eos ipsos per sacri-\nficia coleremus.\nCAPUT XXVI. De inconstantia Porphyrii inter confessionem ueri Dei et cultum daemonum fluctuantis. Nescio quo modo (quantum milii uidetur) amicis suis\ntheurgis erubescebat Porphyrius. Nam ista utcumque sapiebat,\nsed contra multorum deorum cultum non libere defendebat.\nEt angelos quippe alios esse dixit. qui deorsum descendentes\nhominibus theurgicis diuina pronuntient; alios autem, qui in\nterris ea, quae Patris sunt, et altitudinem eius profunditatemque\ndeclarent. Nam igitur hos angelos, quorum ministerium\nest declarare uoluntatem Patris, credendum est uelle nos\nsubdi nisi ei, cuius nobis adnuntiant uoluntatem? Unde optime\nadmonet etiam ipse Platonicus imitandos eos potius quam\ninuocandos. Non itaque debemus metuere, ne inmortales et\nbeatos uni Deo subditos non eis sacrificando offendamus. Quod\nenim non nisi uni uero Deo deberi sciunt, cui et ipsi adhaerendo\nbeati sunt, procul dubio neque per ullam significantem figuram,\nneque per ipsam rem, quae sacramentis significatur, sibi exhiberi\nuolunt. Daemonum est haec adrogantia superborum adque\nmiserorum, a quibus longe diuersa est pietas subditorum Deo\nnec aliunde quam illi cohaerendo beatorum. Ad quod bonum\npercipiendum etiam nobis sincera benignitate oportet ut faueant,\nneque sibi adrogent quo eis subiciamur, sed eum adnuntient\nsub quo eis in pace sociemur. Quid adhuc trepidas, o philosophe,\naduersus potestates et ueris uirtutibus et ueri Dei\n\n\n\n\nmuneribus inuidas habere liberam uocem? Iam distinxisti\nangelos, qui Patris adnuntiant uoluntatem, ab eis angelis,\nqui ad theurgos homines nescio qua deducti arte descendunt.\nQuid adhuc eos honoras, ut dicas pronuntiare diuina? Quae\ntandem diuina pronuntiant, qui non uoluntatem Patris adnuntiant?\nNempe illi sunt, quos sacris precibus inuidus adligauit,\nne praestarent animae purgationem, nec a bono, ut dicis, purgare\ncupiente ab illis uinculis solui et suae potestati reddi\npotuerunt. Adhuc dubitas haec maligna esse daemonia, uel\nte fingis fortasse nescire, dum non uis theurgos offendere, a\nquibus curiositate deceptus ista perniciosa et insana pro magno\nbeneficio didicisti? Audes istam inuidam non potentiam, sed\npestilentiam, et non dicam dominam, sed, quod tu fateris,\nancillam potius inuidorum isto aere transcenso leuare in caelum\net inter deos uestros etiam sidereos conlocare, uel ipsa quoque\nsidera his obprobriis infamare?\nCAPUT XXVII. De inpietate Porphyrii, qua etiam Apulei transcendit errorem. Quanto humanius et tolerabilius consectaneus tuus Platonicus\nApuleius errauit, qui tantummodo daemones a luna et\ninfra ordinatos agitari morbis passionum mentisque turbelis\nhonorans eos quidem, sed uolens nolensque confessus est:\ndeos tamen caeli superiores ad aetheria spatia pertinentes,\nsiue uisibiles, quos conspicuos lucere cernebat, solem ac\nlunam et cetera ibidem lumina, siue inuisibiles, quos putabat,\nab omni labe istarum perturbationum quanta potuit\n\n\n\n\n\n\ndisputatione secreuit! Tu autem hoc didicisti non a Platone, sed a\nChaldaeis magistris tuis, ut in aetherias uel empyreas mundi\nsublimitates et firmamenta caelestia extolleres uitia humana,\nut possent di uestri theurgis pronuntiare diuina; quibus diuinis\nte tamen per intellectualem uitam facis altiorem, ut tibi\nuidelicet tamquam philosopho theurgicae artis purgationes nequaquam\nnecessariae uideantur; sed aliis eas tamen inportas, ut\nhanc ueluti mercedem reddas magistris tuis, quod eos, qui\nphilosophari non possunt, ad ista seducis, quae tibi tamquam\nsuperiorum capaci esse inutilia confiteris; ut uidelicet quicumque\na philosophiae uirtute remoti sunt, quae ardua nimis\nadque paucorum est, te auctore theurgos homines, a quibus\nnon quidem in anima intellectuali, uerum saltem in anima\nspiritali purgentur, inquirant, et quoniam istorum, quos philosophari\npiget, incomparabiliter maior est multitudo, plures ad\nsecretos et inlicitos magistros tuos, quam ad scholas Platonicas\nuenire cogantur. Hoc enim tibi inmundissimi daemones, deos\naetherios se esse fingentes, quorum praedicator et angelus factus\nes, promiserunt, quod in anima spiritali theurgica arte purgati\nad Patrem quidem non redeunt, sed super aerias plagas inter\ndeos aetherios habitabunt. Non audit ista hominum multitudo,\npropter quos a daemonum dominatu liberandos Christus aduenit.\nIn illo enim habent misericordissimam purgationem et\nmentis et spiritus et corporis sui. Propterea quippe totum\nhominem sine peccato ille suscepit, ut totum, quo constat\nhomo, a peccatorum peste sanaret. Quem tu quoque utinam\ncognouisses eique te potius quam uel tuae uirtuti, quae humana,\nfragilis et infirma est, uel perniciosissimae curiositati\nsanandum tutius commisisses. Non enim te decepisset, quem\n\n\n\n\nuestra, ut tu ipse scribis, oracula sanctum inmortalemque\nconfessa sunt; de quo etiam poeta nobilissimus poetice quidem,\nquia in alterius adumbrata persona, ueraciter tamen, si\nad ipsum referas, dixit:\n\nTe duce, si qua manent sceleris uestigia nostri, Inrita perpetua soluent formidine terras.\n\nEa quippe dixit, quae etiam multum proficientium in uirtute\niustitiae possunt propter huius uitae infirmitatem, etsi non\nscelera, scelerum tamen manere uestigia, quae non nisi ab illo\nsaluatore sanantur, de quo iste uersus expressus est. Nam\nutique non hoc a se ipso se dixisse Vergilius in eclogae ipsius\nquarto ferme uersu indicat, ubi ait:\n\nUltima Cumaei uenit iam carminis aetas;\n\nunde hoc a Cumaea Sibylla dictum esse incunctanter apparet.\nTheurgi uero illi uel potius daemones deorum species figurasque\nfingentes inquinant potius quam purgant humanum spiritum\nfalsitate phantasmatum et deceptoria uanarum ludificatione\nformarum. Quo modo enim purgent hominis spiritum, qui inmundum\nhabent proprium? Alioquin nullo modo carminibus\ninuidi hominis ligarentur ipsumque inane beneficium. quod\npraestaturi uidebantur, aut metu premerent aut simili inuidentia\ndenegarent. Sufficit quod purgatione theurgica neque\nintellectualem animam, hoc est mentem nostram, dicis posse\npurgari, et ipsam spiritalem, id est nostrae animae partem\nmente inferiorem, quam tali arte purgari posse adseris, inmortalem\ntamen aeternamque non posse hac arte fieri con-\nfiteris. Christus autem uitam promittit aeternam; unde ad eum\nmundus uobis quidem stomachantibus, mirantibus tamen\n\n\n\n\n\n\nstupentibusque concurrit. Quid prodest quia negare non potuisti\nerrare homines theurgica disciplina et quam plurimos fallere\nper caecam insipientemque sententiam adque esse certissimum\nerrorem agendo et supplicando ad principes angelosque decurrere,\net rursum, quasi ne operam perdidisse uidearis ista discendo,\nmittis homines ad theurgos, ut per eos anima spiritalis\npurgetur illorum, qui non secundum intellectualem animam\nuiuunt?\nCAPUT XXVIII. Quibus persuasionibus Porphyrius obcaecatus non potuerit ueram sapientiam, quod est Christus, agnoscere. Mittis ergo homines in errorem certissimum, neque hoc\ntantum malum te pudet, cum uirtutis et sapientiae profitearis\namatorem; quam si uere ac fideliter amasses, Christum Dei\nuirtutem et Dei sapientiam cognouisses nec ab eius saluberrima\nhumilitate tumore inflatus uanae scientiae resiluisses.\nConfiteris tamen etiam spiritalem animam sine theurgicis\nartibus et sine teletis, quibus frustra discendis elaborasti,\nposse continentiae uirtute purgari. Aliquando etiam dicis, quod\nteletae non post mortem eleuant animam, ut iam nec eidem\nipsi, quam spiritalem uocas, aliquid post huius uitae finem\nprodesse uideantur; et tamen uersas haec multis modis et\nrepetis, ad nihil aliud, quantum existimo, nisi ut talium quoque\nrerum quasi peritus appareas et placeas inlicitarum artium\ncuriosis, uel ad eas facias ipse curiosos. Sed bene, quod\n\n\n\n\nmetuendam dicis hanc artem uel legum periculis uel ipsius\nactionis. Adque utinam hoc saltem abs te miseri audiant et\ninde, ne illic absorbeantur, abscedant aut eo penitus non\naccedant. Ignorantiam certe et propter eam multa uitia per\nnullas teletas purgari dicis, sed per solum Ï€Î±Ï„ÏÎ¹Ï°Î¿Ì€Î½ voov, id\nest paternam mentem siue intellectum, qui paternae est conscius\nuoluntatis. Hunc autem Christum esse non credis; contemnis\nenim eum propter corpus ex femina acceptum et propter\ncrucis obprobrium, excelsam uidelicet sapientiam spretis adque\nabiectis infimis idoneus de superioribus carpere. At ille inplet,\nquod prophetae sancti de illo ueraciter praedixerunt: Perdam\nsapientiam sapientium et prudentiam prudentium reprobabo.\nNon enim suam in eis perdit et reprobat, quam\nipse donauit, sed quam sibi adrogant, qui non habent ipsius.\nUnde commemorato isto prophetico testimonio sequitur et\ndicit apostolus: Ubi sapiens? ubi scriba? ubi conquisitor\nhuius saeculi? Nonne stultam fecit Deus sapientiam\nhuius mundi? Nam quoniam in Dei sapientia non\ncognouit mundus per sapientiam Deum, placuit Deo\nper stultitiam praedicationis saluos facere credentes.\nQuoniam quidem Iudaei signa petunt et Graeci sapientiam\nquaerunt; nos autem, inquit, praedicamus Christum\ncrucifixum, Iudaeis quidem scandalum, gentibus\nautem stultitiam, ipsis uero uocatis Iudaeis et\nGraecis Christum Dei uirtutem et Dei sapientiam;\nquoniam stultum Dei sapientius est hominibus, et\ninfirmum Dei fortius est hominibus. Hoc quasi stultum\net infirmum tamquam sua uirtute sapientes fortesque\n\n\n\n\n\n\ncontemnunt. Sed haec est gratia, quae sanat infirmos, non superbe\niactantes falsam beatitudinem suam, sed humiliter potius ueram\nmiseriam confitentes.\nCAPUT XXVIIII. De incarnatione Domini nostri Iesu Christi, quam confiteri Platonicorum erubescit in pietas. Praedicas Patrem et eius Filium, quem uocas paternum\nintellectum seu mentem, et horum medium, quem putamus\nte dicere Spiritum sanctum, et more uestro appellas tres\ndeos. Ubi, etsi uerbis indisciplinatis utimini, uidetis tamen\nqualitercumque et quasi per quaedam tenuis imaginationis\numbracula, quo nitendum sit; sed incarnationem incommutabilis\nFilii Dei, qua saluamur, ut ad illa, quae credimus uel\nex quantulacumque parte intellegimus, uenire possimus, non\nuultis agnoscere. Itaque uidetis utcumque, etsi de longinquo,\netsi acie caligante, patriam in qua manendum est. sed uiam\nqua eundum est non tenetis. Confiteris tamen gratiam, quando\nquidem ad Deum per uirtutem intellegentiae peruenire paucis\ndicis esse concessum. Non enim dicis: Paucis placuit, uel:\nPauci uoluerunt; sed cum dicis esse concessum, procul dubio\nDei gratiam, non hominis sufficientiam confiteris. Uteris etiam\nhoc uerbo apertius, ubi Platonis sententiam sequens nec ipse\ndubitas in hac uita hominem nullo modo ad perfectionem\nsapientiae peruenire, secundum intellectum tamen uiuentibus\nomne quod deest prouidentia Dei et gratia post hanc uitam posse\nconpleri.s o si cognouisses Dei gratiam per Iesum Ch:istum\ndominum nostrum ipsamque eius incarnationem, qua hominis\nanimam corpusque suscepit, summum esse exemplum gratiae\nuidere potuisses. Sed quid faciam? Scio me frustra loqui\nmortuo, sed quantum ad te adtinet: quantum autem ad eos,\n\n\n\n\nqui te magnipendunt et te uel qualicumque amore sapientiae\nuel curiositate artium, quas non debuisti discere, diligunt,\nquos potius in tua conpellatione adloquor, fortasse non frustra.\nGratia Dei non potuit gratius commendari, quam ut ipse unicus\nDei Filius in se incommutabiliter manens indueretur hominem\net spem dilectionis suae daret hominibus homine medio, qua\nad illum ab hominibus ueniretur, qui tam longe erat inmortalis\na mortalibus, incommutabilis a commutabilibus, iustus\nab inpiis, beatus a miseris. Et quia naturaliter indidit nobis, ut\nbeati inmortalesque esse cupiamus, manens beatus suscipiensque\nmortalem, ut nobis tribueret quod amamus, perpetiendo docuit\ncontemnere quod timemus.\n\nSed huic ueritati ut possetis adquiescere, humilitate opus\nerat, quae ceruici uestrae difficillime persuaderi potest. Quid\nenim incredibile dicitur, praesertim uobis qui talia sapitis,\nquibus ad hoc credendum uos ipsos admonere debeatis; quid,\ninquam, uobis incredibile dicitur, cum dicitur Deus adsumsisse\nhumanam animam et corpus? Vos certe tantum tribuitis\nanimae intellectuali, quae anima utique humana est, ut eam\nconsubstantialem paternae illi menti, quem Dei Filium confitemini,\nfieri posse dicatis. Quid ergo incredibile est, si aliqua\nuna intellectualis anima modo quodam ineffabili et singulari\npro multorum salute suscepta est? Corpus uero animae\ncohaerere, ut homo totus et plenus sit, natura ipsa nostra\nteste cognoscimus. Quod nisi usitatissimum esset, hoc profecto\nesset incredibilius; facilius quippe in fidem recipiendum est,\netsi humanum diuino, etsi mutabilem incommutabili, tamen\nspiritum spiritui, aut ut uerbis utar quae in usu habetis,\n\n\n\n\n\n\n\n\nincorporeum incorporeo, quam corpus incorporeo cohaerere. An\nforte uos offendit inusitatus corporis partus ex uirgine? Neque\nhoc debet offendere, immo potius ad pietatem suscipiendam\ndebet adducere, quod mirabilis mirabiliter natus est. An uero\nquod ipsum corpus morte depositum et in melius resurrectione\nmutatum iam incorruptibile neque mortale in superna\nsubuexit, hoc fortasse credere recusatis intuentes Porphyrium\nin his ipsis libris, ex quibus multa posui, quos de regressu\nanimae scripsit, tam crebro praecipere omne corpus esse fugiendum,\nut anima possit beata permanere cum Deo? Sed ipse\npotius ista sentiens corrigendus fuit, praesertim cum de anima\nmundi huius uisibilis et tam ingentis corporeae molis cum\nillo tam incredibilia sapiatis. Platone quippe auctore animal\nesse dicitis mundum et animal beatissimum, quod uultis esse\netiam sempiternum. Quo modo ergo nec umquam soluetur a\ncorpore, nec umquam carebit beatitudine, si, ut beata sit\nanima, corpus sit omne fugiendum? Solem quoque istum et\ncetera sidera non solum in libris uestris corpora esse fatemini,\nquod uobiscum omnes homines et conspicere non cunctantur\net dicere; uerum etiam altiore, ut putatis, peritia haec esse\nanimalia beatissima perhibetis et cum his corporibus sempiterna.\nQuid ergo est, quod, cum uobis fides Christiana suadetur,\ntunc obliuiscimini, aut ignorare uos fingitis, quid disputare\naut docere soleatis? Quid causae est, quur propter opiniones\nuestras, quas uos ipsi obpugnatis, Christiani esse nolitis, nisi\nquia Christus humiliter uenit et uos superbi estis? Qualia\nsanctorum corpora in resurrectione futura sint, potest aliquanto\nscrupulosius inter Christianarum scripturarum doctissimos\ndisputari; futura tamen sempiterna minime dubitamus,\n\n\n\n\n\n\net talia futura, quale sua resurrectione Christus demonstrauit\nexemplum. Sed qualiacumque sint, cum incorruptibilia prorsus\net inmortalia nihiloque animae contemplationem, qua in Deo\nfigitur, inpedientia praedicentur uosque etiam dicatis esse in\ncaelestibus inmortalia corpora inmortaliter beatorum: quid est\nquod, ut beati simus, omne corpus fugiendum esse opinamini,\nut fidem Christianam quasi rationabiliter fugere uideamini,\nnisi quia illud est, quod iterum dico: Christus est humilis,\nuos superbi? An forte corrigi pudet? Et hoc uitium non nisi.\nsuperborum est. Pudet uidelicet doctos homines ex discipulis\nPlatonis fieri discipulos Christi, qui piscatorem suo spiritu\ndocuit sapere ac dicere: In principio erat Verbum, et\nVerbum erat aput Deum, et Deus erat Verbum. Hoc\nerat in principio aput Deum. Omnia per ipsum facta\nsunt, et sine ipso factum est nihil, quod factum est.\nIn ipso uita erat, et uita erat lux hominum, et lux in\ntenebris lucet, et tenebrae eam non conprehenderunt.\nQuod initium sancti euangelii, cui nomen est secundum Iohannem,\nquidam Platonicus, sicut a sancto sene Simpliciano, qui\npostea Mediolanensi ecclesiae praesedit episcopus, solebamus\naudire, aureis litteris conscribendum et per omnes ecclesias\nin locis eminentissimis proponendum esse dicebat. Sed ideo\nuiluit superbis Deus ille magister, quia Verbum caro factum\nest et habitauit in nobis; ut parum sit miseris quod aegrotant,\nnisi se etiam in ipsa aegritudine extollant et de medicina,\nqua sanari poterant, erubescant. Non enim hoc faciunt ut erigantur,\nsed ut cadendo grauius adfligantur.\nCAPUT XXX. Quanta Platonici dogmatis Porphyrius refutauerit et dissentiendo correxerit. Si post Platonem aliquid emendare existimatur indignum,\nquur ipse Porphyrius nonnulla et non parua emendauit? Nam\nPlatonem animas hominum post mortem reuolui usque ad\ncorpora bestiarum scripsisse certissimum est. Hanc sententiam\nPorphyrii doctor tenuit et Plotinus; Porphyrio tamen iure\ndisplicuit. In hominum sane non sua quae dimiserant, sed\nalia noua corpora redire humanas animas arbitratus est. Puduit\nscilicet illud credere, ne mater fortasse filium in mulam reuoluta\nuectaret; et non puduit hoc credere, ubi reuoluta mater\nin puellam filio forsitan nuberet. Quanto creditur honestius,\nquod sancti et ueraces angeli docuerunt, quod prophetae Dei\nspiritu acti locuti sunt, quod ipse quem uenturum Saluatorem\npraemissi nuntii praedixerunt, quod missi apostoli qui orbem\nterrarum euangelio repleuerunt, aÌ‚â‚¬â€ quanto, inquam, honestius\ncreditur reuerti animas semel ad corpora propria quam reuerti\ntotiens ad diuersa! Verum tamen, ut dixi, ex magna parte\ncorrectus est in hac opinione Porphyrius, ut saltem in solos\nhomines humanas animas praecipitari posse sentiret, beluinos\nautem carceres euertere minime dubitaret. Dicit etiam ad hoc\nDeum animam mundo dedisse, ut materiae cognoscens mala\nad Patrem recurreret nec aliquando iam talium polluta contagione\nteneretur. Ubi etsi aliquid inconuenienter sapit (magis\nenim data est corpori, ut bona faceret; non enim mala disceret,\nsi non faceret), in eo tamen aliorum Platonicorum opinionem\net non in re parua emendauit, quod mundatam ab omnibus\n\n\n\n\n\n\nmalis animam et cum Patre constitutam numquam iam mala\nmundi huius passuram esse confessus est. Qua sententia profecto\nabstulit, quod esse Platonicum maxime perhibetur, ut\nmortuos ex uiuis, ita uiuos ex mertuis semper fieri; falsumque\nesse ostendit, quod Platonice uidetur dixisse Vergilius,\nin campos Elysios purgatas animas missas (quo nomine\ntamquam per fabulam uidentur significari gaudia beatorum)\nad fluuium Letheum euocari, hoc est ad obliuionem praeteritorum:\n\n\nScilicet inmemores supera ut conuexa reuisant Rursus et incipiant in corpora uelle reuerti.\nMerito displicuit hoc Porphyrio, quoniam re uera credere\nstultum est ex illa uita, quae beatissima esse non poterit nisi\nde sua fuerit aeternitate certissima, desiderare animas corruptibilium\ncorporum labem et inde ad ista remeare, tamquam hoc\nagat summa purgatio, ut inquinatio requiratur. Si enim\nquod perfecte mundantur hoc efficit, ut omnium obliuiscantur\nmalorum, malorum autem obliuio facit corporum desiderium,\nubi rursus inplicentur malis: profecto erit infelicitatis\ncausa summa felicitas et stultitiae causa perfectio sapientiae\net inmunditiae causa summa mundatio. Nec ueritate ibi beata\nerit anima, quamdiucumque erit, ubi oportet fallatur, ut beata\nsit. Non enim beata erit nisi secura; ut autem secura sit,\nfalso putabit semper se beatam fore, quoniam aliquando erit\net misera. Cui ergo gaudendi causa falsitas erit, quo modo de\nueritate gaudebit? Vidit hoc Porphyrius purgatamque animam\nob hoc reuerti dixit ad Patrem, ne aliquando iam malorum\npolluta contagione teneatur. Falso igitur a quibusdam est\nPlatonicis creditus quasi necessarius orbis ille ab eisdem\nabeundi et ad eadem reuertendi. Quod etiamsi uerum esset,\n\n\n\n\n\n\nquid hoc scire prodesset, nisi forte inde se nobis auderent\npraeferre Platonici, quia id nos in hac uita iam nesciremus,\nquod ipsi in alia meliore uita purgatissimi et sapientissimi\nfuerant nescituri et falsum credendo beati futuri? Quod si\nabsurdissimum et stultissimum est dicere, Porphyrii profecto\nest praeferenda sententia his, qui animarum circulo alternantem\nsemper beatitudinem et miseriam suspicati sunt. Quod si ita\nest, ecce Platonicus in melius a Platone dissentit; ecce uidit,\nquod ille non uidit, nec post talem ac tantum magistrum\nrefugit correctionem, sed homini praeposuit ueritatem.\nCAPUT XXXI. Contra argumentum Platonicorum, quo animam humanam Deo adserunt esse coaeternam. Quur ergo non potius diuinitati credimus de his rebus, quas\nhumano ingenio peruestigare non possumus, quae animam quoque\nipsam non Deo coaeternam, sed creatam dicit esse, quae\nnon erat? Ut enim hoc Platonici nollent credere, hanc utique\ncausam idoneam sibi uidebantur adferre, quia, nisi quod semper\nantea fuisset, sempiternum deinceps esse non posset; quamquam\net de mundo et de his, quos in mundo deos a Deo\nfactos scribit Plato, apertissime dicat eos esse coepisse et\nhabere initium, finem tamen non habituros, sed per conditoris\npotentissimam uoluntatem in aeternum mansuros esse perhibeat.\nVerum id quo modo intellegant inuenerunt, non esse hoc uidelicet\ntemporis, sed substitutionis initium. *Sicut enim, inquiunt,\nsi pes ex aeternitate semper fuisset in puluere, semper ei subesset\nuestigium, quod tamen uestigium a calcante factum\n\n\n\n\n\n\nnemo dubitaret, nec alterum altero prius esset, quamuis alterum\nab altero factum esset: sic, inquiunt, et mundus adque\nin illo di creati et semper fuerunt semper existente qui fecit,\net tamen facti sunt.\\' Numquid ergo, si anima semper fuit,\netiam miseria eius semper fuisse dicenda est? Porro si aliquid\nin illa, quod ex aeterno non fuit, esse coepit ex tempore,\nquur non fieri potuerit, ut ipsa esset ex tempore quae antea\nnon fuisset? Deinde beatitudo quoque eius post experimentum\nmalorum firmior et sine fine mansura, sicut iste confitetur,\nprocul dubio coepit ex tempore, et tamen semper erit, cum\nantea non fuerit. Illa igitur omnis argumentatio dissoluta est,\nqua putatur nihil esse posse sine fine temporis, nisi quod\ninitium non habet temporis. Inuenta est enim animae beatitudo,\nquae cum initium temporis habuerit, finem temporis non habebit.\nQuapropter diuinae auctoritati humana. cedat infirmitas,\neisque beatis et inmortalibus de uera religione credamus, qui\nsibi honorem non expetunt, quem Deo suo, qui etiam noster\nest, deberi sciunt, nec iubent, ut sacrificium faciamus, nisi ei\ntantum, cuius et nos cum illis, ut saepe dixi et saepe dicendum\nest, sacrificium esse debemus, per eum sacerdotem offerendi,\nqui in homine, quem suscepit, secundum quem et sacerdos\nesse uoluit, etiam usque ad mortem sacrificium pro nobis\ndignatus est fieri.\nCAPUT XXXII. De uniuersali uia animae liberandae, quam Porphyrius male quaerendo non repperit, et quam sola gratia Christiana reserauit. Haec est religio, quae uniuersalem continet uiam animae\nliberandae, quoniam nulla nisi hac liberari potest. Haec est\n\n\n\n\nenim quodam modo regalis uia, quae una ducit ad regnum,\nnon temporali fastigio nutabundum, sed aeternitatis firmitate\nsecurum. Cum autem dicit Porphyrius in primo iuxta finem\nde regressu animae libro nondum receptum in unam quandam\nsectam, quae uniuersalem contineat uiam animae liberandae,\nuel a philosophia uerissima aliqua uel ab Indorum moribus\nac disciplina, aut inductione Chaldaeorum aut alia qualibet\nuia, nondumque in suam notitiam eandem uiam historiali\ncognitione perlatam: procul dubio confitetur esse aliquam, sed\nnondum in suam uenisse notitiam. Ita ei non sufficiebat quidquid\nde anima liberanda studiosissime didicerat sibique uel\npotius aliis nosse ac tenere uidebatur. Sentiebat enim adhuc\nsibi deesse aliquam praestantissimam auctoritatem, quam de\nre tanta sequi oporteret. Cum autem dicit uel a philosophia\nuerissima aliqua nondum in suam notitiam peruenisse sectam,\nquae uniuersalem contineat uiam animae liberandae: satis,\nquantum arbitror, ostendit uel eam philosophiam, in qua ipse\nphilosophatus est, non esse uerissimam, uel ea non contineri\ntalem uiam. Et quo modo iam potest esse uerissima, qua\nnon continetur haec uia? Nam quae alia uia est uniuersalis\nanimae liberandae, nisi qua uniuersae animae liberantur ac\nper hoc sine illa nulla anima liberatur? Cum autem addit et\ndicit: uel ab Indorum moribus ac disciplina, uel ab inductione\nChaldaeorum uel alia qualibet uia\\', manifestissima uoce testatur\nneque illis quae ab Indis neque illis quae a Chaldaeis\ndidicerat hanc uniuersalem uiam liberandae animae contineri;\net utique se a Chaldaeis oracula diuina sumsisse, quorum\nadsiduam commemorationem facit, tacere non potuit. Quam\n\n\n\n\nuult ergo intellegi animae liberandae uniuersalem uiam nondum\nreceptam uel ex aliqua uerissima philosophia uel ex\nearum gentium doctrinis, quae magnae uelut in diuinis rebus\nhabebantur, quia plus aput eas curiositas ualuit quorumque\nangelorum cognoscendorum et colendorum, nondumque in suam\nnotitiam historiali cognitione perlatam? Quaenam ista est uniuersalis\nuia, nisi quae non suae cuique genti propria, sed\nuniuersis gentibus quae communis esset diuinitus inpertita\nest? Quam certe iste homo non mediocri ingenio praeditus\nesse non dubitat. Prouidentiam quippe diuinam sine ista\nuniuersali uia liberandae animae genus humanum relinquere\npotuisse non credit. Neque enim ait non esse, sed hoc tantum\nbonum tantumque adiutorium nondum receptum, nondum in\nsuam notitiam esse perlatum; nec mirum. Tunc enim Porphyrius\nerat in rebus humanis, quando ista liberandae animae\nuniuersalis uia, quae non est alia quam religio Christiana,\nobpugnari permittebatur ab idolorum daemohumque cultoribus\nregibusque terrenis, propter adserendum et consecrandum martyrum\nnumerum, hoc est testium ueritatis, per quos ostenderetur\nomnia corporalia mala pro fide pietatis et commendatione\nueritatis esse toleranda. Videbat ergo ista Porphyrius et per\nhuius modi persecutiones cito istam uiam perituram et propterea\nnon esse ipsam liberandae animae uniuersalem putabat, non\nintellegens hoc, quod eum mouebat et quod in eius electione\nperpeti metuebat, ad eius confirmationem robustioremque commendationem\npotius pertinere.\n\nHaec est igitur animae liberandae uniuersalis uia, id est\nuniuersis gentibus diuina miseratione concessa, cuius profecto\nnotitia ad quoscumque iam uenit et ad quoscumque uentura\nest, nec debuit nec debebit ei dici: Quare modo? et: Quare\nsero? quoniam mittentis consilium non est humano ingenio\npenetrabile. Quod sensit etiam iste, cum dixit, nondum\n\n\n\n\nreceptum hoc donum Dei et nondum in suam notitiam fuisse\nperlatum. Neque enim propterea uerum non esse iudicauit,\nquia nondum in fidem suam receptum fuerat uel in notitiam\nnondum peruenerat. Haec est, inquam, liberandorum credentium\nuniuersalis uia, de qua fidelis Abraham diuinum accepit\noraculum: In semine tuo benedicentur omnes gentes.\nQui fuit quidem gente Chaldaeus, sed ut talia promissa perciperet\net ex illo propagaretur semen dispositum per angelos\nin manu Mediatoris, in quo esset ista liberandae animae uniuersalis\nuia, hoc est omnibus gentibus data, iussus est discedere\nde terra sua et de cognatione sua et de domo patris sui.\nTunc ipse primitus a Chaldaeorum superstitionibus liberatus\nunum uerum Deum sequendo coluit, cui haec promittenti\nfideliter credidit. Haec est uniuersalis uia, de qua in sancta\nprophetia dictum est: Deus misereatur nostri et benedicat\nnos; inluminet uultum suum super nos et\nmisereatur nostri, ut cognoscamus in terra uiam\ntuam, in omnibus gentibus salutare tuum. Unde\ntanto post ex Abrahae semine carne suscepta de ipso ait\nipse Saluator: Ego sum uia, ueritas et uita. Haec est\nuniuersalis uia, de qua tanto ante praedictum est: Erit\nin nouissimis diebus manifestatus mons domus\nDomini, paratus super cacumina montium et extolletur\nsuper colles, et uenient ad eum uniuersae\n\n\n\n\n\n\ngentes et ingredientur nationes multae et dicent:\nVenite, ascendamus in montem Domini et in domum\nDei Iacob; et adnuntiabit nobis uiam suam, et ingrediemur\nin eam. Ex Sion enim prodiet lex et\nuerbum Domini ab Hierusalem. Via ergo ista non est\nunius gentis, sed uniuersarum gentium; et lex uerbumque\nDomini non in Sion et Hierusalem remansit, sed inde processit,\nut se per uniuersa diffunderet. Unde ipse Mediator post\nresurrectionem suam discipulis trepidantibus ait: Oportebat\ninpleri quae scripta sunt in lege et prophetis et\npsalmis de me. Tunc aperuit illis sensum, ut intellegerent\nscripturas, et dixit eis, quia oportebat\nChristum pati et resurgere a mortuis tertio die\net praedicari in nomine eius paenitentiam et remissionem\npeccatorum per omnes gentes incipientibus\nab Hierusalem. Haec est igitur uniuersalis animae\nliberandae uia, quam sancti angeli sanctique prophetae prius\nin paucis hominibus ubi potuerunt Dei gratiam reperientibus\net maxime in Hebraea gente, cuius erat ipsa quodam modo\nsacrata res publica in prophetationem et praenuntiationem\nciuitatis Dei ex omnibus gentibus congregandae, et tabernaculo\net templo et sacerdotio et sacrificiis significauerunt et eloquiis\nquibusdam manifestis, plerisque mysticis praedixerunt: praesens\nautem in carne ipse Mediator et beati eius apostoli iam\ntestamenti noui gratiam reuelantes apertius indicarunt, quae\naliquanto occultius superioribus sunt significata temporibus,\npro aetatum generis humani distributione, sicut eam Deo\nsapienti placuit ordinare, mirabilium operum diuinorum, quorum\nsuperius pauca iam posui, contestantibus signis. Non\nenim apparuerunt tantummodo uisiones angelicae et caelestium\n\n\n\n\n\n\nministrorum sola uerba sonuerunt, uerum etiam hominibus\nDei uerbo simplicis pietatis agentibus spiritus inmundi de\nhominum corporibus ac sensibus pulsi sunt, uitia corporis\nlanguoresque sanati, fera animalia terrarum et aquarum, uolatilia\ncaeli, ligna, elementa, sidera diuina iussa fecerunt, inferna\ncesserunt, mortui reuixerunt; exceptis ipsius Saluatoris propriis\nsingularibusque miraculis, maxime natiuitatis et resurrectionis,\nquorum in uno maternae uirginitatis tantummodo sacramentum,\nin altero autem etiam eorum, qui in fine resurrecturi\nsunt, demonstrauit exemplum. Haec uia totum hominem mundat\net inmortalitati mortalem ex omnibus quibus constat\npartibus praeparat. Ut enim non alia purgatio ei parti quaereretur,\nquam uocat intellectualem Porphyrius, alia ei, quam\nuocat spiritalem, aliaque ipsi corpori: propterea totum suscepit\nueracissimus potentissimusque mundator adque saluator.\nPraeter hanc uiam, quae, partim cum haec futura praenuntiantur,\npartim cum facta nuntiantur, numquam generi\nhumano defuit, nemo liberatus est, nemo liberatur, nemo\nliberabitur.\n\nQuod autem Porphyrius uniuersalem uiam animae liberandae\nnondum in suam notitiam historiali cognitione dicit\nesse perlatam: quid hac historia uel inlustrius inueniri potest,\nquae uniuersum orbem tanto apice auctoritatis obtinuit, uel\nfidelius, in qua ita narrantur praeterita, ut futura etiam praedicantur,\nquorum multa uidemus inpleta, ex quibus ea quae\nrestant sine dubio speremus inplenda? Non enim potest Porphyrius\nuel quicumque Platonici etiam in hac uia quasi terrenarum\nrerum et ad uitam istam mortalem pertinentium diuinationem\npraedictionemque contemnere, quod merito in aliis uaticinationibus\net quorumlibet modorum uel artium diuinationibus\nfaciunt. Negant enim haec uel magnorum hominum uel magni\n\n\n\n\nesse pendenda, et recte. Nam uel inferiorum fiunt praesensione\ncausarum, sicut arte medicinae quibusdam antecedentibus\nsignis plurima euentura ualetudine praeuidentur; uel inmundi\ndaemones sua disposita facta praenuntiant, quorum ius\net in mentibus adque cupiditatibus iniquorum ad quaeque\ncongruentia facta ducendis quodam modo sibi uindicant, et\nin materia infima fragilitatis humanae. Non talia sancti homines\nin ista uniuersali animarum liberandarum uia gradientes tamquam\nmagna prophetare curarunt, quamuis et ista eos non\nfugerint et ab eis saepe praedicta sint ad eorum fidem faciendam,\nquae mortalium sensibus non poterant intimari nec ad\nexperimentum celeri facilitate perduci. Sed alia erant uere\nmagna adque diuina, quae quantum dabatur cognita Dei uoluntate\nfutura nuntiabant. Christus quippe in carne uenturus et\nquae in illo tam clara perfecta sunt adque in eius nomine\ninpleta, paenitentia hominum et ad Deum conuersio uoluntatum,\nremissio peccatorum, gratia iustitiae, fides piorum et\nper uniuersum orbem in ueram diuinitatem multitudo credentium,\nculturae simulacrorum daemonumque subuersio et a\ntentationibus exercitatio, proficientium purgatio et liberatio\nab omni malo, iudicii dies, resurrectio mortuorum, societatis\ninpiorum aeterna damnatio regnumque aeternum gloriosissimae\nciuitatis Dei conspectu eius inmortaliter perfruentis in huius\nuiae scripturis praedicta adque promissa sunt; quorum tam\nmulta inpleta conspicimus, ut recta pietate futura esse cetera\nconfidamus. Huius uiae rectitudinem usque ad Deum uidendum\n\n\n\n\neique in aeternum cohaerendum in sanctarum scripturarum\nqua praedicatur adque adseritur ueritate quicumque non credunt\net ob hoc nec intellegunt, obpug*are possunt, sed expugnare\nnon possunt.\n\nQuapropter in decem istis libris, etsi minus quam nonnullorum\nde nobis expectabat intentio, tamen quorundam studio,\nquantum uerus Deus et Dominus adiuuare dignatus est, satisfecimus\nrefutando contradictiones inpiorum, qui conditori\nsanctae ciuitatis, de qua disputare instituimus, deos suos praeferunt.\nQuorum decem librorum quinque superiores aduersus\neos conscripti sunt, qui propter bona uitae huius deos colendos\nputant; quinque autem posteriores aduersus eos, qui cultura\ndeorum propter uitam, quae post mortem futura est, seruandum\nexistimant. Deinceps itaque, ut in primo libro polliciti\nsumus, de duarum ciuitatum, quas in hoc saeculo perplexas\ndiximus inuicemque permixtas, exortu et procursu et debitis\nfinibus quod dicendum arbitror, quantum diuinitus adiuuabor,\nexpediam.\nCAPUT I. De ea parte operis, qua duarum ciuitatum, id est caelestis adque terrenae, initia et fines incipient demonstrari. Ciuitatem Dei dicimus, cuius ea scriptura testis est, quae\nnon fortuitis motibus animorum, sed plane summae dispositione\nprouidentiae super omnes omnium gentium litteras omnia\nsibi genera ingeniorum humanorum diuina excellens auctoritate\n\n\n\n\nsubiecit. Ibi quippe scriptum est: Gloriosa dicta sunt\nde te, ciuitas Dei; et in alio psalmo legitur: Magnus\nDominus et laudabilis nimis in ciuitate Dei nostri,\nin monte sancto eius, dilatans exultationes uniuersae\nterrae; et paulo post in eodem psalmo: Sicut\naudiuimus, ita et uidimus, in ciuitate domini uirtutum,\nin ciuitate Dei nostri; Deus fundauit eam\nin aeternum; item in alio: Fluminis inpetus laetificat\nciuitatem Dei, sanctificauit tabernaculum\nsuum Altissimus; Deus in medio eius non commouebitur.\nHis adque huius modi testimoniis, quae omnia\ncommemorare nimis longum est, didicimus esse quandam\nciuitatem Dei, cuius ciues esse concupiscimus illo amore,\nquem nobis illius conditor inspirauit. Huic conditori sanctae\nciuitatis ciues terrenae ciuitatis deos suos praeferunt ignorantes\neum esse Deum deorum, non deorum falsorum, hoc est\ninpiorum et superborum, qui eius incommutabili omnibusque\ncommuni luce priuati et ob hoc ad quandam egenam potestatem\nredacti suas quodam modo priuatas potentias consectantur\nhonoresque diuinos a deceptis subditis quaerunt; sed deorum\npiorum adque sanctorum, qui potius se ipsos uni subdere\nquam multos sibi, potiusque Deum colere quam pro Deo\ncoli delectantur. Sed huius sanctae ciuitatis inimicis decem\nsuperioribus libris, quantum potuimus, domino et rege nostro\nadiuuante respondimus. Nunc uero quid a me iam expectetur\nagnoscens meique non inmemor debiti de duarum ciuitatum,\nterrenae scilicet et caelestis, quas in hoc interim\nsaeculo perplexas quodam modo diximus inuicemque permixtas,\nexortu et excursu et debitis finibus, quantum ualuero,\n\n\n\n\n\n\ndisputare eius ipsius domini et regis nostri ubique opitulatione\nfretus adgrediar, primumque dicam, quem ad modum\nexordia duarum istarum ciuitatum in angelorum diuersitate\npraecesserint.\nCAPUT II. De cognoscendo Deo, ad cuius notitiam nemo hominum peruenit, nisi per mediatorem Dei et hominum, hominem Christum Iesum. Magnum est et admodum rarum uniuersam creaturam corpoream\net incorpoream consideratam conpertamque mutabilem\nintentione mentis excedere adque ad incommutabilem Dei\nsubstantiam peruenire et illic discere ex ipso, quod cunctam\nnaturam, quae non est quod ipse, non fecit nisi ipse. Sic\nenim Deus cum homine non per aliquam creaturam loquitur\ncorporalem, corporalibus instrepens auribus, ut inter sonantem\net audientem aeria spatia uerberentur, neque per eius modi\nspiritalem, quae corporum similitudinibus figuratur, sicut in\nsomnis uel quo alio tali modo (nam et sic uelut corporis\nauribus loquitur, quia uelut per corpus loquitur et uelut\ninterposito corporalium locorum interuallo; multum enim similia\nsunt talia uisa corporibus); sed loquitur ipsa ueritate,\nsi quis sit idoneus ad audiendum mente, non corpore. Ad\nillud enim hominis ita loquitur, quod in homine ceteris, quibus\nhomo constat, est melius, et quo ipse Deus solus est\nmelior. Cum enim homo rectissime intellegatur uel, si hoc\nnon potest, saltem credatur factus ad imaginem Dei: profecto\nea sui parte est propinquior superiori Deo, qua superat\n\n\n\n\ninferiores suas, quas etiam cum pecoribus communes habet.\nSed quia ipsa mens, cui ratio et intellegentia naturaliter inest,\nuitiis quibusdam tenebrosis et ueteribus inualida est, non\nsolum ad inhaerendum fruendo, uerum etiam ad perferendum\nincommutabile lumen, donec de die in diem renouata adque\nsanata fiat tantae felicitatis capax, fide primum fuerat inbuenda\nadque purganda. In qua ut fidentius ambularet ad ueritatem,\nipsa ueritas, Deus Dei filius, homine adsumto, non Deo consumto,\neandem constituit et fundauit fidem, ut ad hominis\nDeum iter esset homini per hominem Deum. Hic est enim\nmediator Dei et hominum, homo Christus Iesus. Per hoc enim\nmediator, per quod homo, per hoc et uia. Quoniam si inter\neum qui tendit et illud quo tendit uia media est, spes est\nperueniendi; si autem desit aut. ignoretur qua eundum sit,\nquid prodest nosse quo eundum sit? Sola est autem aduersus\nomnes errores uia munitissima, ut idem ipse sit Deus et\nhomo; quo itur Deus, qua itur homo.\nCAPUT IIIDe auctoritate canonicae scripturae diuino spiritu conditae. Hic prius per prophetas, deinde per se ipsum, postea per\napostolos, quantum satis esse iudicauit, locutus etiam scripturam\ncondidit, quae canonica nominatur, eminentissimae auctoritatis,\ncui fidem habemus de his rebus, quas ignorare non\nexpedit nec per nos ipsos nosse idonei sumus. Nam si ea\nsciri possunt testibus nobis, quae remota non sunt a sensibus\nnostris siue interioribus siue etiam exterioribus (unde et praesentia\nnuncupantur, quod ita ea dicimus esse prae sensibus,\n\n\n\n\n\n\n\n\nsicut prae oculis quae praesto sunt oculis): profecto ea, quae\nremota sunt a sensibus nostris, quoniam nostro testimonio\nscire non possumus, de his alios testes requirimus eisque\ncredimus, a quorum sensibus remota esse uel fuisse non credimus.\nSicut ergo de uisibilibus, quae non uidimus, eis credimus,\nqui uiderunt, adque ita de ceteris, quae ad suum quemque\nsensum corporis pertinent: ita de his, quae animo ac\nmente sentiuntur (quia et ipse rectissime dicitur sensus, unde\net sententia uocabulum accepit), hoc est de inuisibilibus quae\na nostro sensu interiore remota sunt, his nos oportet credere,\nqui haec in illo incorporeo lumine disposita didicerunt uel\nmanentia contuentur.\nCAPUT IIII. De conditione mundi, quae nec intemporalis sit. nec nouo Dei ordinata consilio, quasi postea uoluerit, quod ante noluerat. Visibilium omnium maximus mundus est, inuisibilium omnium\nmaximus Deus est. Sed mundum esse conspicimus,\nDeum esse credimus. Quod autem Deus fecerit mundum,\nnulli tutius credimus quam ipsi Deo. Ubi eum audiuimus?\nNusquam interim nos melius quam in scripturis sanctis, ubi\ndixit propheta eius: In principio fecit Deus caelum\net terram. Numquidnam ibi fuit iste propheta, quando fecit\nDeus caelum et terram? Non; sed ibi fuit sapientia Dei, per\nquam facta sunt omnia, quae in animas sanctas etiam se\ntransferens amicos Dei et prophetas constituit eisque opera\n\n\n\n\n\n\nsua sine strepitu intus enarrat. Loquuntur eis quoque angeli\nDei, qui semper uident faciem Patris uoluntatemque eius\nquibus oportet adnuntiant. Ex his unus erat iste propheta,\nqui dixit et scripsit: In principio fecit Deus caelum\net terram. Qui tam idoneus testis est, per quem Deo\ncredendum sit, ut eodem spiritu Dei, quo haec sibi reuelata\ncognouit, etiam ipsam fidem nostram futuram tanto ante\npraedixerit.\n\nSed quid placuit aeterno Deo tunc facere caelum et terram,\nquae antea non fecisset? Qui hoc dicunt, si mundum aeternum\nsine ullo initio et ideo nec a Deo factum uideri uolunt,\nnimis auersi sunt a ueritate et letali morbo inpietatis insaniunt.\nExceptis enim propheticis uocibus mundus ipse ordinatissima\nsua mutabilitate et mobilitate et uisibilium omnium\npulcherrima specie quodam modo tacitus et factum se esse\net non nisi a Deo ineffabiliter adque inuisibiliter magno et\nineffabiliter adque inuisibiliter pulchro fieri se potuisse proclamat.\nQui autem a Deo quidem factum fatentur, non tamen\neum temporis uolunt habere sed suae creationis initium, ut\nmodo quodam uix intellegibili semper sit factus, dicunt quidem\naliquid, unde sibi Deum uidentur uelut a fortuita temeritate\ndefendere, ne subito illi uenisse credatur in mentem,\nquod numquam ante uenisset, facere mundum, et accidisse\nilli nouam uoluntatem, cum in nullo sit omnino mutabilis;\nsed non uideo quo modo eis possit in ceteris rebus ratio ista\nsubsistere maximeque in anima, quam si Deo coaeternam esse\ncontenderint, unde illi acciderit noua miseria, quae numquam\n\n\n\n\n\n\n\n\nantea per aeternum, nullo modo poterunt explicare. Si enim alternasse\nsemper eius miseriam et beatitudinem dixerint, necesse\nest dicant etiam semper alternaturam; unde illa eos sequetur\nabsurditas, ut etiam cum beata dicitur in hoc utique non sit\nbeata, si futuram suam miseriam et turpitudinem praeuidet;\nsi autem non praeuidet nec se turpem ac miseram fore, sed\nbeatam semper existimat, falsa opinione sit beata; quo dici\nstultius nihil potest. Si autem semper quidem per saecula\nretro infinita cum beatitudine alternasse animae miseriam\nputant, sed nunc iam de cetero, cum fuerit liberata, ad miseriam\nnon esse redituram, nihilo minus conuincuntur numquam\neam fuisse uere beatam, sed deinceps esse incipere noua quadam\nnec fallaci beatitudine; ac per hoc fatebuntur accidere\nilli aliquid noui, et hoc magnum adque praeclarum, quod\nnumquam retro per aeternitatem accidisset. Cuius nouitatis\ncausam si Deum negabunt in aeterno habuisse consilio, simul\neum negabunt beatitudinis eius auctorem, quod nefandae inpietatis\nest; si autem dicent etiam ipsum nouo consilio excogitasse,\nut de cetero sit anima in aeternum beata, quo modo\neum alienum ab ea, quae illis quoque displicet, mutabilitate\nmonstrabunt? Porro si ex tempore creatam, sed nullo ulterius\ntempore perituram, tamquam numerum, habere initium, sed\nnon habere finem fatentur, et ideo semel expertam miserias,\nsi ab eis fuerit liberata, numquam miseram postea futuram:\nnon utique dubitabunt hoc fieri manente incommutabilitate\nconsilii Dei. Sic ergo credant et mundum ex tempore fieri\npotuisse, nec tamen ideo Deum in eo faciendo aeternum consilium\nuoluntatemque mutasse.\nCAPUT V. Tam non esse cogitandum de infinitis temporum spatiis ante mundum, quam nec de infinitis locorum spatiis extra mundum, quia, sicut nulla ante ipsum sunt tempora, ita nulla extra ipsum sunt loca. Deinde uidendum est, isti, qui Deum conditorem mundi\nesse consentiunt et tamen quaerunt de mundi tempore quid\nrespondeamus, quid ipsi respondeant de mundi loco. Ita enim\nquaeritur, quur potius tunc et non antea factus sit, quem ad\nmodum quaeri potest, quur hic potius ubi est et non alibi.\nNam si infinita spatia temporis ante mundum cogitant, in\nquibus eis non uidetur Deus ab opere cessare potuisse, similiter.\ncogitent extra mundum infinita spatia locorum, in quibus\nsi quisquam dicat non potuisse uacare Omnipotentem, nonne\nconsequens erit, ut innumerabiles mundos cum Epicuro somniare\ncogantur (ea tantum differentia, quod eos ille fortuitis\nmotibus atomorum gigni adserit et resolui, isti autem opere\nDei factos dicturi sunt), si eum per interminabilem inmensitatem\nlocorum extra mundum circumquaque patentium uacare\nnoluerint, nec eosdem mundos, quod etiam de isto sentiunt,\nulla causa posse dissolui? Cum his enim agimus, qui et Deum\nincorporeum et omnium naturarum, quae non sunt quod ipse,\ncreatorem nobiscum sentiunt; alios autem nimis indignum\nest ad istam disputationem religionis admittere, maxime quod\naput eos, qui multis dis sacrorum obsequium deferendum\nputant, isti philosophos ceteros nobilitate adque auctoritate\nuicerunt, non ob aliud, nisi quia longo quidem interuallo,\nuerum tamen reliquis propinquiores sunt ueritati. An forte\n\n\n\n\nsubstantiam Dei, quam nec includunt nec determinant nec\ndistendunt loco, sed eam, sicut de Deo sentire dignum est,\nfatentur incorporea praesentia ubique totam, a tantis locorum\nextra mundum spatiis absentem esse dicturi sunt, et uno tantum\nadque in conparationem illius infinitatis tam exiguo loco,\nin quo mundus est, occupatam? Non opinor eos in haec\nuaniloquia progressuros. Cum igitur unum mundum ingenti\nquidem mole corporea, finitum tamen et loco suo determinatum\net operante Deo factum esse dicant: quod respondent\nde infinitis extra mundum locis, quur in eis ab opere Deus\ncesset, hoc sibi respondeant de infinitis ante mundum temporibus,\nquur in eis ab opere Deus cessauerit. Et sicut\nnon est consequens, ut fortuito potius quam ratione diuina\nDeus non alio, sed isto in quo est loco mundum constituerit,\ncum pariter infinitis ubique patentibus nullo excellentiore\nmerito posset hic eligi, quamuis eandem diuinam rationem,\nqua id factum est, nulla possit humana conprehendere: ita\nnon est consequens, ut Deo aliquid existimemus accidisse\nfortuitum, quod illo potius quam anteriore tempore condidit\nmundum, cum aequaliter anteriora tempora per infinitum retro\nspatium praeterissent nec fuisset aliqua differentia, unde tempus\ntempori eligendo praeponeretur. Quod si dicunt inanes esse\nhominum cogitationes, quibus infinita imaginantur loca, cum\nlocus nullus sit praeter mundum, respondetur eis isto modo:\ninaniter homines cogitare praeterita tempora uacationis Dei,\ncum tempus nullum sit ante mundum.\nCAPUT VI. Creationis mundi et temporum unum esse principium nec aliud alio praeueniri. Si enim recte discernuntur aeternitas et tempus, quod\ntempus sine aliqua mobili mutabilitate non est, in aeternitate\nautem nulla mutatio est: quis non uideat, quod tempora non\nfuissent, nisi creatura fieret, quae aliquid aliqua motione\nmutaret, cuius motionis et mutationis cum aliud adque aliud,\nquae simul esse non possunt, cedit adque succedit, in breuioribus\nuel productioribus morarum interuallis tempus sequeretur? Cum\nigitur Deus, in cuius aeternitate nulla est omnino mutatio, creator\nsit temporum et ordinator: quo modo dicatur post temporum\nspatia mundum creasse non uideo, nisi dicatur ante mundum\niam aliquam fuisse creaturam, cuius motibus tempora currerent.\nPorro si litterae sacrae maximeque ueraces ita dicunt,\nin principio fecisse Deum caelum et terram, ut nihil antea\nfecisse intellegatur, quia hoc potius in principio fecisse diceretur,\nsi quid fecisset ante cetera cuncta quae fecit: procul\ndubio non est mundus factus in tempore, sed cum tempore.\nQuod enim fit in tempore, et post aliquod fit et ante aliquod\ntempus; post id quod praeteritum est, ante id quod futurum\nest; nullum autem posset esse praeteritum, quia nulla erat\ncreatura, cuius mutabilibus motibus ageretur. Cum tempore\nautem factus est mundus, si in eius conditione factus est\nmutabilis motus, sicut uidetur se habere etiam ordo ille\nprimorum sex uel septem dierum, in quibus et mane et\nuespera nominantur, donec omnia, quae his diebus Deus\nfecit, sexto perficiantur die septimoque in magno mysterio\nDei uacatio commendetur. Qui dies cuius modi sint, aut\n\n\n\n\nperdifficile nobis aut etiam inpossibile est cogitare, quanto\nmagis dicere.\nCAPUT VII. De qualitate primorum dierum, qui etiam antequam sol fieret uesperam et mane traduntur habuisse. Videmus quippe istos dies notos non habere uesperam nisi\nde solis occasu nec mane nisi de solis exortu; illorum autem\npriores tres dies sine sole peracti sunt, qui die quarto factus\nrefertur. Et primitus quidem lux uerbo Dei facta adque inter\nipsam et tenebras Deus separasse narratur et eandem lucem\nuocasse diem, tenebras autem noctem; sed qualis illa sit lux\net quo alternante motu qualemque uesperam et mane fecerit,\nremotum est a sensibus nostris, nec ita ut est intellegi a\nnobis potest, quod tamen sine ulla haesitatione credendum\nest. Aut enim aliqua lux corporea aÌ‚â€“Â  est, siue in superioribus\nmundi partibus longe a conspectibus nostris siue unde sol\npostmodum accensus est; aut lucis nomine significata est\nsancta ciuitas in sanctis angelis et spiritibus beatis, de qua\ndicit apostolus: Quae sursum est Hierusalem, mater\nnostra aeterna in caelis; ait quippe et alio loco: Omnes\nenim uos filii lucis estis et filii diei; non sumus\nnoctis neque tenebrarum; si tamen et uesperam diei\nhuius et mane aliquatenus congruenter intellegere ualeamus.\nQuoniam scientia creaturae in conparationem scientiae Creatoris\nquodam modo uesperascit, itemque lucescit et mane fit,\ncum et ipsa refertur ad laudem dilectionemque Creatoris; nec\nin noctem uergitur, ubi non Creator creaturae dilectione\n\n\n\n\n\n\nrelinquitur. Denique scriptura cum illos dies dinumeraret ex ordine,\nnusquam interposuit uocabulum noctis. Non enim ait alicubi:\nFacta est nox; sed: Facta est uespera et factum est\nmane dies unus. Ita dies secundus et ceteri. Cognitio\nquippe creaturae in se ipsa decoloratior est, ut ita dicam,\nquam cum in Dei sapientia cognoscitur, uelut in arte qua\nfacta est. Ideo uespera quam nox congruentius dici potest;\nquae tamen, ut dixi, cum ad laudandum et ad amandum refertur\nCreatorem, recurrit in mane. Et hoc cum facit in cognitione\nsui ipsius, dies unus est; cum in cognitione firmamenti, quod\ninter aquas inferiores et superiores caelum appellatum est,\ndies secundus; cum in cognitione terrae ac maris omniumque\ngignentium, quae radicibus continuata sunt terrae, dies tertius;\ncum in cognitione luminarium maioris et minoris omniumque\nsiderum, dies quartus; cum in cognitione omnium ex aquis\nanimalium natatilium adque uolatilium, dies quintus; cum in\ncognitione omnium animalium terrenorum adque ipsius hominis,\ndies sextus.\nCAPUT VIII. Quae qualisque intellegenda sit Dei requies, qua post opera sex dierum requieuit in septimo. Cum uero in die septimo requiescit Deus ab omnibus operibus\nsuis et sanctificat eum, nequaquam est accipiendum\npueriliter, tamquam Deus laborauerit operando, qui dixit et\nfacta sunt uerbo intellegibili et sempiterno, non sonabili et\n\n\n\n\n\n\ntemporali. Sed requies Dei requiem significat eorum qui\nrequiescunt in Deo, sicut laetitia domus laetitiam significat\neorum, qui laetantur in domo, etiamsi non eos domus ipsa,\nsed alia res aliqua laetos facit. Quanto magis, si eadem domus\npulchritudine sua faciat laetos habitatores, ut non solum eo\nloquendi modo laeta dicatur, quo significamus per id quod\ncontinet id quod continetur (sicut theatra plaudunt, prata\nmugiunt, cum in illis homines plaudunt, in his boues mugiunt);\nsed etiam illo, quo significatur per efficientem id quod\nefficitur; sicut laeta epistula dicitur, significans eorum laetitiam,\nquos legentes efficit laetos. Conuenientissime itaque,\ncum Deum requieuisse prophetica narrat auctoritas, significatur\nrequies eorum, qui in illo requiescunt et quos facit ipse\nrequiescere; hoc etiam hominibus, quibus loquitur et propter\nquos utique conscripta est, promittente prophetia, quod etiam\nipsi post bona opera, quae in eis et per eos operatur Deus,\nsi ad illum prius in ista uita per fidem quodam modo\naccesserint, in illo habebunt requiem sempiternam. Hoc\nenim et sabbati uacatione ex praecepto legis in uetere Dei\npopulo figuratum est, unde suo loco diligentius arbitror disserendum.\nCAPUT VIIII. De angelorum conditione quid secundum diuina testimonia sentiendum sit. Nunc, quoniam de sanctae ciuitatis exortu dicere institui\net prius quod ad sanctos angelos adtinet dicendum putaui,\nquae huius ciuitatis et magna pars est et eo beatior, quod\nnumquam peregrinata, quae hinc diuina testimonia subpetant,\nquantum satis uidebitur, Deo largiente explicare curabo. Ubi\n\n\n\n\nde mundi constitutione sacrae litterae loquuntur, non euidenter\ndicitur, utrum uel quo ordine creati sint angeli; sed si praetermissi\nnon sunt, uel caeli nomine, ubi dictum est: In principio\nfecit Deus caelum et terram, uel potius lucis\nhuius, de qua loquor, significati sunt. Non autem esse praetermissos\nhinc existimo, quod scriptum est, requieuisse Deum\nin die septimo ab omnibus operibus suis quae fecit, cum liber\nipse ita sit exorsus: In principio fecit Deus caelum.\net terram, ut ante caelum et terram nihil aliud fecisse\nuideatur. Cum ergo a caelo et terra coeperit, adque ipsa terra,\nquam primitus fecit, sicut scriptura consequenter eloquitur,\ninuisibilis et incomposita nondumque luce facta utique tenebrae\nfuerint super abyssum, id est super quandam terrae et\naquae indistinctam confusionem (ubi enim lux non est, tenebrae\nsint necesse est); deinde si omnia creando disposita sunt, quae\nper sex dies consummata narrantur: quo modo angeli praetermitterentur,\ntamquam non essent in operibus Dei, a quibus\nin die septimo requieuit? Opus autem Dei esse angelos hic\nquidem etsi non praetermissum, non tamen euidenter expressum\nest; sed alibi hoc sancta scriptura clarissima uoce testatur.\nNam et in hymno trium in camino uirorum cum praedictum\nesset: Benedicite omnia opera Domini Dominum, in\nexecutione eorundem operum etiam angeli nominati sunt: et\nin psalmo canitur: Laudate Dominum de caelis, laudate\neum in excelsis; laudate eum omnes angeli\neius, laudate eum omnes uirtutes eius; laudate\n\n\n\n\n\n\neum sol et luna, laudate eum omnes stellae et\nlumen; laudate eum caeli caelorum, et aquae, quae\nsuper caelos sunt, laudent nomen Domini; quoniam\nipse dixit, et facta sunt; ipse mandauit, et creata\nsunt. Etiam hic apertissime a Deo factos esse angelos diuinitus\ndictum est. cum eis inter cetera caelestia commemoratis\ninfertur ad omnia: Ipse dixit, et facta sunt. Quis porro\naudebit opinari post omnia ista, quae sex diebus enumerata\nsunt, angelos factos? Sed etsi quisquam ita desipit, redarguit\nistam uanitatem illa scriptura paris auctoritatis, ubi Deus\ndicit: Quando facta sunt sidera, laudauerunt me\nuoce magna omnes angeli mei. Iam ergo erant angeli,\nquando facta sunt sidera. Facta sunt autem quarto die. Numquidnam\nergo die tertio factos esse dicemus? Absit. In promtu\nest enim, quid illo die factum sit. Ab aquis utique terra\ndiscreta est et distinctas sui generis species duo ista elementa\nsumserunt et produxit terra quidquid ei radicitus inhaeret.\nNumquidnam secundo? Ne hoc quidem. Tunc enim firmamentum\nfactum est inter aquas superiores et inferiores caelumque\nappellatum est; in quo firmamento quarto die facta sunt\nsidera. Nimirum ergo si ad istorum dierum opera Dei pertinent\nangeli, ipsi sunt illa lux, quae diei nomen accepit.\ncuius unitas ut commendaretur, non est dictus dies primus,\nsed dies unus. Nec alius est dies secundus aut tertius aut\nceteri; sed idem ipse unus ad inplendum senarium uel septenarium\nnumerum repetitus est propter senariam uel septenariam\ncognitionem; senariam scilicet operum, quae fecit Deus,\net septenariam quietis Dei. Cum enim dixit Deus: Fiat lux,\net facta est lux, si recte in hac luce creatio intellegitur\n\n\n\n\n\n\nangelorum, profecto facti sunt participes lucis aeternae, quod\nest ipsa incommutabilis sapientia Dei, per quam facta sunt\nomnia, quem dicimus unigenitum Dei filium; ut ea luce inluminati,\nqua creati, fierent lux et uocarentur dies participatione\nincommutabilis lucis et diei, quod est uerbum Dei,\nper quod et ipsi et omnia facta sunt. Lumen quippe uerum,\nquod inluminat omnem hominem uenientem in hunc\nmundum, hoc inluminat et omnem angelum mundum, ut sit\nlux non in se ipso, sed in Deo; a quo si auertitur angelus.\nfit inmundus; sicut sunt omnes, qui uocantur inmundi spiritus,\nnec iam lux in Domino, sed in se ipsis tenebrae, priuati participatione\nlucis aeternae. Mali enim nulla natura est; sed\namissio boni mali nomen accepit.\nCAPUT X. De simplici et incommutabili trinitate Dei Patris et Dei Filii et Dei Spiritus sancti, unius Dei, cui non est aliud qualitas aliudque substantia. Est itaque bonum solum simplex et ob hoc solum incommutabile,\nquod est Deus. Ab hoc bono creata sunt omnia\nbona, sed non simplicia et ob hoc mutabilia. Creata sane, inquam,\nid est facta, non genita. Quod enim de simplici bono\ngenitum est, pariter simplex est et hoc est quod illud de quo\ngenitum est; quae duo Patrem et Filium dicimus; et utrumque\nhoc cum spiritu suo unus Deus est; qui spiritus Patris\net Filii Spiritus sanctus propria quadam notione huius nominis\nin sacris litteris nuncupatur. Alius est autem quam Pater et\n\n\n\n\n\n\nFilius, quia nec Pater est nec Filius; sed \\'alius\\' dixi, non\nâ€›aliud\\', quia et hoc pariter simplex pariterque incommutabile\nbonum est et coaeternum. Et haec trinitas unus est Deus;\nnec ideo non simplex, quia trinitas. Neque enim propter hoc\nnaturam istam boni simplicem dicimus, quia Pater in ea solus\naut solus Filius aut solus Spiritus sanctus, aut uero sola est\nista nominis trinitas sine subsistentia personarum, sicut Sabelliani\nhaeretici putauerunt; sed ideo simplex dicitur, quoniam\nquod habet hoc est, excepto quod relatiue quaeque persona\nad alteram dicitur. Nam utique Pater habet Filium, nec tamen\nipse est Filius [et Filius habet Patrem, nec tamen ipse est\nPater]. In quo ergo ad semet ipsum dicitur, non ad alterum,\nhoc est quod habet; sicut ad se ipsum dicitur uiuus habendo\nutique uitam, et eadem uita ipse est.\n\nPropter hoc utique natura dicitur simplex, cui non sit aliquid\nhabere, quod uel possit amittere; uel aliud sit habens,\naliud quod habet; sicut uas aliquem liquorem aut corpus\ncolorem aut aer lucem siue feruorem aut anima sapientiam.\nNihil enim horum est id quod habet; nam neque uas liquor\nest, nec corpus color, nec aer lux siue feruor, neque anima\nsapientia eat. Hinc est quod etiam priuari possunt rebus\nquas habent, et in alios habitus uel qualitates uerti adque\nmutari, ut et uas euacuetur umore quo plenum est, et corpus\ndecoloretur et aer tenebrescat siue frigescat et anima desipiat.\nSed etsi sit corpus incorruptibile, quale sanctis in resurrectione\npromittitur, habet quidem ipsius incorruptionis inamissibilem\nqualitatem, sed manente substantia corporali non hoc est,\nquod ipsa incorruptio. Nam illa etiam per singulas partes\n\n\n\n\ncorporis tota est nec alibi maior, alibi minor; neque enim\nulla pars est incorruptior quam altera; corpus uero ipsum\nmaius est in toto quam in parte; et cum aliqua pars est in\neo amplior, alia minor, non ea quae amplior est incorruptior\nquam ea quae minor. Aliud est itaque corpus, quod non ubique\nsui totum est, alia incorruptio, quae ubique eius tota est,\nquia omnis pars incorruptibilis corporis etiam ceteris inaequalis\naequaliter incorrupta est. Neque enim uerbi gratia, quia digitus\nminor est quam tota manus, ideo incorruptibilior manus\nquam digitus. Ita cum sint inaequales manus et digitus,\naequalis est tamen incorruptibilitas manus et digiti. Ac per\nhoc quamuis a corpore incorruptibili inseparabilis incorruptibilitas\nsit, aliud est tamen substantia, qua corpus dicitur,\naliud qualitas eius, qua incorruptibile nuncupatur. Et ideo\netiam sic non hoc est quod habet. Anima quoque ipsa, etiamsi\nsemper sit sapiens, sicut erit cum liberabitur in aeternum,\nparticipatione tamen incommutabilis sapientiae sapiens erit,\nquae non est quod ipsa. Neque enim si aer infusa luce numquam\ndeseratur, ideo non aliud est ipse, aliud lux qua inluminatur.\nNeque hoc ita dixerim, quasi aer sit anima, quod putauerunt\nquidam qui non potuerunt incorpoream cogitare naturam. Sed\nhabent haec ad illa etiam in magna disparilitate quandam\nsimilitudinem, ut non inconuenienter dicatur sic inluminari\nanimam incorpoream luce incorporea simplicis sapientiae Dei,\nsicut inluminatur aeris corpus luce corporea; et sicut aer\ntenebrescit ista luce desertus (nam nihil sunt aliud quae\ndicuntur locorum quorumcumque corporalium tenebrae quam\naer carens luce), ita tenebrescere animam sapientiae luce\npriuatam.\n\n\n\n\n\nSecundum hoc ergo dicuntur illa simplicia, quae principaliter\nuereque diuina sunt, quod non aliud est in eis qualitas,\naliud substantia, nec aliorum participatione uel diuina uel\nsapientia uel beata sunt. Ceterum dictus est in scripturis\nsanctis Spiritus sapientiae multiplex, eo quod multa in sese\nhabeat; sed quae habet, haec et est, et ea omnia unus est.\nNeque enim multae, sed una sapientia est, in qua sunt infiniti\nquidam eique finiti thensauri rerum intellegibilium, in quibus\n\nsunt omnes inuisibiles adque incommutabiles rationes rerum\netiam uisibilium et mutabilium, quae. per ipsam factae sunt.\nQuoniam Deus non aliquid nesciens fecit, quod nec de quolibet\nhomine artifice recte dici potest; porro si sciens fecit omnia,\nea utique fecit quae nouerat. Ex quo occurrit animo quiddam\nmirum, sed tamen uerum, quod iste mundus nobis notus\nesse non posset, nisi esset; Deo autem nisi notus esset, esse\n\nnon posset._,\nCAPUT XI. An eius beatitudinis, quam sancti angeli ab initio sui semper habuerunt, etiam illos spiritus, qui in ueritate non steterunt, participes fuisse credendum sit. Quae cum ita sint, nullo modo quidem secundum spatium\naliquod temporis prius erant spiritus illi tenebrae, quos angelos\ndicimus; sed simul ut facti sunt, lux facti sunt; non\ntamen tantum ita creati, ut quoquo modo essent et quoquo\nmodo uiuerent; sed etiam inluminati, ut sapienter beateque\nuiuerent. Ab hac inluminatione auersi quidam angeli non\nobtinuerunt excellentiam sapientis beataeque uitae. quae procul\n\n\n\n\n\n\ndubio non nisi aeterna est aeternitatisque suae certa adque\nsecura; sed rationalem uitam licet insipientem sic habent,\nut eam non possint amittere, nec si uelint. Quatenus autem,\nantequam peccassent, illius sapientiae fuerint participes, definire\nquis potest? In eius tamen participatione aequales fuisse istos\nillis, qui propterea uere pleneque beati sunt, quoniam nequaquam\nde suae beatitudinis aeternitate falluntur, quo modo\ndicturi sumus? quando quidem si aequales in ea fuissent,\netiam isti in eius aeternitate mansissent pariter beati, quia\npariter certi. Neque enim sicut uita, quamdiucumque fuerit,\nita aeterna uita ueraciter dici poterit, si finem habitura sit;\nsi quidem uita tantummodo uiuendo, aeterna uero finem non\nhabendo nominata est. Quapropter quamuis non, quidquid\naeternum, continuo beatum sit (dicitur enim etiam poenalis\nignis aeternus): tamen si uere perfecteque beata uita non nisi\naeterna est, non erat talis istorum, quandoque desitura et\npropterea non aeterna, siue id scirent, siue nescientes aliud\nputarent; quia scientes timor, nescientes error beatos esse\nutique non sinebat. Si autem hoc ita nesciebant, ut falsis incertisue\nnon fiderent, sed utrum sempiternum an quandoque\nfinem habiturum esset bonum suum, in neutram partem firma\nadsensione ferrentur: ipsa de tanta felicitate cunctatio eam\nbeatae uitae plenitudinem, quam in sanctis angelis esse credimus,\nnon habebat. Neque enim beatae uitae uocabulum ita\ncontrahimus ad quasdam significationis angustias, ut solum\nDeum dicamus beatum; qui tamen uere ita beatus est, ut\nmaior beatitudo esse non possit, in cuius conparatione, quod\nangeli beati sunt summa quadam sua beatitudine, quanta esse\nin angelis potest, quid aut quantum est?\nCAPUT XII. De conparatione beatitudinis iustorum necdum obtinentium promissionis diuinae praemium et primorum in paradiso hominum ante peccatum. Nec ipsos tantum, quod adtinet ad rationalem uel intellectualem\ncreaturam, beatos nuncupandos putamus. Quis enim\nprimos illos homines in paradiso negare audeat beatos fuisse\nante peccatum, quamuis sua beatitudo quam diuturna uel\nutrum aeterna esset incertos (esset autem aeterna, nisi peccassent),\ncum hodie non inpudenter beatos uocemus, quos uidemus\niuste ac pie cum spe futurae inmortalitatis hanc uitam\nducere sine crimine uastante conscientiam, facile inpetrantes\npeccatis huius infirmitatis diuinam misericordiam. Qui licet\nde suae perseuerantiae praemio certi sint, de ipsa tamen\nperseuerantia sua reperiuntur incerti. Quis enim hominum se\nin actione prouectuque iustitiae perseueraturum usque in\nfinem sciat, nisi aliqua reuelatione ab illo fiat certus, qui de\nhac re iusto latentique iudicio non omnes instruit, sed neminem\nfallit? Quantum itaque pertinet ad delectationem praesentis\nboni, beatior erat primus homo in paradiso, quam quilibet\niustus in hac infirmitate mortali; quantum autem ad\nspem futuri, beatior quilibet in quibuslibet cruciatibus corporis,\ncui non opinione, sed certa ueritate manifestum est,\nsine fine se habiturum omni molestia carentem societatem\nangelorum in participatione summi Dei, quam erat ille homo\nsui casus incertus in magna illa felicitate paradisi.\nCAPUT XIII. An ita unius felicitatis omnes angeli sint creati, ut neque lapsuros se possent nosse qui lapsi sunt, et post ruinam labentium perseuerantiae suae praescientiam acceperint qui steterunt. Quocirca cuiuis iam non difficulter occurrit utroque coniuncto\neffici beatitudinem, quam recto proposito intellectualis\nnatura desiderat, hoc est, ut et bono incommutabili, quod\nDeus est, sine ulla molestia perfruatur et in eo se in aeternum\nesse mansurum nec ulla dubitatione cunctetur nec ullo\nerrore fallatur. Hanc habere angelos lucis pia fide credimus;\nhanc nec antequam caderent habuisse angelos peccatores, qui\nsua prauitate illa luce priuati sunt, consequenti ratione colligimus;\nhabuisse tamen aliquam, etsi non praesciam, beatitudinem,\nsi uitam egerunt ante peccatum, profecto credendi\nsunt. Aut si durum uidetur, quando facti sunt angeli, alios\ncredere ita factos ut non acciperent praescientiam uel perseuerantiae\nuel casus sui, alios autem ita ut ueritate certissima\naeternitatem suae beatitudinis nossent, sed aequalis felicitatis\nomnes ab initio creati sunt, et ita fuerunt, donec isti, qui\nnunc mali sunt, ab illo bonitatis lumine sua uoluntate cecidissent:\nprocul dubio multo est durius nunc putare angelos\nsanctos aeternae suae beatitudinis incertos, et ipsos de semet\nipsis ignorare, quod nos de illis per scripturas sanctas nosse\npotuimus. Quis enim catholicus Christianus ignorat nullum\nnouum diabolum ex bonis angelis ulterius futurum, sicut nec\nistum in societatem bonorum angelorum ulterius rediturum?\nVeritas quippe in euangelio sanctis fidelibusque promittit,\n\n\n\n\n\n\nquod erunt aequales angelis Dei; quibus etiam promittitur,\nquod ibunt in uitam aeternam. Porro autem si nos certi\nsumus numquam nos ex illa inmortali felicitate casuros, illi\nuero si certi non sunt, iam potiores, non aequales eis erimus.\nSed quia nequaquam Veritas fallit et aequales eis erimus,\nprofecto etiam ipsi certi sunt suae felicitatis aeternae. Cuius\nilli alii quia certi non fuerunt (non enim erat eorum aeterna\nfelicitas cuius certi essent, quae finem fuerat habitura), restat,\nut aut inpares fuerint, aut, si pares fuerunt, post istorum\nruinam illis certa scientia suae sempiternae felicitatis accesserit.\nNisi forte quis dicat id, quod Dominus ait de diabolo\nin euangelio: Ille homicida erat ab initio et in ueritate\nnon stetit, sic esse accipiendum, ut non solum homicida\nfuerit ab initio, id est initio humani generis, ex quo utique\nhomo factus est, quem decipiendo posset occidere, uerum etiam\nab initio suae conditionis in ueritate non steterit et ideo\nnumquam beatus cum sanctis angelis fuerit, suo recusans\nesse subditus creatori et sua per superbiam uelut priuata\npotestate laetatus, ac per hoc falsus et fallax, quia nec quisquam\npotestatem Omnipotentis euadit, et qui per piam subiectionem\nnoluit tenere quod uere est, adfectat per superbam\nelationem simulare quod non est, ut sic intellegatur etiam\nquod beatus Iohannes apostolus ait: Ab initio diabolus\npeccat, hoc est, ex quo creatus est, iustitiam recusauit, quam\nnisi pia Deoque subdita uoluntas habere non posset. Huic\nsententiae quisquis adquiescit, non cum illis haereticis sapit.\nid est Manichaeis, et si quae aliae pestes ita sentiunt, quod\n\n\n\n\n\n\nsuam quandam propriam tamquam ex aduerso quodam principio\ndiabolus habeat naturam mali; qui tanta uanitate desipiunt,\nut, cum uerba ista euangelica in auctoritate nobiscum habeant,\nnon adtendant non dixisse Dominum: A ueritate alienus fuit;\nsed: In ueritate non stetit, ubi a ueritate lapsum intellegi\nuoluit, in qua utique si stetisset, eius particeps factus\nbeatus cum sanctis angelis permaneret.\nCAPUT XIIII. Quo genere locutionis dictum sit de diabolo, quod in ueritate non steterit, quia ueritas non est in eo. Subiecit autem indicium, quasi quaesissemus, unde ostendatur,\nquod in ueritate non steterit, adque ait: Quia non\nest ueritas in eo. Esset autem in eo, si in illa stetisset.\nLocutione autem dictum est minus usitata. Sic enim uidetur\nsonare: In ueritate non stetit, quia ueritas non est\nin eo, tamquam ea sit causa, ut in ueritate non steterit,\nquod in eo ueritas non sit; cum potius ea sit causa, ut in\neo ueritas non sit, quod in ueritate non stetit. Ista locutio\nest et in psalmo: Ego clamaui, quoniam exaudisti\nme Deus; cum dicendum fuisse uideatur: Exaudisti me\nDeus, quoniam clamaui. Sed cum dixisset: \\'Ego clamaui*,\ntamquam ab eo quaereretur, unde se clamasse monstraret,\nab effectu exauditionis Dei clamoris sui ostendit affectum;\ntamquam diceret: \\'Hinc ostendo clamasse me, quoniam exaudisti\nme.\\'\nCAPUT XV. Quid sentiendum sit de eo, quod dictum est: Ab initio diabolus peccat. Illud etiam, quod ait de diabolo Iohannes: Ab initio\ndiabolus peccat, non intellegunt, si natura talis est, nullo\nmodo esse peccatum. Sed quid respondetur propheticis testimoniis,\nsiue quod ait Esaias sub figurata persona principis\nBabyloniae diabolum notans: Quo modo cecidit Lucifer.\nqui mane oriebatur; siue quod Hiezechiel: In deliciis\nparadisi Dei fuisti, omni lapide pretioso ornatus\nes? Ubi intellegitur fuisse aliquando sine peccato. Nam expresses\nei paulo post dicitur: Ambulasti in diebus tuis\nsine uitio. Quae si aliter conuenientius intellegi nequeunt,\noportet etiam illud, quod dictum est: In ueritate non\nstetit, sic accipiamus, quod in ueritate fuerit, sed non permanserit;\net illud, quod ab initio diabolus peccat, non\nab initio, ex quo creatus est, peccare putandus est, sed ab\ninitio peccati, quod ab ipsius superbia coeperit esse peccatum.\nNec illud, quod scriptum est in libro Iob, cum de\ndiabolo sermo esset: Hoc est initium figmenti Domini,\nquod fecit ad inludendum ab angelis suis (cui consonare\nuidetur et psalmus, ubi legitur: Draco hic, quem\nfinxisti ad inludendum ei), sic intellegendum est, ut\nexistimemus talem ab initio creatum, cui ab angelis inluderetur,\nsed in hac poena post peccatum ordinatum. Initium ergo\neius figmentum est Domini; non enim est ulla natura etiam\nin extremis infimisque bestiolis, quam non ille constituit, a\nquo est omnis modus, omnis species, omnis ordo, sine quibus\n\n\n\n\n\n\nnihil rerum inueniri uel cogitari potest; quanto magis angelica\ncreatura, quae omnia cetera, quae Deus condidit, naturae\ndignitate praecedit!\nCAPUT XVI. De gradibus et differentiis creaturarum, quas aliter pendit usus utilitatis, aliter ordo rationis. In his enim, quae quoquo modo sunt et non sunt quod\nDeus est a quo facta sunt, praeponuntur uiuentia non uiuentibus,\nsicut ea, quae habent uim gignendi uel etiam adpetendi,\nhis, quae isto motu carent; et in his, quae uiuunt, praeponuntur\nsentientia non sentientibus, sicut arboribus animalia; et\nin his, quae sentiunt, praeponuntur intellegentia non intellegentibus,\nsicut homines pecoribus; et in his, quae intellegunt,\npraeponuntur inmortalia mortalibus, sicut angeli hominibus.\nSed ita praeponuntur naturae ordine; est autem alius adque\nalius pro suo cuiusque usu aestimationis modus, quo fit, ut\nquaedam sensu carentia quibusdam sentientibus praeponamus,\nin tantum, ut si potestas esset ea prorsus de natura rerum\nauferre uellemus, siue quem in ea locum habeant ignorantes.\nsiue etiamsi sciamus nostris ea commodis postponentes. Quis\nenim non domi suae panem habere quam mures, nummos\nquam pulices malit? Sed quid mirum, cum in ipsorum etiam\nhominum aestimatione, quorum certe natura tantae est dignitatis,\nplerumque carius conparetur equus quam seruus,\ngemma quam famula? Ita libertate iudicandi plurimum distat\nratio considerantis a necessitate indigentis seu uoluptate\ncupientis, cum ista quid per se ipsum in rerum gradibus\n\n\n\n\npendat, necessitas autem quid propter quid expetat cogitat,\net ista quid uerum luci mentis appareat. uoluptas uero\nquid iucundum corporis sensibus blandiatur expectat. Sed\ntantum ualet in naturis rationalibus quoddam ueluti pondus\nuoluntatis et amoris, ut, cum ordine naturae angeli hominibus,\ntamen lege iustitiae boni homines malis angelis praeferantur.\nCAPUT XVII. Vitium malitiae non naturam esse, sed contra naturam, cui ad peccandum non Conditor causa est, sed uoluntas. Propter naturam igitur, non propter malitiam diaboli, dictum\nrecte intellegimus: Hoc est initium figmenti Domini.\nQuia sine dubio, ubi esset uitium malitiae, natura non uitiata\npraecessit. Vitium autem ita contra naturam est, ut non\npossit nisi nocere naturae. Non itaque esset uitium recedere\na Deo, nisi naturae, cuius id uitium est, potius conpeteret\nesse cum Deo. Quapropter etiam uoluntas mala grande testimonium\nest naturae bonae. Sed Deus sicut naturarum bonarum\noptimus creator est, ita malarum uoluntatum iustissimus\nordinator, ut, cum illae male utuntur naturis bonis, ipse\nbene utatur etiam uoluntatibus malis. Itaque fecit, ut diabolus\ninstitutione illius bonus, uoluntate sua malus, in inferioribus\nordinatus inluderetur ab angelis eius, id est, ut prosint tentationes\neius sanctis, quibus eas obesse desiderat. Et quoniam\nDeus, cum eum conderet, futurae malignitatis eius non erat\n\n\n\n\nutique ignarus et praeuidebat quae bona de malo eius esset\nipse facturus: propterea psalmus ait: Draco hic, quem\nfinxisti ad inludendum ei, ut in eo ipso quod eum\nfinxit, licet per suam bonitatem bonum, iam per suam\npraescientiam praeparasse intellegatur quo modo illo uteretur\net malo.\nCAPUT XVIII. De pulchritudine uniuersitatis, quae per ordinationem Dei etiam ex contrariorum fit obpositione luculentior. Neque enim Deus ullum, non dico angelorum, sed uel\nhominum crearet, quem malum futurum esse praescisset, nisi\npariter nosset quibus eos bonorum usibus commodaret adque\nita ordinem saeculorum tamquam pulcherrimum carmen etiam\nex quibusdam quasi antithetis honestaret. Antitheta enim quae\nappellantur in ornamentis elocutionis sunt decentissima, quae\nLatine uel appellentur obposita, uel, quod expressius dicitur,\ncontraposita. Non est aput nos huius uocabuli; consuetudo,\ncum tamen eisdem ornamentis locutionis etiam sermo Latinus\nutatur, immo linguae omnium gentium. His antithetis et Paulus\napostolus in secunda ad Corinthios epistula illum locum suauiter\nexplicat, ubi dicit: Per arma iustitiae dextra et\nsinistra: per gloriam et ignobilitatem, per infamiam\net bonam famam; ut seductores et ueraces, ut\nqui ignoramur et cognoscimur; quasi morientes, et\n\n\n\n\n\n\necce uiuimus, ut coherciti et non mortificati; ut\ntristes, semper autem gaudentes; sicut egeni, multos\nautem ditantes; tamquam nihil habentes et\nomnia possidentes. Sicut ergo ista contraria contrariis\nobposita sermonis pulchritudinem reddunt: ita quadam non\nuerborum, sed rerum eloquentia contrariorum obpositione saeculi\npulchritudo conponitur. Apertissime hoc positum est in\nlibro ecclesiastico isto modo: Contra malum bonum est\net contra mortem uita; sic contra pium peccator.\nEt sic intuere in omnia opera Altissimi, bina bina,\nunum contra unum.\nCAPUT XVIIII. Quid sentiendum uideatur de eo quod scriptum est: Diuisit Deus inter lucem et tenebras. Quamuis itaque diuini sermonis obscuritas etiam ad hoc\nsit utilis, quod plures sententias ueritatis parit et in lucem\nnotitiae producit, dum alius eum sic, alius sic intellegit (ita\ntamen ut, quod in obscuro loco intellegitur, uel adtestatione\nrerum manifestarum uel aliis locis minime dubiis adseratur:\nsiue, cum multa tractantur, ad id quoque perueniatur, quod\nsensit ille qui scripsit, siue id lateat, sed ex occasione tractandae\nprofundae obscuritatis alia quaedam uera dicantur):\nnon mihi uidetur ab operibus Dei absurda sententia, si, cum\nlux prima illa facta est, angeli creati intelleguntur, inter\nsanctos angelos et inmundos fuisse discretum, ubi dictum est:\nEt diuisit Deus inter lucem et tenebras; et uocauit\nDeus lucem diem et tenebras uocauit noctem. Solus\n\n\n\n\n\n\nquippe ille ista discernere potuit, qui potuit etiam priusquam\ncaderent praescire casuros et priuatos lumine ueritatis in tenebrosa\nsuperbia remansuros. Nam inter istum nobis notissimum\ndiem et noctem, id est inter hanc lucem et has tenebras,\nuulgatissima sensibus nostris luminaria caeli ut diuiderent\nimperauit: Fiant, inquit, luminaria in firmamento\ncaeli, ut luceant super terram et diuidant inter\ndiem et noctem; et paulo post: Et fecit, inquit, Deus\nduo luminaria magna, luminare maius in principia\ndiei, et luminare minus in principia noctis, et\nstellas; et posuit illa Deus in firmamento caeli\nlucere super terram et praeesse diei et nocti\net diuidere inter lucem et tenebras. Inter illam\nuero lucem, quae sancta societas angelorum est inlustratione\nueritatis intellegibiliter fulgens, et ei contrarias tenebras,\nid est malorum angelorum auersorum a luce iustitiae taeterrimas\nmentes, ipse diuidere potuit, cui etiam futurum non\nnaturae, sed uoluntatis malum occultum aut incertum esse\nnon potuit.\nCAPUT XX. De eo, quod post discretionem lucis adque tenebrarum dictum est: Et uidit Deus lucem quia bona est. Denique nec illud est praetereundum silentio, quod, ubi\ndixit Deus: Fiat lux, et facta est lux, continuo subiunctum\nest: Et uidit Deus lucem quia bona est; non postea\nquam separauit inter lucem et tenebras et uocauit lucem diem\net tenebras noctem, ne simul cum luce etiam talibus tenebris\ntestimonium placiti sui perhibuisse uideretur. Nam ubi tenebrae\n\n\n\n\ninculpabiles sunt, inter quas et lucem istam his oculis conspicuam\nluminaria caeli diuidunt, non ante, sed post infertur:\nEt uidit Deus quia bonum est. Posuit illa, inquit,\nin firmamento caeli lucere super terram et praeesse\ndiei et nocti et separare inter lucem et tenebras.\nEt uidit Deus quia bonum est. Utrumque\nplacuit, quia utrumque sine peccato est. Ubi autem dixit\nDeus: Fiat lux, et facta est lux. Et uidit Deus\nlucem quia bona est; et postmodum infertur: Et separauit\nDeus inter lucem et tenebras; et uocauit\nDeus lucem diem et tenebras uocauit noctem: non\nhoc loco additum est: Et uidit Deus quia bonum est,\nne utrumque appellaretur bonum, cum esset horum alterum\nmalum, uitio proprio, non natura. Et ideo sola ibi lux placuit\nConditori; tenebrae autem angelicae, etsi fuerant ordinandae,\nnon tamen fuerant adprobandae.\nCAPUT XXI. De aeterna et incommutabili scientia Dei ac uoluntate, qua semper illi uniuersa quae fecit sic placuerunt facienda, quem ad modum facta. Quid est enim aliud intellegendum in eo, quod per omnia\ndicitur: Vidit Deus quia bonum est, nisi operis adprobatio\nsecundum artem facti, quae sapientia Dei est? Deus autem\nusque adeo non, cum factum est, tunc didicit bonum, ut nihil\neorum fieret, si ei fuisset incognitum. Dum ergo uidet quia\nbonum est, quod, nisi uidisset antequam fieret, non utique\nfieret: docet bonum esse, non discit. Et Plato quidem plus\nausus est dicere, elatum esse scilicet Deum gaudio mundi\n\n\n\n\n\n\nuniuersitate perfecta. Ubi et ipse non usque adeo desipiebat,\nut putaret Deum sui operis nouitate factum beatiorem; sed\nsic ostendere uoluit artifici suo placuisse iam factum, quod\nplacuerat in arte faciendum; non quod ullo modo Dei scientia\nuarietur, ut aliud in ea faciant quae nondum sunt, aliud quae\niam sunt, aliud quae fuerunt; non enim more nostro ille uel\nquod futurum est prospicit, uel quod praesens est aspicit,\nuel quod praeteritum est respicit; sed alio modo quodam a\nnostrarum cogitationum consuetudine longe alteque diuerso.\nIlle quippe non ex hoc in illud cogitatione mutata, sed omnino\nincommutabiliter uidet; ita ut illa quidem, quae temporaliter\nfiunt, et futura nondum sint et praesentia iam sint et praeterita\niam non sint, ipse uero haec omnia stabili ac sempiterna praesentia\nconprehendat; nec aliter oculis, aliter mente; non\nenim ex animo constat et corpore; nec aliter nunc et aliter\nantea et aliter postea; quoniam non sicut nostra, ita eius quoque\nscientia trium temporum, praesentis uidelicet et praeteriti\nuel futuri, uarietate mutatur, aput quem non est inmutatio\nnec momenti obumbratio. Neque enim eius intentio\nde cogitatione in cogitationem transit, in cuius incorporeo\ncontuitu simul adsunt cuncta quae nouit; quoniam tempora\nita nouit nullis suis temporalibus notionibus, quem ad\nmodum temporalia mouet nullis suis temporalibus motibus.\nIbi ergo uidit bonum esse quod fecit, ubi bonum esse uidit\nut faceret; nec quia factum uidit scientiam duplicauit uel ex\naliqua parte auxit, tamquam minoris scientiae fuerit priusquam\nfaceret quod uideret, qui tam perfecte non operaretur, nisi tam\nperfecta scientia, cui nihil ex eius operibus adderetur. Quapropter.\nsi tantummodo nobis insinuandum esset quis fecerit\n\n\n\n\n\n\nlucem, sufficeret dicere, fecit Deus lucem; si autem non solum\nquis fecerit, uerum etiam per quid fecerit, satis esset ita\nenuntiari: Et dixit Deus: Fiat lux, et facta est lux;\nut non tantum Deum, sed etiam per Verbum lucem fecisse\nnossemus. Quia uero tria quaedam maxime scienda de creatura\nnobis oportuit intimari, quis eam fecerit, per quid fecerit,\nquare fecerit: Dixit Deus, inquit: Fiat lux, et facta est\nlux. Et uidit Deus lucem quia bona est. Si ergo quaerimus,\nquis fecerit: Deus est; si per quid fecerit: Dixit:\nFiat, et facta est; si quare fecerit: Quia bona est. Nec\nauctor est excellentior Deo, nec ars efficacior Dei uerbo, nec\ncausa melior quam ut bonum crearetur a [Deo] bono. Hanc\netiam Plato causam condendi mundi iustissimam dicit, ut a\nbono Deo bona opera fierent; siue ista legerit, siue ab his qui\nlegerant forte cognouerit; siue acerrimo ingenio inuisibilia Dei\nper ea, quae facta sunt, intellecta conspexerit, siue ab his qui\nista conspexerant et ipse didicerit.\nCAPUT XXII. De his, quibus in uniuersitate rerum a bono Creatore bene conditarum quaedam displicent, et putant nonnullam malam esse naturam. Hanc tamen causam, id est ad bona creanda bonitatem Dei,\nhanc, inquam, causam tam iustam adque idoneam, quae diligenter\nconsiderata et pie cogitata omnes controuersias quaerentium\nmundi originem terminat, quidam haeretici non uiderunt,\nquia egenam carnis huius fragilemque mortalitatem iam\nde iusto supplicio uenientem, dum ei non conueniunt, plurima\n\n\n\n\n\n\noffendunt, sicut ignis aut frigus aut fera bestia aut quid eius\nmodi; nec adtendunt, quam uel in suis locis naturisque uigeant\npulchroque ordine disponantur, quantumque uniuersitati rerum\npro sui portione decoris tamquam in communem rem publicam\nconferant uel nobis ipsis, si eis congruenter adque scienter\nutamur, commoditatis adtribuant, ita ut uenena ipsa, quae per\ninconuenientiam perniciosa sunt, conuenienter adhibita in salubria\nmedicamenta uertantur; quamque a contrario etiam haec,\nquibus delectantur, sicut cibus et potus et ista lux, inmoderato\net inopportuno usu noxia sentiantur. Unde nos admonet diuina\nprouidentia non res insipienter uituperare, sed utilitatem rerum\ndiligenter inquirere, et ubi nostrum ingenium uel infirmitas\ndeficit, ita credere occultam, sicut erant quaedam, quae uix\npotuimus inuenire; quia et ipsa utilitatis occultatio aut humilitatis\nexercitatio est aut elationis adtritio; cum omnino natura\nnulla sit malum nomenque hoc non sit nisi priuationis boni.\nSed a terrenis usque ad caelestia et a uisibilibus usque ad\ninuisibilia sunt aliis alia bona meliora, ad hoc inaequalia, ut\nessent omnia; Deus autem ita est artifex magnus in magnis,\nut minor non sit in paruis; quae parua non sua granditate\n(nam nulla est), sed artificis sapientia metienda sunt; sicut\nin specie uisibilis hominis, si unum radatur supercilium, quam\npropemodum nihil corpori, et quam multum detrahitur pulchritudini,\nquoniam non mole constat, sed parilitate ac dimensione\nmembrorum! Nec sane multum mirandum est, quod hi, qui\nnonnullam malam putant esse naturam suo quodam contrario\nexortam propagatamque principio, nolunt accipere istam causam\ncreationis rerum, ut bonus Deus conderet bona, credentes\n\n\n\n\neum potius ad haec mundana molimina rebellantis aduersum\nse mali repellendi extrema necessitate perductum suamque\nnaturam bonam malo cohercendo superandoque miscuisse, quam\nturpissime pollutam et crudelissime captiuatam et obpressam\nlabore magno uix mundet ac liberet; non tamen totam, sed\nquod eius non potuerit ab illa inquinatione purgari, tegmen\nac uinculum futurum hostis uicti et inclusi. Sic autem Manichaei\nnon desiperent uel potius insanirent, si Dei naturam,\nsicuti est, incommutabilem adque omnino incorruptibilem crederent,\ncui nocere nulla res possit; animam uero, quae uoluntate\nmutari in deterius et peccato corrumpi potuit adque ita incommutabilis\nueritatis luce priuari, non Dei partem nec eius\nnaturae, quae Dei est, sed ab illo conditam longe inparem\nConditori Christiana sanitate sentirent.\nCAPUT XXIII. De errore, in quo Origenis doctrina culpatur. Sed multo est mirandum amplius, quod etiam quidam, qui\nunum nobiscum credunt omnium rerum esse principium, ullamque\nnaturam, quae non est quod Deus est, nisi ab illo conditore\nesse non posse, noluerunt tamen istam causam fabricandi\nmundi tam bonam ac simplicem bene ac simpliciter credere,\nut Deus bonus conderet bona et essent post Deum quae non\nessent quod est Deus, bona tamen, quae non faceret nisi bonus\nDeus; sed animas dicunt, non quidem partes Dei, sed factas\na Deo, peccasse a Conditore recedendo et diuersis progressibus\npro diuersitate peccatorum a caelis usque ad terras diuersa\ncorpora quasi uincula meruisse, et hunc esse mundum eamque\ncausam mundi fuisse faciendi, non ut conderentur bona, sed\nut mala cohiberentur. Hinc Origenes iure culpatur. In libris\n\n\n\n\nenim, quos appellat nep2 Î±Ì“ÏÏ‡Ï‰Ì„Î½, id est de principiis, hoc sensit,\nhoc scripsit. Ubi plus quam dici potest miror hominem in\necclesiasticis litteris tam doctum et exercitatum non adtendisse,\nprimum quam hoc esset contrarium scripturae huius tantae\nauctoritatis intentioni, quae per omnia opera Dei subiungens:\nEt uidit Deus, quia bonum est, conpletisque omnibus\ninferens: Et uidit Deus omnia, quae fecit, et ecce\nbona ualde, nullam aliam causam faciendi mundi intellegi\nuoluit, nisi ut bona fierent a bono Deo. Ubi si nemo peccasset,\ntantummodo naturis bonis esset mundus ornatus et plenus;\net quia peccatum est, non ideo cuncta sunt inpleta peccatis,\ncum bonorum longe maior numerus in caelestibus suae naturae\nordinem seruet; nec mala uoluntas, quia naturae ordinem seruare\nnoluit, ideo iusti Dei leges omnia bene ordinantis effugit;\nquoniam sicut pictura cum colore nigro loco suo posito, ita\nuniuersitas rerum, si quis possit intueri, etiam cum peccatoribus\npulchra est, quamuis per se ipsos consideratos sua\ndeformitas turpet.\n\nDeinde uidere debuit Origenes et quicumque ita sapiunt, si\nhaec opinio uera esset, mundum- ideo factum, ut animae pro\nmeritis peccatorum suorum tamquam ergastula, quibus poenaliter\nincluderentur, corpora acciperent, superiora et leuiora\nquae minus, inferiora uero et grauiora quae amplius peccauerunt,\ndaemones, quibus deterius nihil est, terrena corpora,\nquibus inferius et grauius nihil est, potius quam homines\netiam bonos habere debuisse. Nunc uero, ut intellegeremus\nanimarum merita non qualitatibus corporum esse pensanda,\naerium pessimus daemon, homo autem, et nunc licet malus\nlonge minoris mitiorisque malitiae, et certe ante peccatum,\ntamen luteum corpus accepit. Quid autem stultius dici potest,\n\n\n\n\n\n\n\n\nquam isto sole, ut in uno mundo unus esset, non decori\npulchritudinis uel etiam saluti rerum corporalium consuluisse\nartificem Deum, sed hoc potius euenisse, quia una anima sic\npeccauerat, ut tali corpore mereretur includi? ac per hoc si\ncontigisset, ut non una, sed duae; immo non duae, sed decem\nuel centum similiter aequaliterque peccassent, centum soles\nhaberet hic mundus? Quod ut non fieret, non opificis prouisione\nmirabili ad rerum corporalium salutem decoremque consultum\nest, sed contigit potius tanta unius animae progressione\npeccantis, ut sola corpus tale mereretur. Non plane\nanimarum, de quibus nesciunt quid loquantur, sed eorum\nipsorum, qui talia sapiunt multum longe a ueritate, [et]\nmerito est cohercenda progressio. Haec ergo tria, quae superius\ncommendaui, cum in unaquaque creatura requirantur,\nquis eam fecerit, per quid fecerit, quare fecerit, ut respondeatur\nDeus, per Verbum, quia bona est\\', utrum altitudine\nmystica nobis ipsa trinitas intimetur, hoc est Pater et\nFilius et Spiritus sanctus, an aliquid occurrat, quod hoc\nloco scripturarum id accipiendum esse prohibeat, multi sermonis\nest quaestio, nec omnia uno uolumine ut explicemus\nurgendum est.\nCAPUT XXIIII. De trinitate diuina, quae per omnia opera sua significationis suae sparsit indicia. Credimus et tenemus et fideliter praedicamus, quod Pater\ngenuerit Verbum, hoc est sapientiam, per quam facta sunt omnia,\nunigenitum Filium, unus unum, aeternus coaeternum, summe\nbonus aequaliter bonum; et quod Spiritus sanctus simul et Patris\net Filii sit Spiritus et ipse consubstantialis et coaeternus ambobus;\nadque hoc totum et trinitas sit propter proprietatem\npersonarum et unus Deus propter inseparabilem diuinitatem,\nsicut unus Omnipotens propter inseparabilem omnipotentiam;\nita tamen, ut etiam cum de singulis quaeritur unusquisque\neorum et Deus et omnipotens esse respondeatur; cum uero\nde omnibus simul, non tres di uel tres omnipotentes, sed\nunus Deus omnipotens; tanta ibi est in tribus inseparabilis\nunitas, quae sic se uoluit praedicari. Utrum autem boni Patris\net boni Filii Spiritus sanctus, quia communis ambobus est,\nrecte bonitas dici possit amborum, non audeo temerariam\npraecipitare sententiam; uerum tamen amborum eum dicere\nsanctitatem facilius ausus fuero, non amborum quasi qualitatem,\nsed ipsum quoque substantiam et tertiam in trinitate\npersonam. Ad hoc enim me probabilius ducit, quod, cum sit\net Pater spiritus et Filius spiritus, et Pater sanctus et Filius\nsanctus, proprie tamen ipse uocatur Spiritus sanctus tamquam\nsanctitas substantialis et consubstantialis amborum. Sed si\nnihil est aliud bonitas diuina quam sanctitas, profecto et intellegentia\nrationis est, non praesumtionis audacia, ut in operibus\nDei secreto quodam loquendi modo, quo nostra exerceatur\n\n\n\n\n\n\nintentio, eadem nobis insinuata intellegatur trinitas, unamquamque\ncreaturam quis fecerit, per quid fecerit, propter quid fecerit.\nPater quippe intellegitur Verbi, qui dixit ut fiat; quod autem illo\ndicente factum est, procul dubio per Verbum factum est; in eo\nuero quod dicitur: Vidit Deus, quia bonum est, satis significatur\nDeum nulla necessitate, nulla suae cuiusquam utilitatis\nindigentia, sed sola bonitate fecisse quod factum est, id est,\nquia bonum est; quod ideo postea quam factum est dicitur,\nut res, quae facta est, congruere bonitati, propter quam facta\nest, indicetur. Quae bonitas si Spiritus sanctus recte intellegitur,\nuniuersa nobis trinitas in suis operibus intimatur. Inde\nest ciuitatis sanctae, quae in sanctis angelis sursum est, et\norigo et informatio et beatitudo. Nam si quaeratur unde\nsit: Deus eam condidit; si unde sit sapiens: a Deo inluminatur;\nsi unde sit felix: Deo fruitur; subsistens modificatur,\ncontemplans inlustratur, inhaerens iucundatur; est, uidet, amat;\nin aeternitate Dei uiget, in ueritate Dei lucet, in bonitate\nDei gaudet.\nCAPUT XXV. De tripertita totius philosophiae disciplina. Quantum intellegi datur, hinc philosophi sapientiae disciplinam\ntripertitam esse uoluerunt, immo tripertitam esse animaduertere\npotuerunt (neque enim ipsi instituerunt ut ita esset.\nsed ita esse potius inuenerunt), cuius una pars appellaretur\nphysica, altera logica, tertia ethica (quarum nomina Latina\niam multorum litteris frequentata sunt, ut naturalis, rationalis\nmoralisque uocarentur; quas etiam in octauo libro breuiter\nstrinximus); non quo sit consequens, ut isti in his tribus\n\n\n\n\n\n\naliquid secundum Deum de trinitate cogitauerint, quamuis Plato\nprimus istam distributionem repperisse et commendasse dicatur,\ncui neque naturarum omnium auctor nisi Deus uisus est neque\nintellegentiae dator neque amoris, quo bene beateque uiuitur,\ninspirator. Sed certe cum et de natura rerum et de ratione\nindagandae ueritatis et de boni fine, ad quem cuncta quae\nagimus referre debemus, diuersi diuersa sentiant: in his tamen\ntribus magnis et generalibus quaestionibus omnis eorum uersatur\nintentio. Ita cum in unaquaque earum quid quisque\nsectetur multiplex discrepantia sit opinionum, esse tamen aliquam\nnaturae causam, scientiae formam, uitae summam nemo\ncunctatur. Tria etiam sunt, quae in unoquoque homine artifice\nspectantur, ut aliquid efficiat: natura, doctrina, usus; natura\ningenio, doctrina scientia, usus fructu diiudicandus est. Nec\nignoro, quod proprie fructus fruentis, usus utentis sit, adque\nhoc interesse uideatur, quod ea re frui dicimur, quae nos non\nad aliud referenda per se ipsa delectat; uti uero ea re, quam\npropter aliud quaerimus (unde temporalibus magis utendum\nest, quam fruendum, ut frui mereamur aeternis; non sicut\nperuersi, qui frui uolunt nummo, uti autem Deo; quoniam\n. non nummum propter Deum inpendunt, sed Deum propter\nnummum colunt); uerum tamen eo loquendi modo, quem plus\nobtinuit consuetudo, et fructibus utimur et usibus fruimur;\nnam et fructus iam proprie dicuntur agrorum, quibus utique\nomnes temporaliter utimur. Hoc itaque more usum dixerim\n, in his tribus, quae in homine spectanda commonui, quae\nsunt natura, doctrina, usus. Ex his propter obtinendam\n\n\n\n\nbeatam uitam tripertita, ut dixi, a philosophis inuenta est disciplina,\nnaturalis propter naturam, rationalis propter doctrinam,\nmoralis propter usum. Si ergo natura nostra esset a nobis,\nprofecto et nostram nos genuissemus sapientiam, nec eam\ndoctrina, id est aliunde discendo, percipere curaremus; et\nnoster amor a nobis profectus et ad nos relatus et ad beate\nuiuendum sufficeret, nec bono alio quo frueremur ullo indigeret;\nnunc uero quia natura nostra, ut esset, Deum habet\nauctorem, procul dubio ut uera sapiamus ipsum debemus\nhabere doctorem, ipsum etiam ut beati simus suauitatis intimae\nlargitorem._\nCAPUT XXVIDe imagine summae trinitatis, quae secundum quendam modum in natura etiam necdum beatificati hominis inuenitur. Et nos quidem in nobis, tametsi non aequalem, immo ualde\nlongeque distantem, neque coaeternam et, quo breuius totum\ndicitur, non eiusdem substantiae, cuius Deus est, tamen qua Deo\nnihil sit in rebus ab eo factis natura propinquius, imaginem\nDei, hoc est illius summae trinitatis, agnoscimus, adhuc reformatione\nperficiendam, ut sit etiam similitudine proxima. Nam\net sumus et nos esse nouimus et id esse ac nosse diligimus.\nIn his autem tribus, quae dixi, nulla nos falsitas ueri similis\nturbat. Non enim ea sicut illa, quae foris sunt, ullo sensu\ncorporis tangimus, uelut colores uidendo, sonos audiendo,\nodores olfaciendo, sapores gustando, dura et mollia contrectando\nsentimus, quorum sensibilium etiam imagines eis\n\n\n\n\nsimillimas nec iam corporeas cogitatione uersamus, memoria tenemus\net per ipsas in istorum desideria concitamur; sed sine ulla\nphantasiarum uel phantasmatum imaginatione ludificatoria mihi\nesse me idque nosse et amare certissimum est. Nulla in his\nueris Academicorum argumenta formido dicentium: Quid si\nfalleris? Si enim fallor, sum. Nam qui non est, utique nec\nfalli potest: ac per hoc sum, si fallor. Quia sum ergo si fallor,\nquo modo esse me fallor, quando certum est me esse, si fallor?\nQuia igitur essem qui fallerer, etiamsi fallerer, procul dubio\nin eo, quod me noui esse, non fallor. Consequens est autem,\nut etiam in eo, quod me noui nosse, non fallar. Sicut enim\nnoui esse me, ita noui etiam hoc ipsum, nosse me. Eaque\nduo cum amo, eundem quoque amorem quiddam tertium nec\ninparis aestimationis eis quas noui rebus adiungo. Neque enim\nfallor amare me, cum in his quae amo non fallar; quamquam\netsi illa falsa essent, falsa me amare uerum esset. Nam quo\npacto recte reprehenderer et recte prohiberer ab amore falsorum,\nsi me illa amare falsum esset? Cum uero et illa uera\nadque certa sint, quis dubitet quod eorum, cum amantur, et\nipse amor uerus et certus est? Tam porro nemo est qui esse\nse nolit, quam nemo est qui non esse beatus uelit. Quo modo\nenim potest beatus esse, si nihil sit?\nCAPUT XXVII. De essentia et scientia et utriusque amore. Ita uero ui quadam naturali ipsum esse iucundum est, ut\nnon ob aliud et hi qui miseri sunt nolint interire et, cum\nse miseros esse sentiant, non se ipsos de rebus, sed miseriam\n\n\n\n\nsuam potius auferri uelint. Illis etiam, qui et sibi miserrimi\napparent et plane sunt et non solum a sapientibus, quoniam\nstulti, uerum et ab his, qui se beatos putant, miseri iudicantur,\nquia pauperes adque mendici sunt, si quis inmortalitatem\ndaret, qua nec ipsa miseria moreretur, proposito sibi quod, si\nin eadem miseria semper esse nollent, nulli et nusquam\nessent futuri, sed omni modo perituri, profecto exultarent\nlaetitia et sic semper eligerent esse quam omnino non esse.\nHuius rei testis est notissimus sensus illorum. Unde enim\nmori metuunt et malunt in illa aerumna uiuere, quam eam\nmorte finire, nisi quia satis apparet quam refugiat natura non\nesse? Adque ideo cum se nouerint esse morituros, pro magno\nbeneficio sibi hanc inpendi misericordiam desiderant, ut aliquanto\nproductius in eadem miseria uiuant tardiusque moriantur.\nProcul dubio ergo indicant, inmortalitatem, saltem talem\nquae non habeat finem mendicitatis, quanta gratulatione susciperent.\nQuid? animalia omnia etiam inrationalia, quibus datum\nnon est ista cogitare, ab inmensis draconibus usque ad exiguos\nuermiculos nonne se esse uelle adque ob hoc interitum fugere\nomnibus quibus possunt motibus indicant? Quid? arbusta\nomnesque frutices, quibus nullus est sensus ad uitandam manifesta\nmotione perniciem, nonne ut in auras tutum cacuminis\ngermen emittant, aliud terrae radicis adfigunt, quo alimentum\ntrahant adque ita suum quodam modo esse conseruent? Ipsa\npostremo corpora, quibus non solum sensus, sed nec ulla saltem\nseminalis est uita, ita tamen uel exiliunt in superna uel\nin ima descendunt uel librantur in mediis, ut essentiam suam.\nubi secundum naturam possunt esse, custodiant.\n\nIam uero nosse quantum ametur quamque falli nolit humana\n\n\n\n\nnatura, uel hinc intellegi potest, quod lamentari quisque sana\nmente mauult quam laetari in amentia. Quae uis magna adque\nmirabilis mortalibus praeter homini animantibus nulla est, licet\neorum quibusdam ad istam lucem contuendam multo quam\nnobis sit acrior sensus oculorum; sed lucem illam incorpoream\ncontingere nequeunt, qua mens nostra quodam modo\nradiatur, ut de his omnibus recte iudicare possimus. Nam\nin quantum eam capimus, in tantum id possumus. Verum\ntamen inest in sensibus inrationalium animantium, etsi\nscientia nullo modo, at certe quaedam scientiae similitudo;\ncetera autem rerum corporalium, non quia sentiunt,\nsed quia sentiuntur, sensibilia nuncupata sunt. Quorum in\narbustis hoc simile est sensibus, quod aluntur et gignunt.\nVerum tamen et haec et omnia corporalia latentes in natura\ncausas habent; sed formas suas, quibus mundi huius uisibilis\nstructura formosa est, sentiendas sensibus praebent, ut pro eo,\nquod nosse non possunt, quasi innotescere uelle uideantur.\nSed nos ea sensu corporis ita capimus, ut de his non sensu\ncorporis iudicemus. Habemus enim alium interioris hominis\nsensum isto longe praestantiorem, quo iusta et iniusta sentimus,\niusta per intellegibilem speciem, iniusta per eius priuationem.\nAd huius sensus officium non acies pupulae, non\nforamen auriculae, non spiramenta narium, non gustus faucium,\nnon ullus corporeus tactus accedit. Ibi me et esse et\nhoc nosse certus sum, et haec amo adque amare me similiter\ncertus sum.\nCAPUT XXVIII. An etiam ipsum amorem, quo et esse et scire diligimus, diligere debeamus, quo magis diuinae trinitatis imagini propinquemus. Sed de duobus illis, essentia scilicet et notitia, quantum\namentur in nobis, et quem ad modum etiam in ceteris rebus,\nquae infra sunt, eorum reperiatur, etsi differens, quaedam\ntamen similitudo, quantum suscepti huius operis ratio uisa\nest postulare, satis diximus; de amore autem, quo amantur,\nutrum et ipse amor ametur, non dictum est. Amatur autem;\net hinc probamus, quod in hominibus, qui rectius amantur,\nipse magis amatur. Neque enim uir bonus merito dicitur qui\nscit quod bonum est, sed qui diligit Quur ergo et in nobis\nipsis non et ipsum amorem nos amare sentimus, quo amamus\nquidquid boni amamus? Est enim et amor, quo amatur et\nquod amandum non est, et istum amorem odit in se, qui\nillum diligit, quo id amatur quod amandum est. Possunt\nenim ambo esse in uno homine, et hoc bonum est homini,\nut illo proficiente quo bene uiuimus, iste deficiat quo male\nuiuimus, donec ad perfectum sanetur et in bonum commutetur\nomne quod uiuimus. Si enim pecora essemus, carnalem\nuitam et quod secundum sensum eius est amaremus idque\nesset sufficiens bonum nostrum et secundum hoc, cum esset\nnobis bene, nihil aliud quaereremus. Item si arbores essemus,\n\nnihil quidem sentiente motu amare possemus, uerum tamen\nid quasi adpetere uideremur, quo feracius essemus uberiusque\nfructuosae. Si essemus lapides aut fluctus aut uentus aut\nflamma uel quid huius modi, sine ullo quidem sensu adque\nuita, non tamen nobis deesset quasi quidam nostrorum locorum\nadque ordinis adpetitus. Nam uelut amores corporum\nmomenta sunt ponderum, siue deorsum grauitate sine sursum\n\n\n\n\nleuitate nitantur. Ita enim corpus pondere, sicut animus amore\nfertur, quocumque fertur. Quoniam igitur homines sumus ad\nnostri creatoris imaginem creati, cuius est uera aeternitas,\naeterna ueritas, aeterna et uera caritas, estque ipse aeterna\net uera et cara trinitas neque confusa neque separata: in his\nquidem rebus, quae infra nos sunt, quoniam et ipsa nec aliquo\nmodo essent nec aliqua specie continerentur nec aliquem\nordinem uel adpeterent uel tenerent, nisi ab illo facta essent,\nqui summe est, qui summe sapiens est, qui summe bonus est,\ntamquam per omnia, quae fecit mirabili stabilitate, currentes\nquasi quaedam eius alibi magis, alibi minus inpressa uestigia\ncolligamus; in nobis autem ipsis eius imaginem contuentes\ntamquam minor ille euangelicus filius ad nosmet ipsos reuersi\nsurgamus et ad illum redeamus, a quo peccando recesseramus.\nIbi esse nostrum non habebit mortem, ibi nosse nostrum non\nhabebit errorem, ibi amare nostrum non habebit offensionem.\nNunc autem tria ista nostra quamuis certa teneamus nec aliis\nea credamus testibus, sed nos ipsi praesentia sentiamus adque\ninteriore ueracissimo cernamus aspectu, tamen, quamdiu futura\nuel utrum numquam defutura et quo si male, quo autem si\nbene agantur peruentura sint, quoniam per nos ipsos nosse\nnon possumus, alios hinc testes uel quaerimus uel habemus:\nde quorum fide quur nulla debeat esse dubitatio, non est\niste, sed posterior erit diligentius disserendi locus. In hoc\nautem libro de ciuitate Dei, quae non peregrinatur in huius\nuitae mortalitate, sed inmortalis semper in caelis est, id est\nde angelis sanctis Deo cohaerentibus, qui nec fuerunt umquam\n\n\n\n\n\n\nnec futuri sunt desertores, inter quos et illos, qui aeternam\nlucem deserentes tenebrae facti sunt, Deum primitus diuisisse\niam diximus, illo adiuuante quod coepimus ut possumus\nexplicemus.\nCAPUT XXVIIII. De sanctorum angelorum scientia, qua trinitatem in ipsa eius deitate nouerunt et qua operum causas prius in operantis arte quam in ipsis operibus artificis intuentur. Illi quippe angeli sancti non per uerba sonantia Deum\ndiscunt, sed per ipsam praesentiam inmutabilis ueritatis, hoc\nest Verbum eius unigenitum, et ipsum Verbum et Patrem et\neorum Spiritum sanctum, eamque esse inseparabilem trinitatem\nsingulasque in ea personas esse substantiam, et tamen omnes\nnon tres deos esse, sed unum Deum, ita nouerunt, ut eis\nmagis ista, quam nos ipsi nobis cogniti simus. Ipsam quoque\ncreaturam melius ibi, hoc est in sapientia Dei, tamquam in\narte, qua facta est, quam in ea ipsa sciunt; ac per hoc et\nse ipsos ibi melius quam in se ipsis, uerum tamen et in se\nipsis. Facti sunt enim et aliud sunt quam ille qui fecit. Ibi\nergo tamquam in diurna cognitione, in se ipsis autem tamquam\nin uespertina, sicut iam supra diximus. Multum enim\ndiffert, utrum in ea ratione cognoscatur aliquid, secundum\nquam factum est, an in se ipso; sicut aliter scitur rectitudo\nlinearum sen ueritas figurarum, cum intellecta conspicitur,\naliter cum in puluere scribitur; et aliter iustitia in ueritate\n\n\n\n\n\n\nincommutabili, aliter in anima iusti. Sic deinde cetera, sicut\nfirmamentum inter aquas superiores et inferiores, quod caelum\nuocatum est; sicut deorsum aquarum congeries terraeque\nnudatio et herbarum institutio adque lignorum; sicut solis ac\nlunae stellarumque conditio; sicut ex aquis animalium, uolucrum\nscilicet adque piscium beluarumque natantium; sicut quorumque\nin terra gradientium adque repentium et ipsius hominis, qui\ncunctis in terra rebus excelleret. Omnia haec aliter in Verbo\nDei cognoscuntur ab angelis, ubi habent causas rationesque\nsuas, id est secundum quas facta sunt, incommutabiliter permanentes,\naliter in se ipsis; illa clariore, hac obscuriore cognitione,\nuelut artis adque operum; quae tamen opera cum ad\nipsius Creatoris laudem uenerationemque referuntur, tamquam\nmane lucescit in mentibus contemplantium.\nCAPUT XXX. De senarii numeri perfectione, qui primus partium. suarum quantitate conpletur. Haec autem propter senarii numeri perfectionem eodem die\nsexiens repetito sex diebus perfecta narrantur, non quia Deo\nfuerit necessaria mora temporum, quasi qui non potuerit creare\nomnia simul, quae deinceps congruis motibus peragerent tempora;\nsed quia per senarium numerum est operum significata\nperfectio. Numerus quippe senarius primus conpletur suis\npartibus, id est sexta sui parte et tertia et dimidia, quae\nsunt unum et duo et tria, quae in summam ducta sex fiunt.\nPartes autem in hac consideratione numerorum illae\n\n\n\n\nintellegendae sunt, quae quotae sint dici potest; sicut dimidia, tertia,\nquarta et deinceps ab aliquo numero denominatae. Neque enim\nexempli gratia quia in nouenario numero quattuor pars aliqua\neius est, ideo dici potest quota eius sit; unum autem potest,\nnam nona eius est: et tria potest, nam tertia eius est. Coniunctae\nuero istae duae partes eius, nona scilicet adque tertia,\nid est unum et tria, longe sunt a tota summa eius, quod\nest nouem. Itemque in denario quaeternarius est aliqua pars\neius; sed quota sit dici non potest; unum autem potest; nam\ndecima pars eius est. Habet et quintam, quod sunt duo;\nhabet et dimidiam, quod sunt quinque. Sed hae tres partes\neius, decima et quinta et dimidia, id est unum et duo et\nquinque, simul ductae non conplent decem; sunt enim octo.\nDuodenarii uero numeri partes in summam ductae transeunt\neum; habet enim duodecimam, quod est unum; habet sextam,\nquae sunt duo; habet quartam, quae sunt tria; habet tertiam,\nquae sunt quattuor; habet et dimidiam, quae sunt sex; unum\nautem et duo et tria et quattuor et sex non duodecim, sed\namplius, id est sedecim, fiunt. Hoc breuiter commemorandum\nputaui ad commendandam senarii numeri perfectionem, qui\nprimus, ut dixi, partibus suis in summam redactis ipse\nperficitur; in quo perfecit Deus opera sua. Unde ratio numeri\ncontemnenda non est, quae in multis sanctarum scripturarum\nlocis quam magni aestimanda sit elucet diligenter intuentibus.\nNec frustra in laudibus Dei dictum est: Omnia\nin mensura et numero et pondere deposuisti.\nCAPUT XXXI. De die septimo, in quo plenitudo et requies commendatur. In septimo autem die, id est eodem die septiens repetito,\nqui numerus etiam ipse alia ratione perfectus est, Dei requies\ncommendatur, in qua primum sanctificatio sonat. Ita Deus\nnoluit istum diem in ullis suis operibus sanctificare, sed in\nrequie sua, quae non habet uesperam; neque enim ulla creatura\nest, ut etiam ipse aliter in Dei Verbo, aliter in se\ncognita faciat aliam uelut diurnam, aliam uelut uespertinam\nnotitiam. De septenarii porro numeri perfectione dici quidem\nplura possunt; sed et liber iste iam prolixus est,. et uereor\nne occasione conperta scientiolam nostram leuiter magis quam\nutiliter iactare uelle uideamur. Habenda est itaque ratio\nmoderationis adque grauitatis, ne forte, cum de numero multum\nloquimur, mensuram et pondus neglegere iudicemur. Hoc\nitaque satis sit admonere, quod totus inpar primus numerus\nternarius est, totus par quaternarius; ex quibus duobus septenarius\nconstat. Ideo pro uniuerso saepe ponitur, sicuti est:\nSeptiens cadet iustus, et resurget; id est: Quotienscumque\nceciderit, non peribit; quod non de iniquitatibus, sed de\ntribulationibus ad humilitatem perducentibus intellegi uoluit:\net: Septiens in die laudabo te; quod alibi alio modo dictum\nest: Semper laus eius in ore meo; et multa huius modi in .\ndiuinis auctoritatibus reperiuntur, in quibus septenarius numerus,\nut dixi, pro cuiusque rei uniuersitate poni solet. Propter\nhoc eodem saepe numero significatur Spiritus sanctus, de quo\nDominus ait: Docebit uos omnem ueritatem. Ibi requies\n\n\n\n\n\n\nDei, qua requiescitur in Deo. In toto quippe, id est in plena\nperfectione, requies; in parte autem labor. Ideo laboramus,\nquamdiu ex parte scimus, sed cum uenerit quod perfectum\nest, quod ex parte est euacuabitur. Hinc est quod etiam\nscripturas istas cum labore rimamur. Sancti uero angeli quorum\nsocietati et congregationi in hac peregrinatione laboriosissima\nsuspiramus, sicut habent permanendi aeternitatem, ita\ncognoscendi facilitatem et requiescendi felicitatem. Sine difficultate\nquippe nos adiuuant, quoniam spiritalibus motibus\npuris et liberis non laborant.\nCAPUT XXXII,De opinione eorum, qui angelorum creationem anteriorem uolunt esse quam mundi. Ne quis autem contendat et dicat non sanctos angelos esse\nsignificatos in eo quod scriptum est: Fiat lux, et facta est\nlux, sed quamlibet lucem tunc primum factam esse corpoream\nant opinetur aut doceat; angelos autem prius esse factos non\ntantum ante firmamentum, quod inter aquas et aquas factum\nappellatum est caelum, sed ante illud de quo dictum est:\nIn principio fecit Deus caelum et terram; adque illud,\nquod dictum est: In principio, non ita dictum tamquam\nprimum hoc factum sit, cum ante fecerit angelos, sed quia\nomnia in sapientia fecit, quod est Verbum eius et ipsum\nscriptura principium nominauit (sicut ipse in euangelio\nIudaeis quaerentibus quis esset respondit se esse principium):\nnon e contrario referam contentionem, maxime quia\nhoc me delectat plurimum, quod etiam in summo exordio\nsancti libri geneseos trinitas commendatur. Cum enim ita\n\n\n\n\n\n\ndicitur: In principio fecit Deus caelum et terram, ut\nPater fecisse intellegatur in Filio, sicut adtestatur psalmus,\nubi legitur: Quam magnificata sunt opera tua Domine!\nomnia in sapientia fecisti: conuenientissime paulo post\ncommemoratur etiam Spiritus sanctus. Cum enim dictum\nesset, qualem terram Deus primitus fecerit, uel quam molem\nmateriamue futurae constructionis mundi caeli et terrae nomine\nnuncupauerit subiciendo et addendo: Terra autem erat inuisibilis\net inconposita et tenebrae erant super abyssum:\nmox ut trinitatis commemoratio conpleretur: Et spiritus,\ninquit, dei superferebatur super aquam. Proinde ut\nuolet quisque accipiat, quod ita profundum est, ut ad exercitationem\nlegentium a fidei regula non abhorrentes plures\npossit generare sententias, dum tamen angelos sanctos in sublimibus\nsedibus non quidem Deo coaeternos, sed tamen de\nsua sempiterna et uera felicitate securos et certos esse nemo\nambigat. Ad quorum societatem pertinere paruulos suos Dominus\ndocens non solum illud ait: Erunt aequales angelis\nDei; uerum ipsi quoque angeli qua contemplatione fruantur\nostendit, ubi ait: Videte, ne contemnatis unum ex pusillis\nistis; dico enim uobis, quia angeli eorum in\ncaelis semper uident faciem Patris mei, qui in caelis\nest.\nCAPUT XXXIII. De duabus angelorum societatibus diuersis adque disparibus, quae non incongrue intelleguntur lucis et tenebrarum nominibus nuncupatae. Peccasse autem quosdam angelos et in huius mundi ima\ndetrusos, qui eis uelut carcer est, usque ad futuram in die\niudicii ultimam damnationem apostolus Petrus apertissime\nostendit dicens, quod Deus angelis peccantibus non pepercerit.\nsed carceribus caliginis inferi retrudens tradiderit in iudicio\npuniendos reseruari. Inter hos ergo et illos Deum uel praescientia\nuel opere diuisisse quis dubitet? illosque lucem merito\nappellari quis contradicat? quando quidem nos adhuc in fide\nuiuentes eorum aequalitatem adhuc sperantes, utique nondum\ntenentes, iam lux dicti ab apostolo sumus: Fuistis enim,\ninquit, aliquando tenebrae, nunc autem lux in Domino.\nIstos uero desertores tenebras aptissime nuncupari profecto\naduertunt, qui peiores esse hominibus infidelibus siue intellegunt\nsiue credunt. Quapropter, etsi alia lux in isto huius\nlibri loco intellegenda est, ubi legimus: Dixit Deus: Fiat\nlux, et facta est lux, et aliae tenebrae significatae sunt in\neo quod scriptum est: Diuisit Deus inter lucem et tenebras:\nnos tamen has duas angelicas societates, unam fruentem\nDeo, alteram tumentem typho; unam cui dicitur: Adorate\neum omnes angeli eius, aliam cuius princeps dicit:\nHaec omnia tibi dabo, si prostratus adoraueris me:\nunam Dei sancto amore flagrantem, alteram propriae celsitudinis\ninmundo amore fumantem; et quoniam, sicut scriptum\n\n\n\n\n\n\nest, Deus superbis resistit, humilibus autem dat gratiam,\nillam in caelis caelorum habita.item, istam inde deiectam\nin hoc infimo aerio caelo tumultuantem; illam luminosa\npietate tranquillam, istam tenebrosis cupiditatibus turbulentam;\nillam Dei nutu clementer subuenientem, iuste ulciscentem,\nistam suo fastu subdendi et nocendi libidine exaestuantem;\nillam, ut quantum uult consulat, Dei bonitati ministram,\nistam, ne quantum uult noceat, Dei potestate frenatam; illam\nhuic inludentem ut nolens prosit persecutionibus suis, hanc\nilli inuidentem, cum peregrinos colligit suos, aÌ‚â‚¬â€ nos ergo\nhas duas societates angelicas inter se dispares adque contrarias,\nunam et natura bonam et uoluntate rectam, aliam uero\nnatura bonam, sed uoluntate peruersam, aliis manifestioribus\ndiuinarum scripturarum testimoniis declaratas, quod etiam in\nhoc libro, cui nomen est genesis, lucis tenebrarumque uocabulis\nsignificatas existimauimus, etiamsi aliud hoc loco sensit\nforte qui scripsit, non est inutiliter obscuritas huius pertractata\nsententiae, quia, etsi uoluntatem auctoris libri huius indagare\nnequiuimus, a regula tamen fidei, quae per alias eiusdem\nauctoritatis sacras litteras satis fidelibus nota est, non\nabhorruimus. Etsi enim corporalia hic commemorata sunt\nopera Dei, habent procul dubio nonnullam similitudinem spiritalium,\nsecundum quam dicit apostolus: Omnes enim uos\nfilii lucis estis et filii diei, non sumus noctis neque\ntenebrarum. Si autem hoc sensit etiam ille qui scripsit, ad\nperfectiorem disputationis finem nostra peruenit intentio, ut\nhomo Dei tam eximiae diuinaeque sapientiae, immo per eum\nSpiritus Dei in commemorandis operibus Dei, quae omnia\n\n\n\n\n\n\n\n\nsexto die dixit esse perfecta, nullo modo angelos praetermisisse\ncredatur siue in principio, quia primo fecit, siue quod conuenientius\nintellegitur, in principio, quia in Verbo unigenito\nfecit, scriptum sit: In principio fecit Deus caelum et\nterram; quibus nominibus uniuersalis est significata creatura,\nuel spiritalis et corporalis, quod est credibilius, uel magnae\nduae mundi partes, quibus omnia quae creata sunt continentur,\nut primitus eam totam proponeret ac deinde partes eius\nsecundum mysticum dierum numerum exsequeretur.\nCAPUT XXXIIII. De eo quod quidam putant in conditione firmamenti aquarum discretarum nomine angelos significatos, et quod quidam aquas existimant non creatas. Quamquam nonnulli putauerint aquarum nomine significatos\nquodam modo populos angelorum et hoc esse quod dictum est:\nFiat firmamentum inter aquam et aquam, ut supra firmamentum\nangeli intellegantur, infra uero uel aquae istae uisibiles\nuel malorum angelorum multitudo uel omnium hominum\ngentes. Quod si ita est, non illic apparet ubi facti sint angeli,\nsed ubi discreti; quamuis et aquas, quod peruersissimae adque\ninpiae uanitatis est, negent quidam factas a Deo, quoniam\nnusquam scriptum est: Dixit Deus: Fiant aquae. Quod possunt\nsimili uanitate etiam de terra dicere; nusquam enim legitur:\nDixit Deus: Fiat terra. Sed, inquiunt, scriptum est: In principio\nfecit Deus caelum et terram. Illic ergo et aqua\nintellegenda est; uno enim nomine utrumque conprehensum\nest. Nam ipsius est mare, sicut in psalmo legitur, et ipse\nfecit illud, et aridam terram manus eius finxerunt.\n\n\n\n\n\n\nSed hi, qui in nomine aquarum, quae super caelos sunt,\nangelos intellegi uolunt, ponderibus elementorum mouentur\net ideo non putant aquarum fluuidam grauemque naturam in\nsuperioribus mundi locis potuisse constitui; qui secundum\nrationes suas, si ipsi hominem facere possent, non ei pituitam,\nquod Graece Ï•Î»ÎµÌÎ³Î¼Î± dicitur et tamquam in elementis corporis\nnostri aquarum uicem obtinet, in capite ponerent. Ibi enim\nsedes est phlegmatis, secundum Dei opus utique aptissime,\nsecundum istorum autem coniecturam tam absurde, ut, si hoc nesciremus\net in hoc libro similiter scriptum esset, quod Deus\numorem fluuidum et frigidum ac per hoc grauem in superiore\nomnibus ceteris humani corporis parte posuerit, isti trutinatores\nelementorum nequaquam crederent, et si auctoritati eiusdem\nscripturae subditi essent, aliquid aliud ex hoc intellegendum esse\ncenserent. Sed quoniam, si diligenter singula scrutemur adque\ntractemus, quae in illo diuino libro de constitutione mundi\nscripta sunt, et multa dicenda et a proposito instituti operis\nlonge digrediendum est, iamque de duabus istis diuersis\ninter se adque contrariis societatibus angelorum, in quibus\nsunt quaedam exordia duarum etiam in rebus humanis ciuitatum,\nde quibus deinceps dicere institui, quantum satis esse\nuisum est, disputauimus: hunc quoque librum aliquando\nclaudamus.\nCAPUT I. De una bonorum angelorum malorumque natura. Antequam de institutione hominis dicam, ubi duarum ciuitatum,\nquantum ad rationalium mortalium genus adtinet.\napparebit exortus, sicut superiore libro apparuisse in angelis\niam uidetur: prius mihi quaedam de ipsis angelis uideo esse\ndicenda, quibus demonstretur, quantum a nobis potest, quam\nnon inconueniens neque incongrua dicatur esse hominibus\nangelisque societas, ut non quattuor (duae scilicet angelorum\ntotidemque hominum), sed duae potius ciuitates, hoc est\nsocietates, merito esse dicantur, una in bonis, altera in malis\nnon solum angelis, uerum etiam hominibus constitutae.\n\nAngelorum bonorum et malo rum inter se contrarios adpetitus\nnon naturis principiisque diuersis, cum Deus omnium\nsubstantiarum bonus auctor et conditor utrosque creauerit, sed\nuoluntatibus et cupiditatibus extitisse dubitare fas non est.\ndum alii constanter in communi omnibus bono, quod ipse\nillis Deus est, adque in eius aeternitate ueritate caritate persistunt;\nalii sua potestate potius delectati, uelut bonum suum\nsibi ipsi essent, a superiore communi omnium beatifico bono *\nad propria defluxerunt et habentes elationis fastum pro excelsissima\naeternitate, uanitatis astutiam pro certissima ueritate.\nstudia partium pro indiuidua caritate superbi fallaces inuidi\neffecti sunt. Beatitudinis igitur illorum causa est adhaerere\nDeo; quocirca istorum miseriae causa ex contrario est intellegenda,\nquod est non adhaerere Deo. Quam ob rem si, cum\nquaeritur, quare illi beati sint, recte respondetur: Quia Deo\nadhaerent; et cum quaeritur, quur isti sint miseri, recte\n\n\n\n\nrespondetur: Quia non adhaerent Deo: non est creaturae rationalis\nuel intellectualis bonum, quo beata sit, nisi Deus. Ita\nquamuis non omnis beata possit esse creatura (neque enim\nhoc munus adipiscuntur aut capiunt ferae ligna saxa et si\nquid huius modi est), ea tamen, quae potest, non ex se ipsa\npotest, quia ex nihilo creata est, sed ex illo, a quo creata est.\nHoc enim adepto beata, quo amisso misera est. Ille uero qui\nnon alio, sed se ipso bono beatus est, ideo miser non potest\nesse, quia non se potest amittere.\n\nDicimus itaque incommutabile bonum non esse nisi unum\nuerum beatum Deum; ea uero, quae fecit, bona quidem esse,\nquod ab illo, uerum tamen mutabilia, quod non de illo, sed\nde nihilo facta sunt. Quamquam ergo summa non sint, quibus\nest Deus maius bonum: magna sunt tamen ea mutabilia bona,\nquae adhaerere possunt, ut beata sint, inmutabili bono, quod\nusque adeo bonum eorum est, ut sine illo misera esse necesse\nsit. Nec ideo cetera in hac creaturae uniuersitate meliora\nsunt, quia misera esse non possunt; neque enim cetera\nmembra corporis nostri ideo dicendum est oculis esse meliora,\nquia caeca esse non possunt. Sicut autem melior est natura\nsentiens et cum dolet quam lapis qui dolere nullo modo\npotest: ita rationalis natura praestantior etiam misera, quam\nilla quae rationis uel sensus est expers, et ideo in eam non\ncadit miseria. Quod cum ita sit, huic naturae, quae in tanta\nexcellentia creata est, ut, licet sit ipsa mutabilis, inhaerendo\ntamen incommutabili bono, id est summo Deo, beatitudinem\nconsequatur, nec expleat indigentiam suam nisi utique beata\nsit, eique explendae non sufficiat nisi Deus, profecto non illi\nadhaerere uitium est. Omne autem uitium naturae nocet ac\nper hoc contra naturam est. Ab illa igitur, quae adhaeret\n\n\n\n\nDeo, non natura differt ista, sed uitio; quo tamen etiam uitio\nualde magna multumque laudabilis ostenditur ipsa natura.\nCuius enim recte uituperatur uitium, procul dubio natura laudatur.\nNam recta uitii uituperatio est, quod illo dehonestatur\nnatura laudabilis. Sicut ergo, cum uitium oculorum dicitur\ncaecitas, id ostenditur, quod ad naturam oculorum pertinet\nuisus; et cum uitium aurium dicitur surditas, ad earum naturam\npertinere demonstratur auditus: ita, cum uitium creaturae\nangelicae dicitur, quo non adhaeret Deo, hinc apertissime declaratur,\neius naturae ut Deo adhaereat conuenire. Quam porro\nmagna sit laus adhaerere Deo, ut ei uiuat, inde sapiat, illo\ngaudeat tantoque bono sine morte sine errore sine molestia\nperfruatur, quis digne cogitare possit aut eloqui? Quapropter\netiam uitio malorum angelorum, quo non adhaerent Deo, quoniam\nomne uitium naturae nocet, satis manifestatur Deum\ntam bonam eorum creasse naturam, cui noxium sit non esse\ncum Deo.\nCAPUT II. Nullam essentiam Deo esse contrariam, quia ab eo, qui summe et semper est, hoc in totum uidetur diuersum esse quod non est. Haec dicta sint, nec quisquam, cum de angelis apostaticis\nloquimur, existimet eos aliam uelut ex alio principio habere\npotuisse naturam, nec eorum naturae auctorem Deum. Cuius\nerroris inpietate tanto quisque carebit expeditius et facilius,\nquanto perspicacius intellegere potuerit, quod per angelum Deus\ndixit, quando Moysen mittebat ad filios Israel: Ego sum, qui\nsum. Cum enim Deus summa essentia sit, hoc est summe sit,\n\n\n\n\n\n\net ideo inmutabilis sit: rebus, quas ex nihilo creauit, esse dedit,\nSed non summe esse, sicut est ipse; et aliis dedit esse amplius,\naliis minus, adque ita naturas essentiarum gradibus\nordinauit (sicut enim ab eo, quod est sapere, uocatur sapientia,\nsic ab eo, quod est esse, uocatur essentia, nouo quidem\nnomine, quo usi ueteres non sunt Latini sermonis auctores,\nsed iam nostris temporibus usitato, ne deesset etiam linguae\nnostrae, quod Graeci appellant coatav; hoc enim uerbum e\nuerbo expressum est, ut diceretur essentia); ac per hoc ei\nnaturae, quae summe est, qua faciente sunt quaecumque\nsunt, contraria natura non est, nisi quae non est. Ei quippe,\nquod est, non esse contrarium est. Et propterea Deo, id est\nsummae essentiae et auctori omnium qualiumcumque essentiarum,\nessentia nulla contraria est.\nCAPUT III. De inimicis Dei non per naturam, sed per contrariam uoluntatem, quae cum ipsis nocet, bonae utique naturae nocet, quia uitium, si non nocet, non est. Dicuntur autem in scripturis inimici Dei, qui non natura,\nsed uitiis aduersantur eius imperio, nihil ei ualentes nocere,\nsed sibi. Inimici enim sunt resistendi uoluntate, non potestate\nlaedendi. Deus namque inmutabilis est et omni modo incorruptibilis.\nIdcirco uitium, quo resistunt Deo qui eius appellantur\ninimici, non est Deo, sed ipsis malum, neque hoc ob\naliud, nisi quia corrumpit in eis naturae bonum. Natura igitur\ncontraria non est Deo sed uitium, quia malum contrarium\nest bono. Quis autem neget Deum summe bonum? Vitium\n\n\n\n\nergo contrarium est Deo, tamquam malum bono. Porro autem\nbonum est et natura quam uitiat; unde et huic bono utique\ncontrarium est; sed Deo tantummodo tamquam bono malum,\nnaturae uero, quam uitiat, non tantum malum, sed etiam\nnoxium. Nulla quippe mala Deo noxia sed mutabilibus corruptibilibusque\nnaturis, bonis tamen ipsorum quoque testimonio\nuitiorum. Si enim bonae non essent, eis uitia nocere non\npossent. Nam quid eis nocendo faciunt, nisi adimunt integritatem\npulchritudinem, salutem uirtutem et quidquid boni\nnaturae per uitium detrahi siue minui consueuit? Quod si\nomnino desit, nihil boni adimendo non nocet ac per hoc nec\nuitium est. Nam esse uitium et non nocere non potest. Unde\ncolligitur, quamuis non possit uitium nocere incommutabili\nbono, non tamen posse nocere nisi bono, quia non inest, nisi\nubi nocet. Hoc etiam isto modo dici potest, uitium esse nec\nin summo posse bono nec nisi in aliquo bono. Sola ergo\nbona alicubi esse possunt, sola mala nusquam; quoniam\nnaturae etiam illae, quae ex malae uoluntatis initio uitiatae\nsunt, in quantum uitiosae sunt, malae sunt, in quantum\nautem naturae sunt, bonae sunt. Et cum in poenis est natura\nuitiosa, excepto eo, quod natura est, etiam hoc ibi bonum\nest, quod inpunita non est. Hoc enim est iustum et omne\niustum procul dubio bonum. Non enim quisquam de uitiis\nnaturalibus, sed de uoluntariis poenas luit. Nam etiam quod\nuitium consuetudine nimioue progressu roboratum uelut naturaliter\ninoleuit, a uoluntate sumsit exordium. De uitiis quippe\nnunc loquimur eius naturae, cui mens inest capax intellegibilis\nlucis, qua discernitur iustum ab iniusto.\nCAPUT IIII. De naturis inrationalium aut uita carentium, quae in suo genere adque ordine ab uniuersitatis decore non discrepant. Ceterum uitia pecorum et arborum aliarumque rerum mutabilium\nadque mortalium uel intellectu uel sensu uel uita\nomnino carentium, quibus eorum dissolubilis natura corrumpitur,\ndamnabilia putare ridiculum est, cum istae creaturae eum\nmodum nutu Creatoris acceperint, ut cedendo ac succedendo\nperagant infimam pulchritudinem temporum in genere suo\nistius mundi partibus congruentem. Neque enim caelestibus\nfuerant terrena coaequanda, aut ideo uniuersitati deesse\nista debuerunt, quoniam sunt illa meliora. Cum ergo in his\nlocis, ubi esse talia conpetebat, aliis alia deficientibus oriuntur\net succumbunt minora maioribus adque in qualitates superantium\nsuperata uertuntur, rerum est ordo transeuntium.\nCuius ordinis decus nos propterea non delectat, quoniam parti\neius pro condicione nostrae mortalitatis intexti uniuersum, cui\nparticulae, quae nos offendunt, satis apte decenterque conueniunt,\nsentire non possumus. Unde nobis, in quibus eam contemplari\nminus idonei sumus, rectissime credenda praecipitur\nprouidentia Conditoris, ne tanti artificis opus in aliquo reprehendere\nuanitate humanae temeritatis audeamus. Quamquam\net uitia rerum terrenarum non uoluntaria neque poenalia\nnaturas ipsas, quarum nulla omnino est, cuius non sit auctor\net conditor Deus, si prudenter adtendamus, eadem ratione\ncommendant, quia et in eis hoc nobis per uitium tolli displicet,\nquod in natura placet; nisi quia hominibus etiam\n\n\n\n\nipsae naturae plerumque displicent, cum eis fiunt noxiae. non\neas considerantibus, sed utilitatem suam, sicut illa animalia,\nquorum abundantia Aegyptiorum superbia uapulauit. Sed isto\nmodo possunt et solem uituperare, quoniam quidam peccantes\nuel debita non reddentes poni a iudicibus iubentur ad solem.\nNon itaque ex commodo uel incommodo nostro, sed per se\nipsam considerata natura dat artifici suo gloriam. Sic est et\nnatura ignis aeterni sine ulla dubitatione laudabilis, quamuis\ndamnatis inpiis futura poenalis. Quid enim est igne flammante\nuigente lucente pulchrius? quid calfaciente curante coquente\nutilius? quamuis eo nihil sit urente molestius. Idem igitur\nipse aliter adpositus perniciosus, qui conuenienter adhibitus\ncommodissimus inuenitur. Nam eius in uniuerso mundo utilitates\nuerbis explicare quis sufficit? Nec audiendi sunt, qui\nlaudant in igne lucem, ardorem autem uituperant, uidelicet\nnon ex ui naturae, sed ex suo commodo uel incommodo.\nVidere enim uolunt, ardere nolunt. Sed parum adtendunt eam\nipsam lucem, quae certe et illis placet, oculis infirmis per\ninconuenientiam nocere, et in illo ardore, qui eis displicet,\nnonnulla animalia per conuenientiam salubriter uiuere.\nCAPUT V. Quod in omni naturae specie ac modo laudabilis sit Creator. Naturae igitur omnes, quoniam sunt et ideo habent modum\nsuum, speciem suam et quandam secum pacem suam, profecto\nbonae sunt; et cum ibi sunt, ubi esse per naturae ordinem\ndebent, quantum acceperunt, suum esse custodiunt; et\n\n\n\n\nquae semper esse non acceperunt, pro usu motuque rerum,\nquibus Creatoris lege subduntur, in melius deteriusue mutantur,\nin eum diuina prouidentia tendentes exitum, quem ratio\ngubernandae uniuersitatis includit; ita ut nec tanta corruptio,\nquanta usque ad interitum naturas mutabiles mortalesque\nperducit, sic faciat non esse quod erat, ut non inde fiat consequenter\nquod esse debebat. Quae cum ita sint, Deus, qui\nsumme est adque ob hoc ab illo facta est omnis essentia,\nquae non summe est (quia neque illi aequalis esse deberet,\nquae de nihilo facta esset, neque ullo modo esse posset, si\nab illo facta non esset), nec ullorum uitiorum offensione\nuituperandus et omnium naturarum consideratione laudandus\nest.\nCAPUT VI. Quae causa sit beatitudinis angelorum bonorum et quae causa sit miseriae angelorum malorum. Proinde causa beatitudinis angelorum bonorum ea uerissima\nreperitur, quod ei adhaerent qui summe est. Cum uero causa\nmiseriae malorum angelorum quaeritur, ea merito occurrit,\nquod ab illo, qui summe est, auersi ad se ipsos conuersi sunt,\nqui non summe sunt; et hoc uitium quid aliud quam superbia\nnuncupetur? Initium quippe omnis peccati superbia.\nNoluerunt ergo ad illum custodire fortitudinem suam, et qui\nmagis essent, si ei qui summe est adhaererent, se illi praeferendo\nid quod minus est praetulerunt. Hic primus defectus et\nprima inopia primumque uitium eius naturae, quae ita creata est,\nut nec summe esset, et tamen ad beatitudinem habendam eo,\nqui summe est, frui posset, a quo auersa non quidem nulla,\nsed tamen minus esset adque ob hoc misera fieret. Huius\n\n\n\n\n\n\nporro malae uoluntatis causa efficiens si quaeratur, nihil inuenitur.\nQuid est enim quod facit uoluntatem malam, cum\nipsa faciat opus malum? Ac per hoc mala uoluntas efficiens est\noperis mali, malae autem uoluntatis efficiens nihil est. Quoniam\nsi res aliqua est, aut habet aut non habet aliquam uoluntatem;\nsi habet, aut bonam profecto habet aut malam; si bonam,\nquis ita desipiat, ut dicat quod bona uoluntas faciat uoluntatem\nmalam? Erit enim, si ita est, bona uoluntas causa\npeccati, quo absurdius putari nihil potest. Si autem res ista,\nquae putatur facere uoluntatem malam, ipsa quoque habet\nuoluntatem malam, etiam eam quae fecerit res consequenter\ninterrogo, adque ita, ut sit aliquis inquirendi modus, causam\nprimae malae uoluntatis inquiro. Non est enim prima uoluntas\nmala, quam fecit uoluntas mala; sed illa prima est, quam\nnulla fecit. Nam si praecessit a qua fieret, illa prior est, quae\nalteram fecit. Si respondetur quod eam nulla res fecerit et\nideo semper fuerit: quaero utrum in aliqua natura fuerit. Si\nenim in nulla fuit, omnino non fuit; si autem in aliqua,\nuitiabat eam et corrumpebat eratque illi noxia ac per hoc\nbono priuabat. Et ideo in mala natura uoluntas mala esse\nnon poterat, sed in bona, mutabili tamen, cui uitium hoc\nposset nocere. Si enim non nocuit, non utique uitium fuit,\nac per hoc nec mala uoluntas fuisse dicenda est. Porro si\nnocuit, bonum auferendo uel minuendo utique nocuit. Non\nigitur esse potuit sempiterna uoluntas mala in ea re, in qua\nbonum naturale praecesserat, quod mala uoluntas nocendo\nposset adimere. Si ergo non erat sempiterna, quis eam fecerit\nquaero. Restat ut dicatur, quod ea res fecerit malam uoluntatem,\nin qua nulla uoluntas fuit. Haec utrum superior sit,\nrequiro, an inferior, an aequalis. Sed superior utique melior;\n\n\n\n\nquo modo ergo nullius, ac non potius bonae uoluntatis? Hoc\nidem profecto et aequalis. Duo quippe quamdiu sunt pariter\nuoluntatis bonae, non facit alter in altero uoluntatem malam.\nRelinquitur ut inferior res, cui nulla uoluntas est, fecerit\nangelicae naturae, quae prima peccauit, uoluntatem malam.\nSed etiam res ipsa quaecumque est inferior usque ad infimam\nterram, quoniam natura et essentia est, procul dubio bona est,\nhabens modum et speciem suam in genere adque ordine suo.\nQuo modo ergo res bona efficiens est uoluntatis malae? Quo\nmodo, inquam, bonum est causa mali? Cum enim se uoluntas\nrelicto superiore ad inferiora conuertit, efficitur mala, non quia\nmalum est, quo se conuertit, sed quia peruersa est ipsa conuersio.\nIdcirco non res inferior uoluntatem malam fecit, sed rem\ninferiorem praue adque inordinate, ipsa quia facta est, adpetiuit.\nSi enim aliqui duo aequaliter affecti animo et corpore uideant.\nunius corporis pulchritudinem, qua uisa unus eorum ad inlicite\nfruendum moueatur, alter in uoluntate pudica stabilis perseueret,\nquid putamus esse causae, ut in illo fiat, in illo non\nfiat uoluntas mala? Quae illam res fecit in quo facta est?\nNeque enim pulchritudo illa corporis; nam eam non fecit in\nambobus, quando quidem amborum non dispariliter occurrit\naspectibus. An caro intuentis in causa est? quur non et illius?\nAn uero animus? quur non utriusque? Ambos enim et animo\net corpore aequaliter affectos fuisse praediximus. An dicendum\nest alterum eorum occulta maligni spiritus suggestione tentatum,\nquasi non eidem suggestioni et qualicumque suasioni\npropria uoluntate consenserit? Hanc igitur consensionem, hanc\nmalam quam male suadenti adhibuit uoluntatem, quae in eo\nres fecerit, quaerimus. Nam ut hoc quoque inpedimentum ab\nista quaestione tollatur, si eadem tentatione ambo tententur,\net unus ei cedat adque consentiat, alter idem qui fuerat\n\n\n\n\nperseueret: quid aliud apparet, nisi unum noluisse, alterum\nuoluisse a castitate deficere? Unde, nisi propria uoluntate.\nubi eadem fuerat in utroque corporis et animi affectio? Amborum\noculis pariter uisa est eadem pulchritudo, ambobus\npariter institit occulta tentatio; propriam igitur in uno\neorum uoluntatem malam res quae fecerit scire uolentibus,\nsi bene intueantur, nihil occurrit. Si enim dixerimus quod\nipse eam fecerit, quid erat ipse ante uoluntatem malam\nnisi natura bona, cuius auctor Deus, qui est inmutabile\nbonum? Qui ergo dicit eum, qui consensit tentanti adque\nsuadenti, cui non consensit alius, ad inlicite utendum pulchro\ncorpore, quod uidendum ambobus pariter adfuit, cum ante\nillam uisionem ac tentationem similes ambo animo et corpore\nfuerint, ipsum sibi fecisse uoluntatem malam, qui utique\nbonus ante uoluntatem malam fuerit: quaerat quur eam fecerit,\nutrum quia natura est, an quia ex nihilo facta est, et\ninueniet uoluntatem malam non ex eo esse incipere quod\nnatura est, sed ex eo quod de nihilo facta natura est. Nam\nsi natura causa est uoluntatis malae, quid aliud cogimur\ndicere, nisi a bono fieri malum et bonum esse causam mali?\nsi quidem a natura bona fit uoluntas mala. Quod unde fieri\npotest, ut natura bona, quamuis mutabilis, antequam habeat\nuoluntatem malam, faciat aliquid mali, hoc est ipsam uoluntatem\nmalam?\nCAPUT VII. Causam efficientem malae uoluntatis non esse quaerendam. Nemo igitur quaerat efficientem causam malae uoluntatis;\nnon enim est efficiens sed deficiens, quia nec illa effectio sed\ndefectio. Deficere namque ab eo, quod summe est, ad id,\nquod minus est, hoc est incipere habere uoluntatem malam.\nCausas porro defectionum istarum, cum efficientes non sint,\nut dixi, sed deficientes, uelle inuenire tale est, ac si quisquam\nuelit uidere tenebras uel audire silentium, quod tamen utrumque\nnobis notum est, neque illud nisi per oculos, neque hoc\nnisi per aures, non sane in specie, sed in speciei priuatione.\nNemo ergo ex me scire quaerat, quod me nescire scio, nisi\nforte ut nescire discat, quod sciri non posse sciendum est.\nEa quippe quae non in specie, sed in eius priuatione sciuntur,\nsi dici aut intellegi potest, quodam modo nesciendo\nsciuntur, ut sciendo nesciantur. Cum enim acies etiam oculi\ncorporalis currit per species corporales, nusquam tenebras\nuidet, nisi ubi coeperit non uidere. Ita etiam non ad aliquem\nalium sensum, sed ad solas aures pertinet sentire silentium,\nquod tamen nullo modo nisi non audiendo sentitur. Sic species\nintellegibiles mens quidem nostra intellegendo conspicit; sed\nubi deficiunt, nesciendo condiscit. Delicta enim quis intellegit?\nCAPUT VIII. De amore peruerso, quo uoluntas ab incommutabili bono ad mutabile bonum deficit. Hoc scio, naturam Dei numquam, nusquam, nulla ex parte\nposse deficere, et ea posse deficere, quae ex nihilo facta sunt.\nQuae tamen quanto magis sunt et bona faciunt (tunc enim aliquid\nfaciunt), causas habent efficientes; in quantum autem deficiunt\net ex hoc mala faciunt (quid enim tunc faciunt nisi uana?).\ncausas habent deficientes. Itemque scio, in quo fit mala uoluntas,\nid in eo fieri, quod si nollet non fieret, et ideo non\nnecessarios, sed uoluntarios defectus iusta poena consequitur.\nDeficitur enim non ad mala, sed male, id est non ad malas\nnaturas, sed ideo male, quia contra ordinem naturarum ab\neo quod summe est ad id quod minus est. Neque enim auri\nuitium est auaritia, sed hominis peruerse amantis aurum\niustitia derelicta, quae incomparabiliter auro debuit anteponi;\nnec luxuria uitium est pulchrorum suauiumque corporum,\nsed animae peruerse amantis corporeas uoluptates neglecta\ntemperantia, qua rebus spiritaliter pulchrioribus et incorruptibiliter\nsuauioribus coaptamur; nec iactantia uitium est laudis\nhumanae, sed animae peruerse amantis laudari ab hominibus\nspreto testimonio conscientiae; nec superbia uitium est dantis\npotestatem uel ipsius etiam potestatis, sed animae peruerse\namantis potestatem suam potentioris iustiore contemta. Ac per\nhoc qui peruerse amat cuiuslibet naturae bonum, etiamsi\nadipiscatur, ipse fit in bono malus et miser meliore priuatus.\nCAPUT VIIII. An sancti angeli, quem habent creatorem naturae, eundem habeant bonae uoluntatis auctorem per Spiritum sanctum in eis caritate diffusa. Cum ergo malae uoluntatis efficiens naturalis uel, si dici\npotest, essentialis nulla sit causa (ab ipsa quippe incipit\nspirituum mutabilium malum, quo minuitur adque deprauatur\nnaturae bonum, nec talem uoluntatem facit nisi defectio, qua\ndeseritur Deus. cuius defectionis etiam causa utique deficit):\nsi dixerimus nullam esse efficientem causam etiam uoluntatis\nbonae, cauendum est, ne uoluntas bona bonorum angelorum\nnon facta, sed Deo coaeterna esse credatur. Cum ergo ipsi\nfacti sint, quo modo illa non esse facta dicetur? Porro\nquia facta est, utrum cum ipsis facta est, an sine illa fuerunt\nprius? Sed si cum ipsis, non dubium quod ab illo facta sit,\na quo et ipsi; simulque ut facti sunt, ei. a quo facti sunt,\namore. cum quo facti sunt, adhaeserunt; eoque sunt isti ab\nillorum societate discreti, quod illi in eadem bona uoluntate\nmanserunt, isti ab ea deficiendo mutati sunt, mala scilicet\nuoluntate hoc ipso quod a bona defecerunt; a qua non defecissent.\nsi utique noluissent. Si autem boni angeli fuerunt\nprius sine bona uoluntate eamque in se ipsi Deo non operante\nfecerunt, ergo meliores a se ipsis quam ab illo facti sunt.\nAbsit. Quid enim erant sine bona uoluntate nisi mali? Aut si\npropterea non mali, quia nec mala uoluntas eis inerat (neque\nenim ab ea, quam nondum coeperant habere, defecerant), certe\nnondum tales, nondum tam boni quam esse cum bona uoluntate\ncoeperunt. At si non potuerunt se ipsos facere meliores,\n\n\n\n\n\n\nquam eos ille fecerat, quo nemo melius quidquam facit: profecto\net bonam uoluntatem, qua meliores essent, nisi operante\nadiutorio Creatoris habere non possent. Et cum id egit eorum\nuoluntas bona, ut non ad se ipsos, qui minus erant, sed ad\nillum, qui summe est, conuerterentur eique adhaerentes magis\nessent eiusque participatione sapienter beateque uiuerent: quid\naliud ostenditur nisi uoluntatem quamlibet bonam inopem\nfuisse in solo desiderio remansuram, nisi ille, qui bonam naturam\nex nihilo sui capacem fecerat, ex se ipso faceret inplendo\nmeliorem, prius faciens excitando auidiorem?\n\n\nNam et hoc discutiendum est, si boni angeli ipsi in se\nfecerunt bonam uoluntatem, utrum aliqua eam an nulla uoluntate\nfecerunt. Si nulla, utique nec fecerunt. Si aliqua. utrum\nmala an bona? Si mala, quo modo esse potuit mala uoluntas\nbonae uoluntatis effectrix? Si bona, iam ergo habebant. Et\nistam quis fecerat nisi ille, qui eos cum bona uoluntate, id\nest cum amore casto quo illi adhaererent, creauit, simul eis et\ncondens naturam et largiens gratiam? Unde sine bona uoluntate,\nhoc est Dei amore, numquam sanctos angelos fuisse\ncredendum est. Isti autem, qui, cum boni creati essent, tamen\nmali sunt (mala propria uoluntate, quam bona natura non\nfecit, nisi cum a bono sponte defecit, ut mali causa non sit\nbonum, sed defectus a bono), aut minorem acceperunt diuini\namoris gratiam quam illi, qui in eadem perstiterunt, aut si\nutrique boni aequaliter creati sunt, istis mala uoluntate cadentibus\nilli amplius adiuti ad eam beatitudinis plenitudinem,\nunde se numquam casuros certissimi fierent, peruenerunt; sicut\niam etiam in libro, quem sequitur iste, tractauimus.\n\n\n\n\n\n\nConfitendum est igitur cum debita laude Creatoris non ad solos\nsanctos homines pertinere, uerum etiam de sanctis angelis\nposse dici, quod caritas Dei diffusa sit in eis per Spiritum\nsanctum, qui datus est eis; nec tantum hominum, sed primitus\npraecipueque angelorum bonum esse. quod scriptum est:\nMihi autem adhaerere Deo bonum est. Hoc bonum\nquibus commune est, habent et cum illo cui adhaerent et\ninter se sanctam societatem et sunt una ciuitas Dei eademque\nuiuum sacrificium eius uiuumque templum eius. Cuius\npars. quae coniungenda inmortalibus angelis ex mortalibus\nhominibus congregatur et nunc mortaliter peregrinatur in\nterris uel in eis, qui mortem obierunt, secretis animarum\nreceptaculis sedibusque requiescit, eodem Deo creante quem\nad modum exorta sit, sicut de angelis dictum est, iam uideo\nesse dicendum. Ex uno quippe homine. quem primum Deus\ncondidit, humanum genus sumsit exordium secundum sanctae\nscripturae fidem. quae mirabilem auctoritatem non inmerito\nhabet in orbe terrarum adque in omnibus gentibus, quas sibi\nesse credituras inter cetera uera, quae dixit, uera diuinitate\npraedixit.\nCAPUT X. De opinione eorum, qui humanum genus sicut ipsum mundum semper fuisse existimant. Omittamus igitur coniecturas hominum nescientium quid\nloquantur de natura uel institutione generis humani. Alii namque,\nsicut de ipso mundo crediderunt, semper fuisse homines\nopinantur. Unde et ait Apuleius, cum hoc animantium genus\ndescriberet: \\'Singillatim mortales, cuncti tamen uniuerso genere\nperpetui.\\' Et cum illis dictum fuerit, si semper fuit humanum\ngenus, quonam modo uerum eorum loquatur historia\nnarrans qui fuerint quarumque rerum inuentores, qui primi\nliberalium disciplinarum aliarumque artium institutores. uel\na quibus primum illa uel illa regio parsque terrarum. illa\nadque illa insula incoli coeperit, respondent diluuiis et conflagrationibus\nper certa interualla temporum non quidem\nomnia, sed plurima terrarum ita uastari, ut redigantur homines\nad exiguam paucitatem, ex quorum progenie rursus multitudo\npristina reparetur; ac sic identidem reperiri et institui\nquasi prima, cum restituantur potius, quae fuerant illis nimiis\nuastationibus interrupta et extincta; ceterum hominem nisi\nex homine existere omnino non posse. Dicunt autem quod\nputant. non quod sciunt.\nCAPUT XI. De falsitate eius historiae, quae multa milia annorum praeteritis temporibus adscribit. Fallunt eos etiam quaedam mendacissimae litterae, quas\nperhibent in historia temporum multa annorum milia continere,\ncum ex litteris sacris ab institutione hominis nondum\nconpleta annorum sex milia conputemus. Unde ne multa\ndisputem quem ad modum illarum litterarum, in quibus longe\nplura annorum milia referuntur, uanitas refellatur et nulla in\nillis rei huius idonea reperiatur auctoritas: illa epistula Alexandri\nMagni ad Olympiadem matrem suam, quam scripsit\nnarrationem cuiusdam Aegyptii sacerdotis insinuans, quam\nprotulit ex litteris quae sacrae aput illos haberentur, continet\netiam regna, quae Graeca quoque nouit historia; in quibus\nregnum Assyriorum in eadem epistula Alexandri quinque milia\nexcedit annorum; in Graeca uero historia mille ferme et\ntrecentos habet ab ipsius Beli principatu, quem regem et ille\nAegyptius in eiusdem regni ponit exordio; Persarum autem\net Macedonum imperium usque ad ipsum Alexandrum, cui\nloquebatur, plus quam octo annorum milia ille constituit,\ncum aput Graecos Macedonum usque ad mortem Alexandri\nquadringenti octoginta quinque reperiantur, Persarum uero,\ndonec ipsius Alexandri uictoria finiretur, ducenti et triginta\ntres conputentur. Longe itaque hi numeri annorum illis\nAegyptiis sunt minores. nec eis, etiamsi ter tantum conputarentur,\naequarent. Perhibentur enim Aegyptii quondam\n\n\n\n\ntam breues annos habuisse, ut quaternis mensibus finirentur;\nunde annus plenior et uerior, qualis nunc et nobis et illis est,\ntres eorum annos conplectebatur antiquos. Sed ne sic quidem.\nut dixi, Graeca Aegyptiae numero temporum concordat historia.\nEt ideo Graecae potius fides habenda est, quia ueritatem non\nexcedit annorum, qui litteris nostris, quae uere sacrae sunt.\ncontinentur. Porro si haec epistula Alexandri, quae maxime\ninnotuit, multum abhorret in spatiis temporum a probabili\nfide rerum: quanto minus credendum est illis litteris, quas.\nplenas fabulosis uelut antiquitatibus proferre uoluerint contra\nauctoritatem notissimorum diuinorumque librorum, quae totum\norbem sibi crediturum esse praedixit, et cui totus orbis, sicut\nab ea praedictum est, credidit; quae uera se narrasse praeterita\nex his, quae futura praenuntiauit, cum tanta ueritate\ninplentur, ostendit.\nCAPUT XII. De his, qui hunc quidem mundum non sempiternum putant, sed aut innumerabiles aut eundem unum certa conclusione saeculorum semper nasci et resolui opinantur. Alii uero, qui mundum istum non existimant sempiternum,\nsiue non eum solum, sed innumerabiles opinentur. siue solum\nquidem esse, sed certis saeculorum interuallis innumerabiliter\noriri et occidere, necesse est fateantur hominum genus prius\nsine hominibus gignentibus extitisse. Neque enim ut alluuioibus\nincendiisque terrarum, quas illi non putant toto prorsus\norbe contingere, et ideo paucos homines, ex quibus multitudo\npristina reparetur, semper remanere contendunt, ita et hi\n\n\n\n\npossunt putare, quod aliquid hominum pereunte mundo relinquatur\nin mundo; sed sicut ipsum mundum ex materia sua\nrenasci existimant, ita in illo ex elementis eius genus humanum\nac deinde a parentibus progeniem pullulare mortalium, sicut\naliorum animalium.\nCAPUT XIII. Quid respondendum sit his, qui primam conditionem hominis tardam esse causantur. Quod autem respondimus, cum de mundi origine quaestio\nuerteretur, eis, qui nolunt credere non eum semper fuisse,\nsed esse coepisse, sicut etiam Plato apertissime confitetur,\nquamuis a nonnullis contra quam loquitur sensisse credatur:\nhoc etiam de prima hominis conditione responderim, propter\neos, qui similiter mouentur, quur homo per innumerabilia\nadque infinita retro tempora creatus non sit tamque sero sit\ncreatus, ut minus quam sex milia sint annorum, ex quo esse\ncoepisse in sacris litteris inuenitur. Si enim breuitas eos\noffendit temporis, quod tam pauci eis uidentur anni, ex quo\ninstitutus homo in nostris auctoritatibus legitur: considerent\nnihil esse diuturnum, in quo est aliquid extremum, et omnia\nsaeculorum spatia definita, si aeternitati interminae comparentur,\nnon exigua existimanda esse, sed nulla. Ac per hoc si non\nquinque uel sex, uerum etiam sexaginta milia siue sescenta,\naut sexagiens, aut sescentiens, aut sescentiens miliens dicerentur\nannorum, aut itidem per totidem totiens multiplicaretur\nhaec summa, ubi iam nullum numeri nomen haberemus, ex\nquo Deus hominem fecit: similiter quaeri posset, quur ante\n\n\n\n\nnon fecerit. Dei quippe ab hominis creatione cessatio retrorsus\naeterna sine initio tanta est, ut, si ei conferatur quamlibet\nmagna et ineffabilis numerositas temporum, quae tamen fine\nconclusa certi spatii terminatur, nec saltem tanta uideri debeat,\nquanta si umoris breuissimam guttam uniuerso mari, etiam\nquantum oceanus circumfluit, conparemus; quoniam istorum\nduorum unum quidem perexiguum est, alterum incomparabiliter\nmagnum, sed utrumque finitum; illud uero temporis spatium,\nquod ab aliquo initio progreditur et aliquo termino\ncohercetur. magnitudine quantacumque tendatur, conparatum\nilli, quod initium non habet, nescio utrum pro minimo an\npotius pro nullo deputandum est. Hinc enim si a fine uel breuissima\nsiugillatim momenta detrahantur, decrescente numero\nlicet tam ingenti, ut uocabulum non inueniat, retrorsum redeundo\n(tamquam si hominis dies ab illo, in quo nunc uiuit, usque\nad illum, in quo natus est, detrahas) quandoque ad initium illa\ndetractio perducetur. Si autem detrahantur retrorsus in spatio,\nquod a nullo coepit exordio, non dico singillatim minuta\nmomenta uel horarum aut dierum aut mensum aut annorum\netiam quantitates, sed tam magna spatia, quanta illa summa\nconprehendit annorum, quae iam dici a quibuslibet conputatoribus\nnon potest, quae tamen momentorum minutatim detractione\nconsumitur, et detrahantur haec tanta spatia non\nsemel adque iterum saepiusque, sed semper: quid fit, quid\nagitur, quando numquam ad initium, quod omnino nullum\nest, peruenitur? Quapropter quod nos modo quaerimus post\nquinque milia et quod excurrit annorum. possent et posteri\netiam post annorum sescentiens miliens eadem curiositate\nrequirere. si in tantum haec mortalitas hominum exoriendo\n\n\n\n\net occubando et inperita perseueraret infirmitas. Potuerunt et\nqui fuerunt ante nos ipsis recentibus hominis creati temporibus\nistam mouere quaestionem. Ipse denique primus homo\nuel postridie uel eodem die postea quam factus est potuit\ninquirere, quur non ante sit factus; et quandocumque antea\nfactus esset, non uires tunc alias et alias nunc uel etiam\npostea ista de initio rerum temporalium controuersia reperiret.\nCAPUT XIIII. De reuolutione saeculorum, quibus certo fine con- clusis uniuersa semper in eundem ordinem eandemque speciem reditura quidam philosophi crediderunt. Hanc autem se philosophi mundi huius non aliter putauerunt\nposse uel debere dissoluere, nisi ut circuitus temporum\ninducerent, quibus eadem semper fuisse renouata adque repetita\nin rerum natura adque ita deinceps fore sine cessatione adseuerarent\nuolumina uenientium et praetereuntium saeculorum;\nsiue in mundo permanente isti circuitus fierent, siue certis\ninteruallis oriens et occidens mundus eadem semper quasi\nnoua, quae transacta et uentura sunt, exhiberet. A quo ludibrio\nprorsus inmortalem animam, etiam cum sapientiam perceperit,\nliberare non possunt, euntem sine cessatione ad falsam beatitudinem\net ad ueram miseriam sine cessatione redeuntem.\nQuo modo enim uera beatitudo est, de cuius numquam aeternitate\nconfiditur, dum anima uenturam miseriam aut inperitissime\nin ueritate nescit aut infelicissime in beatitudine\n\n\n\n\npertimescit? At si ad miserias numquam ulterius reditura ex his\nad beatitudinem pergit: fit ergo aliquid noui in tempore, quod\nfinem non habet temporis. Quur non ergo et mundus? quur\nnon et homo factus in mundo? ut illi nescio qui falsi circuitus\na falsis sapientibus fallacibusque conperti in doctrina sana\ntramite recti itineris euitentur.\n\nNam quidam et illud, quod legitur in libro Salomonis, qui\nuocatur ecclesiastes: Quid est quod fuit? Ipsum quod\nerit. Et quid est quod factum est? Ipsum quod\nfiet; et non est omne recens sub sole. Qui loquetur\net dicet: Ecce hoc nouum est: iam fuit saeculis\nquae fuerunt ante nos, propter hos circuitus in\neadem redeuntes et in eadem cuncta reuocantes dictum intellegi\nuolunt; quod ille aut de his rebus dixit, de quibus\nsuperius loquebatur, hoc est de generationibus aliis euntibus.\naliis uenientibus, de solis anfractibus, de torrentium lapsibus:\naut certe de omnium rerum generibus, quae oriuntur adque\noccidunt. Fuerunt enim homines ante nos, sunt et nobiscum,\nerunt et post nos: ita quaeque animantia uel arbusta. Monstra\nquoque ipsa, quae inusitata nascuntur, quamuis inter se\ndiuersa sint et quaedam eorum semel facta narrentur, tamen\nsecundum id, quod generaliter miracula et monstra sunt,\nutique et fuerunt et erunt. nec recens et nouum est, ut monstrum\nsub sole nascatur. Quamuis haec uerba quidam sic intellexerint,\ntamquam in praedestinatione Dei iam facta fuisse\nomnia sapiens ille uoluisset intellegi, et ideo nihil recens\nesse sub sole. Absit autem a recta fide, ut his Salomonis\nuerbis illos circuitus significatos esse credamus, quibus illi\n\n\n\n\n\n\nputant sic eadem temporum temporaliumque rerum uolumina\nrepeti, ut uerbi gratia, sicut isto saeculo Plato philosophus\nin urbe Atheniensi et in ea schola, quae Academia dicta est,\ndiscipulos docuit, ita per innumerabilia retro saecula multum\nquidem prolixis interuallis. sed tamen certis, et idem Plato\net eadem ciuitas et eadem schola idemque discipuli repetiti\net per innumerabilia deinde saecula repetendi sint. Absit, inquam,\nut nos ista credamus. Semel enim Christus mortuus\nest pro peccatis nostris; surgens autem a mortuis iam non\nmoritur, et mors ei ultra non dominabitur; et nos post\nresurrectionem semper cum Domino erimus, cui modo dicimus,\nquod sacer admonet psalmus: Tu, Domine, seruabis nos\net custodies nos a generatione hac et in aeternum.\nSatis autem istis existimo conuenire quod sequitur: In circuitu\ninpii ambulabunt; non quia per circulos, quos opinantur,\neorum uita est recursura, sed quia modo talis est\nerroris eorum uia, id est falsa doctrina.\nCAPUT XV. De temporali conditione generis humani, quam Deus nec nouo consilio instituerit nec mutabili uoluntate. Quid autem mirum est, si in his circuitibus errantes nec\naditum nec exitum inueniunt? quia genus humanum adque\nista nostra mortalitas nec quo initio coepta sit sciunt, nec\nquo fine claudatur; quando quidem altitudinem Dei penetrare\n\n\n\n\n\n\nnon possunt, qua, cum ipse sit aeternus et sine initio, ab aliquo\ntamen initio exorsus est tempora et hominem, quem numquam\nantea fecerat, fecit in tempore, non tamen nouo et repentino,\nsed inmutabili aeternoque consilio. Quis hanc ualeat altitudinem\ninuestigabilem uestigare et inscrutabilem perscrutari, secundum\nquam Deus hominem temporalem, ante quem nemo umquam\nhominum fuit, non mutabili uoluntate in tempore condidit et\ngenus humanum ex uno multiplicauit? Quando quidem psalmus\nipse cum praemisisset adque dixisset: Tu, Domine, seruabis\nnos et custodies nos a generatione hac et in\naeternum, ac deinde repercussisset eos, in quorum stulta\ninpiaque doctrina nulla liberationis et beatitudinis animae\nseruatur aeternitas, continuo subiciens: In circuitu inpii\nambulabunt: tamquam ei diceretur: \\'Quid ergo tu credis,\nsentis, intellegis? numquidnam existimandum est subito Deo\nplacuisse hominem facere, quem numquam antea infinita retro\naeternitate fecisset, cui nihil noui accidere potest, in quo\nmutabile aliquid non est?\\' continuo respondit ad ipsum Deum\nloquens: Secundum altitudinem tuam multiplicasti\nfilios hominum. Sentiant, inquit, homines quod putant, et\nquod eis placet opinentur et disputent: Secundum altitudinem\ntuam, quam nullus potest nosse hominum, multiplicasti\nfilios hominum. Valde quippe altum est et\nsemper fuisse, et hominem, quem numquam fecerat, ex aliquo\ntempore primum facere uoluisse, nec consilium uoluntatemque\nmutasse.\nCAPUT XVI. An ut Deus semper etiam dominus fuisse intellegatur, credendum sit creaturam quoque numquam defuisse cui dominaretur, et quo modo dicatur semper creatum quod dici non potest coaeternum. Ego quidem sicut Dominum Deum aliquando dominum\nnon fuisse dicere non audeo, ita hominem numquam antea\nfuisse et ex quodam tempore primum hominem creatum esse\ndubitare non debeo. Sed cum cogito cuius rei dominus semper\nfuerit, si semper creatura non fuit, adfirmare aliquid pertimesco,\nquia et me ipsum intueor et scriptum esse recolo:\nQuis hominum potest scire consilium Dei, aut quis\npoterit cogitare quid uelit Dominus? Cogitationes\nenim mortalium timidae et incertae adinuentiones\nnostrae. Corruptibile enim corpus adgrauat animam,\net deprimit terrena inhabitatio sensum multa\ncogitantem. Ex his igitur, quae in hac terrena inhabitatione\nmulta cogito (ideo utique multa, quia unum, quod ex illis uel\npraeter illa. quod forte non cogito, uerum est, inuenire non\npossum), si dixero semper fuisse creaturam, cuius dominus\nesset. qui semper est dominus nec dominus umquam non fuit;\nsed nunc illam, nunc aliam per alia adque alia temporum\nspatia, ne aliquam Creatori coaeternam esse dicamus, quod\nfides ratioque sana condemnat: cauendum est, ne sit absurdum\net a luce ueritatis alienum mortalem quidem per uices temporum\nsemper fuisse creaturam, decedentem aliam, aliam\nsuccedentem; inmortalem uero non esse coepisse, nisi cum\nad nostrum saeculum uentum est, quando et angeli creati sunt,\nsi eos recte lux illa primum facta significat aut illud potius\n\n\n\n\n\n\ncaelum, de quo dictum est: In principio fecit Deus\ncaelum et terram, cum tamen non fuerint, antequam\nfierent, ne inmortales, si semper fuisse dicuntur, Deo coaeterni\nesse credantur. Si autem dixero non in tempore creatos angelos,\nsed ante omnia tempora et ipsos fuisse, quorum Deus\ndominus esset, qui numquam nisi dominus fuit: quaeretur a\nme etiam, si ante omnia tempora facti sunt, utrum semper\npotuerint esse qui facti sunt. Hic respondendum forte uideatur:\nQuo modo non semper, cum id. quod est omni tempore,\nnon inconuenienter semper esse dicatur? Usque adeo autem\nisti omni tempore fuerunt. ut etiam ante omnia tempora facti\nsint; si tamen a caelo coepta sunt tempora, et illi iam erant\nante caelum. At si tempus non a caelo, uerum et ante caelum\nfuit; non quidem in horis et diebus et mensibus et annis\n(nam istae dimensiones temporalium spatiorum, quae usitate\nac proprie dicuntur tempora, manifestum est quod a motu\nsiderum coeperint; unde et Deus, cum haec institueret, dixit:\nEt sint in signa et in tempora et in dies et in\nannos), sed in aliquo mutabili motu, cuius aliud prius, aliud\nposterius praeterit, eo quod simul esse non possunt; â€” si\nergo ante caelum in angelicis motibus tale aliquid fuit et ideo\ntempus iam fuit adque angeli, ex quo facti sunt, temporaliter\nmouebantur: etiam sic omni tempore fuerunt, quando quidem\ncum illis facta sunt tempora. Quis autem dicat: Non semper\nfuit, quod omni tempore fuit?\n\n\nSed si hoc respondero, dicetur mihi: Quo modo ergo non\ncoaeterni Creatori, si semper ille, semper illi fuerunt? Quo\nmodo etiam creati dicendi sunt, si semper fuisse intelleguntur?\nAd hoc quid respondebitur? An dicendum est et semper\n\n\n\n\neos fuisse, quoniam omni tempore fuerunt, qui cum tempore\nfacti sunt, aut cum quibus facta sunt tempora, et tamen\ncreatos? Neque enim et ipsa tempora creata esse negabimus,\nquamuis omni tempore tempus fuisse nemo ambigat. Nam si\nnon omni tempore fuit tempus, erat ergo tempus, quando\nnullum erat tempus. Quis hoc stultissimus dixerit? Possumus\nenim recte dicere: Erat tempus, quando non erat Roma; erat\ntempus, quando non erat Hierusalem; erat tempus, quando\nnon erat Abraham; erat tempus, quando non erat homo, et\nsi quid huius modi; postremo si non cum initio temporis,\nsed post aliquod tempus factus est mundus, possumus dicere:\nErat tempus, quando non erat mundus; at uero: Erat tempus,\nquando nullum erat tempus, tam inconuenienter dicimus, ac\nsi quisquam dicat: Erat homo, quando nullus erat homo, aut:\nErat iste mundus, quando iste non erat mundus. Si enim de\nalio adque alio intellegatur, potest dici aliquo modo, hoc est:\nErat alius homo, quando non erat iste homo; sic ergo: Erat\naliud tempus, quando non erat hoc tempus, recte possumus\ndicere; at uero: Erat tempus, quando nullum erat tempus,\nquis uel insipientissimus dixerit? Sicut ergo dicimus creatum\ntempus, cum ideo semper fuisse dicatur, quia omni tempore\ntempus fuit: ita non est consequens, ut, si semper fuerunt\nangeli, ideo non sint creati, ut propterea semper fuisse dicantur,\nquia omni tempore fuerunt, et propterea omni tempore\nfuerunt, quia nullo modo sine his ipsa tempora esse potuerunt.\nUbi enim nulla creatura est, cuius mutabilibus motibus\ntempora peragantur, tempora omnino esse non possunt; ac\nper hoc etsi semper fuerunt, creati sunt, nec si semper fuerunt,\nideo Creatori coaeterni sunt. Ille enim semper fuit aeternitate\ninmutabili; isti autem facti sunt; sed ideo semper fuisse\ndicuntur, quia omni tempore fuerunt, sine quibus tempora\n\n\n\n\n\n\n\n\nnullo modo esse potuerunt; tempus autem quoniam mutabilitate\ntranscurrit, aeternitati inmutabili non potest esse coaeternum.\nAc per hoc etiamsi inmortalitas angelorum non transit\nin tempore, nec praeterita est quasi iam non sit, nec futura\nquasi nondum sit: tamen eorum motus, quibus tempora peraguntur,\nex futuro in praeteritum transeunt, et ideo Creatori,\nin cuius motu dicendum non est uel fuisse quod iam non\nsit, uel futurum esse quod nondum sit, coaeterni esse non\npossunt.\n\nQuapropter si Deus semper dominus fuit, semper habuit\ncreaturam suo dominatui seruientem; uerum tamen non de\nipso genitam, sed ab ipso de nihilo factam nec ei coaeternam;\nerat quippe ante illam, quamuis nullo tempore sine illa; non\neam spatio transcurrente, sed manente perpetuitate praecedens.\nSed hoc si respondero eis qui requirunt, quo modo semper\ncreator, semper dominus fuit, si creatura seruiens non semper\nfuit; aut quo modo creata est et non potius creatori coaeterna\nest, si semper fuit: uereor ne facilius iudicer adfirmare quod\nnescio, quam docere quod scio. Redeo igitur ad id, quod\ncreator noster scire nos uoluit; illa uero, quae uel sapientioribus\nin hac uita scire permisit uel omnino perfectis in alia\nuita scienda seruauit, ultra uires meas esse\\' confiteor. Sed ideo\nputaui sine adfirmatione tractanda, ut qui haec legunt uideant,\na quibus quaestionum periculis debeant temperare, nec ad\nomnia se idoneos arbitrentur potiusque intellegant quam sit\napostolo obtemperandum praecipienti salubriter, ubi ait: Dico\nautem per gratiam Dei quae data est mihi omnibus\nqui sunt in uobis, non plus sapere quam oportet\nsapere, sed sapere ad temperantiam, unicuique\n\n\n\n\n\n\nsicut Deus partitus est mensuram fidei. Si enim\npro uiribus suis alatur infans, fiet, ut crescendo plus capiat;\nsi autem uires suae capacitatis excedat, deficiet antequam\ncrescat.\nCAPUT XVII. Quo modo intellegenda sit promissa homini a Deo uita aeterna ante tempora aeterna. Quae saecula praeterierint antequam genus institueretur\nhumanum, me fateor ignorare; non tamen dubito nihil omnino\ncreaturae Creatori esse coaeternum. Dicit etiam apostolus\ntempora aeterna, nec ea futura, sed, quod magis est mirandum,\npraeterita. Sic enim ait: In spem uitae aeternae,\nquam promisit non mendax Deus ante tempora\naeterna; man i fe s tau ita autem temporibus suis uerbum\nsuum. Ecce dixit retro quod fuerint tempora aeterna,\nquae tamen non fuerint Deo coaeterna, si quidem ille ante\ntempora aeterna non solum erat, uerum etiam promisit uitam\naeternam, quam manifestauit temporibus suis, id est congruis,\nquid aliud quam Verbum suum? Hoc est enim uita aeterna.\nQuo modo autem promisit, cum hominibus utique promiserit,\nqui nondum erant ante tempora aeterna, nisi quia in eius\naeternitate adque in ipso Verbo eius eidem coaeterno iam\npraedestinatione fixum erat, quod suo tempore futurum erat?\nCAPUT XVIII. Quid de incommutabili consilio ac uoluntate Dei fides sana defendat contra ratiocinationes eorum. qui opera Dei ex aeternitate repetita per eosdem semper uolunt saeculorum redire circuitus. Illud quoque non dubito, antequam homo primus creatus\nesset, numquam quemquam fuisse hominem; nec eundem ipsum\nnescio quibus circuitibus nescio quotiens reuolutum, nec alium\naliquem, natura similem. Neque ab hac fide me philosophorum\nargumenta deterrent, quorum acutissimum illud putatur, quod\ndicunt nulla infinita ulla scientia posse conprehendi; ac per hoc\nDeus, inquiunt, rerum quas facit omnium finitarum omnes finitas\naput se rationes habet; bonitas autem eius numquam uacua\nfuisse credenda est, ne sit temporalis eius operatio, cuius retro\nfuerit aeterna cessatio, quasi paenituerit eum prioris sine initio\nuacationis ac propterea sit operis adgressus initium; et ideo\nnecesse est, inquiunt, eadem semper repeti eademque semper\nrepetenda transcurrere, uel manente mundo mutabiliter, qui\nlicet numquam non fuerit et sine initio temporis tamen factus\nest, uel eius quoque ortu et occasu semper illis circuitibus\nrepetito semperque repetendo; ne uidelicet, si aliquando primum\nDei opera coepta dicuntur, priorem suam sine initio\nuacationem tamquam inertem ac desidiosam et ideo sibi displicentem\ndamnasse quodam modo adque ob hoc mutasse\ncredatur; si autem semper quidem temporalia, sed alia adque\nalia perhibetur operatus ac sic aliquando etiam ad hominem\n\n\n\n\nfaciendum, quem numquam antea fecerat, peruenisse, non\nscientia, qua putant non posse quaecumque infinita conprehendi,\nsed quasi ad horam, sicut ueniebat in mentem, fortuita\nquadam inconstantia uideatur fecisse quae fecit. Porro\nsi illi circuitus admittantur, inquiunt, quibus uel manente\nmundo uel ipso quoque reuolubiles ortus suos et occasus\neisdem circuitibus inserente eadem temporalia repetuntur,\nnec ignauum otium, praesertim tam longae sine initio diuturnitatis,\nDeo tribuitur, nec inprouida temeritas operum\nsuorum; quoniam si non eadem repetantur, non possunt infinita\ndiuersitate uariata ulla eius scientia uel praescientia\nconprehendi.\n\nHas argumentationes, quibus inpii nostram simplicem pietatem,\nut cum illis in circuitu ambulemus, de uia recta\nconantur auertere, si ratio refutare non posset, fides inridere\ndeberet. Huc accedit, quod in adiutorio Domini Dei nostri\nhos uolubiles circulos, quos opinio confingit, ratio manifesta\nconfringit. Hinc enim maxime isti errant, ut in circuitu falso\nambulare quam uero et recto itinere malint, quod mentem\ndiuinam omnino inmutabilem, cuiuslibet infinitatis capacem\net innumera omnia sine cogitationis alternatione numerantem,\nde sua humana mutabili angustaque metiuntur; et fit illis\nquod ait apostolus: Conparantes enim semet ipsos\nsibimet ipsis non intellegunt. Nam quia illis quidquid\nnoui faciendum uenit in mentem, nouo consilio faciunt (mutabiles\nquippe mentes gerunt): profecto non Deum, quem cogitare\nnon possunt, sed semet ipsos pro illo cogitantes, non\nillum, sed se ipsos, nec illi, sed sibi conparant. Nobis autem\nfas non est credere, aliter affici Deum cum uacat, aliter\n\n\n\n\n\n\ncum operatur; quia nec affici dicendus est, tamquam in eius\nnatura fiat aliquid, quod ante non fuerit. Patitur quippe qui\nafficitur, et mutabile est omne quod aliquid patitur. Non\nitaque in eius uacatione cogitetur ignauia desidia inertia, sicut\nnec in eius opere labor conatus industria. Nouit quiescens\nagere et agens quiescere. Potest ad opus nouum non nouum,\nsed sempiternum adhibere consilium; nec paenitendo, quia\nprius cessauerat, coepit facere quod non fecerat. Sed et si\nprius cessauit et posterius operatus est (quod nescio quem\nad modum ab homine possit intellegi): hoc procul dubio, quod\ndicitur prius et posterius, in rebus prius non existentibus et\nposterius existentibus fuit; in illo autem non alteram praecedentem\naltera subsequens mutauit aut abstulit uoluntatem,\nsed una eademque sempiterna et inmutabili uoluntate res,\nquas condidit, et ut prius non essent egit, quamdiu non fuerunt,\net ut posterius essent, quando esse coeperunt, hinc eis.\nqui talia uidere possunt, mirabiliter fortassis ostendens, quam\nnon eis indiguerit, sed eas gratuita bonitate condiderit, cum\nsine illis ex aeternitate initio carente in non minore beatitate\npermansit.\nCAPUT XVIIII. Contra eos, qui dicunt ea, quae infinita sunt, nec - Dei posse scientia conprehendi. Illud autem aliud quod dicunt, nec Dei scientia quae infinita\nsunt posse conprehendi: restat eis, ut dicere audeant\nadque huic se uoragini profundae inpietatis inmergant, quod\nnon omnes numeros Deus nouerit. Eos quippe infinitos esse,\ncertissimum est; quoniam in quocumque numero finem faciendum\nputaueris, idem ipse, non dico uno addito augeri, sed\n\n\n\n\nquamlibet sit magnus et quamlibet ingentem multitudinem\ncontinens, in ipsa ratione adque scientia numerorum non\nsolum duplicari, uerum etiam multiplicari potest. Ita uero\nsuis quisque numerus proprietatibus terminatur, ut nullus\neorum par esse cuicumque alteri possit. Ergo et dispares\ninter se adque diuersi sunt, et singuli quique finiti sunt, et\nomnes infiniti sunt. Itane numeros propter infinitatem nescit\nomnes Deus, et usque ad quandam summam numerorum\nscientia Dei peruenit, ceteros ignorat? Quis hoc etiam dementissimus\ndixerit? Nec audebunt isti contemnere numeros et\neos dicere ad Dei scientiam non pertinere, aput quos Plato\nDeum magna auctoritate commendat mundum numeris fabricantem.\nEt aput nos Deo dictum legitur: Omnia in mensura\net numero et pondere disposuisti; de quo et\npropheta dicit: Qui profert numerose saeculum, et\nSaluator in euangelio: Capilli, inquit, uestri omnes\nnumerati sunt. Absit itaque ut dubitemus, quod ei notus\nsit omnis numerus, cuius intellegentiae, sicut in psalmo\ncanitur, non est numerus. Infinitas itaque numeri, quamuis\ninfinitorum numerorum nullus sit numerus, non est tamen\ninconprehensibilis ei, cuius intellegentiae non est numerus.\nQuapropter si, quidquid scientia conprehenditur, scientis conprehensione\nfinitur: profecto et omnis infinitas quodam ineffabili\nmodo Deo finita est, quia scientiae ipsius inconprehensibilis\nnon est. Quare si infinitas numerorum scientiae Dei,\nqua conprehenditur, esse non potest infinita: qui tandem nos\nsumus homunculi, qui eius scientiae limites figere\n\n\n\n\n\n\npraesumamus, dicentes quod, nisi eisdem circuitibus temporum eadem\ntemporalia repetantur, non potest Deus cuncta quae facit uel\npraescire ut faciat, uel scire cum fecerit? cuius sapientia\nsimpliciter multiplex et uniformiter multiformis tam inconprehensibili\nconprehensione omnia inconprehensibilia conprehendit,\nut, quaecumque noua et dissimilia consequentia praecedentibus\nsi semper facere uellet, inordinata et inprouisa habere\nnon posset, nec ea prouideret ex proximo tempore, sed aeterna\npraescientia contineret.\nCAPUT XX. De saeculis saeculorum. Quod utrum ita faciat, et continuata sibi conexione copulentur\nquae appellantur saecula saeculorum. alia tamen adque\nalia ordinata dissimilitudine procurrentia, eis dumtaxat, qui\nex miseria liberantur, in sua beata inmortalitate sine fine\nmanentibus; an ita dicantur saecula saeculorum, ut intellegantur\nsaecula in sapientia Dei inconcussa stabilitate manentia istorum,\nquae cum tempore transeunt, tamquam efficientia saeculorum,\ndefinire non audeo. Fortassis enim possit dici saeculum,\nquae sunt saecula, ut nihil aliud perhibeatur saeculum saeculi\nquam saecula saeculorum, sicut nihil aliud dicitur caelum\ncaeli quam caeli caelorum. Nam caelum Deus uocauit firmamentum\nsuper quod sunt aquae; et tamen psalmus: Et\naquae, inquit, quae super caelos, laudent nomen\nDomini. Quid ergo istorum duorum sit, an praeter haec\n\n\n\n\n\n\nduo aliquid aliud de saeculis saeculorum possit intellegi, profundissima\nquaestio est, neque hoc quod nunc agimus inpedit,\nsi indiscussa interim differatur; siue aliquid in ea definire\nualeamus, siue nos faciat cautiores diligentior ipsa tractatio,\nne in tanta obscuritate rerum adfirmare temere aliquid audeamus.\nNunc enim contra opinionem disputamus, qua illi circuitus\nadseruntur, quibus semper eadem per interualla temporum\nnecesse esse repeti existimantur. Quaelibet autem illarum\nsententiarum de saeculis saeculorum uera sit, ad hos circuitus\nnihil pertinet; quoniam siue saecula saeculorum sint non\neadem repetita, sed alterum ex altero conexione ordinatissima\nprocurrentia, liberatorum beatitudine sine ullo recursu miseriarum\ncertissima permanente, siue saecula saeculorum aeterna\nsint temporalium tamquam dominantia subditorum, circuitus\nilli eadem reuoluentes locum non habent, quos maxime refellit\naeterna uita sanctorum.\nCAPUT XXI. De inpietate eorum, qui adserunt animas summae ueraeque beatitudinis participes iterum adque iterum per circuitus temporum ad easdem miserias laboresque redituras. Quorum enim aures piorum ferant post emensam tot tantisque\ncalamitatibus uitam (si tamen uita ista dicenda est, quae potius\nmors est, ita grauis, ut mors, quae ab hac liberat, mortis\nhuius amore timeatur), post tam magna mala tamque multa\net horrenda tandem aliquando per ueram religionem adque\nsapientiam expiata adque finita ita peruenire ad conspectum\n\n\n\n\n\n\nDei adque ita fieri beatum contemplatione incorporeae lucis\nper participationem inmutabilis inmortalitatis eius, cuius adipiscendae\namore flagramus, ut eam quandoque necesse sit\ndeseri et eos, qui deserunt, ab illa aeternitate ueritate felicitate\ndeiectos tartareae mortalitati, turpi stultitiae, miseriis\nexsecrabilibus inplicari, ubi Deus amittatur, ubi odio ueritas\nhabeatur, ubi per inmundas nequitias beatitudo quaeratur, et\nhoc itidem adque itidem sine ullo fine priorum et posteriorum\ncertis interuallis et dimensionibus saeculorum factum et futurum;\net hoc propterea, ut possint Deo circuitibus definitis\neuntibus semper adque redeuntibus per nostras falsas beatitudines\net ueras miserias alternatim quidem, sed reuolutione\nincessabili sempiternas nota esse opera sua, quoniam neque\na faciendo quiescere neque sciendo potest ea, quae infinita\nsunt, indagare? Quis haec audiat? quis credat? quis ferat?\nQuae si uera essent, non solum tacerentur prudentius, uerum\netiam (ut quo modo ualeo dicam quod uolo) doctius nescirentur.\nNam si haec illic in memoria non habebimus et ideo\nbeati erimus, quur hic per eorum scientiam grauatur amplius\nnostra miseria? Si autem ibi ea necessario scituri sumus, hic\nsaltem nesciamus, ut hic felicior sit expectatio quam illic\nadeptio summi boni; quando hic aeterna uita consequenda\nexpectatur; ibi autem beata, sed non aeterna, quandoque\namittenda cognoscitur.\n\nSi autem dicunt neminem posse ad illam beatitudinem\nperuenire, nisi hos circuitus, ubi beatitudo et miseria uicissim\nalternant, in huius uitae eruditione cognouerit: quo modo\n\n\n\n\nergo fatentur, quanto plus quisque amauerit Deum, tanto\neum facilius ad beatitudinem peruenturum, qui ea docent,\nquibus amor ipse torpescat? Nam quis non remissius et\ntepidius amet eum, quem se cogitat necessario deserturum et\ncontra eius ueritatem sapientiamque sensurum, et hoc cum\nad eius plenam pro sua capacitate notitiam beatitudinis perfectione\nperuenerit? quando nec hominem amicum possit quisque\namare fideliter, cui se futurum nouit inimicum. Sed absit\nut uera sint, quae nobis minantur ueram miseriam numquam\nfiniendam, sed interpositionibus falsae beatitudinis saepe ac\nsine fine rumpendam. Quid enim illa beatitudine falsius adque\nfallacius, ubi nos futuros miseros aut in tanta ueritatis luce\nnesciamus aut in summa felicitatis arce timeamus? Si enim\nuenturam calamitatem ignoraturi sumus, peritior est hic nostra\nmiseria, ubi uenturam beatitudinem nouimus; si autem nos\nillic clades inminens non latebit. beatius tempora transigit\nanima misera, quibus transactis ad beatitudinem subleuetur,\nquam beata, quibus transactis in miseriam reuoluatur. Adque\nita spes nostrae infelicitatis est felix et felicitatis infelix.\nUnde fit, ut, quia hic mala praesentia patimur, ibi metuimus\ninminentia, uerius semper miseri quam beati aliquando esse\npossimus.\n\nSed quoniam haec falsa sunt clamante pietate, conuincente\nueritate (illa enim nobis ueraciter promittitur uera felicitas,\ncuius erit semper retinenda et nulla infelicitate rumpenda\ncerta securitas): uiam rectam sequentes, quod nobis est\nChristus, eo duce ac saluatore a uano et inepto inpiorum\ncircuitu iter fidei mentemque auertamus. Si enim de istis\ncircuitibus et sine cessatione alternantibus itionibus et reditionibus\nanimarum Porphyrius Platonicus suorum opinionem\n\n\n\n\nsequi noluit, siue ipsius rei uanitate permotus siue iam\ntempora Christiana reueritus, et, quod in libro decimo commemoraui,\ndicere maluit animam propter cognoscenda mala traditam\nmundo, ut ab eis liberata adque purgata, cum ad Patrem\nredierit, nihil ulterius tale patiatur: quanto magis nos istam\ninimicam Christianae fidei falsitatem detestari ac deuitare\ndebemus! His autem circuitibus euacuatis __ adque frustratis\nnulla necessitas nos conpellit ideo putare non habere initium\ntemporis ex quo esse coeperit genus humanum, quia per\nnescio quos circuitus nihil sit in rebus noui, quod non et\nantea certis interuallis temporum fuerit et postea sit futurum.\nSi enim liberatur anima non reditura ad miserias, sicut numquam\nantea liberata est, fit in illa aliquid, quod antea numquam\nfactum est, et hoc quidem ualde magnum, id est quae\nnumquam desinat aeterna felicitas. Si autem in natura inmortali\nfit tanta nouitas nullo repetita, nullo repetenda circuitu,\nquur in rebus mortalibus fieri non posse contenditur?\nSi dicunt non fieri in anima beatitudinis nouitatem, quoniam\nad eam reuertitur, in qua semper fuit, ipsa certe liberatio\nnoua fit, cum de miseria liberatur in qua numquam fuit, et\nipsa miseriae nouitas in ea facta est quae numquam fuit. Haec\nautem nouitas si non in rerum, quae diuina prouidentia gubernantur,\nordinem uenit, sed casu potius euenit, ubi sunt illi\ndeterminati dimensique circuitus, in quibus nulla noua fiunt,\nsed repetuntur eadem quae fuerunt? Si autem et haec nouitas\nab ordinatione prouidentiae non excluditur, siue data sit\nanima siue lapsa sit: possunt fieri noua, quae neque antea\n\n\n\n\n\n\nfacta sint nec tamen a rerum ordine aliena sint. Et si potuit\nanima per inprudentiam facere sibi nouam miseriam, quae\nnon esset inprouisa diuinae prouidentiae, ut hanc quoque in\nrerum ordine includeret et ab hac eam non inprouide liberaret:\nqua tandem temeritate humanae uanitatis audemus negare\ndiuinitatem facere posse res, non sibi, sed mundo nouas,\nquas neque antea fecerit nec umquam habuerit inprouisas?\nSi autem dicunt liberatas quidem animas ad miseriam non\nreuersuras, sed cum hoc fit in rebus nihil noui fieri, quoniam\nsemper aliae adque aliae liberatae sunt et liberantur et liberabuntur:\nhoc certe concedunt, si ita est, nouas animas fieri,\nquibus sit et noua miseria et noua liberatio. Nam si antiquas\neas esse dicunt et retrorsum sempiternas, ex quibus cottidie\nnoui fiant homines, de quorum corporibus, si sapienter uixerint,\nita liberentur, ut numquam ad miserias reuoluantur,\nconsequenter dicturi sunt infinitas. Quantuslibet namque finitus\nnumerus fuisset animarum, infinitis retro saeculis sufficere\nnon ualeret, ut ex illo semper homines fierent, quorum essent\nanimae ab ista semper mortalitate liberandae, numquam ad\neam deinceps rediturae. Nec ullo modo explicabunt, quo modo\nin rebus, quas, ut Deo notae esse possint, finitas uolunt, infinitus\nsit numerus animarum.\n\nQuapropter quoniam circuitus illi iam explosi sunt, quibus\nad easdem miserias necessario putabatur anima reditura: quid\nrestat conuenientius pietati quam credere non esse inpossibile\nDeo et ea, quae numquam fecerit, noua facere et ineffabili praescientia\nuoluntatem mutabilem non habere? Porro autem utrum\nanimarum liberatarum nec ulterius ad miserias rediturarum\nnumerus possit semper augeri, ipsi uiderint, qui de rerum\n\n\n\n\ninfinitate cohibenda tam subtiliter disputant; nos uero ratiocinationem\nnostram ex utroque latere terminamus. Si enim potest,\nquid causae est, ut negetur creari potuisse quod numquam antea\ncreatum esset, si liberatarum animarum numerus, qui numquam\nantea fuit, non solum factus est semel, sed fieri numquam\ndesinet? Si autem oportet ut certus sit liberatarum\naliquis numerus animarum, quae ad miseriam numquam\nredeant, neque iste numerus ulterius augeatur: etiam ipse\nsine dubio, quicumque erit, ante utique numquam fuit; qui\nprofecto crescere et ad suae quantitatis terminum peruenire\nsine aliquo non posset initio; quod initium eo modo antea\nnumquam fuit. Hoc ergo ut esset, creatus est homo, ante\nquem nullus fuit.\nCAPUT XXII. De conditione unius primi hominis adque in eo generis humani. Hac igitur quaestione difficillima propter aeternitatem\nDei noua creantis sine nouitate aliqua uoluntatis, quantum\npotuimus, explicata non est arduum uidere multo fuisse\nmelius quod factum est, ut ex uno homine, quem primum\ncondidit, multiplicaret genus humanum, quam si id incohasset\na pluribus. Nam cum animantes alias solitarias et quodam\nmodo soliuagas, id est, quae solitudinem magis adpetant,\nsicuti sunt aquilae milui, leones lupi et quaecumque ita sunt,\nalias congreges instituerit, quae congregatae adque in gregibus\nmalint uiuere, ut sunt columbi sturni, cerui damulae et\ncetera huius modi: utrumque tamen genus non ex singulis\npropagauit, sed plura simul iussit existere. Hominem uero,\n\n\n\n\ncuius naturam quodam modo mediam inter angelos bestiasque\ncondebat, ut, si Creatori suo tamquam uero domino\nsubditus praeceptum eius pia oboedientia custodiret, in consortium\ntransiret angelicum, sine morte media beatam inmortalitatem\nabsque ullo termino consecutus; si autem Dominum\nDeum suum libera uoluntate superbe adque inoboedienter\nusus offenderet, morti addictus bestialiter uiueret, libidinis\nseruus aeternoque post mortem supplicio destinatus, unum\nac singulum creauit, non utique solum sine humana societate\ndeserendum, sed ut eo modo uehementius ei commendaretur\nipsius societatis unitas uinculumque concordiae, si\nnon tantum inter se naturae similitudine, uerum etiam cognationis\naffectu homines necterentur; quando ne ipsam quidem\nfeminam copulandam uiro sicut ipsum creare illi placuit,\nsed ex ipso, ut omnino ex homine uno diffunderetur genus\nhumanum.\nCAPUT XXIII. Quod praescierit Deus hominem, quem primum condidit, peccaturum simulque praeuiderit, quan- tum piorum populum ex eius genere in angelicum consortium sua esset gratia translaturus. Nec ignorabat Deus hominem peccaturum et morti iam obnoxium\nmorituros propagaturum eoque progressuros peccandi\ninmanitate mortales, ut tutius adque pacatius inter se rationalis\nuoluntatis expertes bestiae sui generis uiuerent, quarum\nex aquis et terris plurium pullulauit exordium, quam homines,\nquorum genus ex uno est ad commendandam concordiam\npropagatum. Neque enim umquam inter se leones aut inter\n\n\n\n\nse dracones, qualia homines, bella gesserunt. Sed praeuidebat\netiam gratia sua populum piorum in adoptionem uocandum\nremissisque peccatis iustificatum Spiritu sancto sanctis angelis\nin aeterna pace sociandum, nouissima inimica morte\ndestructa; cui populo esset huius rei consideratio profutura,\nquod ex uno homine Deus ad commendandum hominibus.\nquam ei grata sit etiam in pluribus unitas, genus instituisset\nhumanum.\nCAPUT XXIIII. De natura humanae animae creatae ad imaginem Dei. Fecit ergo Deus hominem ad imaginem suam. Talem quippe\nilli animam creauit, qua per rationem adque intellegentiam\nomnibus esset praestantior animalibus terrestribus et natatilibus\net uolatilibus, quae mentem huius modi non haberent. Et cum\nuirum terreno formasset ex puluere eique animam qualem dixi\nsiue quam iam fecerat sufflando indidisset siue potius sufflando\nfecisset eumque flatum, quem sufflando fecit (nam quid est\naliud sufflare quam flatum facere?), animam hominis esse\nuoluisset, etiam coniugem illi in adiutorium generandi ex\neius latere osse detracto fecit, ut Deus. Neque enim haec\ncarnali consuetudine cogitanda sunt, ut uidere solemus opifices\nex materia quacumque terrena corporalibus membris.\nquod artis industria potuerint, fabricantes. Manus Dei potentia\nDei est, qui etiam uisibilia inuisibiliter operatur. Sed haec\nfabulosa potius quam uera esse arbitrantur, qui uirtutem ac\nsapientiam Dei, qua nouit et potest etiam sine seminibus\nipsa certe facere semina, ex his usitatis et cottidianis metiuntur\noperibus; ea uero, quae primitus instituta sunt, quoniam\nnon nouerunt, infideliter cogitant; quasi non haec ipsa, quae\n\n\n\n\nnouerunt de humanis conceptibus adque partubus, si inexpertis\nnarrarentur, incredibiliora uiderentur; quamuis et ea ipsa\nplerique magis naturae corporalibus causis quam operibus\ndiuinae mentis adsignent.\nCAPUT XXV. An ullius uel minimae creaturae possint dici angeli creatores. Sed cum his nullum nobis est in his libris negotium, qui\ndiuinam mentem facere uel curare ista non credunt. Illi autem\nqui Platoni suo credunt non ab illo summo Deo, qui fabricatus\nest mundum, sed ab aliis minoribus, quos quidem ipse\ncreauerit, permissu siue iussu eius animalia facta esse cuncta\nmortalia, in quibus homo praecipuum disque ipsis cognatum\nteneret locum, si superstitione careant, qua quaerunt unde\niuste uideantur sacra et sacrificia facere quasi conditoribus\nsuis, facile carebunt etiam huius opinionis errore. Neque enim\nfas est ullius naturae quamlibet minimae mortalisque creatorem\nnisi Deum credere ac dicere, et antequam possit intellegi.\nAngeli autem, quos illi deos libentius appellant, etiamsi adhibent\nuel iussi uel permissi operationem suam rebus quae\ngignuntur in mundo, tam non eos dicimus creatores animalium,\nquam nec agricolas frugum adque arborum.\nCAPUT XXVI. Omnem naturam et omnem speciem uniuersae creaturae non nisi opere Dei fieri adque formari. Cum enim alia sit species, quae adhibetur extrinsecus\ncuicumque materiae corporali, sicut operantur homines figuli et\n\n\n\n\n\n\n\n\n\n\nfabri adque id genus opifices, qui etiam pingunt et effingunt\nformas similes corporibus animalium; alia uero, quae intrinsecus\nefficientes causas habet de secreto et occulto naturae\nuiuentis adque intellegentis arbitrio, quae non solum naturales\ncorporum species, uerum etiam ipsas animantium animas,\ndum non fit, facit: supra dicta illa species artificibus quibusque\ntribuatur; haec autem altera non nisi uni artifici, creatori\net conditori Deo, qui mundum ipsum et angelos sine ullo\nmundo et sine ullis angelis fecit. Qua enim ui diuina et,\nut ita dicam, effectiua, quae fieri nescit, sed facere, accepit\nspeciem, cum mundus fieret, rutunditas caeli et rutunditas\nsolis: eadem ui diuina et effectiua, quae fieri nescit, sed facere,\naccepit speciem rutunditas oculi et rutunditas pomi et ceterae\nfigurae naturales, quas uidemus in rebus quibusque nascentibus\nnon extrinsecus adhiberi, sed intima Creatoris potentia,\nqui dixit: Caelum et terram ego inpleo, et cuius\nsapientia est, quae adtingit a fine usque ad finem\nfortiter et disponit omnia suauiter. Proinde facti\nprimitus angeli cuius modi ministerium praebuerint Creatori\ncetera facienti nescio; nec tribuere illis audeo quod forte\nnon possunt, nec debeo derogare quod possunt. Creationem\ntamen conditionemque omnium naturarum, qua fit ut omnino\nnaturae sint, eis quoque fauentibus illi Deo tribuo, cui se\netiam ipsi debere quod sunt cum gratiarum actione nouerunt.\nNon solum igitur agricolas non dicimus fructuum quorumque\ncreatores, cum legamus: Neque qui plantat est aliquid\nneque qui rigat, sed qui incrementum dat Deus;\nsed ne ipsam quidem terram, quamuis mater omnium fecunda\nuideatur, quae germinibus erumpentia promouet et fixa\n\n\n\n\n\n\nradicibus continet, cum itidem legamus: Deus illi dat corpus\nquo modo uoluerit et unicuique seminum proprium\ncorpus. Ita nec feminam sui puerperii creatricem\nappellare debemus, sed potius illum qui cuidam famulo suo\ndixit: Priusquam te formarem in utero, noui te. Et\nquamuis anima sic uel sic affecta praegnantis ualeat aliquibus\nuelut induere qualitatibus fetum, sicut de uirgis uariatis fecit\nIacob, ut pecora colore uaria gignerentur: naturam tamen illam,\nquae gignitur, tam ipsa non fecit, quam nec ipsa se fecit.\nQuaelibet igitur corporales uel seminales causae gignendis rebus\nadhibeantur, siue operationibus angelorum aut hominum aut\nquorumque animalium siue marium feminarumque mixtionibus;\nquaelibet etiam desideria motusue animae matris ualeant\naliquid liniamentorum aut colorum aspergere teneris mollibusque\nconceptibus: ipsas omnino naturas, quae sic uel sic in\nsuo genere afficiantur, non facit nisi summus Deus, cuius\nocculta potentia cuncta penetrans incontaminabili praesentia facit\nesse quidquid aliquo modo est, in quantumcumque est; quia nisi\nfaciente illo non tale uel tale esset, sed prorsus esse non posset.\nQuapropter si in illa specie, quam forinsecus corporalibus\nopifices rebus inponunt, urbem Romam et urbem Alexandriam\nnon fabros et architectos, sed reges, quorum uoluntate consilio\nimperio fabricatae sunt, illam Romulum, illam Alexandrum\nhabuisse dicimus conditores: quanto potius non nisi Deum debemus\nconditorem dicere naturarum, qui neque ex ea materia facit\naliquid, quam ipse non fecerit, nec operarios habet, nisi quos\n\n\n\n\n\n\n\n\nipse creauerit; et si potentiam suam, ut ita dicam, fabricatoriam\nrebus subtrahat, ita non erunt, sicut ante quam fierent non\nfuerunt. Sed ante dico aeternitate, non tempore. Quis enim\nalius creator est temporum, nisi qui fecit ea, quorum motibus\ncurrerent tempora?\nCAPUT XXVII. De Platonicorum opinione, qua putauerunt angelos quidem a Deo conditos, sed ipsos esse h\\'umanorum corporum conditores. Ita sane Plato minores et a summo Deo factos deos effectores\nesse uoluit animalium ceterorum, ut inmortalem partem\nab ipso sumerent, ipsi uero mortalem adtexerent. Proinde animarum\nnostrarum eos creatores noluit esse, sed corporum.\nUnde quoniam Porphyrius propter animae purgationem dicit\ncorpus omne fugiendum simulque cum suo Platone aliisque\nPlatonicis sentit eos, qui inmoderate adque inhoneste uixerint,\npropter luendas poenas ad corpora redire mortalia, Plato quidem\netiam bestiarum, Porphyrius tantummodo ad hominum:\nsequitur eos, ut dicant deos istos, quos a nobis uolunt quasi\nparentes et conditores nostros coli, nihil esse aliud quam\nfabros conpedum carcerumue nostrorum, nec institutores,\nsed inclusores adligatoresque nostros ergastulis aerumnosis\net grauissimis uinculis. Aut ergo desinant Platonici poenas\nanimarum ex istis corporibus comminari, aut eos nobis deos\ncolendos non praedicent, quorum in nobis operationem, ut 5\nquantum possumus fugiamus et euadamus, hortantur, cum\n\n\n\n\n\n\ntamen sit utrumque falsissimum. Nam neque ita luunt poenas\nanimae, cum ad istam uitam denuo reuoluuntur, et omnium\nuiuentium siue in caelo siue in terra nullus est conditor, nisi\na quo facta sunt caelum et terra. Nam si nulla causa est\nuiuendi in hoc corpore nisi propter pendenda supplicia: quo\nmodo dicit idem Plato aliter mundum fieri non potuisse\npulcherrimum adque optimum, nisi omnium animalium, id\nest et inmortalium et mortalium, generibus inpleretur?\nSi autem nostra institutio, qua uel mortales conditi sumus,\ndiuinum munus est: quo modo poena est \\' ad ista corpora,\nid est ad diuina beneficia, remeare? Et si Deus, quod\nadsidue Plato commemorat, sicut mundi uniuersi, ita omnium\nanimalium species aeterna intellegentia continebat: quo modo\nnon ipse cuncta condebat? An aliquorum esse artifex nollet,\nquorum efficiendorum artem ineffabilis eius et ineffabiliter\nlaudabilis mens haberet?\nCAPUT XXVIII. In primo homine exortam fuisse omnem plenitu- dinem generis humani, in qua praeuiderit Deus, quae pars honoranda esset praemio, quae damnanda supplicio. Merito igitur uera religio, quem mundi uniuersi, eum animalium\nquoque uniuersorum, hoc est et animarum et corpo-\n\\' rum, conditorem agnoscit et praedicat. In quibus terrenis\npraecipuus ab illo ad eius imaginem homo propter eam causam,\nquam dixi, et si qua forte alia maior latet, factus est\nunus, sed non relictus est solus. Nihil enim est quam hoc\n\n\n\n\n\n\ngenus tam discordiosum uitio, tam sociale natura. Neque\ncommodius contra uitium discordiae uel cauendum ne existeret,\nuel sanandum cum extitisset, natura loqueretur humana,\nquam recordationem illius parentis, quem propterea Deus\ncreare uoluit unum, de quo multitudo propagaretur, ut hac\nadmonitione etiam in multis concors unitas seruaretur. Quod\nuero femina illi ex eius latere facta est, etiam hic satis significatum\nest quam cara mariti et uxoris debeat esse coniunctio.\nHaec opera Dei propterea sunt utique inusitata, quia prima.\nQui autem ista non credunt, nulla facta prodigia debent\ncredere; neque enim et ipsa, si usitato naturae curriculo\ngignerentur, prodigia dicerentur. Quid autem sub tanta gubernatione\ndiuinae prouidentiae, quamuis eius causa lateat, frustra\ngignitur? Ait quidam psalmus sacer: Venite et uidete\nopera Domini, quae posuit prodigia super terram.\nQuur ergo ex latere uiri femina facta sit, et hoc primum\nquodam modo prodigium quid praefigurauerit, dicetur alio\nloco, quantum me Deus adiuuerit.\n\nNunc quoniam liber iste claudendus est, in hoc [primo]\nhomine, qui primitus factus est, nondum quidem secundum\neuidentiam, iam tamen secundum Dei praescientiam exortas\nfuisse existimemus in genere humano societates tamquam ciuitates\nduas. Ex illo enim futuri erant homines, alii malis angelis\nin supplicio, alii bonis in praemio sociandi, quamuis occulto\nDei iudicio, sed tamen iusto. Cum enim scriptum sit: Uniuersae\nuiae Domini misericordia et ueritas: nec\niniusta eius gratia nec crudelis potest esse iustitia.\nCAPUT I. De lapsu primorum hominum, per quem est contracta mortalitas. Expeditis de nostri saeculi exortu et de initio generis humani\ndifficillimis quaestionibus nunc iam de lapsu primi hominis,\nimmo primorum hominum, et de origine ac propagine mortis\nhumanae disputationem a nobis institutam rerum ordo deposcit.\nNon enim eo modo, quo angelos, condiderat Deus homines,\nut etiam si peccassent mori omnino non possent; sed ita ut\nperfunctos oboedientiae munere sine interuentu mortis angelica\ninmortalitas et beata aeternitas sequeretur; inoboedientes autem\nmors plecteret damnatione iustissima; quod etiam in libro\nsuperiore iam diximus.\nCAPUT II. De ea morte, quae animae semper utcumque uicturae accidere potest, et ea, cui corpus obnoxium est. Sed de ipso genere mortis uideo mihi paulo diligentius\ndisserendum. Quamuis enim anima humana ueraciter inmortalis\nperhibeatur, habet tamen quandam etiam ipsa mortem\nsuam. Nam ideo dicitur inmortalis, quia modo quodam quantulocumque\nnon desinit uiuere adque sentire; corpus autem\nideo mortale, quoniam deseri omni uita potest nec per se\nipsum aliquatenus uiuit. Mors igitur animae fit, cum eam\n\n\n\n\n\n\ndeserit Deus, sicut corporis, cum id deserit anima. Ergo\nutriusque rei, id est totius hominis, mors est, cum anima\nDeo deserta deserit corpus. Ita enim nec ex Deo uiuit ipsa\nnec corpus ex ipsa. Huius modi autem totius hominis mortem\nilla sequitur, quam secundam mortem diuinorum eloquiorum\nappellat auctoritas. Hanc Saluator significauit, ubi ait: Eum\ntimete, qui habet potestatem et corpus et animam\nperdere in gehennam. Quod cum ante non fiat, quam cum\nanima corpori sic fuerit copulata, ut nulla diremtione separentur:\nmirum uideri potest quo modo corpus ea morte\ndicatur occidi, qua non anima deseritur, sed animatum sentiensque\ncruciatur. Nam in illa ultima poena ac sempiterna, de\nqua suo loco diligentius disserendum est, recte mors animae\ndicitur, quia non uiuit ex Deo; mors autem corporis quonam\nmodo, cum uiuat ex anima? Non enim aliter potest ipsa corporalia,\nquae post resurrectionem futura sunt, sentire tormenta.\nAn quia uita qualiscumque aliquod bonum est, dolor autem\nmalum, ideo nec uiuere corpus dicendum est, in quo anima\nnon uiuendi causa est, sed dolendi? Viuit itaque anima ex\nDeo, cum uiuit bene; non enim potest bene uiuere nisi Deo\nin se operante quod bonum est; uiuit autem corpus ex anima,\ncum anima uiuit in corpore, seu uiuat ipsa seu non uiuat ex\nDeo. Inpiorum namque in corporibus uita non animarum, sed\ncorporum uita est; quam possunt eis animae etiam mortuae,\nhoc est Deo deserente, quantulacumque propria uita, ex qua\net inmortales sunt, non desistente, conferre. Verum in damnatione\nnouissima quamuis homo sentire non desinat, tamen,\nquia sensus ipse nec uoluptate suauis nec quiete salubris,\n\n\n\n\n\n\nsed dolore poenalis est, non inmerito mors est potius appellata\nquam uita. Ideo autem secunda, quia post illam primam\nest, qua fit cohaerentium diremtio naturarum, siue\nDei et animae siue animae et corporis. De prima igitur\ncorporis morte dici potest, quod bonis bona sit, malis mala;\nsecunda uero sine dubio sicut nullorum bonorum est, ita\nnulli bona.\nCAPUT III. Utrum mors, quae per peccatum primorum homi- num in omnes homines pertransiit, etiam in sanctis poena peccati sit. Non autem dissimulanda nascitur quaestio, utrum re uera\nmors, qua separantur anima et corpus, bonis sit bona; quia\nsi ita est, quo modo poterit obtineri, quod etiam ipsa sit\npoena peccati? Hanc enim primi homines, nisi peccauissent,\nperpessi utique non fuissent. Quo pacto igitur bona esse\npossit bonis, quae accidere non posset nisi malis? Et rursus\nsi non nisi malis posset accidere, non deberet bonis bona\nesse, sed nulla. Quur enim esset ulla poena in quibus non\nessent ulla punienda? Quapropter fatendum est primos quidem\nhomines ita fuisse institutos, ut, si non peccassent, nullum\nmortis experirentur genus; sed eosdem primos peccatores ita\nfuisse morte multatos, ut etiam quidquid de eorum stirpe\nesset exortum eadem poena teneretur obnoxium. Non enim aliud\nex eis, quam quod ipsi fuerant, nasceretur. Pro magnitudine\nquippe culpae illius naturam damnatio mutauit in peius, ut,\nquod poenaliter praecessit in peccantibus hominibus primis,\netiam naturaliter sequeretur in nascentibus ceteris. Neque enim\nita homo ex homine, sicut homo ex puluere. Puluis namque\n\n\n\n\nhomini faciendo materies fuit, homo. autem homini gignendo\nparens. Proinde quod est terra, non hoc est caro, quamuis\nex terra facta sit caro; quod est autem parens homo, hoc\nest et proles homo. In primo igitur homine per feminam\nin progeniem transiturum uniuersum genus humanum fuit.\nquando illa coniugum copula diuinam sententiam suae damnationis\nexcepit; et quod homo factus est, non cum crearetur,\nsed cum peccaret et puniretur, hoc genuit, quantum quidem\nadtinet ad peccati et mortis originem. Non enim ad infantilem\nhebetudinem et infirmitatem animi et corporis, quam uidemus\nin paruulis, peccato uel poena ille redactus est (quae Deus\nuoluit esse tamquam primordia catulorum, quorum parentes\nin bestialem uitam mortemque deiecerat; sicut enim scriptum\nest: Homo in honore cum esset, non intellexit;\nconparatus est pecoribus non intellegentibus et\nsimilis factus est illis; nisi quod infantes infirmiores\netiam cernimus in usu motuque membrorum et sensu adpetendi\nadque uitandi, quam sunt aliorum tenerrimi fetus animalium;\ntamquam se tanto adtollat excellentius supra cetera\nanimantia uis humana, quanto magis inpetum suum, uelut\nsagitta cum arcus extenditur, retrorsum reducta distulerit); aÌ‚â‚¬â€\nnon ergo ad ista infantilia rudimenta praesumtione inlicita et\ndamnatione iusta prolapsus uel inpulsus est primus homo; sed\nhactenus in eo natura humana uitiata adque mutata est, ut\nrepugnantem pateretur in membris inoboedientiam concupiscedi\net obstringeretur necessitate moriendi, adque ita id,\nquod uitio poenaque factus est, id eat obnoxios peccato mortique\ngeneraret. A quo peccati uinculo si per Mediatoris\nChristi gratiam soluuntur infantes, hanc solam mortem\n\n\n\n\n\n\nperpeti possunt, quae animam seiungit a corpore; in secundam\nuero illam sine fine poenalem liberati a peccati obligatione\nnon transeunt.\nCAPUT IIII. Quur ab his, qui per gratiam regenerationis absoluti sunt a peccato, non auferatur mors, id est poena peccati.\nSi quem uero mouet, quur uel ipsam patiantur, si et ipsa\npeccati poena est, quorum per gratiam reatus aboletur: iam\nista quaestio in alio nostro opere, quod scripsimus de baptismo\nparuulorum, tractata ac soluta est; ubi dictum est ad hoc\nrelinqui animae experimentum separationis a corpore, quamuis\nablato iam criminis nexu, quoniam, si regenerationis sacramentum\ncontinuo sequeretur inmortalitas corporis, ipsa fides\neneruaretur, quae tunc est fides, quando expectatur in spe,\nquod in re nondum uidetur. Fidei autem robore adque certamine,\nin maioribus dumtaxat aetatibus, etiam mortis fuerat\nsuperandus timor, quod in sanctis martyribus maxime eminuit;\ncuius profecto certaminis esset nulla uictoria, nulla gloria\n(quia nec ipsum omnino posset esse certamen), si post lauacrum\nregenerationis iam sancti non possent mortem perpeti\ncorporalem. Cum paruulis autem baptizandis quis non ad\nChristi gratiam propterea potius curreret, ne a corpore solueretur?\nAdque ita non inuisibili praemio probaretur fides,\nsed iam nec fides esset, confestim sui operis quaerendo et\nsumendo mercedem. Nunc uero maiore et mirabiliore gratia\nSaluatoris in usus iustitiae peccati poena conuersa est. Tunc\nenim dictum est homini: Morieris, si peccaueris: nunc dicitur\nmartyri: Morere, ne pecces. Tunc dictum est: Si mandatum\n\n\n\n\n\n\ntransgressi fueritis, morte moriemini; nunc dicitur: Si mortem\nrecusaueritis, mandatum transgrediemini. Quod tunc timendum\nfuerat, ut non peccaretur, nunc suscipiendum est, ne peccetur.\nSic per ineffabilem Dei misericordiam et ipsa poena uitiorum\ntransit in arma uirtutis, et fit iusti meritum etiam supplicium\npeccatoris. Tunc enim mors est adquisita peccando, nunc\ninpletur iustitia moriendo. Verum hoc in sanctis martyribus,\nquibus alterutrum a persecutore proponitur, ut aut deserant\nfidem aut sufferant mortem. Iusti enim malunt credendo perpeti,\nquod sunt primi iniqui non credendo perpessi. Nisi enim\npeccassent illi, non morerentur; peccabunt autem isti, nisi\nmoriantur. Mortui ergo sunt illi, quia peccauerunt; non peccant\nisti, quia moriuntur. Factum est per illorum culpam, ut\nueniretur in poenam; fit per istorum poenam, ne ueniatur in .\nculpam; non quia mors bonum aliquod facta est, quae antea\nmalum fuit; sed tantam Deus fidei praestitit gratiam, ut mors,\nquam uitae constat esse contrariam, instrumentum fieret, per\nquod transiretur ad uitam.\nCAPUT V. Quod sicut iniqui male utuntur lege, quae bona est, ita iusti bene utantur morte, quae mala est. Apostolus cum uellet ostendere, quantum peccatum gratia\nnon subueniente ad nocendum ualeret, etiam ipsam legem,\nqua prohibetur peccatum, non dubitauit dicere uirtutem esse\npeccati. Aculeus, inquit, mortis est peccatum, uirtus\nautem peccati lex. Verissime omnino. Auget enim\n\n\n\n\n\n\nprohibitio desiderium operis inliciti, quando iustitia non sic\ndiligitur, ut peccandi cupiditas eius delectatione uincatur. Ut\nautem diligatur et delectet uera iustitia, non nisi diuina subuenit\ngratia. Sed ne propterea lex putaretur malum, quoniam\nuirtus est dicta peccati: ideo ipse alio loco uersans huius\nmodi quaestionem: Itaque, inquit, lex quidem sancta\net mandatum sanctum et iustum et bonum. Quod\nergo bonum est, inquit, mihi factum est mors? Absit.\nSed peccatum, ut appareat peccatum, per bonum\nmihi operatum est mortem, ut fiat super modum\npeccator aut peccatum per mandatum. Super modum\ndixit, quia etiam praeuaricatio additur, cum peccandi\naucta libidine etiam lex ipsa contemnitur. Quur hoc commemorandum\nputauimus? Quia scilicet, sicut lex non est malum,\nquando auget peccantium concupiscentiam, ita nec mors bonum\nest, quando auget patientium gloriam, cum uel illa pro iniquitate\ndeseritur et efficit praeuaricatores, uel ista pro ueritate\nsuscipitur et efficit martyres. Ac per hoc lex quidem bona est,\nquia prohibitio est peccati; mors autem mala, quia stipendium\nest peccati; sed quem ad modum iniustitia male utitur non\ntantum malis, uerum etiam bonis: ita iustitia bene non tantum\nbonis, sed etiam malis. Hinc fit, ut et mali male lege\nutantur, quamuis sit lex bonum, et boni bene moriantur, quamuis\nsit mors malum.\nCAPUT VI. De generali mortis malo, quo animae et corporis societas separatur. Quapropter quod adtinet ad corporis mortem, id est separationem\nanimae a corpore, cum eam patiuntur, qui morientes\nappellantur, nulli bona est. Habet enim asperum sensum et\ncontra naturam uis ipsa, qua utrumque diuellitur, quod fuerat\nin uiuente coniunctum adque consertum, quamdiu moratur,\ndonec omnis adimatur sensus, qui ex ipso inerat animae\ncarnisque conplexu. Quam totam molestiam nonnumquam unus\nictus corporis uel animae raptus intercipit nec eam sentiri\npraeueniente celeritate permittit. Quidquid tamen illud est in\nmorientibus, quod cum graui sensu adimit sensum, pie fideliterque\ntolerando auget meritum patientiae, non aufert uocabulum\npoenae. Ita cum ex hominis primi perpetuata propagine\nprocul dubio sit mors poena nascentis. tamen si pro\npietate iustitiaque pendatur, fit gloria renascentis; et cum sit\nmors peccati retributio, aliquando inpetrat, ut nihil retribuatur\npeccato.\nCAPUT VII. De morte, quam quidam non regenerati pro Christi confessione suscipiunt. Nam quicumque etiam non percepto regenerationis lauacro\npro Christi confessione moriuntur, tantum eis ualet ad dimittenda\npeccata, quantum si abluerentur sacro fonte baptismatis.\nQui enim dixit: Si quis non renatus fuerit ex aqua et\nspiritu, non intrabit in regnum caelorum, alia\n\n\n\n\n\n\nsententia istos fecit exceptos, ubi non minus generaliter ait: Qui\nme confessus fuerit coram hominibus confitebor\n[et ego] eum coram Patre meo qui in caelis est; et\nalio loco: Qui perdiderit animam suam propter me,\ninueniet eam. Hinc -est quod scriptum est: Pretiosa in\nconspectu Domini mors sanctorum eius. Quid enim\npretiosius quam mors, per quam fit ut et delicta omnia dimittantur\net merita cumulatius augeantur? Neque enim tanti sunt meriti,\nqui, cum mortem differre non possent, baptizati sunt deletisque\nomnibus peccatis ex hac uita emigrarunt, quanti sunt hi,\nqui mortem, cum possent, ideo non distulerunt, quia maluerunt\nChristum confitendo finire uitam quam eum negando ad\neius baptismum peruenire. Quod utique si fecissent, etiam\nhoc eis in illo lauacro dimitteretur, quod timore mortis negauerant\nChristum, in quo lauacro et illis facinus tam inmane\ndimissum est, qui occiderant Christum. Sed quando sine\nabundantia gratiae Spiritus illius, qui ubi uult spirat, tantum\nChristum amare possent, ut eum in tanto uitae discrimine\nsub tanta spe ueniae negare non possent? Mors igitur pretiosa\nsanctorum, quibus cum tanta gratia est praemissa et praerogata\nmors Christi, ut ad eum adquirendum suam non cunctarentur\ninpendere, in eos usus redactum esse monstrauit,\nquod ad poenam peccati antea fuerat constitutum, ut inde\niustitiae fructus uberior nasceretur. Mors ergo non ideo bonum\nuideri debet, quia in tantam utilitatem non ui sua, sed diuina\nopitulatione conuersa est, ut, quae tunc metuenda proposita\nest, ne peccatum committeretur, nunc suscipienda proponatur,\n\n\n\n\n\n\nut peccatum non committatur commissumque deleatur magnaeque\nuictoriae debita iustitiae palma reddatur.\nCAPUT VIII. Quod in sanctis primae mortis pro ueritate susceptio secundae sit mortis abolitio. Si enim diligentius consideremus, etiam cum quisque pro\nueritate fideliter et laudabiliter moritur, mors cauetur. Ideo\nquippe aliquid eius suscipitur, ne tota contingat et secunda\ninsuper, quae numquam finiatur, accedat. Suscipitur enim\nanimae a corpore separatio, ne Deo ab anima separato etiam\nipsa separetur a corpore, ac sic totius hominis prima morte\nconpleta secunda excipiat sempiterna. Quocirca mors quidem,\nut dixi, cum eam morientes patiuntur cumque in eis ut moriantur\nfacit, nemini bona est, sed laudabiliter toleraretur pro\ntenendo uel adipiscendo bono; cum uero in ea sunt, qui iam\nmortui nuncupantur, non absurde dicitur et malis mala et\nbonis bona. In requie sunt enim animae piorum a corpore\nseparatae, inpiorum autem poenas luunt, donec istarum ad\naeternam uitam, illarum uero ad aeternam mortem, quae\nsecunda dicitur, corpora reuiuescant.\nCAPUT VIIII. Tempus mortis, quo uitae sensus aufertur, in morientibus an in mortuis esse dicendum sit. Sed id tempus, quo animae a corpore separatae aut in\nbonis sunt aut in malis, utrum post mortem potius an in morte\ndicendum est? Si enim post mortem est, iam non ipsa mors.\nquae transacta adque praeterita est, sed post eam uita praesens\nanimae bona seu mala est. Mors autem tunc eis mala\nerat, quando erat, hoc est quando eam patiebantur, cum\n\n\n\n\nmorerentur, quoniam grauis et molestus eius inerat sensus;\nquo malo bene utuntur boni. Peracta autem mors quonam modo\nuel bona uel mala est, quae iam non est? Porro si adhuc\ndiligentius adtendamus, nec illa mors esse apparebit, cuius\ngrauem ac molestum in morientibus diximus sensum. Quamdiu\nenim sentiunt, adhuc utique uiuunt, et si adhuc uiuunt,\nante mortem quam in morte potius esse dicendi sunt; quia\nilla, cum uenerit, aufert omnem corporis sensum, qui ea propinquante\nmolestus est. Ac per hoc quo modo morientes dicamus\neos, qui nondum mortui sunt, sed inminente morte iam\nextrema et mortifera adflictione iactantur, explicare difficile\nest, etiamsi recte isti appellantur morientes, quia, cum mors\nquae iam inpendet aduenerit, non morientes, sed mortui nuncupantur.\nNullus est ergo moriens nisi uiuens, quoniam, cum\nin tanta est extremitate uitae, in quanta sunt quos agere\nanimam dicimus, profecto qui nondum anima caruit adhuc\nuiuit. Idem ipse igitur simul et moriens est et uiuens, sed\nmorti accedens, uita cedens; adhuc tamen in uita, quia inest\nanima corpori; nondum autem in morte, quia nondum abscessit\na corpore. Sed si, cum abscesserit, nec tunc in morte, sed\npost mortem potius erit: quando sit in morte quis dixerit?\nNam neque ullus moriens erit, si moriens et uiuens simul\nesse nullus potest. Quamdiu quippe anima in corpore est,\nnon possumus negare uiuentem. Aut si moriens potius dicendus\nest, in cuius iam corpore agitur ut moriatur, nec simul\nquisquam potest esse uiuens et moriens: nescio quando sit\nuiuens.\nCAPUT X. An uita mortalium mors potius quam uita dicenda sit. Ex - quo enim quisque in isto corpore morituro esse coeperit,\nnumquam in eo non agitur ut mors ueniat. Hoc enim agit\neius mutabilitas toto tempore uitae huius (si tamen uita\ndicenda est), ut ueniatur in mortem. Nemo quippe est, qui\nnon ei post annum sit, quam ante annum fuit, et cras quam\nhodie, et hodie quam heri, et paulo post quam nunc, et nunc\nquam paulo ante propinquior; quoniam, quidquid temporis\nuiuitur, de spatio uiuendi demitur, et cottidie fit minus\nminusque quod restat, ut omnino nihil sit aliud tempus uitae\nhuius, quam cursus ad mortem, in quo nemo uel paululum\nstare uel aliquanto tardius ire permittitur; sed urgentur omnes\npari motu nec diuerso inpelluntur accessu. Neque enim, cui\nuita breuior fuit, celerius diem duxit quam ille, cui longior;\nsed cum aequaliter et aequalia momenta raperentur ambobus,\nalter habuit propius, alter remotius, quo non inpari uelocitate\nambo currebant. Aliud est autem amplius uiae peregisse, aliud\ntardius ambulasse. Qui ergo usque ad mortem productiora\nspatia temporis agit, non lentius pergit, sed plus itineris conficit.\nPorro si ex illo quisque incipit mori, hoc est esse in\nmorte, ex quo in illo agi coeperit ipsa mors, id est uitae\ndetractio (quia, cum detrahendo finita fuerit, post mortem\niam erit, non in morte): profecto, ex quo esse incipit in hoc\ncorpore, in morte est. Quid enim aliud diebus horis momentisque\nsingulis agitur, donec ea consumta mors, quae agebatur,\ninpleatur, et incipiat iam tempus esse post mortem, quod,\ncum uita detraheretur, erat in morte? Numquam igitur in\nuita homo est, ex quo est in isto corpore moriente potius\n\n\n\n\nquam uiuente, si et in uita et in morte simul non potest\nesse. An potius et in uita et in morte simul est; in uita\nscilicet, in qua uiuit, donec tota detrahatur; in morte autem,\nquia iam moritur, cum uita detrahitur? Si enim non est in\nuita, quid est quod detrahitur, donec eius fiat perfecta consumtio?\nSi autem non est in morte, quid est uitae ipsa\ndetractio? Non enim frustra, cum uita fuerit corpori tota\ndetracta, post mortem iam dicitur, nisi quia mors erat, cum\ndetraheretur. Nam si ea detracta non est homo in morte, sed\npost mortem: quando, nisi cum detrahitur, erit in morte?\nCAPUT XI. An quisquam simul et uiuens esse possit et mortuus. Si autem absurdum est, ut hominem, antequam ad mortem\nperueniat, iam esse dicamus in morte (cui enim propinquat\nperagendo uitae suae tempora, si iam in illa est?), maxime\nquia nimis est insolens, ut simul et uiuens esse dicatur et\nmoriens, cum uigilans et dormiens simul esse non possit:\nquaerendum est quando erit moriens. Etenim antequam mors\nueniat, non est moriens, sed uiuens; cum uero mors uenerit,\nmortuus erit, non moriens. Illud ergo est adhuc ante mortem,\nhoc iam post mortem. Quando ergo in morte? Tunc enim\nest moriens, ut, quem ad modum tria sunt cum dicimus\nante mortem, in morte, post mortem\\', ita tria singulis singula\n\\'uiuens, moriens mortuusque reddantur. Quando itaque sit\nmoriens, id est in morte, ubi neque sit uiuens, quod est ante\nmortem, neque mortuus, quod est post mortem, sed moriens,\nid est in morte, difficillime definitur. Quamdiu quippe est\nanima in corpore, maxime si etiam sensus adsit, procul dubio\nuiuit homo, qui constat ex anima et corpore, ac per hoc\n\n\n\n\n\n\nadhuc ante mortem, non in morte esse dicendus est; cum\nuero anima abscesserit omnemque abstulerit corporis sensum,\niam post mortem mortuusque perhibetur. Perit igitur inter\nutrumque, quo moriens uel in morte sit; quoniam si adhuc\nuiuit, ante mortem est; si uiuere destitit, iam post mortem\nest. Numquam ergo moriens, id est in morte, esse conprehenditur.\nIta etiam in transcursu temporum quaeritur praesens,\nnec inuenitur, quia sine ullo spatio est, per quod transitur\nex futuro in praeteritum. Nonne ergo uidendum est, ne ista\nratione mors corporis nulla esse dicatur? Si enim est, quando\nest, quae in ullo et in qua ullus esse non potest? Quando\nquidem si uiuitur, adhuc non est, quia hoc ante mortem, non\nin morte; si autem uiuere iam cessatum est, iam non est,\nquia et hoc post mortem est, non in morte. Sed rursus si\nnulla mors est ante quid uel post, quid est quod dicitur ante\nmortem siue post mortem? Nam et hoc inaniter dicitur, si\nmors nulla est. Adque utinam in paradiso bene uiuendo egissemus,\nut re uera nulla mors esset. Nunc autem non solum\nest, uerum etiam tam molesta est, ut nec ulla explicari\nlocutione possit nec ulla ratione uitari.\n\n\nLoquamur ergo secundum consuetudinem (non enim aliter\ndebemus) et dicamus (ante mortem\\', priusquam mors accidat;\nsicut scriptum est: Ante mortem ne laudes hominem\nquemquam. Dicamus etiam cum acciderit: Post mortem illius\nuel illius factum est illud aut illud. Dicamus et de praesenti\ntempore ut possumus, uelut cum ita loquimur: Moriens ille\n\n\n\n\n\n\ntestatus est, et: Illis adque illis illud adque illud moriens\ndereliquit; quamuis hoc nisi uiuens omnino facere non posset\net potius hoc ante mortem fecerit, non in morte. Loquamur\netiam sicut loquitur scriptura diuina, quae mortuos quoque\nnon post mortem, sed in morte esse non dubitat dicere. Hinc\nenim est illud: Quoniam non est in morte, qui memor\nsit tui. Donec enim reuiuescant, recte esse dicuntur in\nmorte, sicut in somno esse quisque, donec euigilet, dicitur;\nquamuis in somno positos dicamus dormientes, nec tamen eo\nmodo possumus dicere eos, qui iam sunt mortui, morientes.\nNon enim adhuc moriuntur, qui, quantum adtinet ad corporis\nmortem, de qua nunc disserimus, iam sunt a corporibus separati.\nSed hoc est, quod dixi explicari aliqua locutione non posse.\nquonam modo uel morientes dicantur uiuere uel iam mortui\netiam post mortem adhuc esse dicantur in morte. Quo modo\nenim post mortem, si adhuc in morte? praesertim cum eos\nnec morientes dicamus, sicuti eos, qui in somno sunt, dicimus\ndormientes, et qui in languore, languentes, et qui in dolore,\nutique dolentes, et qui in uita, uiuentes; at uero mortui,\npriusquam resurgant, esse dicuntur in morte, nec tamen\npossunt appellari morientes. Unde non inportune neque incongrue\narbitror accidisse, etsi non humana industria, iudicio\nfortasse diuino, ut hoc uerbum, quod est moritur, in Latina\nlingua nec grammatici declinare potuerint, ea regula qua\ncetera talia declinantur. Namque ab eo quod est oritur, fit\nuerbum praeteriti temporis \\'ortus est\\'; et si qua similia sunt,\nper temporis praeteriti participia declinantur. Ab eo uero,\nquod est moritur, si quaeramus praeteriti temporis uerbum,\n\n\n\n\n\n\nresponderi adsolet \\'mortuus est>, u littera geminata. Sic enim\ndicitur mortuus, quo modo fatuus, arduus, [carduus], conspicuus\net si qua similia, quae non sunt praeteriti temporis,\nsed quoniam nomina sunt, sine tempore declinantur. Illud\nautem, quasi ut declinetur, quod declinari non potest, pro\nparticipio praeteriti temporis ponitur nomen. Conuenienter\nitaque factum est, ut, quem ad modum id quod significat\nnon potest agendo, ita ipsum uerbum non posset loquendo\ndeclinari. Agi tamen potest in adiutorio gratiae Redemtoris\nnostri, ut saltem secundam mortem declinare possimus. Illa\nest enim grauior et omnium malorum pessima, quae non fit\nseparatione animae et corporis, sed in aeternam poenam potius\nutriusque conplexu. Ibi e contrario non erunt homines ante\nmortem adque post mortem, sed semper in morte; ac per\nhoc numquam uiuentes, numquam mortui, sed sine fine morientes.\nNumquam enim erit homini peius in morte, quam ubi\nerit mors ipsa sine morte.\nCAPUT XII. Quam mortem primis hominibus Deus, si mandatum eius transgrederentur, fuerit comminatus. Cum ergo requiritur, quam mortem Deus primis hominibus\nfuerit comminatus, si ab eo mandatum transgrederentur acceptum\nnec oboedientiam custodirent, utrum animae an corporis\nan totius hominis an illam quae appellatur secunda: respondendum\nest: Omnes. Prima enim constat ex duabus, [secunda]\nex omnibus tota. Sicut enim uniuersa terra ex multis terris\net uniuersa ecclesia ex multis constat ecclesiis: sic uniuersa\nmors ex omnibus. Quoniam prima constat ex duabus, una\nanimae, altera corporis; ut sit prima totius hominis mors,\n\n\n\n\ncum anima sine Deo et sine corpore ad tempus poenas luit;\nsecunda uero, ubi anima sine Deo cum corpore poenas aeternas\nluit. Quando ergo dixit Deus primo illi homini, quem in\nparadiso constituerat, de cibo uetito: Quacumque die ederitis\nex illo, morte moriemini: non tantum primae\nmortis partem priorem, ubi anima priuatur Deo, nec tantum\nposteriorem, ubi corpus priuatur anima, nec solam ipsam\ntotam primam, ubi anima et a Deo et a corpore separata\npunitur; sed quidquid mortis est usque ad nouissimam, quae\nsecunda dicitur, qua est nulla posterior, comminatio illa\nconplexa est.\nCAPUT XIII. Praeuaricatio primorum hominum quam primam senserit poenam. Nam postea quam praecepti facta transgressio est, confestim\ngratia deserente diuina de corporum suorum nuditate\nconfusi sunt. Unde etiam foliis ficulneis, quae forte a perturbatis\nprima conperta sunt, pudenda texerunt; quae prius\neadem membra erant, sed pudenda non erant. Senserunt ergo\nnouum motum inoboedientis carnis suae, tamquam reciprocam\npoenam inboedientiae suae. Iam quippe anima libertate\nin peruersum propria delectata et Deo dedignata seruire\npristino corporis seruitio destituebatur, et quia superiorem\ndominum suo arbitrio deseruerat, inferiorem famulum ad\nsuum arbitrium non tenebat, nec omni modo habebat subditam\ncarnem, sicut semper habere potuisset, si Deo subdita\nipsa mansisset. Tunc ergo coepit caro concupiscere aduersus\nspiritum, cum qua controuersia nati sumus, trahentes\n\n\n\n\n\n\noriginem mortis et in membris nostris uitiataque natura contentionem\neius siue uictoriam de prima praeuaricatione gestantes.\nCAPUT XIIII. Qualis homo sit factus a Deo et in quam sortem deciderit suae uoluntatis arbitrio. Deus enim creauit hominem rectum, naturarum auctor, non\nutique uitiorum; sed sponte deprauatus iusteque damnatus\ndeprauatos damnatosque generauit. Omnes enim fuimus in\nillo uno, quando omnes fuimus ille unus, qui per feminam\nlapsus est in peccatum, quae de illo facta est ante peccatum.\nNondum erat nobis singillatim creata et distributa forma,\nin qua singuli uiueremus; sed iam erat natura seminalis, ex\nqua propagaremur; qua scilicet propter peccatum uitiata et\nuinculo mortis obstricta iusteque damnata non alterius condicionis\nhomo ex homine nasceretur. Ac per hoc a liberi\narbitrii malo usu series calamitatis huius exorta est, quae\nhumanum genus origine deprauata, uelut radice corrupta,\nusque ad secundae mortis exitium, quae non habet finem,\nsolis eis exceptis qui per Dei gratiam liberantur, miseriarum\nconexione perducit.\nCAPUT XV. Quod Adam peccaturus prius ipse reliquerit Deum, quam relinqueretur a Deo, et primam fuisse animae mortem a Deo recessisse. Quam ob- rem etiamsi in eo quod dictum est: Morte\nmoriemini, quoniam non est dictum: Mortibus, eam solam\n\n\n\n\nintellegamus, quae fit cum anima deseritur sua uita, quod\nilli Deus est (non enim deserta est ut desereret, sed ut\ndesereretur deseruit; ad malum quippe eius prior est uoluntas\neius; ad bonum uero eius prior est uoluntas Creatoris eius;\nsiue ut eam faceret, quae nulla erat, siue ut reficiat, quia\nlapsa perierat), â€” etiamsi ergo hanc intellegamus Deum\ndenuntiasse mortem in eo quod ait: Qua die ederitis ex\nillo, morte moriemini, tamquam diceret: Qua die me\ndeserueritis per inoboedientiam, deseram uos per iustitiam:\nprofecto in ea morte etiam ceterae denuntiatae sunt, quae\nprocul dubio fuerant secuturae. Nam in eo, quod inoboediens\nmotus in carne animae inoboedientis exortus est, propter\nquem pudenda texerunt, sensa est mors una, in qua deseruit\nanimam Deus. Ea significata est uerbis eius, quando timore\ndementi sese abscondenti homini dixit: Adam, ubi es? non\nutique ignorando quaerens, sed increpando admonens, ut adtenderet\nubi esset, in quo Deus non esset. Cum uero corpus\nanima ipsa deseruit aetate corruptum et senectute confectum,\nuenit in experimentum mors altera, de qua Deus\npeccatum adhuc puniens homini dixerat: Terra es et in\nterram ibis; ut ex his duabus mors illa prima, quae totius\nest hominis, conpleretur, quam secunda in ultimo sequitur,\nnisi homo per gratiam liberetur. Neque enim corpus, quod\nde terra est, rediret in terram nisi sua morte, quae illi accidit,\ncum deseritur sua uita, id est anima. Unde constat inter\nChristianos ueraciter catholicam tenentes fidem etiam ipsam\nnobis corporis mortem non lege naturae, qua nullam mortem\nhomini Deus fecit, sed merito inflictam esse peccati, quoniam\npeccatum uindicans Deus dixit homini, in quo tunc omnes\neramus: Terra es et in terram ibis.\nCAPUT XVI. De philosophis, qui animae separationem a corpore non putant esse poenalem, cum Plato inducat summum deum dis minoribus promittentem, quod numquam sint corporibus exuendi. aSed philosophi, contra quorum calumnias defendimus ciuitatem\nDei, hoc est eius ecclesiam, sapienter sibi uidentur\ninridere, quod dicimus animae a corpore separationem inter\npoenas eius esse deputandam, quia uidelicet eius perfectam\nbeatitudinem tunc illi fieri existimant, cum omni prorsus corpore\nexuta ad Deum simplex et sola et quodam modo nuda\nredierit. Ubi si nihil, quo ista refelleretur opinio, in eorum\nlitteris inuenirem, operosius mihi disputandum esset, quo\ndemonstrarem non corpus esse animae, sed corruptibile corpus\nonerosum. Unde illud est quod de scripturis nostris in superiore\nlibro commemorauimus: Corpus enim corruptibile\nadgrauat animam. Addendo utique corruptibile non\nqualicumque corpore, sed quale factum est ex peccato consequente\nuindicta, animam perhibuit adgrauari. Quod etiamsi\nnon addidisset, nihil aliud intellegere deberemus. Sed cum\napertissime Plato deos a summo Deo factos habere inmortalia\ncorpora praedicet eisque ipsum Deum, a quo facti sunt, inducat\npro magno beneficio pollicentem, quod in aeternum\ncum suis corporibus permanebunt nec ab eis ulla morte soluentur:\nquid est quod isti ad exagitandam Christianam fidem\nfingunt se nescire quod sciunt, aut etiam sibi repugnantes\naduersum se ipsos malunt dicere, dum nobis non desinant\ncontradicere? Nempe Platonis haec uerba sunt, sicut ea Cicero\nin Latinum uertit, quibus inducit summum deum deos quos\n\n\n\n\n\n\nfecit adloquentem ac dicentem: Vos, qui deorum satu orti\nestis, adtendite: quorum operum ego parens effectorque sum,\nhaec sunt indissolubilia me inuito, quamquam omne conligatum\nsolui potest; sed haudquaquam bonum est ratione uinctum\nuelle dissoluere. Sed quoniam estis orti, inmortales uos\nquidem esse et indissolubiles non potestis; ne utiquam tamen\ndissoluemini, neque uos ulla mortis fata periment, nec\nerunt ualentiora quam consilium meum, quod maius est\nuinculum ad perpetuitatem uestram, quam illa quibus estis\n[tum, cum gignebamini,] conligati). Ecce deos Plato dicit\net corporis animaeque conligatione mortales, et tamen inmortales\ndei a quo facti sunt uoluntate adque consilio. Si ergo\nanimae poena est in qualicumque corpore conligari, quid est\nquod eos adloquens deus tamquam sollicitos, ne forte moriantur,\nid est dissoluantur a corpore, de sua facit inmortalitate\nsecuros; non propter eorum naturam, quae sit conpacta, non\nsimplex, sed propter suam inuictissimam uoluntatem, qua\npotens est facere, ut nec orta occidant nec conexa soluantur,\nsed incorruptibiliter perseuerent?\n\nEt hoc quidem utrum Plato uerum de sideribus dicat, alia\nquaestio est. Neque enim ei continuo concedendum est globos\nistos luminum siue orbiculos luce corporea super terras seu\ndie seu nocte fulgentes suis quibusdam propriis animis uiuere\neisque intellectualibus et beatis, quod etiam de ipso uniuerso\nmundo, tamquam uno animali maximo, quo cuncta cetera\ncontinerentur animalia, instanter adfirmat. Sed haec, ut dixi,\nalia quaestio est, quam nunc discutiendam non suscepimus.\n\n\n\n\n\n\nHoc tantum contra istos commemorandum putaui, qui se\nPlatonicos uocari uel esse gloriantur, cuius superbia nominis\nerubescunt esse Christiani, ne commune illis cum uulgo uocabulum\nuilem faciat palliatorum tanto magis inflatam, quanto\nmagis exiguam paucitatem; et quaerentes, quid in doctrina\nChristiana reprehendant, exagitant aeternitatem corporum, tamquam\nhaec sint inter se contraria, ut et beatitudinem quaeramus\nanimae et eam semper esse uelimus in corpore, uelut\naerumnoso uinculo conligatam; cum eorum auctor et magister\nPlato donum a deo summo dis ab illo factis dicat esse concessum,\nne aliquando moriantur, id est a corporibus, quibus\neos conexuit, separentur.\nCAPUT XVII. Contra eos, qui adserunt corpora terrena in cor. ruptibilia fieri et aeterna non posse. Contendunt etiam isti terrestria corpora sempiterna esse\nnon posse, cum ipsam uniuersam terram dei sui, non quidem\nsummi, sed tamen magni, id est totius huius mundi, membrum\nin medio positum et sempiternum esse non dubitent.\nCum ergo deus ille summus fecerit eis alterum quem putant\ndeum, id est istum mundum, ceteris dis, qui infra eum sunt,\npraeferendum, eundemque esse existiment animantem, anima\nscilicet, sicut adserunt, rationali uel intellectuali in tam magna\nmole corporis eius inclusa, ipsiusque corporis tamquam membra\nlocis suis posita adque digesta quattuor constituerit elementa,\nquorum iuncturam, ne umquam deus eorum tam magnus\nmoriatur, insolubilem ac sempiternam uelint: quid causae\nest, ut in corpore maioris animantis tamquam medium membrum\naeterna sit terra, et aliorum animantium terrestrium\n\n\n\n\ncorpora, si Deus sicut illud uelit, aeterna esse non possint?\nSed terrae, inquiunt, terra reddenda est, unde animalium\nterrestria sumta sunt corpora; ex quo fit, inquiunt, ut ea sit\nnecesse dissolui et emori et eo modo terrae stabili ac sempiternae,\nunde fuerant sumta, restitui. Si quis hoc etiam de\nigne similiter adfirmet et dicat reddenda esse uniuerso igni\ncorpora, quae inde sumta sunt, ut caelestia fierent animalia:\nnonne inmortalitas, quam talibus dis, uelut deo summo\nloquente, promisit Plato, tamquam uiolentia disputationis\nhuius intercidet? An ibi propterea non fit, quia Deus non\nuult, cuius uoluntatem, ut ait Plato, nulla uis uincit? Quid\nergo prohibet, ut hoc etiam de terrestribus corporibus Deus\npossit efficere, quandoquidem, ut nec ea quae orta sunt occidant\nnec ea quae sunt uincta soluantur nec ea quae sunt\nex elementis sumta reddantur adque ut animae in corporibus\nconstitutae nec umquam ea deserant et cum eis inmortalitate\nac sempiterna beatitudine perfruantur, posse Deum\nfacere confitetur Plato? Quur ergo non possit, ut nec terrestria\nmoriantur? An Deus non est potens quo usque Christiani\ncredunt, sed quo usque Platonici uolunt? Nimirum quippe\nconsilium Dei et potestatem potuerunt philosophi, nec potuerunt\nnosse prophetae; cum potius e contrario Dei prophetas\nad enuntiandam eius, quantum dignatus est, uoluntatem Spiritus\neius docuerit, philosophos autem in ea cognoscenda coniectura\nhumana deceperit.\n\n\nVerum non usque adeo decipi debuerunt, non solum ignorantia,\nuerum etiam peruicacia, ut et sibi apertissime refragentur\nmagnis disputationum uiribus adserentes animae, ut\nbeata esse possit, non terrenum tantum, sed omne corpus\nesse fugiendum, et deos rursus dicentes habere beatissimas\n\n\n\n\nanimas et tamen aeternis corporibus inligatas, caelestes quidem\nigneis, Iouis autem ipsius animam, quem mundum istum\nuolunt, omnibus omnino corporeis elementis, quibus haec tota\nmoles a terra in caelum surgit, inclusam. Hanc enim animam\nPlato ab intimo terrae medio, quod geometrae centron uocant,\nper omnes partes eius usque ad caeli summa et extrema\ndiffundi et extendi per numeros musicos opinatur, ut sit iste\nmundus animal maximum beatissimum sempiternum, cuius\nanima et perfectam sapientiae felicitatem teneret et corpus\nproprium non relinqueret, cuiusque corpus et in aeternum ex\nilla uiueret et eam quamuis non simplex, sed tot corporibus\ntantisque conpactum hebetare adque tardare non posset. Cum\nigitur suspicionibus suis ista permittant, quur nolunt credere,\ndiuina uoluntate adque potentia inmortalia corpora fieri posse\nterrena, in quibus animae nulla ab eis morte separatae, nullis\neorum oneribus adgrauatae sempiterne ac feliciter uiuant,\nquod deos suos posse adserunt in corporibus igneis Iouemque\nipsum eorum regem in omnibus corporeis elementis? Nam si\nanimae, ut beata sit, corpus est omne fugiendum, fugiant di\neorum de globis siderum, fugiat Iuppiter de caelo et terra;\naut si non possunt, miseri iudicentur. Sed neutrum isti\nuolunt, qui neque a corporibus separationem audent dare\ndis suis, ne illos mortales colere uideantur, nec beatitudinis\npriuationem, ne infelices eos esse fateantur. Non ergo ad\nbeatitudinem consequendam omnia fugienda sunt corpora;\nsed corruptibilia molesta, grauia moribunda; non qualia fecit\nprimis hominibus bonitas Dei, sed qualia esse conpulit\npoena peccati.\nCAPUT XVIII. De terrenis corporibus, quae philosophi adfirmant in caelestibus esse non posse, quia, quod terrenum est, naturali pondere reuocetur ad terram. Sed necesse est, inquiunt, ut terrena corpora naturale\npondus uel in terra teneat uel cogat ad terram et ideo in\ncaelo esse non possint. Primi quidem illi homines in terra\nerant nemorosa adque fructuosa, quae paradisi nomen obtinuit;\nsed quia et ad hoc respondendum est uel propter Christi\ncorpus cum quo ascendit in caelum uel propter sanctorum\nqualia in resurrectione futura sunt, intueantur paulo adtentius\npondera ipsa terrena. Si enim ars humana efficit, ut ex metallis,\nquae in aquis posita continuo submerguntur, quibusdam modis\nuasa fabricata etiam natare possint: quanto credibilius et\nefficacius occultus aliquis modus operationis Dei, cuius omnipotentissima\nuoluntate Plato dicit nec orta interire nec conligata\nposse dissolui, cum multo mirabilius incorporea corporeis\nquam quaecumque corpora quibuscumque corporibus\ncopulentur, potest molibus praestare terrenis, ut nullo in ima\npondere deprimantur, ipsisque animis perfectissime beatis,\nut quamuis terrena, tamen incorruptibilia iam corpora ubi\nuolunt ponant et quo uolunt agant, situ motuque facillimo!\nAn uero si hoc angeli faciant et quaelibet animalia terrestria\nrapiant unde libet constituantque ubi libet, aut eos non posse\naut onera sentire credendum est? Quur ergo sanctorum perfectos\net beatos diuino munere spiritus sine ulla difficultate\nposse ferre quo uoluerint et sistere ubi uoluerint sua corpora\n\n\n\n\nnon credamus? Nam cum terrenorum corporum, sicut onera\nin gestando sentire consueuimus, quanto maior est quantitas,\ntanto sit maior et grauitas, ita ut plura pondo quam pauciora\nplus premant: membra tamen suae carnis leuiora portat anima,\ncum in sanitate robusta sunt quam in languore cum macra\nsunt. Et cum aliis gestantibus onerosior sit saluus et ualidus\nquam exilis et morbidus, ipse tamen ad suum corpus mouendum\nadque portandum agilior est, cum in bona ualetudine\nplus habet molis, quam cum in peste uel fame minimum\nroboris. Tantum ualet in habendis etiam terrenis corporibus,\nquamuis adhuc corruptibilibus adque mortalibus, non quantitatis\npondus, sed temperationis modus. Et quis uerbis explicat,\nquantum distet inter praesentem quam dicimus sanitatem et\ninmortalitatem futuram? Non itaque nostram fidem redarguunt\nphilosophi de ponderibus corporum. Nolo enim quaerere, quur\nnon credant terrenum esse posse corpus in caelo, cum terra\nuniuersa libretur in nihilo. Fortassis enim de ipso medio\nmundi loco, eo quod in eum coeant quaeque grauiora, etiam\nargumentatio ueri similior habeatur. Illud dico: Si di minores,\nquibus inter animalia terrestria cetera etiam hominem faciendum\ncommisit Plato, potuerunt, sicut dicit, ab igne remouere\nurendi qualitatem, lucendi relinquere quae per oculos emicaret:\nitane Deo summo concedere dubitabimus, cuius ille\nuoluntati potestatique concessit, ne moriantur quae orta sint,\net tam diuersa, tam dissimilia, id est corporea et incorporea,\nsibimet conexa nulla possint dissolutione seiungi, ut de carne\nhominis, cui donat inmortalitatem, corruptionem auferat,\n\n\n\n\n\n\nnaturam relinquat, congruentiam figurae membrorumque detineat,\ndetrahat ponderis tarditatem? Sed de fide resurrectionis mortuorum\net de corporibus eorum inmortalibus diligentius, si\nDeus uoluerit, in fine huius operis disserendum est.\nCAPUT XVIIII. Contra eorum dogmata, qui primos homines, si non peccassent, inmortales futuros fuisse non credunt, aeternitatem animarum uolunt carere corpori bus. Nunc de corporibus primorum hominum quod instituimus\nexplicemus; quoniam nec mors ista, quae bona perhibetur\nbonis nec tantum paucis intellegentibus siue credentibus, sed\nomnibus nota est, qua fit animae a corpore separatio, qua\ncerte corpus animantis, quod euidenter uiuebat, euidenter\nemoritur, eis potuisset accidere, nisi peccati meritum sequeretur.\nLicet enim iustorum ac piorum animae defunctorum\nquod in requie uiuant dubitare fas non sit, usque adeo tamen\neis melius esset cum suis corporibus bene ualentibus uiuere,\nut etiam illi, qui omni modo esse sine corpore beatissimum\nexistimant, hanc opinionem suam sententia repugnante conuincant.\nNeque enim quisquam audebit illorum sapientes\nhomines, siue morituros siue iam mortuos, id est aut carentes\ncorporibus aut corpora relicturos, dis inmortalibus anteponere.\nquibus Deus summus aput Platonem munus ingens,\nindissolubilem scilicet uitam, id est aeternum cum suis corporibus\nconsortium, pollicetur. Optime autem cum hominibus\nagi arbitratur idem Plato, si tamen hanc uitam pie iusteque\nperegerint, ut a suis corporibus separati in ipsorum deorum,\nqui sua corpora numquam deserunt, recipiantur sinum,\n\n\n\n\n\n\n\n\n\n\n. Scilicet inmemores supera ut conuexa reuisant\nRursus et incipiant in corpora uelle reuerti;\nquod Vergilius ex Platonico dogmate dixisse laudatur. Ita\nquippe animas mortalium nec in suis corporibus semper esse\nposse existimat, sed mortis necessitate dissolui, nec sine corporibus\ndurare perpetuo, sed alternantibus uicibus indesinenter\nuiuos ex mortuis et ex uiuis mortuos fieri putat; ut a\nceteris hominibus hoc uideantur differre sapientes, quod post\nmortem feruntur ad sidera, ut aliquanto diutius in astro sibi\ncongruo quisque requiescat adque inde rursus miseriae pristinae\noblitus et cupiditate habendi corporis uictus redeat ad\nlabores aerumnasque mortalium; illi uero, qui stultam duxerint\nuitam, ad corpora suis meritis debita siue hominum siue\nbestiarum de proximo reuoluantur. In hac itaque durissima\ncondicione constituit etiam bonas adque sapientes animas,\nquibus non talia corpora distributa sunt, cum quibus semper\nadque inmortaliter uiuerent, ut neque in corporibus permanere\nneque sine his possint in aeterna puritate durare. De quo\nPlatonico dogmate iam in libris superioribus diximus Christiano\ntempori erubuisse Porphyrium et non solum ab animis humanis\nremouisse corpora bestiarum, uerum etiam sapientium\nanimas ita uoluisse de corporeis nexibus liberari, ut corpus\nomne fugientes beatae aput Patrem sine fine teneantur. Itaque\nne a Christo uinci uideretur uitam sanctis pollicente\nperpetuam, etiam ipse purgatas animas sine ullo ad miserias\npristinas reditu in aeterna felicitate constituit; et ut Christo\naduersaretur, resurrectionem incorruptibilium corporum negans\nnon solum sine terrenis, sed sine ullis omnino corporibus\neas adseruit in sempiternum esse uicturas. Nec tamen ista\nqualicumque opinione praecepit saltem ne dis corporatis\n\n\n\n\n\n\nreligionis obsequio subderentur. Quid ita, nisi quia eas, quamuis\nnulli corpori sociatas, non credidit illis esse meliores? Quapropter,\nsi non audebunt isti, sicut eos ausuros esse non\narbitror, dis beatissimis et tamen in aeternis corporibus constitutis\nhumanas animas anteponere: quur eis uidetur absurdum,\nquod fides Christiana praedicat, et primos homines ita\nfuisse conditos, ut, si non peccassent, nulla morte a suis corporibus\nsoluerentur, sed pro meritis oboedientiae custoditae\ninmortalitate donati cum eis uiuerent in aeternum; et talia\nsanctos in resurrectione habituros ea ipsa, in quibus hic\nlaborauerunt, corpora, ut nec eorum carni aliquid corruptionis\nuel difficultatis nec eorum beatitudini aliquid doloris et infelicitatis\npossit accidere?\nCAPUT XX. Quod caro sanctorum, quae nunc requiescit in spe, in meliorem reparanda sit qualitatem, quam fuit primorum hominum ante peccatum. Proinde nunc sanctorum animae defunctorum ideo non habent\ngrauem mortem, qua separatae sunt a corporibus suis, quia\ncaro eorum requiescit in spe. quaslibet sine ullo iam sensu contumelias\naccepisse uideatur. Non enim, sicut Platoni uisum est,\ncorpora obliuione desiderant, sed potius, quia meminerunt quid\nsibi ab eo sit promissum, qui neminem fallit, qui eis etiam de\ncapillorum suorum integritate securitatem dedit, resurrectionem\ncorporum, in quibus multa dura perpessi sunt, nihil in eis ulterius\ntale sensuri desiderabiliter et patienter expectant. Si enim\ncarnem suam non oderant, quando eam suae menti infirmitate\nresistentem spiritali iure cohercebant, quanto magis eam diligunt\netiam ipsam spiritalem futuram! Sicut enim spiritus carni\n\n\n\n\n\n\n\n\nseruiens non incongrue carnalis, ita caro spiritui seruiens\nrecte appellabitur spiritalis, non quia in spiritum conuertetur,\nsicut nonnulli putant ex eo quod scriptum est: Seminatur\ncorpus animale, surget corpus spiritale, sed quia\nspiritui summa et mirabili obtemperandi facilitate subdetur\nusque ad inplendam inmortalitatis indissolubilis securissimam\nuoluntatem, omni molestiae sensu, omni corruptibilitate et tarditate\ndetracta. Non solum enim non erit tale, quale nunc\nest in quauis optima ualetudine, sed nec tale quidem, quale\nfuit in primis hominibus ante peccatum, qui licet morituri\nnon essent, nisi peccassent, alimentis tamen ut homines utebantur,\nnondum spiritalia, sed adhuc animalia corpora terrena\ngestantes. Quae licet senio non ueterescerent, ut necessitate\nperducerentur ad mortem (qui status eis de ligno uitae, quod\nin medio paradiso cum arbore uetita simul erat, mirabili Dei\ngratia praestabatur), tamen et alios sumebant cibos praeter\nunam arborem, quae fuerat interdicta, non quia ipsa erat\nmalum, sed propter commendandum purae et simplicis oboedientiae\nbonum, quae magna uirtus est rationalis creaturae\nsub Creatore Domino constitutae. Nam ubi nullum malum\ntangebatur, profecto, si prohibitum tangeretur, sola inoboedientia\npeccabatur. Agebatur ergo aliis quae sumebant, ne\nanimalia corpora molestiae aliquid esuriendo ac sitiendo sentirent;\nde ligno autem uitae propterea gustabatur, ne mors eis\nundecumque subreperet uel senectute confecta decursis temporum\nspatiis interirent; tamquam cetera essent alimento,\nillud sacramento; ut sic fuisse accipiatur lignum uitae in\nparadiso corporali, sicut in spiritali, hoc est intellegibili,\n\n\n\n\n\n\nparadiso sapientia Dei, de qua scriptum est: Lignum uitae\nest amplectentibus eam.\nCAPUT XXI. De paradiso, in quo primi homines fuerunt, quod recte per significationem eius spiritale aliquid intellegatur, salua ueritate narrationis historicae de corporali loco. Unde nonnulli totum ipsum paradisum, ubi primi homines\nparentes generis humani sanctae scripturae ueritate fuisse\nnarrantur, ad intellegibilia referunt arboresque illas et ligna\nfructifera in uirtutes uitae moresque conuertunt; tamquam\nuisibilia et corporalia illa non fuerint, sed intellegibilium\nsignificandorum causa eo modo dicta uel scripta sint. Quasi\n\\' propterea non potuerit esse paradisus corporalis, quia potest\netiam spiritalis intellegi; tamquam ideo non fuerint duae\nmulieres, Agar et Sarra, et ex eis duo filii Abrahae, unus de\nancilla, alius de libera. quia duo testamenta in eis figurata\ndicit apostolus; aut ideo de nulla petra Moyse percutiente\naqua defluxerit, quia potest illic figurata significatione etiam\nChristus intellegi, eodem apostolo dicente: Petra autem\nerat Christus. Nemo itaque prohibet intellegere paradisum\nuitam beatorum, quattuor eius flumina quattuor uirtutes, prudentiam,\nfortitudinem, temperantiam adque iustitiam, et ligna\neius omnes utiles disciplinas, et lignorum fructus mores piorum,\net lignum uitae ipsam bonorum omnium matrem sapientiam,\net lignum scientiae boni et mali transgressi mandati\nexperimentum. Poenam enim peccatoribus bene utique, quoniam\niuste, constituit Deus, sed non suo bono experitur homo.\n\n\n\n\n\n\nPossunt haec etiam in ecclesia intellegi, ut ea melius accipiamus\ntamquam prophetica indicia praecedentia futurorum;\nparadisum scilicet ipsam ecclesiam, sicut de illa legitur in\ncantico canticorum; quattuor autem paradisi flumina quattuor\neuangelia, ligna fructifera sanctos, fructus autem eorum opera\neorum, lignum uitae sanctum sanctorum utique Christum,\nlignum scientiae boni et mali proprium uoluntatis arbitrium.\nNec se ipso quippe homo diuina uoluntate contemta nisi\nperniciose uti potest, adque ita discit, quid intersit, utrum\ninhaereat communi omnibus bono an proprio delectetur. Se\nquippe amans donatur sibi, ut inde timoribus maeroribusque\nconpletus cantet in psalmo, si tamen mala sua sentit: Ad\nme ipsum turbata est anima mea; correctusque iam\ndicat: Fortitudinem meam ad te custodiam. Haec et\nsi qua alia commodius dici possunt de intellegendo spiritaliter\nparadiso nemine prohibente dicantur, dum tamen et illius\nhistoriae ueritas fidelissima rerum gestarum narratione commendata\ncredatur.\nCAPUT XXII. De corporibus sanctorum post resurrectionem, quae sic spiritalia erunt, ut non in spiritum caro uertatur. Corpora ergo iustorum, quae in resurrectione futura sunt,\nneque ullo ligno indigebunt, quo fiat ut nullo morbo uel\nsenectute inueterata moriantur, neque ullis aliis corporalibus\nalimentis, quibus esuriendi ac sitiendi qualiscumque molestia\ndeuitetur; quoniam certo et omni modo inuiolabili munere\ninmortalitatis induentur, ut non nisi uelint, possibilitate, non\nnecessitate uescantur. Quod angeli quoque uisibiliter et tractabiliter\napparentes, non quia indigebant, sed quia uolebant\n\n\n\n\n\n\net poterant, ut hominibus congruerent sui ministerii quadam\nhumanitate, fecerunt. Neque enim in phantasmate angelos\nedisse credendum est, quando eos homines hospitio susceperunt,\nquamuis utrum angeli essent ignorantibus simili nobis\nindigentia uesci uiderentur. Unde est quod ait angelus\nin libro Tobiae: Videbatis me manducare, sed uisu\nueatro uidebatis; id est necessitate reficiendi corporis,\nsicut uos facitis, me cibum sumere putabatis. Sed si forte\nde angelis aliud credibilius disputari potest, certe fides Christiana\nde ipso Saluatore non dubitat, quod etiam post resurrectionem,\niam quidem in spiritali carne, sed tamen uera,\ncibum ac potum cum discipulis sumsit. Non enim potestas,\nsed egestas edendi ac bibendi talibus corporibus auferetur.\nUnde et spiritalia erunt, -non quia corpora esse desistent, sed\nquia spiritu uiuificante subsistent.\nCAPUT XXIII. Quid intellegendum sit de corpore animali et de corpore spiritali, et qui moriantur in Adam, qui uero uiuificentur in Christo. Nam sicut ista, quae habent animam uiuentem, nondum\nspiritum uiuificantem, animalia dicuntur corpora, nec tamen\nanimae sunt, sed corpora: ita illa spiritalia uocantur corpora;\nabsit tamen ut spiritus ea credamus futura, sed corpora\ncarnis habitura substantiam, sed nullam tarditatem corruptionemque\ncarnalem spiritu uiuificante passura. Tunc iam non\nterrenus, sed caelestis homo erit; non quia corpus, quod de\n\n\n\n\n\n\nterra factum est, non ipsum erit; sed quia dono caelesti iam\ntale erit, ut etiam caelo incolendo non amissa natura, sed\nmutata qualitate conueniat. Primus autem homo de terra\nterrenus in animam uiuentem factus est, non in spiritum\nuiuificantem, quod ei post oboedientiae meritum seruabatur.\nIdeo corpus eius, quod cibo ac potu egebat, : ne fame adficeretur\nac siti, et non inmortalitate illa absoluta adque indissolubili,\nsed ligno uitae a mortis necessitate prohibebatur\nadque in iuuentutis flore tenebatur, non spiritale, sed animale\nfuisse non dubium est, nequaquam tamen moriturum, nisi in\nDei praedicentis minantisque sententiam delinquendo conruisset\net alimentis quidem etiam extra paradisum non negatis,\na ligno tamen uitae prohibitus traditus esset tempori uetustatique\nfiniendus, in ea dumtaxat uita, quam in corpore licet\nanimali, donec spiritale oboedientiae merito fieret, posset in\nparadiso nisi peccasset habere perpetuam. Quapropter etiamsi\nmortem istam manifestam, qua fit animae a corpore separatio,\nintellegamus simul significatam in eo quod Deus dixerat:\nQua die ederitis ex illo, morte moriemini: non ideo\ndebet absurdum uideri, quia non eo prorsus die a corpore\nsunt soluti, quo cibum interdictum mortiferumque sumserunt.\nEo quippe die mutata in deterius uitiataque natura adque\na ligno uitae separatione iustissima mortis in eis etiam corporalis\nnecessitas facta est, cum qua nos necessitate nati\nsumus. Propter quod apostolus non ait: Corpus quidem moriturum\nest propter peccatum, sed ait: Corpus quidem\nmortuum est. propter peccatum, spiritus autem\nuita est propter iustitiam. Deinde subiunxit: Si autem\nspiritus eius, qui suscitauit Christum a mortuis,\n\n\n\n\n\n\nhabitat in uobis: qui suscitauit Christum a mortuis\nuiuificabit et mortalia corpora uestra per\ninhabitantem spiritum eius in uobis. Tunc ergo erit\ncorpus in spiritum uiuificantem, quod nunc est in animam\nuiuentem; et tamen mortuum dicit apostolus, quia iam\nmoriendi necessitate constrictum est. Tunc autem ita erat in ,\nanimam uiuentem, quamuis non in spiritum uiuificantem, ut\ntamen mortuum dici non recte posset, quia nisi perpetratione\npeccati necessitatem moriendi habere non posset. Cum uero\nDeus et dicendo: Adam, ubi es? mortem significauerit\nanimae, quae facta est illo deserente, et dicendo: Terra\nes et in terram ibis mortem significauerit corporis, quae\nilli fit anima discedente: propterea de morte secunda nihil\ndixisse credendus est, quia occultam esse uoluit propter\ndispensationem testamenti noui, ubi secunda mors apertissime\ndeclaratur; ut prius ista mors prima, quae communis\nest omnibus, proderetur ex illo uenisse peccato, quod in\nuno commune factum est omnibus; mors uero secunda non\nutique communis est omnibus propter eos, qui secundum\npropositum uocati sunt, quos ante praesciuit\net praedestinauit, sicut ait apostolus, conformes imaginis\nfilii sui, ut sit ipse primogenitus in multis\nfratribus, quos a secunda morte per Mediatorem Dei gratia\nliberauit.\n\nIn corpore ergo animali primum hominem factum sic\napostolus loquitur. Volens enim ab spiritali, quod in resurrectione\nfuturum est, hoc quod nunc est animale discernere:\nSeminatur, inquit, in corruptione, surget in in\n\n\n\n\n\n\ncorruptione; seminatur in contumelia, surget in gloria;\nseminatur in infirmitate, surget in uirtute;\nseminatur corpus animale, surget corpus spiritale.\nDeinde ut hoc probaret: Si est, inquit, corpus animale,\nest et spiritale. Et ut quid esset animale corpus\nostenderet: Sic, inquit, scriptum est: Factus est primus\nhomo in animam uiuentem. Isto igitur modo\nuoluit ostendere quid sit corpus animale, quamuis scriptura\nnon dixerit de homine primo, qui est appellatus Adam, quando\nilli anima flatu Dei creata est: Et factus est homo in corpore\nanimali; sed: Factus est homo in animam uiuentem.\nIn eo ergo quod scriptum est: Factus est primus\nhomo in animam uiuentem, uoluit apostolus intellegi\ncorpus hominis animale. Spiritale autem quem ad modum\nintellegendum esset, ostendit addendo: Nouissimus Adam\nin spiritum uiuificantem, procul dubio Christum significans,\nqui iam ex mortuis ita resurrexit, ut mori deinceps\nomnino non possit. Denique sequitur et dicit: Sed non primum\nquod spiritale est, sed quod animale, postea\nspiritale. Ubi multo apertius declarauit se animale corpus\ninsinuasse in eo quod scriptum est factum esse primum\nhominem in animam uiuentem, spiritale autem in eo quod\nait: Nouissimus Adam in spiritum uiuificantem.\nPrius est enim animale corpus, quale habuit primus Adam,\nquamuis non moriturum, nisi peccasset; quale nunc habemus\net nos, hactenus eius mutata uitiataque natura, quatenus in\nillo, postea quam peccauit, effectum est, unde haberet iam\n\n\n\n\n\n\nmoriendi necessitatem; tale pro nobis etiam Christus primitus\nhabere dignatus est, non quidem necessitate, sed potestate;\npostea uero spiritale, quale iam praecessit in Christo tamquam\nin capite nostro, secuturum est autem in membris eius ultima\nresurrectione mortuorum.\n\n\nAdiungit deinde apostolus duorum istorum hominum euidentis\nsimam differentiam dicens: Primus homo de terra\nterrenus, secundus homo de caelo caelestis. Qualis\nterrenus, tales et terreni; qualis caelestis, tales\net caelestes. Et quo modo induimus imaginem\nterreni, induamus et imaginem eius, qui de caelo\nest. Hoc apostolus ita posuit, ut nunc quidem in nobis\nsecundum sacramentum regenerationis fiat, sicut alibi dicit:\nQuotquot in Christo baptizati estis, Christum\ninduistis; re autem ipsa tunc perficietur, cum et in nobis,\nquod est animale nascendo, spiritale factum fuerit resurgendo.\nUt enim eius itidem uerbis utar: Spe salui facti sumus.\nInduimus autem imaginem terreni hominis propagatione prae.\nuaricationis et mortis, quam nobis intulit generatio; sed induimus\nimaginem caelestis hominis gratia indulgentiae uitaeque\nperpetuae, quod nobis praestat regeneratio, non nisi per\nmediatorem Dei et hominum, hominem Christum Iesum;\nquem caelestem hominem uult intellegi, quia de caelo uenit,\nut terrenae mortalitatis corpore uestiretur, quod caelesti inmortalitate\nuestiret. Caelestes uero ideo appellat et alios, quia\nfiunt per gratiam membra eius, ut cum illis sit unus Christus,\nuelut caput et corpus. Hoc in, eadem epistula euidentius ita\nponit: Per hominem mors, et per hominem\n\n\n\n\n\n\nresurrectio mortuorum. Sicut enim in Adam omnes\nmoriuntur, sic et in Christo omnes uiuificabuntur;\niam utique in corpore spiritali quod erit in spiritum uiuificantem;\nnon quia omnes, qui in Adam moriuntur, membra erunt\nChristi (ex illis enim multo plures secunda in aeternum morte\nplectentur); sed ideo dictum est omnes adque omnes, quia,\nsicut nemo corpore animali nisi in Adam moritur, ita nemo\ncorpore spiritali nisi in Christo uiuificatur. Proinde nequaquam\nputandum est nos in resurrectione tale corpus habituros,\nquale habuit homo primus ante peccatum; nec illud, quod\ndictum est: Qualis terrenus, tales et terreni, secundum\nid intellegendum, quod factum est admissione peccati.\nNon enim existimandum est eum prius, quam peccasset,\nspiritale corpus habuisse et peccati merito in animale mutatum.\nUt enim hoc putetur, parum adtenduntur tanti uerba\ndoctoris, qui ait: Si est corpus animale, est et spiritale;\nsic et scriptum est: Factus est primus homo\nAdam in animam uiuentem. Numquid hoc post peccatum\nfactum est, cum sit ista hominis prima conditio, de qua\nbeatissimus Â£aulus ad corpus animale monstrandum hoc testimonium\nlegis adsumsit?\nCAPUT XXIIII. Qualiter accipienda sit uel illa insufflatio Dei, qua primus homo factus est in animam uiuentem, uel illa, quam Dominus fecit dicens discipulis - suis: Accipite Spiritum sanctum. Unde et illud parum considerate quibusdam uisum est, in\neo quod legitur: Inspirauit Deus in faciem eius spiritum\nuitae, et factus est homo in animam uiuentem,\nnon tunc animam primo homini datam, sed eam, quae\niam inerat, Spiritu sancto uiuificatam. Mouet enim eos, quod\nDominus Iesus, postea quam resurrexit a mortuis, insufflauit\ndicens discipulis suis: Accipite Spiritum sanctum. Unde\ntale aliquid factum existimant, quale tunc factum est, quasi\net hic secutus euangelista dixerit: Et facti sunt in animam\nuiuentem. Quod quidem si dictum esset, hoc intellegeremus,\nquod animarum quaedam uita sit Spiritus Dei, sine quo\nanimae rationales mortuae deputandae sunt, quamuis earum\npraesentia uiuere corpora uideantur. Sed non ita factum,\nquando est conditus homo, satis ipsa libri uerba testantur, quae\nita se habent: Et formauit Deus hominem puluerem\nde terra. Quod quidam planius interpretandum putantes\ndixerunt: Et finxit Deus hominem de limo terrae,\nquoniam superius dictum fuerat: Fons autem ascendebat\nde terra et inrigabat omnem faciem terrae; ut ex\nhoc limus intellegendus uideretur, umore scilicet terraque\nconcretus. Ubi enim hoc dictum est, continuo sequitur: Et\nformauit Deus hominem puluerem de terra, sicut\nGraeci codices habent, unde in Latinam linguam scriptura\n\n\n\n\n\n\nipsa conuersa est. Siue autem formauit siue finxit quis\ndicere uoluerit, quod Graece dicitur licXaasv, ad rem nihil interest;\nmagis tamen proprie dicitur finxit. Sed ambiguitas uisa\nest deuitanda eis, qui formauit dicere maluerunt, eo quod in\nLatina lingua illud magis obtinuit consuetudo, ut hi dicantur\nfingere, qui aliquid mendacio simulante conponunt. Hunc\nigitur formatum hominem de terrae puluere siue limo (erat\nenim puluis umectus) â€” hunc, inquam, ut expressius dicam,\nsicut scriptura locuta est, puluerem de terra animale\ncorpus factum esse docet apostolus, cum animam accepit:\nEt factus est iste homo in animam uiuentem\\', id\nest, formatus iste puluis factus est in animam uiuentem.\n\nIam, inquiunt, habebat animam, alioquin non appellaretur\nhomo, quoniam homo non est corpus solum uel anima sola,\nsed qui et anima constat et corpore. Hoc quidem uerum est,\nquod non totus homo, sed pars melior hominis anima est;\nnec totus homo corpus, sed inferior hominis pars est; sed\ncum est utrumque coniunctum simul, habet hominis nomen;\nquod tamen et singula non amittunt, etiam cum de singulis\nloquimur. Quis enim dicere prohibetur cottidiani quadam lege\nsermonis: Homo ille defunctus est et nunc in requie est uel\nin poenis. cum de anima sola possit hoc dici, et: Illo aut\nillo loco homo ille sepultus est, cum hoc nisi de solo corpore\nnon possit intellegi? An dicturi sunt sic loqui scripturam\nnon solere diuinam? Immo uero illa ita nobis in hoc adtestatur,\nut etiam cum duo ista coniuncta sunt et uiuit homo,\ntamen etiam singula hominis uocabulo appellet, animam scilicet\ninteriorem hominem, corpus autem exteriorem hominem\nuocans, tamquam duo sint homines, cum simul utrumque\n\n\n\n\n\n\nsit homo unus. Sed intellegendum est, secundum quid dicatur\nhomo ad imaginem Dei et homo terra adque iturus in terram.\nIllud enim secundum animam rationalem dicitur, qualem\nDeus insufflando uel, si commodius dicitur, inspirando indidit\nhomini, id est hominis corpori; hoc autem secundum\ncorpus, qualem hominem Deus finxit ex puluere, cui data\nest anima, ut fieret corpus animale, id est homo in animam\nuiuentem.\n\nQuapropter in eo, quod Dominus fecit, quando insufflauit\ndicens: Accipite Spiritum sanctum, nimirum hoc intellegi\nuoluit, quod Spiritus sanctus non tantum sit Patris,\nuerum etiam ipsius Unigeniti Spiritus. Idem ipse est quippe\nSpiritus . et Patris et Filii, cum quo est trinitas Pater et Filius\net Spiritus sanctus, non creatura, sed Creator. Neque enim\nflatus ille corporeus de carnis ore procedens substantia erat\nSpiritus sancti adque natura, sed potius significatio, qua intellegeremus,\nut dixi, Spiritum sanctum Patri esse Filioque\ncommunem, quia non sunt eis singulis singuli, sed unus amborum\nest. Semper autem iste Spiritus in scripturis sanctis\nGraeco uocabulo rcveufia dicitur, sicut eum et hoc loco Iesus\nappellauit, quando eum corporalis sui oris flatu significans\ndiscipulis dedit; et locis omnibus diuinorum eloquiorum\nnon mihi aliter umquam nuncupatus occurrit. Hic uero, ubi\nlegitur: Et finxit Deus hominem puluerem de terra\net insufflauit siue inspirauit in faciem eius spiritum\nuitae, non ait Graecus rcveofta, quod solet dici Spiritus\nsanctus, sed 7cvoVjv, quod nomen in creatura quam in Creatore\nfrequentius legitur; unde nonnulli etiam Latini propter differentiam\nhoc uocabulum non spiritum, sed flatum appellare\n\n\n\n\nmaluerunt. Hoc enim est in Graeco etiam illo loco aput\nEsaiam, ubi Deus dicit: Omnem flatum ego feci, omnem\nanimam sine dubitatione significans. Quod itaque Graece nvoifj\ndicitur, nostri aliquando flatum, aliquando spiritum, aliquando\ninspirationem uel aspirationem, quando etiam Dei dicitur,\ninterpretati sunt; Trveufjia uero numquam nisi spiritum, siue\nhominis (de quo ait apostolus: Quis enim scit hominum\nquae sunt hominis, nisi spiritus hominis qui in\nipso est?) siue pecoris (sicut in Salomonis libro scriptum\nest: Quis scit si spiritus hominis ascendat sursum\nin caelum et spiritus pecoris descendat deorsum\nin terram?) siue istum corporeum, qui etiam uentus dicitur,\n(nam eius hoc nomen est, ubi in psalmo canitur: Ignis,\ngrando, nix, glacies spiritus tempestatis) siue iam\nnon creatum, sed Creatorem, sicut est de quo dicit Dominus\nin euangelio: Accipite Spiritum sanctum, eum corporei\nsui oris flatu significans, et ubi ait: Ite, baptizate[omnes]\ngentes in nomine Patris et Filii et Spiritus sancti,\nubi ipsa trinitas excellentissime et euidentissime commendata est,\net ubi legitur: Deus spiritus est, et aliis plurimis sacrarum\nlitterarum locis. In his quippe omnibus testimoniis scripturarum,\nquantum ad Graecos adtinet, non TWOTJV uidemus scriptum\nesse, sed Ï€Î½ÎµÏ…Ì„Î¼Î±; quantum autem ad Latinos, non flatum,\nsed spiritum. Quapropter in eo, quod scriptum est: Inspirauit,\nuel si magis proprie dicendum est: Insufflauit in\nfaciem eius spiritum uitae, si Graecus non irvoVjv, sicut\nibi legitur, sed Ï€Î½ÎµÏ…Ì„Î¼Î±; posuisset, nec sic esset consequens, ut\n\n\n\n\n\n\nCreatorem Spiritum, qui proprie dicitur in trinitate Spiritus\nsanctus, intellegere cogeremur; quando quidem Ï€Î½ÎµÏ…Ì„Î¼Î±, ut\ndictum est, non solum de Creatore, sed etiam de creatura\ndici solere manifestum est.\n\nSed cum dixisset, inquiunt, spiritum, non adderet uitae,\nnisi illum sanctum Spiritum uellet intellegi; et cum dixisset:\nFactus est homo in animam, non adderet uiuentem,\n. nisi animae uitam significaret, quae illi diuinitus inpertitur\ndono Spiritus Dei. Cum enim uiuat anima, inquiunt, proprio\nsuae uitae modo, quid opus erat addere uiuentem, nisi ut\nea uita intellegeretur, quae illi per sanctum Spiritum datur?\nHoc quid est aliud nisi diligenter pro humana suspicione\ncontendere et scripturas sanctas neglegenter adtendere? Quid\nenim magnum erat non ire longius, sed in eodem ipso libro\npaulo superius legere: Producat terra animam uiuentem,\nquando animalia terrestria cuncta creata sunt? Deinde\naliquantis interpositis, in eodem tamen ipso libro quid magnum\nerat aduertere quod scriptum est: Et omnia, quae habent\nspiritum uitae, et omnis, qui erat super aridam,\nmortuus est, cum insinuaret omnia quae uiuebant in terra\nperisse diluuio? Si ergo et animam uiuentem et spiritum\nuitae etiam in pecoribus inuenimus, sicut loqui diuina scriptura\nconsueuit, et cum hoc quoque loco, ubi legitur: Omnia\nquae habent spiritum uitae, non Graecus Ï€Î½ÎµÏ…Ì„Î¼Î±, sed\nÏ€Î½Î¿Î·Î½ dixerit: quur non dicimus: Quid opus erat ut adderet\nuiuentem, cum anima nisi uiuat esse non possit? aut quid\nopus erat ut adderet uitae, cum dixisset spiritum? Sed\nintellegimus animam uiuentem et spiritum uitae\n\n\n\n\n\n\n\n\n\n\nscripturam suo more dixisse, cum animalia, id eat animata corpora,\nuellet intellegi, quibus inesset per animam perspicuus iste\netiam corporis sensus. In hominis autem conditione obliuiscimur,\nquem ad modum loqui scriptura consueuerit, cum suo\nprorsus more locuta sit, quo insinuaret hominem etiam rationali\nanima accepta, quam non sicut aliarum carnium aquis et\nterra producentibus, sed Deo flante creatam uoluit intellegi, sic\ntamen factum, ut in corpore animali, quod fit anima in eo\nuiuente, sicut illa animalia uiueret, de quibus dixit: Producat\nterra animam uiuentem, et quae itidem dixit\nhabuisse in se spiritum uitae; ubi etiam in Graeco non dixit\nÏ€Î½ÎµÏ…Ì„Î¼Î±, sed ffvoVjv; non utique Spiritum sanctum, sed eorum\nanimam tali exprimens nomine.\n\nSed enim Dei flatus, inquiunt, Dei ore exisse intellegitur,\nquem si animam crediderimus, consequens erit, ut eiusdem\nfateamur esse substantiae paremque illius sapientiae, quae\ndicit: Ego ex ore Altissimi prodii. Non quidem dixit\nsapientia ore Dei efflatam se fuisse, sed ex eius ore prodisse.\nSicut autem nos possumus non de nostra natura, qua homines\nsumus, sed de isto aere circumfuso, quem spirando ac respil\\'ando\nducimus ac reddimus, flatum facere cum sufflamus: ita\nomnipotens Deus non de sua natura neque subiacenti creatura,\nsed etiam de nihilo potuit facere flatum, quem corpori hominis\ninserendo inspirasse uel insufflasse conuenientissime dictus\nest, incorporeus incorporeum, sed inmutabilis mutabilem, quia\nnon creatus creatum. Verum tamen ut sciant isti, qui de\nscripturis loqui uolunt et scripturarum locutiones non aduertunt,\nnon hoc solum dici exire ex ore Dei, quod est aequalis\n\n\n\n\n\n\neiusdemque naturae, audiant uel legant quod Deo dicente\nscriptum est: Quoniam tepidus es et neque calidus\nneque frigidus, incipiam te reicere ex ore meo.\n\nNulla itaque causa est, quur apertissime loquenti resistamus\napostolo, ubi ab spiritali corpore corpus animale discernens,\nid est ab illo in quo futuri sumus hoc in quo nunc\nsumus, ait: Seminatur corpus animale, surget corpus\nspiritale; si est corpus animale, est et spiritale;\nsic et scriptum est: Factus est primus homo\nAdam in animam uiuentem, nouissimus Adam in\nspiritum uiuificantem. Sed non primum quod spiritale\nest, sed quod animale, postea spiritale.\nPrimus homo de terra terrenus, secundus homo\nde caelo caelestis. Qualis terrenus, tales et terreni,\net qualis caelestis, tales et caelestes. Et quo\nmodo induimus imaginem terreni, induamus et\nimaginem eius qui de caelo est. De quibus omnibus\napostolicis uerbis superius locuti sumus. Corpus igitur animale,\nin quo primum hominem Adam factum esse dicit apostolus,\nsic erat factum, non ut mori omnino non posset, sed\nut non moreretur, nisi homo peccasset. Nam illud, quod\nspiritu uiuificante spiritale erit et inmortale, mori omnino\nnon poterit, sicut anima creata est inmortalis, quae licet\npeccato mortua perhibeatur carens quaiam uita sua, hoc est\ndei Spiritu, quo etiam sapienter et beate uiuere poterat,\ntamen propria quadam, licet misera, uita sua non desinit\nuiuere, quia inmortalis est creata; sicut etiam desertores\nangeli, licet secundum quendam modum mortui sint peccando,\nquia fontem uitae deseruerunt, qui Deus est, quem potando\n\n\n\n\n\n\nsapienter et beate poterant uiuere, tamen non sic mori potuerunt,\nut omni modo desisterent uiuere adque sentire, quoniam\ninmortales creati sunt; adque ita in secundam mortem\npost ultimum praecipitabuntur iudicium, ut nec illic uita\ncareant, quando quidem etiam sensu, cum in doloribus futuri\nsunt, nori\\'carebunt. Sed homines ad Dei gratiam pertinentes,\nciues sanctorum angelorum in beata uita manentium, ita\nspiritalibus corporibus induentur, ut neque peccent amplius\nneque. moriantur; ea tamen inmortalitate uestiti, quae. sicut\nangelerum, nec peccato possit auferri; natura quidem manente\nca s, sed nulla omnino carnali corruptibilitate uel tarditate\nremanente.\n\nSequitur autem quaestio necessario pertractanda et Domino\nDeo ueritatis adiuuante soluenda: Si libido membrorum\ninoboedientium ex peccato inoboedientiae in illis primis hominibus,\ncum illos diuina gratia deseruisset, exorta est; unde\nin suam nuditatem oculos aperuerunt, id est eam curiosius\naduerterunt, et quia inpudens motus uoluntatis arbitrio resistebat,\npudenda texerunt: quo modo essent filios propagaturi.\nsi, ut creati fuerant, sine praeuaricatione mansissent. Sed\nquia et liber iste claudendus est nec tanta quaestio in sermonis\nangustias coartanda, in eum qui sequitur commodiore\ndispositione differtur.\nPer inoboedientiam primi hominis omnes in secundae mortis perpetuitatem ruituros fuisse, nisi multos Dei gratia liberaret. Diximus iam superioribus libris ad humanum genus non\nsolum naturae similitudine sociandum, uerum etiam quadam\ncognationis necessitudine in unitatem concordem pacis uinculo\nconligandum ex homine uno Deum uoluisse homines instituere,\nneque hoc genus fuisse in singulis quibusque moriturum,\nnisi duo primi, quorum creatus est unus ex nullo,\naltera ex illo, id inoboedientia meruissent, a quibus admissum\nest tam grande peccatum, ut in deterius eo natura mutaretur\nhumana, etiam in posteros obligatione peccati et mortis\nnecessitate transmissa. Mortis autem regnum in homines usque\nadeo dominatum est, ut omnes in secundam quoque mortem,\ncuius nullus est finis, poena debita praecipites ageret, nisi\ninde quosdam indebita Dei gratia liberaret. Ac per hoc factum\nest, ut, cum tot tantaeque gentes per terrarum orbem diuersis\nritibus moribusque uiuentes multiplici linguarum armorum\nuestium sint uarietate distinctae, non tamen amplius quam\nduo quaedam genera humanae societatis existerent, quas ciuitates\nduas secundum scripturas nostras merito appellare pos-\n25 semus. Una quippe est hominum secundum carnem, altera\n\n\n\n\n\n\n\n\nsecundum spiritum uiuere in - sui cuiusque generis pace uolentium\net, cum id quod expetunt adsequuntur, in sui cuiusque\ngeneris pace uiuentium.\nCAPUT II. De uita carnali, quae non ex corporis tantum, sed etiam ex animi intellegenda sit uitiis:Prius ergo uidendum est, quid sit secundum carnem, quid\nsecundum spiritum uiuere. Quisquis enim hoc quod diximus\nprima fronte inspicit, uel non recolens uel minus aduertens\nquem ad modum scripturae sanctae loquantur, potest putare\nphilosophos quidem Epicureos secundum carnem uiuere, quia\nsummum bonum hominis in corporis uoluptate posuerunt, et\nsi qui alii sunt, qui quoquo modo corporis bonum summum\nbonum esse hominis opinati sunt, et eorum omne uulgus,\nqui non aliquo dogmate uel eo modo philosophantur, sed\nprocliues ad libidinem nisi ex uoluptatibus, quas corporeis\nsensibus capiunt, gaudere nesciunt; Stoicos autem, qui summum\nbonum hominis in animo ponunt, secundum spiritum\nuiuere, quia et hominis animus quid est nisi spiritus? Sed\nsicut loquitur scriptura diuina, secundum carnem uiuere\nutrique monstrantur. Carnem quippe appellat non solum corpus\nterreni adque mortalis aninr.antis (ueluti cum dicit: Non\nomnis caro eadem caro; alia quidem hominis, alia\nautem caro pecoris, alia uolucrum, alia piscium),\nsed et aliis multis modis significatione huius nominis utitur,\ninter quos uarios locutionis modos saepe etiam ipsum hominem,\nid est naturam hominis, carnem nuncupat, modo locutionis\na parte totum, quale est: Ex operibus legis non\n\n\n\n\n\n\niustificabitur omnis caro. Quid enim uoluit intellegi\nnisi omnis homo? Quod apertius paulo post ait: In lege\nnemo iustificatur, et ad Galatas: Scientes autem\nquia non iustificatur homo exoperibuslegis. Secundum\nhoc intellegitur: Et Verbum caro factum est, id\nest homo; quod non recte accipientes quidam putauerunt\nChristo humanam animam defuisse. Sicut enim a toto pars\naccipitur, ubi Mariae Magdalenae uerba in euangelio leguntur\ndicentis: Tulerant Dominum meum et nescio ubi\nposuerunt eum, cum de sola Christi carne loqueretur,\nquam sepultam de monumento putabat ablatam: ita et a parte\ntotum carne nominata intellegitur homo, sicuti ea sunt quae\nsupra commemorauimus.\n\nCum igitur multis modis, quos perscrutari et colligere\nlongum est, diuina scriptura nuncupet carnem: quid sit\nsecundum carnem uiuere (quod profecto malum est, cum ipsa\ncarnis natura non sit malum) ut indagare possimus, inspiciamus\ndiligenter illum locum epistulae Pauli apostoli quam\nscripsit ad Galatas, ubi ait: Manifesta autem sunt opera\ncarnis, quae sunt fornicationes, inmunditiae, luxuria,\nidolorum seruitus, ueneficia, inimicitiae, contentiones,\naemulationes, animositates, dissensiones,\nhaereses, inuidiae, ebrietates, comisationes\net his similia; quae praedico uobis, sicut praedixi,\nquoniam qui talia agunt regnum Dei non possidebunt.\nIste totus epistulae apostolicae locus, quantum ad\n\n\n\n\n\n\n\n+\nrem praesentem satis esse uidebitur, consideratus poterit hanc\ndissoluere quaestionem, quid sit secundum carnem uiuere.\nIn operibus namque carnis, quae manifesta esse dixit eaque\ncommemorata damnauit, non illa tantum inuenimus, quae ad\nuoluptatem pertinent camis, sicuti sunt fornicationes, inmunditiae,\nluxuria, ebrietates, comisationes; uerum etiam illa,\nquibus animi uitia demonstrantur a uoluptate carnis aliena.\nQuis enim seruitutem, quae idolis exhibetur, ueneficia, inimicitias,\ncontentiones, aemulationes, animositates, dissensiones,\nhaereses, inuidias non potius intellegat animi uitia esse quam\ncarnis? Quando quidem fieri potest, ut propter idololatriam\nuel haeresis alicuius errorem a uoluptatibus corporis tempe- .\nretur; et tamen etiam tunc homo, quamuis carnis libidines\ncontinere adque cohibere uideatur, secundum carnem uiuere\nhac apostolica auctoritate conuincitur, et in eo, quod abstinet\na uoluptatibus carnis, damnabilia opera carnis agere demonstratur.\nQuis inimicitias non in animo habeat? aut quis ita\nloquatur, ut inimico suo uel quem putat inimicum dicat:\n\\'Malam carnem,\\' ac non potius: \\'Malum animum habes\naduersus me\\'? Postremo sicut carnalitates, ut ita dicam. si\nquis audisset, non dubitaret carni tribuere, ita nemo dubitat\nanimositates ad animum pertinere. Quur ergo haec omnia et\nhis similia doctor gentium in fide et ueritate opera carnis\nappellat, nisi quia eo locutionis modo, quo totum significatur\na parte, ipsum hominem uult nomine carnis intellegi?\nCAPUT III. Peccati causam ex anima, non ex carne prodisse, et corruptionem ex peccato contractam non peccatum esse, sed poenam. Quod si quisquam dicit carnem causam esse in malis\nmoribus quorumcumque uitiorum, eo quod anima carne adfecta\n\n\n\n\nsic uiuit, profecto non uniuersam hominis naturam diligenter\naduertit. Nam (cs o rpu s quidem corruptibile adgrauat\nanimam). Unde etiam idem apostolus agens de hoc corruptibili\ncorpore, de quo paulo ante dixerat: Etsi exterior\nhomo noster corrumpitur: Scimus, inquit, quia,\nterrena nostra domus habitationis resoluatur, aedificationem\nhabemus ex Deo, domum non manu\nfactam aeternam in caelis. Etenim in hoc ingemescimus,\nhabitaculum nostrum quod de caelo est\nsuperindui cupientes; si tamen et induti, non nudi\ninueniamur. Etenim qui sumus in hac habitatione,\ningemescimus grauati, in quo nolumus exspoliari,\nsed superuestiri, ut absorbeatur mortale a uita.\nEt adgrauamur ergo corruptibili corpore, et ipsius adgrauationis\ncausam non naturam substantiamque corporis, sed eius\ncorruptionem scientes nolumus corpore spoliari, sed eius\ninmortalitate uestiri. Et tunc enim erit, sed quia corruptibile\nnon erit, non grauabit. Adgrauat ergo nunc animam corpus\ncorruptibile, et deprimit terrena inhabitatio\nsensum multa cogitantem. Verum tamen qui omnia\nmala animae ex corpore putant accidisse, in errore sunt.\n\nQuamuis enim Vergilius Platonicam uideatur luculentis\nuersibus explicare sententiam dicens:\n\nIgneus est illis uigor et caelestis origo Seminibus, quantum non noxia corpora tardant Terrenique hebetant artus moribundaque membra,\n\nomnesque illas notissimas quattuor animi perturbationes, cupiditatem\ntimorem, laetitiam tristitiam, quasi origines omnium\n\n\n\n\n\n\npeccatorum adque uitiorum uolens intellegi ex corpore accidere\nsubiungat et dicat:\n\nHinc metuunt cupiuntque, dolent gaudentque, nec auras Suspiciunt, clausae tenebris et carcere caeco:\n\ntamen aliter se habet fides nostra. Nam corruptio corporis,\nquae adgrauat animam, non peccati primi est causa, sed\npoena; nec caro corruptibilis animam peccatricem, sed anima\npeccatrix fecit esse corruptibilem carnem. Ex qua corruptione\ncarnis licet existant quaedam incitamenta uitiorum et ipsa\ndesideria uitiosa, non tamen omnia uitae iniquae uitia tribuenda\nsunt carni, ne ab his omnibus purgemus diabolum,\nqui non habet carnem. Etsi enim diabolus fornicator uel\nebriosus uel si quid huius modi mali est, quod ad carnis\npertinet uoluptates, non potest dici, cum sit etiam talium\npeccatorum suasor et instigator occultus: est tamen maxime\nsuperbus adque inuidus. Quae illum uitiositas sic obtinuit, ut\npropter hanc esset in carceribus caliginosi huius aeris aeterno\nsupplicio destinatus. Haec autem uitia, quae tenent in diabolo\nprincipatum, carni tribuit apostolus, quam certum est diabolum\nnon habere. Dicit enim inimicitias, contentiones, aemulationes,\nanimositates, inuidias opera esse carnis; quorum omnium\nmalorum caput adque origo superbia est, quae sine carne\nregnat in diabolo. Quis autem illo est inimicior sanctis? Quis\naduersus eos contentiosior, animosior et magis aemulus adque\ninuidus inuenitur? At haec omnia cum habeat sine carne, quo\nmodo sunt ista opera carnis, nisi quia opera sunt hominis,\nquem, sicut dixi, nomine carnis appellat? Non enim habendo\ncarnem, quam non habet diabolus, sed uiuendo secundum se\nipsum, hoc est secundum hominem, factus est homo similis\n\n\n\n\n\n\ndiabolo; quia et ille secundum se ipsum uiuere uoluit, quando\nin ueritate non stetit, ut non de Dei, sed de suo mendacium\nloqueretur, qui non solum mendax, uerum etiam mendacii\npater est. Primus est quippe mentitus, et a quo peccatum,\nab illo coepit esse mendacium.\nCAPUT IIII. Quid sit secundum hominem, quid autem secundum Deum uiuere. Cum ergo uiuit homo secundum hominem, non secundum\nDeum, similis est diabolo; quia nec angelo secundum angelum,\nsed secundum Deum uiuendum fuit, ut staret in ueritate et\nueritatem de illius, non de suo mendacium loqueretur. Nam\net de homine alio loco idem apostolus ait: Si autem ueritas\nDei in meo mendacio abundauit. Nostrum dixit\nmendacium, ueritatem Dei. Cum itaque uiuit homo secundum\nueritatem, non uiuit secundum se ipsum, sed secundum Deum.\nDeus est enim qui dixit: Ego sum ueritas. Cum uero uiuit\nsecundum se ipsum, hoc est secundum hominem, non secundum\nDeum, profecto secundum mendacium uiuit; non quia\nhomo ipse mendacium est, cum sit eius auctor et creator\nDeus, qui non est utique auctor creatorque mendacii, sed\nquia homo ita factus est rectus, ut non secundum se ipsum,\nsed secundum eum, a quo factus est, uiueret, id est illius\npotius quam suam faceret uoluntatem: non ita uiuere, quem\nad modum est factus ut uiueret, hoc est mendacium. Beatus\nquippe uult esse etiam non sic uiuendo ut possit esse. Quid\nest ista uoluntate mendacius? Unde non frustra dici potest\nomne peccatum esse mendacium. Non enim fit peccatum nisi\n\n\n\n\n\n\nea uoluntate, qua uolumus ut bene sit nobis uel nolumus ut\nmale sit nobis. Ergo mendacium est, quod, cum fiat ut bene\nsit nobis, hinc potius male est nobis, uel cum fiat ut melius\nsit nobis, hinc potius peius est nobis. Unde hoc, nisi quia de\nDeo potest bene esse homini, quem delinquendo deserit, non\nde se ipso, secundum quem uiuendo delinquit?\n\nQuod itaque diximus, hinc extitisse duas ciuitates diuersas\ninter se adque contrarias, quod alii secundum carnem, alii\nsecundum spiritum uiuerent: potest etiam isto modo dici\nquod alii secundum hominem, alii secundum Deum uiuant\nApertissime quippe <Paulus) ad Corinthios dicit: Cum enim\nsint inter uos aemulatio et contentio, nonne carnales\nestis et secundum hominem ambulatis? Quod\nergo est ambulare secundum hominem, hoc est esse carnalem,\nquod a carne, id est a parte hominis, intellegitur homo. Eosdem\nipsos quippe dixit superius animales, quos postea carnales,\nita loquens: Quis enim scit, inquit, hominum, quae\nsunt hominis, nisi spiritus hominis, qui in ipso\nest? Sic et quae Dei sunt, nemo scit nisi spiritus\nDei. Nos autem, inquit, non spiritum huius mundi\naccepimus, sed spiritum qui ex Deo est, ut sciamus\nquae a Deo donata sunt nobis; quae et loquimur,\nnon in sapientiae humanae doctis uerbis, sed\ndoctis spiritu, spiritalibus spiritalia conparantes.\nAnimalis autem homo non percipit quae sunt a\nspiritus Dei; stultitia est enim illi. Talibus igitur,\nid est animalibus, paulo post dicit: Et ego, fratres, non\npotui loqui uobis quasi spiritalibus, sed quasi\ncarnalibus; et illud et hoc eodem loquendi modo, id est\n\n\n\n\n\n\na parte totum. Et ab anima namque et a carne, quae sunt\npartes hominis, potest totum significari, quod est homo;\nadque ita non est aliud animalis homo, aliud carnalis, sed\nidem ipsum est utrumque, id est secundum hominem uiuens\nhomo; sicut non aliud quam homines significantur, siue ubi\nlegitur: Ei operibus legis non iustificabitur omnis\ncaro, siue quod scriptum est: Septuaginta quinque\nanimae descenderunt cum Iacob in Aegyptum. Et\nibi enim per omnem carnem omnis homo, et ibi per septuaginta\nquinque animas septuaginta quinque homines intelleguntur.\nEt quod dictum est: Non in sapientiae humanae\ndoctis uerbis, potuit dici: (Non in sapientiae carnalis\\'; sicut\nquod dictum est: Secundum hominem ambulatis, potuit\ndici: \\'Secundum carnem em). Magis autem hoc apparuit in his\nquae subiunxit: Cum enim quis dicat: Ego quidem sum\nPauli, alius autem: Ego Apollo, nonne homines estis?\nQuod dicebat: Animales estis, et: Carnales estis, expressius\ndixit: Homines estis, quod est: \\'Secundum hominem\nuiuitis, non secundum Deum, secundum quem si uiueretis,\ndi essetis.\\'\nCAPUT V. Quod de corporis animaeque natura tolerabilior quidem Platonicorum quam Manichaeorum sit opinio, sed et ipsa reprobanda, quoniam uitiorum omnium causas naturae carnis adscribunt. Non igitur opus est in peccatis uitiisque nostris ad Creatoris\niniuriam carnis accusare naturam, quae in genere adque\n\n\n\n\n\n\nordine suo bona est; sed deserto Creatore bono uiuere secundum\ncreatum bonum non est bonum, siue quisque secundum\ncarnem siue secundum animam siue secundum totum hominem,\nqui ex anima constat et carne (unde et nomine solius animae\net nomine solius carnis significari potest) eligat uiuere. Nam\nqui uelut summum bonum laudat animae naturam et tamquam\nmalum naturam carnis accusat, profecto et animam carnaliter\nadpetit et carnem carnaliter fugit, quoniam id uanitate sentit\nhumana, non ueritate diuina. Non quidem Platonici sicut\nManichaei desipiunt, ut tamquam mali naturam terrena corpora\ndetestentur, cum omnia elementa, quibus iste mundus\nuisibilis contrectabilisque conpactus est, qualitatesque eorum\nDeo artifici tribuant; uerum tamen ex terrenis artubus moribundisque\nmembris sic adfici animas opinantur, ut hinc eis\nsint morbi cupiditatum et timorum et laetitiae siue tristitiae;\nquibus quattuor uel perturbationibus, ut Cicero appellat, uel\npassionibus, ut plerique uerbum e uerbo Graeco exprimunt,\nomnis humanorum morum uitiositas continetur. Quod si ita\nest, quid est quod Aeneas aput Vergilium, cum audisset a\npatre aput inferos animas rursus ad corpora redituras, hanc\nopinionem miratur exclamans:\nO pater, anne aliquas ad caelum hinc ire putandum est Sublimes animas iterumque ad tarda reuerti Corpora? Quae lucis miseris tam dira cupido?\n\nNumquidnam haec tam dira cupido ex terrenis artubus moribundisque\nmembris adhuc inest animarum illi praedicatissimae\npuritati? Nonne ab huius modi corporeis, ut dicit, pestibus\nomnibus eas adserit esse purgatas, cum rursus incipiunt in\ncorpora uelle reuerti? Unde colligitur, etiamsi ita se haberet,\nquod est omnino uanissimum, uicissim alternans incessabiliter\neuntium adque redeuntium animarum mundatio et inquinatio,\n\n\n\n\n\n\nnon potuisse ueraciter dici omnes culpabiles adque uitiosos\nmotus animarum eis ex terrenis corporibus inolescere, si quidem\nsecundum ipsos illa, ut locutor nobilis ait, dira cupido\nusque adeo non est ex corpore, ut ab omni corporea peste\npurgatam et extra omne corpus animam constitutam ipsam\nesse conpellat in corpore. Unde etiam illis fatentibus non ex\ncarne tantum adficitur anima, ut cupiat metuat, laetetur\naegrescat, uerum etiam ex se ipsa his potest motibus agitari.\nCAPUT VI. De qualitate uoluntatis humanae, sub cuius iudicio adfectiones animi aut prauae habentur aut rectae. Interest autem qualis sit uoluntas hominis; quia si peruersa\nest, peruersos habebit hos motus; si autem recta est,\nnon solum inculpabiles, uerum etiam laudalibes erunt. Voluntas\nest quippe in omnibus; immo omnes nihil aliud quam\nuoluntates sunt. Nam quid est cupiditas et laetitia nisi uoluntas\nin eorum consensione quae uolumus? Et quid est metus\nadque tristitia nisi uoluntas in dissensione ab his quae nolumus?\nSed cum consentimus adpetendo ea quae uolumus,\ncupiditas; cum autem consentimus fruendo his quae uolumus,\nlaetitia uocatur. Itemque cum dissentimus ab eo quod accidere\nnolumus, talis uoluntas metus est; cum autem dissentimus\nab eo quod nolentibus accidit, talis uoluntas tristitia est. Et\nomnino pro uarietate rerum, quae adpetuntur adque fugiuntur,\nsicut adlicitur uel offenditur uoluntas hominis, ita in hos uel\nillos adfectus mutatur et uertitur. Quapropter homo, qui\nsecundum Deum, non secundum hominem uiuit, oportet ut\nsit amator boni; unde fit consequens ut malum oderit. Et\n\n\n\n\nquoniam nemo natura, sed quisquis malus est, uitio malus\nest: perfectum odium debet malis, qui secundum Deum uiuit,\nut nec propter uitium oderit hominem nec amet uitium\npropter hominem, sed oderit uitium, amet hominem. Sanato\nenim uitio totum quod amare, nihil autem quod debeat odisse\nremanebit.\nCAPUT VII. Amorem et dilectionem indifferenter et in bono et in malo aput sacras litteras inueniri. Nam cuius propositum est amare Deum et non secundum\nhominem, sed secundum Deum amare proximum, sicut etiam\nse ipsum: procul dubio propter hunc amorem dicitur uoluntatis\nbonae, quae usitatius in scripturis sanctis caritas appellatur;\nsed amor quoque secundum easdem sacras litteras\ndicitur. Nam et amatorem boni apostolus dicit esse debere,\nquem regendo populo praecipit eligendum, et ipse Dominus\nPetrum apostolum interrogans cum dixisset: Diligis me\nplus his? ille respondit: Domine, tu scis quia amo te;\net iterum Dominus quaesiuit, non utrum amaret, sed utrum\ndiligeret eum Petrus; at ille respondit iterum: Domine, tu\nscis quia amo te; tertia uero interrogatione et ipse Iesus\nnon ait: *Diligis me?\\' sed: Amas me? ubi secutus ait euangelista:\nContristatus est Petrus, quia dixit ei tertio:\nAmas me? cum Dominus non tertio, sed semel dixerit:\nAmas me? bis autem dixerit: Diligis me? Unde intellegimus,\nquod etiam cum dicebat Dominus: Diligis me? nihil\naliud dicebat quam: Amas me? Petrus autem non mutauit\n\n\n\n\n\n\nhuius unius rei uerbum, sed etiam tertio: Domine, inquit,\ntu omnia scis, tu scis quia amo te.\n\nHoc propterea commemorandum putaui, quia nonnulli arbitrantur\naliud esse dilectionem siue caritatem, aliud amorem.\nDicunt enim dilectionem accipiendam esse in bono, amorem in\nmalo. Sic autem nec ipsos auctores saecularium litterarum locutos\nesse certissimum est. Sed uiderint philosophi utrum uel qua\nratione ista discernant; amorem tamen eos in bonis rebus et\nerga ipsum Deum magni pendere, libri eorum satis loquuntur.\nSed scripturas religionis nostrae, quarum auctoritatem ceteris\nomnibus litteris anteponimus, non aliud dicere amorem, aliud\ndilectionem uel caritatem, insinuandum fuit. Nam et amorem\nin bono dici iam ostendimus. Sed ne quis existimet amorem\nquidem et in malo et in bono, dilectionem autem non nisi in\nbono esse dicendam, illud adtendat quod in psalmo scriptum\nest: Qui autem diligit iniquitatem, odit animam suam,\net illud apostoli Iohannis: Si quis dilexerit mundum,\nnon est dilectio Patris in illo. Ecce uno loco dilectio et\nin bono et in malo. Amorem autem in malo (quia in bono\niam ostendimus) ne quisquam flagitet, legat quod scriptum\nest: Erunt enim homines se ipsos amantes, amatores\npecuniae. Recta itaque uoluntas est bonus amor, et uoluntas\nperuersa malus amor. Amor ergo inhians habere quod amatur,\ncupiditas est, id autem habens eoque fruens laetitia; fugiens\nquod ei aduersatur, timor est, idque si acciderit sentiens\ntristitia est. Proinde mala sunt ista, si malus amor est; bona,\nsi bonus. Quod dicimus, de scripturis probemus. Concupiscit\napostolus dissolui et esse cum Christo; et: Concupiuit\n\n\n\n\n\n\nanima mea desiderare iudicia tua, uel si adcommodatius\ndicitur: Desiderauit anima mea concupiscere iudicia\ntua; et: Concupiscentia sapientiae perducit ad regnum.\nHoc tamen loquendi obtinuit consuetudo, ut, si cupi-\naÌ‚â€“Â  ditas uel concupiscentia dicatur nec addatur cuius rei sit,\nnon nisi in malo possit intellegi. Laetitia in bono est: Laetamini\nin Domino et exultate iusti; et: Dedisti laetitiam\nin cor meum; et: Adinplebis me laetitia cum\nuultu tuo. Timor in bono est aput apostolum, ubi ait:\nCum timore et tremore uestram ipsorum salutem\noperamini; et: Noli altum sapere, sed time; et: Timeo\nautem, ne, sicut serpens Euam seduxit astutia sua.\nsic et uestrae mentes corrumpantur a castitate, quae\nest in Christo. De tristitia uero, quam Cicero magis aegritudinem\nappellat, dolorem autem Vergilius, ubi ait: (dolent\ngaudentque\\', (sed ideo malui tristitiam dicere, quia aegritudo\nuel dolor usitatius in corporibus dicitur) scrupulosior quaestio\nest, utrum inueniri possit in bono.\nCAPUT VIII. De tribus perturbationibus, quas in animo sa- 10 pientis Stoici esse uoluerunt, excluso dolore siue tristitia, quam uirtus animi sentire non debeat. Quas enim Graeci appellant eDrcadetac, Latine autem Cicero\nconstantias nominauit, Stoici tres esse uoluerunt pro tribus\nperturbationibus in animo sapientis, pro cupiditate uoluntatem,\npro laetitia gaudium, pro metu cautionem; pro aegritudine\nuero uel dolore, quam nos uitandae ambiguitatis gratia\n\n\n\n\n\n\ntristitiam maluimus dicere, negauerunt esse posse aliquid in animo\nsapientis. Voluntas quippe, inquiunt, adpetit bonum, quod\nfacit sapiens: gaudium de bono adepto est, quod ubique adipiscitur\nsapiens; cautio deuitat malum, quod debet sapiens\ndeuitare; tristitia porro quia de malo est, quod iam accidit,\nnullum autem malum existimant posse accidere sapienti, nihil\nin eius animo pro illa esse posse dixerunt. Sic ergo illi loquuntur,\nut uelle gaudere cauere negent nisi sapientem; stultum\nautem non nisi cupere laetari, metuere contristari; et\nillas tres esse constantias, has autem quattuor perturbationes\nsecundum Ciceronem, secundum autem plurimos passiones.\nGraece autem illae tres, sicut dixi, appellantur eorcatetai;\nistae autem quattuor Ï€Î±ÌÎ¸Î·. Haec locutio utrum scripturis\nsanctis congruat, cum quaererem quantum potui diligenter,\nillud inueni quod ait propheta: Non est gaudere inpiis,\ndicit Dominus; tamquam inpii laetari possint potius quam\ngaudere de malis, quia gaudium proprie bonorum et piorum\nest. Item illud in euangelio: Quaecumque uultis ut faciant\nuobis homines, haec et uos facite illis, ita\ndictum uidetur, tamquam nemo possit aliquid male uel turpiter\nuelle, sed cupere. Denique propter consuetudinem locutionis\nnonnulli interpretes addiderunt \\'bona* et ita interpretati\nsunt: \\'Quaecumque uultis ut faciant uobis homines bona.\\'\nCauendum enim putauerunt, ne quisquam inhonesta uelit sibi\nfieri ab hominibus, ut de turpioribus taceam, certe luxuriosa\nconuiuia, in quibus se, si et ipse illis faciat, hoc praeceptum\nexistimet iupleturum. Sed in Graeco euangelio, unde in Latinum\ntranslatum est, non legitur \\'bona\\', sed: Quaecumque\nuultis ut faciant uobis homines, haec et uos\nfacite illis; credo propterea, quia in eo quod dixit uultis,\niam uoluit intellegi \\'bona*. Non enim ait \\'cupitis).\n\n\n\n\n\n\n\nNon tamen semper his proprietatibus locutio nostra frenanda\nest, sed interdum his utendum est; et cum legimus\neos, quorum auctoritati resultare fas non est, ibi sunt intellegendae,\nubi rectus sensus alium exitum non potest inuenire;\nsicut ista sunt, quae exempli gratia partim ex propheta,\npartim ex euangelio commemorauimus. Quis enim nescit inpios\nexultare laetitia? et tamen: Non est gaudere inpiis,\ndicit Dominus. Unde, nisi quia gaudere aliud est,\nquando proprie signateque hoc uerbum ponitur? Item quis\nnegauerit non recte praecipi hominibus, ut quaecumque ab\naliis sibi fieri cupiunt, haec eis et ipsi faciant; ne se inuicem\nturpitudine inlicitae uoluptatis oblectent? et tamen saluberl\\'imum\nuerissimumque praeceptum est: Quaecumque uultis\nut faciant uobis homines, eadem et uos facite\nillis. Et hoc unde, nisi quia hoc loco modo quodam proprio\nuoluntas posita est, quae in malo accipi non potest? Locutione\nuero usitatiore, quam frequentat maxime consuetudo\nsermonis, non utique diceretur: Noli uelle mentiri omne\nmendacium, nisi esset et uoluntas mala, a cuius prauitate\nilla distinguitur, quam praedicauerunt angeli dicentes: Pax\nin terra hominibus bonae uoluntatis. Nam ex abundanti\nadditum est (bon.ae\\\\ si esse non potest nisi bona. Quid\nautem magnum in caritatis laudibus dixisset apostolus, quod\nnon gaudeat super iniquitate, nisi quia ita malignitas gaudet?\nEt aput auctores saecularium litterarum talis istorum uerborum\nindifferentia reperitur. Ait enim Cicero orator amplissimus:\n(Cupio, patres conscripti, me esse clementem.) Quia\nid uerbum in bono posuit. quis tam peruerse doctus existat,\nqui non eum \\'Cupio\\', sed \\'Volo* potius dicere debuisse\n\n\n\n\n\n\ncontendat? Porro aput Terentium flagitiosus adulescens insana\nflagrans cupidine:.\nNihil nolo aliud, inquit, nisi Philumenam.\n\nQuam uoluntatem fuisse libidinem responsio, quae ibi serui\neius sanioris inducitur, satis indicat. Ait namque domino suo:\n\nQuanto satius est, Te id dare operam, qui istum amorem ex animo amoueas tuo, Quam id loqui, quo magis libido frustra accendatur tua?\n\nGaudium uero eos et in malo posuisse ille ipse Vergilianus\ntestis est uersus, ubi has quattuor perturbationes summa\nbreuitate conplexus est:\n\nHinc metuunt cupiuntque, dolent gaudentque.\n\nDixit etiam idem auctor:\n\nMala mentis gaudia.\n\n\n\nProinde uolunt cauent gaudent et boni et mali; adque ut\neadem aliis uerbis enuntiemus, cupiunt timent laetantur et\nboni et mali; sed illi bene, isti male, sicut hominibus seu\nrecta seu peruersa uoluntas est. Ipsa quoque tristitia, pro\nqua Stoici nihil in animo sapientis inueniri posse putauerunt,\nreperitur in bono et maxime aput nostros. Nam laudat apostolus\nCorinthios, quod contristati fuerint secundum Deum.\nSed fortasse quis dixerit illis apostolum fuisse congratulatum,\nquod contristati fuerint paenitendo, qualis tristitia, nisi eorum\nqui peccauerint, esse non potest. Ita enim dicit: Video\nquod epistula illa, etsi ad horam, contristauit\n\n\n\n\n\n\n\n\n\n\nuos; nunc gaudeo, non quia contristati estis, sed\nquia contristati estis in paenitentiam. Contristati\nenim estis secundum Deum, ut in nullo detrimentum\npatiamini ex nobis. Quae enim secundum\nDeum est tristitia, paenitentiam in salutem\ninpaenitendam operatur; mundi autem tristitia\nmortem operatur. Ecce enim id ipsum secundum\nDeum contristari quantam perfecit in uobis industriam.\nAc per hoc possunt Stoici pro suis partibus respondere,\nad hoc uideri utilem esse tristitiam, ut peccasse paeniteat;\nin animo autem sapientis ideo esse non posse, quia nec\npeccatum in eum cadit, cuius paenitentia contristetur, nec\nullum aliud malum, quod perpetiendo et sentiendo sit tristis.\nNam et Alcibiadem ferunt (si me de nomine hominis memoria\nnon fallit), cum sibi beatus uideretur, Socrate disputante et\nei quam miser esset, quoniam stultus esset, demonstrante\nfleuisse. Huic ergo stultitia fuit causa etiam huius utilis\noptandaeque tristitiae, qua homo esse se dolet, quod esse non\ndebet. Stoici autem non stultum, sed sapientem aiunt tristem\nesse non posse.\nCAPUT VIIII. De perturbationibus animi, quarum adfectus rectos habet uita iustorum. Verum his philosophis, quod ad istam quaestionem de\nanimi perturbationibus adtinet, iam respondimus in nono huius\noperis libro, ostendentes eos non tam de rebus, quam de\nuerbis cupidiores esse contentionis quam ueritatis. Aput nos\nautem iuxta scripturas sanctas sanamque doctrinam ciues\n\n\n\n\n\n\nsanctae ciuitatis Dei in huius uitae peregrinatione secundum\nDeum uiuentes metuunt cupiuntque, dolent gaudentque, et\nquia rectus est amor eorum, istas omnes adfectiones rectas\nhabent. Metuunt poenam aeternam, cupiunt uitam aeternam;\ndolent in re, quia ipsi in semet ipsis adhuc ingemescunt adoptionem,\nexpectantes redemtionem corporis sui; gaudent in\nspe, quia fiet sermo, qui scriptus est: Absorpta est\nmors in uictoriam. Item metuunt peccare, cupiunt perseuerare;\ndolent in peccatis, gaudent in operibus bonis. Ut\nenim metuant peccare, audiunt: Quoniam abundabit iniquitas,\nrefrigescet caritas multorum; ut cupiant\nperseuerare, audiunt quod scriptum est: Qui perseuerauerit\nusque in finem, hic saluus erit; ut doleant in\npeccatis, audiunt: Si dixerimus quia peccatum non\nhabemus, nos ipsos seducimus, et ueritas in nobis\nnon est; ut gaudeant in operibus bonis, audiunt: Hilarem\ndatorem diligit Deus. Item sicuti se infirmitas eorum\nfirmitasque habuerit, metuunt tentari, cupiunt tentari; dolent\nin tentationibus, gaudent in tentationibus. Ut enim metuant\ntentari, audiunt: Si quis praeoccupatus fuerit in aliquo\ndelicto, uos, qui spiritales estis, instruite huius\nmodi in spiritu mansuetudinis, intendens te ipsum.\nne et tu tenteris; ut autem cupiant tentari, audiunt quendam\nuirum fortem ciuitatis Dei dicentem: Proba me, Domine,\net tenta me; ure renes meos et cor meum; ut\ndoleant in tentationibus, uident Petrum flentem; ut gaudeant\nin tentationibus, audiunt Iacobum dicentem: Omne\n\n\n\n\n\n\n\n\ngaudium existimate, fratres mei, cum in tentationes uarias\nincideritis.\n\nNon solum autem propter se ipsos his mouentur adfectibus,\nuerum etiam propter eos, quos liberari cupiunt et ne pereant\nmetuunt, et dolent si pereunt et gaudent si liberantur. Illum\nquippe optimum et fortissimum uirum, qui in suis infirmitatibus\ngloriatur, ut eum potissimum commemoremus, qui in\necclesiam Christi ex gentibus uenimus, doctorem gentium in\nfide et ueritate, qui et plus omnibus suis coapostolis laborauit\net pluribus epistulis populos Dei, non eos tantum, qui\npraesentes ab illo uidebantur, uerum etiam illos, qui futuri\npraeuidebantur, instruxit; illum, inquam, uirum, athletam\nChristi, doctum ab illo, unctum de illo, crucifixum cum illo,\ngloriosum in illo, in theatro huius mundi, cui spectaculum\nfactus est et angelis et hominibus, legitime magnum agonem\ncertantem et palmam supernae uocationis in anteriora sectantem,\noculis fidei libentissime spectant gaudere cum gaudentibus,\nflere cum flentibus, foris habentem pugnas, intus timores,\ncupientem dissolui et esse cum Christo, desiderantem\nuidere Romanos, ut aliquem fructum habeat et in illis sicut\net in ceteris gentibus, aemulantem Corinthios et ipsa aemulatione\nmetuentem, ne seducantur eorum mentes a castitate,\nquae in Christo est, magnam tristitiam et continuum dolorem\ncordis de Israelitis habentem, quod ignorantes Dei iustitiam\n\n\n\n\n\n\net suam uolentes constituere iustitiae Dei non essent subiecti;\nnec solum dolorem, uerum etiam luctum suum denuntiantem\nquibusdam, qui ante peccauerunt et non egerunt paenitentiam\nsuper inmunditia et fornicationibus suis.\n\nHi motus, hi adfectus de amore boni et de sancta caritate\nuenientes si uitia uocanda sunt, sinamus, ut ea, quae uere\nuitia sunt, uirtutes uocentur. Sed cum rectam rationem sequantur\nistae adfectiones, quando ubi oportet adhibentur, quis\neas tunc morbos seu uitiosas passiones audeat dicere? Quam\nob rem etiam ipse Dominus in forma serui agere uitam dignatus\nhumanam, sed nullum habens omnino peccatum adhibuit\neas, ubi adhibendas esse iudicauit. Neque enim, in\nquo uerum erat hominis corpus et uerus hominis animus,\nfalsus erat humanus adfectus. Cum ergo eius in euangelio\nista referuntur, quod super duritia cordis Iudaeorum cum ira\ncontristatus sit, quod dixerit: Gaudeo propter uos, ut\ncredatis, quod Lazarum suscitaturus etiam lacrimas fuderit,\nquod concupiuerit cum discipulis suis manducare pascha,\nquod propinquante passione tristis fuerit anima eius: non\nfalso utique referuntur. Verum ille hos motus certae dispensationis\ngratia ita cum uoluit suscepit animo humano, ut\ncum uoluit factus est homo.\n\nProinde, quod fatendum est, etiam cum rectas et secundum\nDeum habemus has adfectiones, huius uitae sunt, non illius,\nquam futuram speramus, et saepe illis etiam inuiti cedimus.\nItaque aliquando, quamuis non culpabili cupiditate, sed laudabili\ncaritate moueamur, etiam dum nolumus flemus. Habemus\nergo eas ex humanae condicionis infirmitate; non autem\n\n\n\n\n\n\nita Dominus Iesus, cuius et infirmitas fuit ex potestate. Sed\ndum uitae huius infirmitatem gerimus, si eas omnino nullas\nhabeamus, tunc potius non recte uiuimus. Vituperabat enim\net detestabatur apostolus quosdam, quos etiam esse dixit sine\nadfectione. Culpauit etiam illos sacer psalmus, de quibus ait:\nSustinui qui simul contristaretur, et non fuit. Nam\nomnino non dolere, dum sumus in hoc loco miseriae, profecto,\nsicut quidam etiam aput saeculi huius litteratos sensit\net dixit, non sine magna mercede contingit inmanitatis in\nanimo, stuporis in corpore. Quocirca illa, quae arcflKteia Graece\ndicitur (quae si Latine posset inpassibilitas diceretur), si ita\nintellegenda est (in animo quippe, non in corpore accipitur),\nut sine his adfectionibus uiuatur, quae contra rationem accidunt\nmentemque perturbant, bona plane et maxime optanda\nest, sed nec ipsa huius est uitae. Non enim qualiumcumque\nhominum uox est, sed maxime piorum multumque iustorum\nadque sanctorum: Si dixerimus, quoniam peccatum non\nhabemus, nos ipsos seducimus et ueritas in nobis\nnon est. Tunc itaque andfeia. ista erit, quando peccatum in\nhomine nullum erit. Nunc uero satis bene uiuitur, si sine\ncrimine; sine peccato autem qui se uiuere existimat, non id\nagit, ut peccatum non habeat, sed ut ueniam non accipiat.\nPorro, si ajcofhta illa dicenda est, cum animum contingere\nomnino non potest ullus adfectus, quis hunc stuporem non\nomnibus uitiis iudicet esse peiorem? Potest ergo non absurde\ndici perfectam beatitudinem sine stimulo timoris et sine ulla\ntristitia futuram; non ibi autem futurum amorem gaudiumque\nquis dixerit, nisi omni modo a ueritate seclusus? Si autem\n\n\n\n\n\n\nducadeux illa est, ubi nec metus ullus exterret nec angit dolor,\nauersanda est in hac uita, si recte, hoc est secundum Deum,\nuiuere uolumus; in illa uero beata, quae sempiterna promittitur,\nplane speranda est.\n\nTimor namque ille, de quo dicit apostolus Iohannes: Timor\nnon est in caritate, sed perfecta caritas foras\nmittit timorem, quia timor poenam habet; qui autem\ntimet, non est perfectus in caritate, non est eius generis\ntimor, cuius ille, quo timebat apostolus Paulus, ne Corinthii\nserpentina seducerentur astutia; hunc enim timorem\nhabet caritas, immo non habet nisi caritas; sed illius generis\nest timor, qui non est in caritate, de quo ipse apostolus\nPaulus ait: Non enim accepistis spiritum seruitutis\niterum in timore. Timor uero ille castus permanens in\nsaeculum saeculi, si erit et in futuro saeculo, (nam quo alio\nmodo potest intellegi permanere in saeculum saeculi?) non\nest timor exterrens a malo quod accidere potest, sed tenens\nin bono quod amitti non potest. Ubi enim boni adepti amor\ninmutabilis est, profecto, si dici potest, mali cauendi timor\nsecurus est. Timoris quippe casti nomine ea uoluntas significata\nest, qua nos necesse erit nolle peccare, et non sollicitudine\ninfirmitatis, ne forte peccemus, sed tranquillitate caritatis\ncauere peccatum. Aut si nullius omnino generis timor\nesse poterit in illa certissima securitate perpetuorum feliciumque\ngaudiorum, sic est dictum: Timor Domini castus\npermanens in saeculum saeculi, quem ad modum dictum\nest: Patientia pauperum non peribit in aeternum. Neque\nenim aeterna erit ipsa patientia, quae necessaria non est,\nnisi ubi toleranda sunt mala; sed aeternum erit, quo per\n\n\n\n\n\n\npatientiam peruenitur. Ita fortasse timor castus in saeculum\nsaeculi dictus est permanere, quia id permanebit, quo timor\nipse perducit.\n\nQuae cum ita sint, quoniam recta uita ducenda est, qua\nperueniendum sit ad beatam, omnes adfectus istos uita recta\nrectos habet, peruersa peruersos. Beata uero eademque aeterna\namorem habebit et gaudium non solum rectum, uerum etiam\n-certum; timorem autem ac dolorem nullum. Unde iam apparet\nutcumque, quales esse debeant in hac peregrinatione ciues\nciuitatis Dei, uiuentes secundum spiritum, non secundum\ncarnem, hoc est secundum Deum, non secundum hominem,\net quales in illa, quo tendunt, inmortalitate futuri sint. Ciuitas\nporro, id est societas, inpiorum non secundum Deum,\nsed secundum hominem uiuentium et in ipso cultu falsae\ncontemtuque uerae diuinitatis doctrinas hominum daemonumue\nsectantium his adfectibus prauis tamquam morbis et perturbationibus\nquatitur. Et si quos ciues habet, qui moderari\ntalibus motibus et eos quasi temperare uideantur, sic inpietate\nsuperbi et elati sunt, ut hoc ipso sint in eis maiores\ntumores, quo minores dolores. Et si nonnulli tanto inmaniore,\nquanto rariore uanitate hoc in se ipsis adamauerint, ut nullo\nprorsus erigantur et excitentur, nullo flectantur adque inclinentur\nadfectu: humanitatem totam potius amittunt, quam\nueram adsequuntur tranquillitatem. Non enim quia durum\naliquid, ideo rectum, aut quia stupidum est, ideo sanum.\nCAPUT X. An primos homines in paradiso constitutos ullis perturbationibus, priusquam delinquerent, adfectos fuisse credendum sit. Sed utrum primus homo uel primi homines (duorum erat\nquippe coniugium) habebant istos adfectus in corpore animali\nante peccatum, quales in corpore spiritali non habebimus omni\npurgato finitoque peccato, non inmerito quaeritur. Si enim\nhabebant, quo modo erant beati in illo memorabili beatitudinis\nloco, id est paradiso? Quis tandem absolute dici beatus potest,\nqui timore adficitur uel dolore? Quid autem timere aut\ndolere poterant illi homines in tantorum tanta afluentia bonorum,\nubi nec mors metuebatur nec ulla corporis mala ualetudo,\nnec aberat quicquam, quod bona uoluntas adipisceretur,\nnec inerat quod carnem animumue hominis feliciter uiuentis\noffenderet? Amor erat inperturbatus in Deum adque inter se\nconiugum fida et sincera societate uiuentium, et ex hoc amore\ngrande gaudium, non desistente quod amabatur ad fruendum.\nErat deuitatio tranquilla peccati, qua manente nullum omnino\nalicunde malum, quod contristaret, inruebat. An forte cupiebant\nprohibitum lignum ad uescendum contingere, sed mori\nmetuebant, ac per hoc et cupiditas et metus iam tunc illos\nhomines etiam in illo perturbabat loco? Absit ut hoc existimemus\nfuisse, ubi nullum erat omnino peccatum. Neque enim\nnullum peccatum est ea quae lex Dei prohibet concupiscere\nadque ab his abstinere timore poenae, non amore iustitiae.\nAbsit, inquam, ut ante omne peccatum iam ibi fuerit tale\npeccatum, ut hoc de ligno admitterent, quod de muliere Dominus\nait: Si quis uiderit mulierem ad\n\n\n\n\n\n\nconcupiscendum eam, iam moechatus est eam in corde suo. Quam\nigitur felices erant et nullis agitabantur perturbationibus animorum,\nnullis corporum laedebantur incommodis: tam felix\nuniuersa societas esset humana, si nec illi malum, quod etiam\nin posteros traicerent, nec quisquam ex eorum stirpe iniquitate\ncommitteret, quod damnationem reciperet; adque ista\npermanente felicitate, donec per illam benedictionem, qua\ndictum est: Crescite et multiplicamini, praedestinatorum\nsanctorum numerus conpleretur, alia maior daretur, quae beatissimis\nangelis data est, ubi iam esset certa securitas peccaturum\nneminem neminemque moriturum, et talis esset uita\nsanctorum post nullum laboris doloris mortis experimentum,\nqualis erit post haec omnia in incorruptione corporum reddita\nresurrectione mortuorum.\nCAPUT XI. De lapsu primi hominis, in quo bene condita natura uitiata est, nec potest nisi a suo auctore reparari. Sed quia Deus cuncta praesciuit et ideo quoque hominem\npeccaturum ignorare non potuit: secundum id, quod praesciuit\nadque disposuit, ciuitatem sanctam debemus adserere, non\nsecundum illud, quod in nostram cognitionem peruenire non\npotuit, quia in Dei dispositione non fuit. Neque enim homo\npeccato suo diuinum potuit perturbare consilium, quasi Deum\nquod statuerat mutare conpulerit; cum Deus praesciendo\nutrumque praeuenerit, id est, et homo, quem bonum ipse\n\n\n\n\n\n\ncreauit, quam malus esset futurus, et quid boni etiam sic de\nillo esset ipse facturus. Deus enim etsi dicitur statuta mutare\n(unde tropica locutione in scripturis etiam paenituisse legitur\nDeum), iuxta id dicitur, quod homo sperauerat uel naturalium\ncausarum ordo gestabat, non iuxta id, quod se Omnipotens\nfacturum esse praesciuerat. Fecit itaque Deus, sicut scriptum\nest, hominem rectum ac per hoc uoluntatis bonae. Non enim\nrectus esset bonam non habens uoluntatem. Bona igitur uoluntas\nopus est Dei; cum ea quippe ab illo factus est homo.\nMala uero uoluntas prima, quoniam omnia opera mala praecessit\nin homine, defectus potius fuit quidam ab opere Dei\nad sua opera quam opus ullum, et ideo mala opera, quia\nsecundum se, non secundum Deum; ut eorum operum tamquam\nfructuum malorum uoluntas ipsa esset uelut arbor mala\naut ipse homo in quantum malae uoluntatis. Porro mala uoluntas\nquamuis non sit secundum naturam, sed contra naturam,\nquia uitium est, tamen eius naturae est, cuius est uitium,\nquod nisi in natura non potest esse; sed in ea, quam creauit\nex nihilo, non quam genuit Creator de semet ipso, sicut genuit\nVerbum, per quod facta sunt omnia; quia, etsi de terrae\npuluere Deus finxit hominem, eadem terra omnisque terrena\nmateries omnino de nihilo est, animamque de nihilo factam\ndedit corpori, cum factus est homo. Usque adeo autem mala\nuincuntur a bonis, ut, quamuis sinantur esse ad demonstrandum\nquam possit et ipsis bene uti iustitia prouidentissima\nCreatoris, bona tamen sine malis esse possint, sicut Deus\nipse uerus et summus, sicut omnis super istum caliginosum\naerem caelestis inuisibilis uisibilisque creatura; mala uero sine\nbonis esse non possint, quoniam naturae, in quibus sunt, in\n\n\n\n\n\n\nquantum naturae sunt, utique bonae sunt. Detrahitur porro\nmalum non aliqua natura, quae accesserat, uel ulla eius parte\nsublata, sed ea, quae uitiata ac deprauata fuerat, sanata adque\ncorrecta. Arbitrium igitur uoluntatis tunc est uere liberum,\ncum uitiis peccatisque non seruit. Tale datum est a Deo;\nquod amissum proprio uitio, nisi a quo dari potuit, reddi non\npotest. Unde Veritas dicit: Si uos Filius liberauerit, tunc\nuere liberi eritis. Id ipsum est autem, ac si diceret: (Si\nuos Filius saluos fecerit, tunc uere salui eritis.\\' Inde quippe\nliberator, unde saluator.\n\n\nViuebat itaque homo secundum Deum in paradiso et corporali\net spiritali. Neque enim erat paradisus corporalis propter\ncorporis bona et propter mentis non erat spiritalis; aut\nuero erat spiritalis quo per interiores, et non erat corporalis\nquo per exteriores sensus homo frueretur. Erat plane utrumque\npropter utrumque. Postea uero quam superbus ille angelus\nac per hoc inuidus per eandem superbiam a Deo ad\nsemet ipsum conuersus et quodam quasi tyrannico fastu gaudere\nsubditis quam esse subditus eligens de spiritali paradiso\ncecidit (de cuius lapsu sociorumque eius, qui ex angelis Dei\nangeli eius effecti sunt, in libris undecimo et duodecimo\nhuius operis satis, quantum potui, disputaui), malesuada uersutia\nin hominis sensum serpere adfectans, cui utique stanti,\nquoniam ipse ceciderat, inuidebat, colubrum in paradiso corporali,\nubi cum duobus illis hominibus, masculo et femina,\nanimalia etiam terrestria cetera subdita et innoxia uersabantur,\nanimal scilicet lubricum et tortuosis anfractibus mobile, operi\nsuo congruum, per quem loqueretur, elegit; eoque per\n\n\n\n\n\n\nangelicam praesentiam praestantioremque naturam spiritali nequitia\nsibi subiecto et tamquam instrumento abutens fallacia sermocinatus\nest feminae, a parte scilicet inferiore illius humanae\ncopulae incipiens, ut gradatim perueniret ad totum, non existimans\nuirum facile credulum nec errando posse decipi, sed\ndum alieno cedit errori. Sicut enim Aaron erranti populo ad\nidolum fabricandum non consensit inductus, sed cessit obstrictus,\nnec Salomonem credibile est errore putasse idolis\nesse seruiendum, sed blanditiis femineis ad illa sacrilegia\nfuisse conpulsum: ita credendum est illum uirum suae feminae,\nuni unum. hominem homini, coniugem coniugi, ad Dei\nlegem transgrediendam non tamquam uerum loquenti credidisse\nseductum, sed sociali necessitudine paruisse. Non enim\nfrustra dixit apostolus: Adam non est seductus, mulier\nautem seducta est, nisi quia illa quod ei serpens locutus\nest, tamquam uerum esset, accepit, ille autem ab unico noluit\nconsortio dirimi nec in communione peccati; nec ideo minus\nreus, si sciens prudensque peccauit. Unde et apostolus non\nait: \\'Non peccauit\\\\ sed: Non est seductus; nam utique\nipsum ostendit, ubi dicit: Per unum hominem peccatum\nintrauit in mundum, et paulo post apertius: In similitudine,\ninquit, praeuaricationis Adae. Hos autem seductos\nintellegi uoluit, qui id, quod faciunt, non putant esse\npeccatum; ille autem sciuit. Alioquin quo modo uerum erit:\nAdam non est seductus? Sed inexpertus diuinae seueritatis\nin eo falli potuit, ut ueniale crederet esse commissum. Ac\nper hoc in eo quidem, quo mulier seducta est, non est ille\n\n\n\n\n\n\nseductus, sed eum fefellit, quo modo fuerat iudicandum quod\nerat dicturus: Mulier. quam dedisti mecum, ipsa mihi\ndedit, et manducaui. Quid ergo pluribus? Etsi credendo\nnon sunt ambo decepti, peccando tamen ambo sunt capti et\ndiaboli laqueis inplicati.\nCAPUT XII. De qualitate peccati a primis hominibus admissi. Si quem uero mouet. quur aliis peccatis sic natura non\nmutetur humana. quem ad modum illa duorum primorum\nhominum praeuaricatione mutata est, ut tantae corruptioni,\nquantam uidemus adque sentimus, et per hanc subiaceret et\nmorti ac tot et tantis tamque inter se contrariis perturbaretur\net fluctuaret adfectibus, qualis in paradiso ante peccatum, licet\nin corpore animali esset, utique non fuit aÌ‚â‚¬â€ si quis hoc mouetur,\nut dixi, non ideo debet existimare leue ac paruum illud\nfuisse commissum, quia in esca factum est, non quidem mala\nnec noxia, nisi quia prohibita; neque enim quidquam mali\nDeus in illo tantae felicitatis loco crearet adque plantaret.\nSed oboedientia commendata est in praecepto, quae uirtus in\ncreatura rationali mater quodam modo est omnium custosque\nuirtutum; quando quidem ita facta est, ut ei subditam esse\nsit utile; perniciosum autem suam, non eius a quo creata est\nfacere uoluntatem. Hoc itaque de uno cibi genere non edendo,\nubi aliorum tanta copia subiacebat, tam leue praeceptum ad\nobseruandum, tam breue ad memoria retinendum, ubi praesertim\nnondum uoluntati cupiditas resistebat, quod de poena\ntransgressionis postea subsecutum est, tanto maiore iniustitia\nuiolatum est, quanto faciliore posset obseruantia custodiri.\nCAPUT XIII. Quod in praeuaricatione Adae opus malum uoluntas praecesserit mala. In occulto autem mali esse coeperunt, ut in apertam inoboedientiam\nlaberentur. Non enim ad malum. opus perueniretur,\nnisi praecessisset uoluntas mala. Porro malae uoluntatis\ninitium quae potuit esse nisi superbia? Initium enim omnis\npeccati superbia est. Quid est autem superbia nisi peruersae\ncelsitudinis adpetitus? Peruersa enim est celsitudo\ndeserto eo, cui debet animus inhaerere, principio sibi quodam\nmodo fieri adque esse principium. Hoc fit, cum sibi nimis\nplacet. Sibi uero ita placet, cum ab illo bono inmutabili deficit,\nquod ei magis placere debuit quam ipse sibi. Spontaneus\nest autem iste defectus, quoniam, si uoluntas in amore\nsuperioris inmutabilis boni, a quo inlustrabatur ut uideret et\naccendebatur ut amaret, stabilis permaneret, non inde ad sibi\nplacendum auerteretur et ex hoc tenebresceret et frigesceret,\nut uel illa crederet uerum dixisse serpentem, uel ille Dei\nmandato uxoris praeponeret uoluntatem putaretque se uenialiter\ntransgressorem esse praecepti, si uitae suae sociam non\ndesereret etiam in societate peccati. Non ergo malum opus\nfactum est, id est illa transgressio ut cibo prohibito uescerentur,\nnisi ab eis qui iam mali erant. Neque enim fieret ille\nfructus malus nisi ab arbore mala. Ut autem esset arbor\nmala, centra naturam factum est, quia nisi uitio uoluntatis,\nquod contra naturam est, non utique fieret. Sed uitio deprauari\nnisi ex nihilo facta natura non posset. Ac per hoc ut\nnatura sit, ex eo habet quod a Deo facta est; ut autem ab\n\n\n\n\n\n\neo quod est deficiat, ex hoc quod de nihilo facta est. Nec\nsic defecit homo, ut omnino nihil esset, sed ut inclinatus ad\nse ipsum minus esset, quam erat, cum ei qui summe est\ninhaerebat. Relicto itaque Deo esse in semet ipso, hoc est\nsibi placere, non iam nihil esse est, sed nihilo propinquare.\nUnde superbi secundum scripturas sanctas alio nomine appellantur\nsibi placentes. Bonum est enim sursum habere cor;\nnon tamen ad se ipsum, quod est superbiae, sed ad Dominum,\nquod est oboedientiae, quae nisi humilium non potest esse.\nEst igitur aliquid humilitatis miro modo quod sursum faciat\ncor, et est aliquid elationis quod deorsum faciat cor. Hoc\nquidem quasi contrarium uidetur, ut elatio sit deorsum et\nhumilitas sursum. Sed pia humilitas facit subditum superiori;\nnihil est autem superius Deo; et ideo exaltat humilitas, quae\nfacit subditum Deo. Elatio autem, quae in uitio est, eo ipso\nrespuit subiectionem et cadit ab illo, quo non est quidquam\nsuperius, et ex hoc erit inferius et fit quod scriptum est:\nDeiecisti eos, cum extollerentur. Non enim ait: \\'Cum\nelati fuissent\\\\ ut prius extollerentur et postea deicerentur;\nsed cum extollerentur, tunc deiecti sunt. Ipsum quippe extolli\niam deici est. Quapropter quod nunc in ciuitate Dei et ciuitati\nDei in hoc peregrinanti saeculo maxime commendatur\nhumilitas et. in eius rege, qui est Christus, maxime praedicatur\ncontrariumque huic uirtuti elationis uitium in eius\naduersario, qui est diabolus, maxime dominari sacris litteris\nedocetur: profecto ista est magna differentia, qua ciuitas, unde\nloquimur, utraque discernitur, una scilicet societas piorum\nhominum, altera inpiorum, singula quaeque cum angelis ad se\npertinentibus, in quibus praecessit hac amor Dei, hac amor sui.\n\n\n\n\n\n\nManifesto ergo apertoque peccato, ubi factum est quod\nDeus fieri prohibuerat, diabolus hominem non cepisset, nisi\niam ille sibi ipsi placere coepisset. Hinc enim et delectauit\nquod dictum est: Eritis sicut di. Quod melius esse possent\nsummo ueroque principio cohaerendo per oboedientiam,\nnon suum sibi existendo principium per superbiam. Di enim\ncreati non sua ueritate, sed Dei ueri participatione sunt di.\nPlus autem adpetendo minus est, qui, dum sibi sufficere\ndeligit, ab illo, qui ei uere sufficit, deficit. Illud itaque malum,\nquo, cum sibi homo placet, tamquam sit et ipse lumen,\nauertitur ab eo lumine, quod ei si placeat et ipse fit lumen\nâ€” illud, inquam, malum praecessit in abdito, ut sequeretur\nhoc malum quod perpetratum est in aperto. Verum est enim\nquod scriptum est: Ante ruinam exaltatur cor et ante\ngloriam humiliatur. Illa prorsus ruina, quae fit in occulto,\npraecedit ruinam, quae fit in manifesto, dum illa ruina esse\nnon putatur. Quis enim exaltationem ruinam putat, cum iam\nibi sit defectus, quo est relictus Excelsus? Quis autem ruinam\nesse non uideat, quando fit mandati euidens adque indubitata\ntransgressio? Propter hoc Deus illud prohibuit, quod cum\nesset admissum, nulla defendi posset imaginatione iustitiae.\nEt audeo dicere superbis esse utile cadere in aliquod apertum\nmanifestumque peccatum, unde sibi displiceant, qui iam sibi\nplacendo ceciderant. Salubrius enim Petrus sibi displicuit,\nquando fleuit, quam sibi placuit, quando praesumsit. Hoc\ndicit et sacer psalmus: Inple facies eorum ignominia,\net quaerent nomen tuum, Domine, id est, ut tu eis placeas\nquaerentibus nomen tuum, qui sibi placuerant quaerendo\nsuum.\nCAPUT XIIII. De superbia transgressoris, quae ipsa fuit transgressione deterior,Sed est peior damnabiliorque superbia, qua etiam in peccatis\nmanifestis suffugium excusationis inquiritur; sicut illi\nprimi homines, quorum et illa dixit: Serpens seduxit me,\net manducaui, et ille dixit: Mulier, quam dedisti mecum,\nhaec mihi dedit a ligno, et edi. Nusquam hic\nsonat petitio ueniae, nusquam inploratio medicinae. Nam\nlicet isti non sicut Cain quod commiserunt negent, adhuc\ntamen superbia in aliud quaerit referre quod perperam fecit:\nsuperbia mulieris in serpentem, superbia uiri in mulierem.\nSed accusatio potius quam excusatio uera est, ubi mandati\ndiuini est aperta transgressio. Neque enim hoc propterea non\nfecerunt, quia id mulier serpente suadente, uir muliere inpertiente\ncommisit, quasi quidquam Deo, cui uel crederetur uel\ncederetur, anteponendam fuit.\nCAPUT XV. De iustitia retributionis, quam primi homines pro sua inoboedientia receperunt. Quia ergo contemtus est Deus iubens, qui creauerat, qui\nad suam imaginem fecerat, qui ceteris animalibus praeposuerat,\nqui in paradiso constituerat, qui rerum omnium copiam\nsalutisque praestiterat, qui praeceptis nec pluribus nec grandibus\nnec difficilibus onerauerat, sed uno breuissimo adque\nleuissimo ad oboedientiae salubritatem adminiculauerat, quo\neam creaturam, cui libera seruitus expediret, se esse\n\n\n\n\n\n\nDominum commonebat: iusta damnatio subsecuta est, talisque\ndamnatio, ut homo, qui custodiendo mandatum futurus fuerat\netiam carne spiritalis, fieret etiam mente carnalis et, qui sua\nsuperbia sibi placuerat, Dei iustitia sibi donaretur; nec sic,\nut in sua esset omnimodis potestate, sed a se ipse quoque\ndissentiens sub illo, cui peccando consensit, pro libertate,\nquam concupiuit, duram miseramque ageret seruitutem, mortuus\nspiritu uolens et corpore moriturus inuitus, desertor\naeternae uitae etiam aeterna, nisi gratia liberaret, morte\ndamnatus. Quisquis huius modi damnationem uel nimiam uel\niniustam putat, metiri profecto nescit, quanta fuerit iniquitas\nin peccando, ubi tanta erat non peccandi facilitas. Sicut\nenim Abrahae non inmerito magna oboedientia praedicatur,\nquia, ut occideret filium, res difficillima est imperata: ita in\nparadiso tanto maior inboedientia fuit, quanto id, quod prae- .\nceptum est, nullius difficultatis fuit. Et sicut oboedientia\nsecundi hominis eo praedicabilior, quo factus est oboediens\nusque ad mortem: ita inoboedientia primi hominis eo detestabilior,\nquo factus est inoboediens usque ad mortem. Ubi\nenim magna est inoboedientiae poena proposita et res a Creatore\nfacilis imperata, quisnam satis explicet, quantum malum\nsit non oboedire in re facili et tantae potestatis imperio et\ntanto terrente supplicio?\n\nDenique, ut breuiter dicatur, in illius peccati poena quid\ninoboedientiae nisi inoboedientia retributa est? Nam quae\nhominis est alia miseria nisi aduersus eum ipsum inoboedientia\neius ipsius, ut, quoniam noluit quod potuit, quod non potest\n\n\n\n\n\n\n\n\nuelit? In paradiso enim etiamsi non omnia poterat ante peccatum,\nquidquid tamen non poterat, non nolebat, et ideo\npoterat omnia quae uolebat; nunc uero sicut in eius stirpe\ncognoscimus et diurna scriptura testatur: Homo uanitati\nsimilis factus est. Quis enim enumerat, quam multa\nquae non potest uelit, dum sibi ipse, id est uoluntati eius\nipse animus eius eoque inferior caro eius, non obtemperat?\nIpso namque inuito et animus plerumque turbatur et caro\ndolet et ueterescit et moritur, et quidquid aliud patimur,\nquod non pateremur inuiti, si uoluntati nostrae nostra natura\nomni modo adque ex omnibus partibus oboediret. At enim\naliquid caro patitur, quo seruire non sinitur. Quid interest\nunde, dum tamen per iustitiam dominantis Dei, cui subditi\nseruire noluimus, caro nostra nobis, quae subdita fuerat, non\nseruiendo molesta sit, quamuis nos Deo non seruiendo molesti\nnobis potuerimus esse, non illi? Neque enim sic ille nostro,\nut nos seruitio corporis indigemus, et ideo nostra est quod\nrecipimus, non illius poena quod fecimus. Dolores porro, qui\ndicuntur carnis, animae sunt in carne et ex carne. Quid enim\ncaro per se ipsam sine anima uel dolet uel concupiscit? Sed\nquod concupiscere caro dicitur uel dolere, aut ipse homo est,\nsicut disseruimus, aut aliquid animae, quod carnis adficit\npassio, uel aspera, ut faciat dolorem, uel lenis, ut uoluptatem.\nSed dolor carnis tantum modo offensio est animae ex carne\net quaedam ab eius passione. dissensio, sicut animi dolor,\nquae tristitia nuncupatur, dissensio est ab his rebus, quae\nnobis nolentibus acciderunt. Sed tristitiam plerumque praecedit\nmetus, qui et ipse in anima est, non in carne. Dolorem\nautem carnis non praecedit ullus quasi metus carnis, qui\n\n\n\n\n\n\nante dolorem in carne sentiatur. Voluptatem uero praecedit\nadpetitus quidam, qui sentitur in carne quasi cupiditas eius,\nsicut fames et sitis et ea, quae in genitalibus usitatius\nlibido nominatur, cum hoc sit generale uocabulum omnis\ncupiditatis. Nam et ipsam iram nihil aliud esse quam ulciscendi\nlibidinem ueteres definierunt; quamuis nonnumquam\nhomo, ubi uindictae nullus est sensus, etiam rebus inanimis\nirascatur, et male scribentem stilum conlidat uel calamum\nfrangat iratus. Verum et ista licet inrationabilior, tamen quaedam\nulciscendi libido est, ut nescio qua, ut ita dixerim,\nquasi umbra retributionis, ut qui male faciunt, mala patiantur.\nEst igitur libido ulciscendi, quae ira dicitur; est libido\nhabendi pecuniam, quae auaritia; est libido quomodocumque\nuincendi, quae peruicacia; est libido gloriandi, quae iactantia\nnuncupatur. Sunt multae uariaeque libidines, quarum nonnullae\nhabent etiam uocabula propria, quaedam uero non\nhabent. Quis enim facile dixerit, quid uocetur libido dominandi,\nquam tamen plurimum ualere in tyrannorum animis\netiam ciuilia bella testantur?\nCAPUT XVI. De libidinis malo, cuius nomen cum multis uitiis congruat, proprie tamen motibus obsceni caloris adscribitur. Cum igitur sint multarum libidines rerum, tamen, cum\nlibido dicitur neque cuius rei libido sit additur, non fere\nadsolet animo occurrere nisi illa, qua obscenae partes corporis\nexcitantur. Haec autem sibi non solum totum corpus nec\nsolum extrinsecus, uerum etiam intrinsecus uindicat totumque\n\n\n\n\n\n\ncommouet hominem animi simul adfectu cum carnis adpetitu\nconiuncto adque permixto, ut ea uoluptas sequatur, qua\nmaior in corporis uoluptatibus nulla est; ita ut momento\nipso temporis, quo ad eius peruenitur extremum, paene omnis\nacies et quasi uigilia cogitationis obruatur. Quis autem\namicus sapientiae sanctorumque gaudiorum coniugalem agens\nuitam, sed, sicut apostolus monuit, sciens suum uas\npossidere in sanctificatione et honore, non in morbo\ndesiderii, sicut et gentes, quae ignorant Deum, non\nmallet, si posset, sine hac libidine filios procreare, ut etiam\nin hoc serendae prolis officio sic eius menti ea, quae ad hoc\nopus creata sunt, quem ad modum cetera suis quaeque\noperibus distributa membra seruirent, nutu uoluntatis acta,\nnon aestu libidinis incitata? Sed neque ipsi amatores huius\nuoluptatis siue ad concubitus coniugales siue ad inmunditias\nflagitiorum cum uoluerint commouentur; sed aliquando inportunus\nest ille motus poscente nullo, aliquando autem destituit\ninhiantem, et cum in animo concupiscentia ferueat, friget in\ncorpore; adque ita mirum in modum non solum generandi\nuoluntati, uerum etiam lasciuiendi libidini libido non seruit,\net cum tota plerumque menti cohibenti aduersetur, nonnumquam\net aduersus se ipsam diuiditur commotoque animo in\ncommouendo corpore se ipsa non sequitur.\nCAPUT XVII. De nuditate primorum hominum, quam post peccatum turpem pudendamque uiderunt. Merito huius libidinis maxime pudet, merito et ipsa membra,\nquae suo quodam, ut ita dixerim, iure, non omni modo\n\n\n\n\n\n\nad arbitrium nostrum mouet aut non mouet, pudenda dicuntur,\nquod ante peccatum hominis non fuerunt. Nam sicut scriptum\nest: Nudi erant, et non confundebantur, non quod eis sua\nnuditas esset incognita, sed turpis nuditas nondum erat, quia\nnondum libido membra illa praeter arbitrium commouebat, nondum\nad hominis inoboedientiam redarguendam sua inoboedientia\ncaro quodam modo testimonium perhibebat. Neque enim caeci\ncreati erant, ut inperitum uulgus opinatur; quando quidem\net ille uidit animalia, quibus nomina inposuit, et de illa\nlegitur: Vidit mulier quia bonum lignum in escam et\nquia placet oculis ad uidendum. Patebant ergo oculi\neorum, sed ad hoc non erant aperti, hoc est non adtenti, ut\ncognoscerent quid eis indumento gratiae praestaretur, quando\nmembra eorum uoluntati repugnare nesciebant. Qua gratia\nremota, ut poena reciproca inoboedientia plecteretur, extitit\nin motu corporis quaedam inpudens nouitas, unde esset indecens\nnuditas, et fecit adtentos reddiditque confusos. Hinc est\nquod, postea quam mandatum Dei aperta transgressione\nuiolarunt, scriptum est de illis: Et aperti sunt oculi\namborum et agnouerunt quia nudi erant, et consuerunt\nfolia fici et fecerunt sibi campestria. Aperti\nsunt, inquit, oculi amborum, non ad uidendum, nam et\nantea uidebant, sed ad discernendum inter bonum quod amiserant\net malum quo ceciderant. Unde et ipsum lignum, eo\nquod istam faceret dignoscentiam, si ad uescendum contra\nuetitum tangeretur, ex ea re nomen accepit, ut appellaretur\nlignum sciendi boni et mali. Experta enim morbi molestia\neuidentior fit etiam iucunditas sanitatis. Cognouerunt ergo\n\n\n\n\n\n\nquia nudi erant, nudati scilicet ea gratia, qua fiebat ut\nnuditas corporis nulla eos lege peccati menti eorum repugnante\nconfunderet. Hoc itaque cognouerunt, quod felicius\nignorarent, si Deo credentes et oboedientes non committerent,\nquod eos cogeret experiri infidelitas et inoboedientia quid\nnoceret. Proinde confusi inoboedientia carnis suae, tamquam\nteste poena inoboedientiae suae, consuerunt folia fici\net fecerunt sibi campestria, id est succinctoria genitalium.\nNam quidam interpretes \\'succinctoria\\' posuerunt. Porro\nautem \\'campestria\\' latinum quidem uerbum est, sed ex eo\ndictum, quod iuuenes, qui nudi exercebantur in campo,\npudenda operiebant; unde qui ita succincti sunt, campestratos\nuulgus appellat. Quod itaque aduersus damnatam culpa\ninoboedientiae uoluntatem libido inoboedienter mouebat, uerecundia\npudenter tegebat. Ex hoc omnes gentes, quoniam ab\nilla stirpe procreatae sunt, usque adeo tenent insitum pudenda\nuelare, ut quidam barbari illas corporis partes nec in balneis\nnudas habeant, sed cum earum tegimentis lauent. Per opacas\nquoque Indiae solitudines, cum quidam nudi philosophentur,\nunde gymnosophistae nominantur, adhibent tamen genitalibus\ntegmina, quibus per cetera membrorum carent.\nCAPUT XVIII. De pudore concubitus non solum uulgaris, sed etiam coniugalis. Opus uero ipsum, quod libidine tali peragitur, non solum\nin quibusque stupris, ubi latebrae ad subterfugienda humana\niudicia requiruntur, uerum etiam in usu scortorum, quam\nterrena ciuitas licitam turpitudinem fecit, quamuis id agatur,\n\n\n\n\nquod eius ciuitatis nulla lex uindicat, deuitat tamen publicum\netiam permissa adque inpunita libido conspectum, et uerecundia\nnaturali habent prouisum lupanaria ipsa secretum\nfaciliusque potuit inpudicitia non habere uincla prohibitionis,\nquam inpudentia remouere latibula illius foeditatis. Sed hanc\netiam ipsi turpes turpitudinem uocant, cuius licet sint amatores,\nostentatores esse non audent. Quid? concubitus coniugalis,\nqui secundum matrimonialium praescripta tabularum\nprocreandorum fit causa liberorum, nonne et ipse quamquam\nsit licitus et honestus, remotum ab arbitris cubile conquirit?\nNonne omnes famulos adque ipsos etiam paranymphos et\nquoscumque ingredi quaelibet necessitudo permiserat, ante\nmittit foras, quam uel blandiri coniux coniugi incipiat? Et\nquoniam, sicut ait etiam quidam \\'Romani maximus auctor\neloquii\\', omnia recte facta in luce se conlocari uolunt, id est\nadpetunt sciri: hoc recte factum sic adpetit sciri, ut tamen\nerubescat uideri. Quis enim nescit, ut filii procreentur, quid\ninter se coniuges agant? quando quidem ut id agatur, tanta\ncelebritate ducuntur uxores; et tamen cum agitur, unde filii\nnascantur, nec ipsi filii, si qui inde iam nati sunt, testes\nfieri permittuntur. Sic enim hoc recte factum ad sui notitiam\nlucem adpetit animorum, ut tamen refugiat oculorum. Unde\nhoc, nisi quia sic geritur quod deceat ex natura, ut etiam\nquod pudeat comitetur ex poena?\nCAPUT XVIIII. Quod partes irae adque libidinis, quae in homine tam uitiose mouentur, ut eas necesse sit frenis sapientiae cohiberi, in illa ante peccatum naturae sanitate non fuerint. Hinc est quod et illi philosophi, qui ueritati propius accesserunt,\niram adque libidinem uitiosas animi partes esse confessi\nsunt, eo quod turbide adque inordinate mouerentur ad\nea etiam, quae sapientia perpetrari uetat, ac per hoc opus\nhabere moderatrice mente adque ratione. Quam partem animi\ntertiam uelut in arce quadam ad istas regendas perhibent\nconlocatam, ut illa imperante, istis seruientibus possit in\nhomine iustitia ex omni animi parte seruari. Hae igitur partes,\nquas et in homine sapiente ac temperante fatentur esse uitiosas,\nut eas ab his rebus, ad quas iniuste mouentur, mens\nconpescendo et cohibendo refrenet ac reuocet adque ad ea\npermittat, quae sapientiae lege concessa sunt (sicut iram ad\nexercendam iustam cohercitionem, sicut libidinem ad propagandae\nprolis officium) aÌ‚â‚¬â€ hae, inquam, partes in paradiso\nante peccatum uitiosae non erant. Non enim contra rectam\nuoluntatem ad aliquid mouebantur, unde necesse esset eas\nrationis tamquam frenis regentibus abstinere. Nam quod nunc\nita mouentur et ab eis, qui temperanter et iuste et pie uiuunt,\nalias facilius, alias difficilius, tamen cohibendo et repugnando\nmodificantur, non est utique sanitas ex natura, sed languor\nex culpa. Quod autem irae opera aliarumque adfectionum in\nquibusque dictis adque factis non sic abscondit uerecundia,\nut opera libidinis, quae fiunt genitalibus membris, quid\n\n\n\n\ncausae est, nisi quia in ceteris membra corporis non ipsae adfectiones,\nsed, cum eis consenserit, uoluntas mouet, quae in\nusu eorum omnino dominatur? Nam quisquis uerbum emittit\niratus uel etiam quemquam percutit, non posset hoc facere,\nnisi lingua et manus iubente quodam modo uoluntate mouerentur;\nquae membra, etiam cum ira nulla est, mouentur\neadem uoluntate. At uero genitales corporis partes ita libido\nsuo iuri quodam modo mancipauit, ut moueri non ualeant,\nsi ipsa defuerit et nisi ipsa uel ultro uel excitata surrexerit.\nHoc est quod pudet, hoc est quod intuentium oculos erubescendo\ndeuitat; magisque fert homo spectantium multitudinem,\nquando iniuste irascitur homini, quam uel unius aspectum\net quando iuste miscetur uxori.\nCAPUT XX. De uanissima turpitudine Cynicorum. Hoc illi canini philosophi, hoc est Cynici, non uiderunt,\nproferentes contra humanam uerecundiam quid aliud quam\ncaninam, hoc est inmundam inpudentemque sententiam? ut\nscilicet, quoniam iustum est quod fit in uxore, palam non\npudeat id agere nec in uico aut platea qualibet coniugalem\nconcubitum deuitare. Vicit tamen pudor naturalis opinionem\nhuius erroris. Nam etsi perhibent, hoc aliquando gloriabundum\nfecisse Diogenem, ita putantem sectam suam nobiliorem\nfuturam, si in hominum memoria insignior eius inpudentia\nfigeretur, postea tamen a Cynicis fieri cessatum est, plusque\nualuit pudor, ut erubescerent homines hominibus, quam error,\nut homines canibus esse similes adfectarent. Unde et illum\nuel illos, qui hoc fecisse referuntur, potius arbitror concumbentium\nmotus dedisse oculis hominum nescientium quid sub\npallio gereretur, quam humano premente conspectu potuisse\n\n\n\n\nillam peragi uoluptatem. Ibi enim philosophi non erubescebant\nuideri se uelle concumbere, ubi libido ipsa erubesceret\nsurgere. Et nunc uidemus adhuc esse philosophos Cynicos;\nhi enim sunt, qui non solum amiciuntur pallio, uerum etiam\nclauam ferunt; nemo tamen eorum audet hoc facere, quod si\naliqui ausi essent, ut non dicam ictibus lapidantium, certe\nconspuentium saliuis obruerentur. Pudet igitur huius libidinis\nhumanam sine ulla dubitatione naturam, et merito pudet. In\neius quippe inoboedientia, quae genitalia corporis membra\nsolis suis motibus subdidit et potestati uoluntatis eripuit,\nsatis ostenditur, quid sit hominis illi primae inoboedientiae\nretributum; quod in ea parte maxime oportuit apparere, qua\ngeneratur ipsa natura, quae illo primo et magno in deterius\nest mutata peccato; a cuius nexu nullus eruitur, nisi id\nquod, cum omnes in uno essent, in communem perniciem\nperpetratum est et Dei iustitia uindicatum, Dei gratia in\nsingulis expietur.\nCAPUT XXI. De benedictione multiplicandae fecunditatis humanae ante peccatum data, quam praeuaricatio non ademerit et cui libidinis morbus accesserit. Absit itaque, ut credamus illos coniuges in paradiso constitutos\nper hanc libidinem, de qua erubescendo eadem membra\ntexerunt, inpleturos fuisse quod in sua benedictione\nDeus dixit: Crescite et multiplicamini et replete\nterram. Post peccatum quippe orta est haec libido; post\npeccatum eam natura non inpudens amissa potestate, cui\ncorpus ex omni parte seruiebat, sensit adtendit, erubuit\n\n\n\n\n\n\nciuitate. Illa uero benedictio nuptiarum, ut coniugati crescerent\net multiplicarentur et inplerent terram, quamuis et in delinquentibus\nmanserit, tamen antequam delinquerent data est,\nut cognosceretur procreationem filiorum ad gloriam conubii.\nnon ad poenam pertinere peccati. Sed nunc homines, profecto\nillius quae in paradiso fuit felicitatis ignari, nisi per hoc,\nquod experti sunt, id est per libidinem, de qua uidemus\netiam ipsam honestatem erubescere nuptiarum, non potuisse\ngigni filios opinantur, alii scripturas diuinas, ubi legitur post\npeccatum puduisse nuditatis et pudenda esse contecta, prorsus\nnon accipientes, sed infideliter inridentes; alii uero quamuis\neas accipiant et honorent, illud tamen quod dictum est:\nCrescite et multiplicamini, non secundum carnalem\nfecunditatem uolunt intellegi, quia et secundum animam\nlegitur tale aliquid dictum: Multiplicabis me in anima\nmea in uirtute, ut id, quod in genesi sequitur: Et inplete\nterram et dominamini eius, terram intellegant\ncarnem, quam praesentia sua inplet anima eiusque maxime\ndominatur, cum in uirtute multiplicatur; carnales autem fetus\nsine libidine, quae post peccatum exorta inspecta, confusa uelata\nest, nec tunc nasci potuisse, sicut neque nunc possunt, nec\nin paradiso futuros fuisse, sed foris, sicut et factum est.\nNam postea quam inde dimissi sunt, ad gignendos filios\ncoierunt eosque genuerunt.\nCAPUT XXII. De copula coniugali a Deo primitus instituta adque benedicta. Nos autem nullo modo dubitamus secundum benedictionem\nDei crescere et multiplicari et inplere terram donum esse\n\n\n\n\n\n\nnuptiarum, quas Deus ante peccatum hominis ab initio constituit,\ncreando masculum et feminam, qui sexus euidens\nutique in carne est. Huic quippe operi Dei etiam benedictio\nipsa subiuncta est. Nam cum scriptura dixisset: Masculum\net feminam fecit eos, continuo subdidit: Et benedixit\neos Deus dicens: Crescite et multiplicamini et inplete\nterram et dominamini eius, et cetera. Quae omnia\nquamquam non inconuenienter possint etiam ad intellectum\nspiritalem referri, masculum tamen et feminam non sicut\nsimile aliquid etiam in homine uno intellegi potest, quia\nuidelicet in eo aliud est quod regit, aliud quod regitur;\nsed sicut euidentissime apparet in diuersi sexus corporibus,\nmasculum et feminam ita creatos, ut prolem generando\ncrescerent et multiplicarentur et inplerent terram, magnae\nabsurditatis est reluctari. Neque enim de spiritu qui imperat\net carne quae obtemperat, aut de animo rationali qui regit\net inrationali cupiditate quae regitur, aut de uirtute contemplatiua\nquae excellit et de actiua quae subditur, aut\nde intellectu mentis et sensu corporis, sed aperte de uinculo\nconiugali, quo inuicem sibi uterque sexus obstringitur, Dominus\ninterrogatus utrum liceret quacumque causa dimittere\nuxorem, quoniam propter duritiam cordis Israelitarum Moyses\ndari permisit libellum repudii, respondit adque ait: Non legistis,\nquia, qui fecit ab initio, masculum et feminam\nfecit eos et dixit: Propter hoc dimittet homo patrem\net matrem et adhaerebit uxori suae, et erunt duo in\ncarne una? Itaque iam non sunt duo, sed una caro.\nQuod ergo Deus coniunxit, homo non separet. Certum\nest igitur masculum et feminam ita primitus institutos, ut\nnunc homines duos diuersi sexus uidemus et nouimus, unum\nautem dici uel propter coniunctionem uel propter originem\n\n\n\n\n\n\nfeminae, quae de masculi latere creata est. Nam et apostolus\nper hoc primum, quod Deo instituente praecessit, exemplum\nsingulos quosque admonet, ut uiri uxores suas diligant.\nCAPUT XXIII. an etiam in paradiso generandum fuisset, si nemo peccasset, uel utrum contra aestum libidinis pugnatura illic fuisset ratio castitatis. Quisquis autem dicit non fuisse coituros nec generaturos,\nnisi peccassent, quid dicit, nisi propter numerositatem sanctorum\nnecessarium hominis fuisse peccatum? Si enim non\npeccando soli remanerent, quia, sicut putant, nisi peccassent,\ngenerare non possent: profecto ut non soli duo iusti homines\npossent esse, sed multi, necessarium peccatum fuit. Quod si\ncredere absurdum est, illud potius est credendum, quod sanctorum\nnumerus quantus conplendae illi sufficit beatissimae\nciuitati, tantus existeret, etsi nemo peccasset, quantus nunc\nper Dei gratiam de multitudine colligitur peccatorum, quo\nusque filii saeculi huius generant et generantur.\n\nEt ideo illae nuptiae dignae felicitate paradisi, si peccatum\nnon fuisset, et diligendam prolem gignerent et pudendam libidinem\nnon haberent. Sed quo modo id fieri posset, nunc non\nest quo demonstretur exemplo. Nec ideo tamen incredibile\ndebet uideri etiam illud unum sine ista libidine uoluntati\npotuisse seruire, cui tot membra nunc seruiunt. An uero\nmanus et pedes mouemus, cum uolumus, ad ea quae his\nmembris agenda sunt, sine ullo renisu, tanta facilitate, quanta\net in nobis et in aliis uidemus, maxime in artificibus\n\n\n\n\n\n\nquorumque operum corporalium, ubi ad exercendam infirmiorem\ntardioremque naturam agilior accessit industria; et non credimus\nad opus generationis filiorum, si libido non fuisset,\nquae peccato inoboedientiae retributa est, oboedienter hominibus\nad uoluntatis nutum similiter ut cetera potuisse illa\nmembra seruire? Nonne Cicero in libris de re publica, cum\nde imperiorum differentia disputaret et huius rei similitudinem\nex natura hominis adsumeret, ut filiis dixit imperari corporis\nmembris propter oboediendi facilitatem; uitiosas uero animi\npartes ut seruos asperiore imperio coherceri? Et utique ordine\nnaturali animus anteponitur corpori, et tamen ipse animus\nimperat corpori facilius quam sibi. Verum tamen haec libido,\nde qua nunc disserimus, eo magis erubescenda extitit, quod\nanimus in ea nec sibi efficaciter imperat, ut omnino non\nlibeat, nec omni modo corpori, ut pudenda membra uoluntas\npotius quam libido commoueat; quod si ita esset, pudenda\nnon essent. Nunc uero pudet animum resisti sibi a corpore,\nquod ei natura inferiore subiectum est. In aliis quippe adfectionibus\ncum sibi resistit, ideo minus pudet, quia, cum a\nse ipso uincitur, ipse se uincit; etsi inordinate adque uitiose,\nquia ex his partibus, quae rationi subici debent, tamen a\npartibus suis ac per hoc, ut dictum est, a se ipso uincitur.\nNam cum ordinate se animus uincit, ut inrationabiles motus\neius menti rationique subdantur, si tamen et illa Deo subdita\nest, laudis adque uirtutis est. Minus tamen pudet, cum sibi\nanimus ex uitiosis suis partibus non obtemperat, quam cum\nei corpus, quod alterum ab illo est adque infra illum est et\ncuius sine illo natura non uiuit, uolenti iubentique non cedit.\n\nSed cum alia membra retinentur uoluntatis imperio, sine\nquibus illa, quae contra uoluntatem libidine concitantur, id\n\n\n\n\n\n\nquod adpetunt inplere non possunt, pudicitia custoditur, non\namissa, sed non permissa delectatione peccati. Hunc renisum,\nhanc repugnantiam, hanc uoluntatis et libidinis rixam uel\ncerte ad uoluntatis sufficientiam libidinis indigentiam procul\ndubio, nisi culpabilis inoboedientia poenali inoboedientia\nplecteretur, in paradiso nuptiae non haberent, sed uoluntati\nmembra, ut cetera, ita cuncta seruirent. Ita genitale aruum\nuas in hoc opus creatum seminaret, ut nunc terram manus,\net quod modo de hac re nobis uolentibus diligentius disputare\nuerecundia resistit et conpellit ueniam honore praefato a\npudicis auribus poscere, quur id fieret nulla causa esset, sed\nin omnia, quae de huius modi membris sensum cogitantis\nadtingerent, sine ullo timore obscenitatis liber sermo ferretur.\nnec ipsa uerba essent, quae uocarentur obscena, sed quidquid\ninde diceretur, tam honestum esset, quam de aliis cum\nloquimur corporis partibus. Quisquis ergo ad has litteras\ninpudicus accedit, culpam refugiat, non naturam; facta denotet\nsuae turpitudinis, non uerba nostrae necessitatis; in quibus\nmihi facillime pudicus et religiosus lector uel auditor\nignoscit, donec infidelitatem refellam, non de fide rerum inexpertarum,\nsed de sensu expertarum argumentantem. Legit\nenim haec sine offensione, qui non exhorret apostolum horrenda\nfeminarum flagitia reprehendentem, quae inmutauerunt\nnaturalem usum in eum usum, qui est contra\nnaturam, praecipue quia nos non damnabilem obscenitatem\nnunc, sicut ille, commemoramus adque reprehendimus, sed\nin explicandis, quantum possumus, humanae generationis\neffectibus uerba tamen, sicut ille, obscena uitamus.\nCAPUT XXIIII. Quod insontes homines et merito oboedientiae in paradiso permanentes ita genitalibus membris usuri fuissent ad generationem prolis, sicut ceteris ad arbitrium uoluntatis. Seminaret igitur prolem uir, susciperet femina genitalibus\nmembris, quando id opus esset et quantum opus esset, uoluntate\nmotis, non libidine concitatis. Neque enim ea sola membra\nmouemus ad nutum, quae conpactis articulata sunt ossibus,\nsicut manus et pedes et digitos, uerum etiam illa, quae\nmollibus remissa sunt neruis, cum uolumus, mouemus agitando\net porrigendo producimus et torquendo flectimus et\nconstringendo duramus, sicut ea sunt, quae in ore ac facie,\nquantum potest, uoluntas mouet. Pulmones denique ipsi\nomnium, nisi medullarum, mollissimi uiscerum et ob hoc\nantro pectoris communiti, ad spiritum ducendum ac remittendum\nuocemque emittendam seu modificandam, sicut folles\nfabrorum uel organorum, flantis, respirantis, loquentis, clamantis,\ncantantis seruiunt uoluntati. Omitto quod animalibus\nquibusdam naturaliter inditum est, ut tegmen, quo corpus\nomne uestitur, si quid in quocumque loco eius senserint\nabigendum, ibi tantum moueant, ubi sentiunt, nec solum\ninsidentes muscas, uerum etiam haerentes hastas cutis tremore\ndiscutiant. Numquid quia id non potest homo, ideo\nCreator quibus uoluit animantibus donare non potuit? Sic\nergo et ipse homo potuit oboedientiam etiam inferiorum\nhabere membrorum, quam sua inoboedientia perdidit. Neque\nenim Deo difficile fuit sic illum condere, ut in eius carne\netiam illud non nisi eius uoluntate moueretur, quod nunc\nnisi libidine non mouetur.\n\n\n\n\n\n\nNam et hominum quorundam naturas nouimus multum\nceteris dispares et ipsa raritate mirabiles nonnulla ut uolunt\nde corpore facientium, quae alii nullo modo possunt et audita\nuix credunt. Sunt enim, qui et aures moueant uel singulas\nuel ambas simul. Sunt qui totam caesariem capite inmoto,\nquantum capilli occupant, deponunt ad frontem reuocantque\ncum uolunt. Sunt qui eorum quae uoratterint incredibiliter\nplurima et uaria paululum praecordiis contrectatis tamquam\nde sacculo quod placuerit integerimum proferunt. Quidam\nuoces auium pecorumque et aliorum quorumlibet hominum\nsic imitantur adque exprimunt, ut, nisi uideantur, discerni\nomnino non possint. Nonnulli ab imo sine putore ullo ita\nnumerosos pro arbitrio sonitus edunt, ut ex illa etiam parte\ncantare uideantur. Ipse sum expertus sudare hominem solere,\ncum uellet. Notum est quosdam flere, cum uolunt, adque\nubertim lacrimas fundere. Iam illud multo est incredibilius,\nquod plerique fratres memoria recentissima experti sunt. Presbyter\nfuit quidam Restitutus nomine ifl paroecia Calamensis\necclesiae. Quando ei placebat (rogabatur autem ut hoc faceret\nab eis, qui rem mirabilem coram scire cupiebant), ad imitatas\nquasi lamentantis cuiuslibet hominis uoces ita se auferebat\na sensibus et iacebat simillimus mortuo, ut non solum\nuellicantes adque pungentes minime sentiret, sed aliquando\netiam igne ureretur admoto sine ullo doloris sensu nisi postmodum\nex uulnere; non autem obnitendo, sed non sentiendo\nnon mouere corpus eo probabatur, quod tamquam in defuncto\nnullus inueniebatur anhelitus; hominum tamen uoces, si - clarius\nloquerentur, tamquam de longinquo se audire postea\nreferebat. Cum itaque corpus etiam nunc quibusdam, licet\n\n\n\n\n\n\nin carne corruptibili hanc aerumnosam ducentibus uitam, ita\nin plerisque motionibus et adfectionibus extra usitatum naturae\nmodum mirabiliter seruiat: quid causae est, ut non credamus\nante inoboedientiae peccatum corruptionisque supplicium ad\npropagandam prolem sine ulla libidine seruire uoluntati humanae\nhumana membra potuisse? Donatus est itaque homo sibi,\nquia deseruit Deum placendo sibi, et non oboediens Deo non\npotuit oboedire nec sibi. Hinc euidentior miseria, qua homo\nnon uiuit ut uult. Nam si ut uellet uiueret, beatum se putaret;\nsed nec sic tamen esset, si turpiter uiueret.\nCAPUT XXV. De uera beatitudine, quam temporalis uita non obtinet. Quamquam si diligentius adtendamus, nisi beatus non uiuit\nut uult, et nullus beatus nisi iustus. Sed etiam ipse iustus\nnon uiuet ut uult, nisi eo peruenerit, ubi mori falli offendi\nomnino non possit eique sit certum ita semper futurum. Hoc\nenim natura expetit, nec plene adque perfecte beata erit nisi\nadepta quod expetit. Nunc uero quis hominum potest ut uult\nuiuere, quando ipsum uiuere non est in potestate? Viuere\nenim uult, mori cogitur. Quo modo ergo uiuit ut uult, qui\nnon uiuit quamdiu uult? Quod si mori uoluerit, quo modo\npotest ut uult uiuere, qui non uult uiuere? Et si ideo mori\nuelit, non quo nolit uiuere, sed ut post mortem melius uiuat:\nnondum ergo ut uult uiuit, sed cum ad id quod uult moriendo\nperuenerit. Verum ecce uiuat ut uult, quoniam sibi\nextorsit sibique imperauit non uelle quod non potest, adque\nhoc uelle quod potest, sicut ait Terentius:\n\nQuoniam non potest id fieri quod uis, Id uelis quod possis:\n\n\n\n\n\n\n\n\nnum ideo beatus est, quia patienter miser est? Beata quippe\nuita si non amatur, non habetur. Porro si amatur et habetur,\nceteris omnibus rebus excellentius necesse est ametur, quoniam\npropter hanc amandum est quidquid aliud amatur. Porro\nsi tantum amatur, quantum amari digna est (non enim beatus\nest, a quo ipsa beata uita non amatur ut digna est): fieri\nnon potest, ut eam, qui sic amat, non aeternam uelit. Tunc\nigitur beata erit, quando aeterna erit. -\nCAPUT XXVI. Quod felicitas in paradiso uiuentium sine erubescendo adpetitu generandi officium credenda sit inplere potuisse. Viuebat itaque homo in paradiso sicut uolebat, quamdiu\nhoc uolebat quod Deus iusserat; uiuebat fruens Deo, ex quo\nbono erat bonus; uiuebat sine ulla egestate, ita semper uiuere\nhabens in potestate. Cibus aderat ne esuriret, potus ne\nsitiret, lignum uitae ne illum senecta dissolueret. Nihil corruptionis\nin corpore uel ex corpore ullas molestias ullis eius\nsensibus ingerebat. Nullus intrinsecus morbus, nullus ictus\nmetuebatur extrinsecus. Summa in carne sanitas, in animo\ntota tranquillitas. Sicut in paradiso nullus aestus aut frigus,\nsic in eius habitatore nulla ex cupiditate uel timore accidebat\nbonae uoluntatis offensio. Nihil omnino triste, nihil erat inaniter\nlaetum. Gaudium uerum perpetuabatur ex Deo, in quem\nflagrabat caritas de corde puro et conscientia bona et\nfide non ficta, adque inter se coniugum fida ex honesto\namore societas, concors mentis corporisque uigilia et mandati\nsine labore custodia. Non lassitudo fatigabat otiosum, non\n\n\n\n\n\n\nsomnus premebat inuitum. In tanta facilitate rerum et felicitate\nhominum absit ut suspicemur non potuisse prolem seri\nsine libidinis morbo, sed eo uoluntatis nutu mouerentur\nmembra illa quo cetera, et sine ardoris inlecebroso stimulo\ncum tranquillitate animi et corporis nulla corruptione integritatis\ninfunderetur gremio maritus uxoris. Neque enim quia\nexperientia probari non potest, ideo credendum non est, quando\nillas corporis partes non ageret turbidus calor, sed spontanea\npotestas, sicut opus esset, adhiberet, ita tunc potuisse\nutero coniugis salua integritate feminei genitalis uirile semen\ninmitti, sicut nunc potest eadem integritate salua ex utero\nuirginis fluxus menstrui cruoris emitti. Eadem quippe uia\nposset illud inici, qua hoc potest eici. Ut enim ad pariendum\nnon doloris gemitus, sed maturitatis inpulsus feminea uiscera\nrelaxaret, sic ad fetandum et concipiendum non libidinis\nadpetitus, sed uoluntarius usus naturam utramque coniungeret.\nDe rebus loquimur nunc pudendis et ideo, quamuis,\nantequam earum puderet, quales esse potuissent coniciamus\nut possumus, tamen necesse est, ut nostra disputatio magis\nfrenetur ea, quae nos reuocat, uerecundia, quam eloquentia,\nquae nobis parum subpetit, adiuuetur. Nam cum id quod dico nec\nipsi experti fuerint, qui experiri potuerunt (quoniam praeoccupante\npeccato exilium de paradiso ante meruerunt, quam\nsibi in opere serendae propaginis tranquillo arbitrio conuenirent),\nquo modo nunc, cum ista commemorantur, sensibus\noccurrit humanis nisi experientia libidinis turbidae, non coniectura\nplacidae uoluntatis? Hinc est quod inpedit loquentem\npudor, etsi non deficiat ratio cogitantem. Verum tamen urnnipotenti\nDeo, summo ac summe bono creatori omnium naturarum,\nuoluntatum autem bonarum adiutori et remuneratori.\n\n\n\n\nmalarum autem relictori et damnatori, utrarumque ordinatori,\nnon defuit utique consilium, quo certum numerum ciuium in\nsua sapientia praedestinatum etiam ex damnato genere humano\nsuae ciuitatis inpleret, non eos iam meritis, quando quidem\nuniuersa massa tamquam in uitiata radice damnata est, sed\ngratia discernens et liberatis non solum de ipsis, uerum etiam\nde non liberatis, quid eis largiatur, ostendens. Non enim\ndebita, sed gratuita bonitate tunc se quisque agnoscit erutum\nmalis, cum ab eorum hominum consortio fit inmunis, cum\nquibus illi iusta esset poena communis. Quur ergo non crearet\nDeus, quos peccaturos esse praesciuit, quando quidem in\neis et ex eis, et quid eorum culpa mereretur, et quid sua\ngratia donaretur, posset ostendere, nec sub illo creatore ac\ndispositore peruersa inordinatio delinquentium rectum peruerteret\nordinem rerum?\nCAPUT XXVII. De peccatoribus, et angelis et hominibus, quorum peruersitas non perturbat prouidentiam. Proinde peccatores, et angeli et homines, nihil agunt, quo\ninpediantur magna opera Domini, exquisita in omnes\nuoluntates eius, quoniam qui prouidenter adque omnipotenter\nsua cuique distribuit, non solum bonis, uerum etiam\nmalis bene uti nouit. Ac per hoc propter meritum primae\nmalae uoluntatis ita damnato adque obdurato angelo malo,\nut iam bonam uoluntatem ulterius non haberet, bene utens\nDeus quur non permitteret, ut ab illo primus homo, qui\nrectus, hoc est bonae uoluntatis, creatus fuerat, tentaretur?\nQuando quidem sic erat institutus, ut, si de adiutorio Dei\n\n\n\n\n\n\nfideret bonus homo, malum angelum uinceret; si autem\ncreatorem adque adiutorem Deum superbe sibi placendo de-\n\\' sereret, uinceretur; meritum bonum habens in adiuta diuinitus\nuoluntate recta, malum uero in deserente Deum uoluntate\nperuersa. Quia et ipsum fidere de adiutorio Dei non quidem\nposset sine adiutorio Dei, nec tamen ideo ab his diuinae\ngratiae beneficiis sibi placendo recedere non habebat in potestate.\nNam sicut in hac carne uiuere sine adiumentis alimentorum\nin potestate non est, non autem in ea uiuere in\npotestate est, quod faciunt qui se ipsos necant: ita bene\nuiuere sine adiutorio Dei etiam in paradiso non erat in potestate;\nerat autem in potestate male uiuere, sed beatitudine\nnon permansura et poena iustissima secutura. Cum igitur\nhuius futuri casus humani Deus non esset ignarus, quur eum\nnon sineret inuidi angeli malignitate tentari? nullo modo\nquidem quod uinceretur incertus, sed nihilo minus praescius\nquod ab eius semine adiuto sua gratia idem ipse diabolus\nfuerat sanctorum gloria maiore uincendus. Ita factum est, ut\nnec Deum aliquid futurorum lateret, nec praesciendo quemquam\npeccare conpelleret et, quid interesset inter propriam\ncuiusque praesumtionem et suam tuitionem, angelicae et humanae\nrationali creaturae consequenti experientia demonstraret.\nQuis enim audeat credere aut dicere, ut neque angelus neque\nhomo caderet, in Dei potestate non fuisse? Sed hoc eorum\npotestati maluit non auferre adque ita, et quantum mali eorum\nsuperbia et quantum boni sua gratia ualeret, ostendere.\n\n.CAPUT XXVIII. De qualitate duarum ciuitatum, terrenae adque caelestis. Fecerunt itaque ciuitates duas amores duo, terrenam scilicet\namor sui usque ad contemtum Dei, caelestem uero amor\n\n\n\n\nDei usque ad contemtum sui. Denique illa in se ipsa, haec\nin Domino gloriatur. Illa enim quaerit ab hominibus gloriam;\nhuic autem Deus conscientiae testis maxima est gloria. Illa\nin gloria sua exaltat caput suum; haec dicit Deo suo: Gloria\nmea et exaltans caput meum. Illi in principibus eius\nuel in eis quas subiugat nationibus dominandi libido dominatur;\nin hac seruiunt inuicem in caritate et praepositi consulendo\net subditi obtemperando. Illa in suis potentibus\ndiligit uirtutem suam; haec dicit Deo suo: Diligam te,\nDomine, uirtus mea. Ideoque in illa sapientes eius secundum\nhominem uiuentes aut corporis aut animi sui bona aut\nutriusque sectati sunt, aut qui potuerunt cognoscere Deum,\nnon ut Deum honorauerunt aut gratias egerunt, sed\neuanuerunt in cogitationibus suis, et obscuratum est\ninsipiens cor eorum; dicentes se esse sapientes (id\nest dominante sibi superbia in sua sapientia sese extollentes)\nstulti facti sunt et inmutauerunt gloriam incorruptibilis\nDei in similitudinem imaginis corruptibilis\nhominis et uolucrum et quadrupedum et serpentium\n(ad huiusce modi enim simulacra adoranda uel duces populorum\nuel sectatores fuerunt), et coluerunt adque seruierunt\ncreaturae potius quam Creatori, qui est benedictus\nin saecula; in hac autem nulla est hominis sapientia\nnisi pietas, qua recte colitur uerus Deus, id expectans\npraemium in societate sanctorum non solum hominum, uerum\netiam angelorum, ut sit Deus omnia in omnibus.\nDe duobus ordinibus generationis humanae in diuersos fines ab initio procurrentis. De felicitate paradisi uel de ipso paradiso et de uita ibi\nprimorum hominum eorumque peccato adque supplicio multi\nmulta senserunt, multa dixerunt, multa litteris mandauerunt.\nNos quoque secundum scripturas sanctas uel quod in eis\nlegimus uel quod ex eis intellegere potuimus earum congruentes\nauctoritati de his rebus in superioribus libris diximus.\nEnucleatius autem si ista quaerantur, multiplices adque multimodas\npariunt disputationes, quae pluribus intexendae sint\nuoluminibus, quam hoc opus tempusque deposcit, quod non\nita largum habemus, ut in omnibus, quae possunt requirere\notiosi et scrupulosi, paratiores ad interrogandum quam capaciores\nad intellegendum, nos oporteat inmorari. Arbitror tamen\nsatis nos iam fecisse magnis et difficillimis quaestionibus de\ninitio uel mundi uel animae uel ipsius generis humani, quod\nin duo genera distribuimus, unum eorum, qui secundum hominem,\nalterum eorum, qui secundum Deum uiuunt; quas\netiam mystice appellamus ciuitates duas, hoc est duas societates\nhominum, quarum est una quae praedestinata est in\naeternum regnare cum Deo, altera aeternum supplicium\nsubire cum diabolo. Sed iste finis est earum, de quo post\nloquendum est. Nunc autem quoniam de exortu earum siue\nin angelis, quorum numerus ignoratur a nobis, siue in duobus\nprimis hominibus satis dictum est, iam mihi uidetur\nearum adgrediendus excursus, ex quo illi duo generare coeperunt,\ndonec homines generare cessabunt. Hoc enim uniuerso\ntempus siue saeculum, in quo cedunt morientes\n\n\n\n\nsucceduntque nascentes, istarum duarum ciuitatum, de quibus\ndisputamus, excursus est.\n\nNatus est igitur prior Cain ex illis duobus generis humani\nparentibus, pertinens ad hominum ciuitatem, posterior Abel,\nad ciuitatem Dei. Sicut enim in uno homine, quod dixit\napostolus, experimur, quia non primum quod spiritale\nest, sed quod animale, postea spiritale (unde unusquisque,\nquoniam ex damnata propagine exoritur, primo sit\nnecesse est ex Adam malus adque carnalis; quod si in Christum\nrenascendo profecerit, post erit bonus et spiritalis): sic\nin uniuerso genere humano, cum primum duae istae coeperunt\nnascendo adque moriendo procurrere ciuitates, prior est natus\nciuis huius saeculi, posterius autem isto peregrinus in saeculo\net pertinens ad ciuitatem Dei, gratia praedestinatus gratia\nelectus, gratia peregrinus deorsum gratia cinis sursum. Nam\nquantum ad ipsum adtinet, ex eadem massa oritur, quae originaliter\nest tota damnata; sed tamquam figulus Deus (hanc\nenim similitudinem non inpudenter, sed prudenter introducit\napostolus) ex eadem massa fecit aliud uas in honorem, aliud\nin contumeliam. Prius autem factum est uas in contumeliam,\npost uero alterum in honorem, quia et in ipso uno, sicut iam\ndixi, homine prius est reprobum, unde necesse est incipiamus\net ubi non est necesse ut remaneamus, posterius uero probum,\nquo proficientes ueniamus et quo peruenientes maneamus.\nProinde non quidem omnis homo malus erit bonus, nemo\ntamen erit bonus qui non erat malus; sed quanto quisque\ncitius mutatur in melius, hoc in se facit nominari quod\nadprehendit celerius, et posteriore cooperit uocabulum prius.\nScriptum est itaque de Cain, quod condiderit ciuitatem; Abel\nantem tamquam peregrinus non condidit. Superna est enim\n\n\n\n\n\n\nsanctorum ciuitas, quamuis hic pariat ciues, in quibus peregrinatur,\ndonec regni eius tempus adueniat, cum congregatura\nest omnes in suis corporibus resurgentes, quando eis promis\nsum dabitur regnum, ubi cum suo principe rege saeculorum\nsine ullo temporis fine regnabunt.\nCAPUT II. De filiis carnis et filiis promissionis. Umbra sane quaedam ciuitatis huius et imago prophetica\nei significandae potius quam praesentandae seruiuit in terris,\nquo eam tempore demonstrari oportebat, et dicta est etiam\nipsa ciuitas sancta merito significantis imaginis, non expressae,\nsicut futura est, ueritatis. De hac imagine seruiente et de\nilla, quam significat, libera ciuitate sic apostolus ad Galatas\nloquitur: Dicite mihi, inquit, sub lege uolentes esse\nlegem non audistis? Scriptum est enim, quod\nAbraham duos filios habuit, unum de ancilla et\nunum de libera. Sed ille quidem, qui de ancilla,\nsecundum carnem natus est; qui autem de libera,\nper repromissionem; quae sunt in allegoria. Haec\nenim sunt duo testamenta, unum quidem a monte\nSina in seruitutem generans, quod est Agar; Sina\nenim mons est in Arabia, quae coniuncta est huic\nquae nunc est Hierusalem; seruit enim cum filiis\nsuis. Quae autem sursum est Hierusalem. libera\nest, quae est mater nostra. Scriptum est enim:\nLaetare sterilis, quae non paris, erumpeetexclama,\nquae non parturis; quoniam multi filii desertae,\nmagis quam eius quae habet uirum. Nos autem,\n\n\n\n\n\n\nfratres, secundum Isaac promissionis filii sumus.\nSed sicut tunc, qui secundum carnem natus fuerat,\npersequebatur eum, qui secundum spiritum: ita\net nunc. Sed quid dicit scriptura? Eice ancillam\net filium eius; non enim heres erit filius ancillae\ncum filio liberae. Nos autem, fratres, non sumus\nancillae filii, sed liberae, qua libertate Christus\nnos liberauit. Haec forma intellegendi de apostolica auctoritate\ndescendens locum nobis aperit, quem ad modum scripturas\nduorum testamentorum, ueteris et noui, accipere debeamus.\nPars enim quaedam terrenae ciuitatis imago caelestis\nciuitatis effecta est, non se significando, sed alteram, et ideo\nseruiens. Non enim propter se ipsam, sed propter aliam\nsignificandam est instituta, et praecedente alia significatione\net ipsa praefigurans praefigurata est. Namque Agar ancilla\nSarrae eiusque filius imago quaedam huius imaginis fuit; et\nquoniam transiturae erant umbrae luce ueniente, ideo dixit\nlibera Sarra, quae significabat liberam ciuitatem, cui rursus\nalio modo significandae etiam illa umbra seruiebat: Eice\nancillam et filium eius; non enim heres erit filius\nancillae cum filio meo Isaac, quod ait apostolus: Cum\nfilio liberae. Inuenimus ergo in terrena ciuitate duas\nformas, unam suam praesentiam demonstrantem, alteram\ncaelesti ciuitati significandae sua praesentia seruientem. Parit\nautem ciues terrenae ciuitatis peccato uitiata natura, caelestis\nuero ciuitatis ciues parit a peccato naturam liberans gratia\nunde illa uocantur uasa irae, ista uasa misericordiae. Significatum\nest hoc etiam in duobus filiis Abrahae, quod unus\nde ancilla, quae dicebatur Agar, secundum carnem natus est\nIsmael, alter est autem de Sarra libera secundum repromissionem\nnatus Isaac. Uterque quidem de semine Abrahae;\n\n\n\n\n\n\nsed illum genuit demonstrans consuetudo naturam, illum uero\ndedit promissio significans gratiam; ibi humanus usus ostenditur,\nhic diuinum beneficium commendatur.\nCAPUT III. De sterilitate Sarrae, quam Dei gratia fecundauit. Sarra quippe sterilis erat et desperatione prolis saltem de\nancilla sua concupiscens habere, quod de se ipsa non se\nposse cernebat, dedit eam fetandam uiro, de quo parere uoluerat\nnec potuerat. Exegit itaque etiam sic debitum de marito\nutens iure suo in utero alieno. Natus est ergo Ismael, sicut\nnascuntur homines, permixtione sexus utriusque, usitata lege\nnaturae. Ideo dictum est: Secundum carnem; non quod\nista beneficia Dei non sint aut non illa operetur Deus, cuius\nopifex sapientia adtingit, sicut scriptum est, a fine usque\nin finem fortiter et disponit omnia suauiter; sed\nubi significandum fuerat Dei donum, quod indebitum hominibus\ngratia largiretur, sic oportuit dari filium, quem ad modum\nnaturae non debebatur excursibus. Negat enim natura\niam filios tali commixtioni maris et feminae, qualis esse\npoterat Abrahae et Sarrae in illa iam aetate, etiam mulieris\naccedente sterilitate, quae nec tunc parere potuit, quando\nnon aetas fecunditati, sed aetati fecunditas defuit. Quod ergo\nnaturae sic adfectae fructus posteritatis non debebatur, significat\nquod natura generis humani peccato uitiata ac per hoc iure\ndamnata nihil uerae felicitatis in posterum merebatur. Recte\nigitur significat Isaac, per repromissionem natus, filios gratiae,\nciues ciuitatis liberae, socios pacis aeternae, ubi sit non amor\npropriae ac priuatae quodam modo uoluntatis, sed communi\n\n\n\n\n\n\neodemque inimitabili bono gaudens adque ex multis unum\ncor faciens, id est perfecte concors oboedientia caritatis.\nCAPUT IIII. De terrenae ciuitatis uel concertatione uel pace. Terrena porro ciuitas, quae sempiterna non erit (neque\nenim, cum extremo supplicio damnata fuerit, iam ciuitas\nerit), hic habet bonum suum, cuius societate laetatur, qualis\nesse de talibus laetitia rebus potest. Et quoniam non est tale\nbonum, ut nullas angustias faciat amatoribus suis, ideo ciuitas\nista aduersus se ipsam plerumque diuiditur litigando, bellando\nadque pugnando et aut mortiferas aut certe mortales\nuictorias requirendo. Nam ex quacumque sui parte aduersus\nalteram sui partem bellando surrexerit, quaerit esse uictrix\ngentium, cum sit captiua uitiorum; et si quidem, cum uicerit,\nsuperbius extollitur, etiam mortifera; si uero condicionem\ncogitans casusque communes magis quae accidere possunt\naduersis angitur, quam eis quae prouenerunt secundis rebus\ninflatur, tantummodo mortalis est ista uictoria. Neque enim\nsemper dominari poterit permanendo eis, quos potuerit subiugare\nuincendo. Non autem recte dicitur ea bona non esse,\nquae concupiscit haec ciuitas, quando est et ipsa in suo\nhumano genere melior. Concupiscit enim terrenam quandam\npro rebus infimis pacem; ad eam namque desiderat peruenire\nbellando; quoniam si uicerit et qui resistat non fuerit, pax\nerit, quam non habebant partes in uicem aduersantes et pro\nbis rebus, quas simul habere non poterant, infelici egestate\ncertantes. Hanc pacem requirunt laboriosa bella, hanc adipiscitur\nquae putatur gloriosa uictoria. Quando autem uincunt\n\n\n\n\nqui causa iustiore pugnabant, quis dubitet gratulandam esse\nuictoriam et prouenisse optabilem pacem? Haec bona sunt\net sine dubio Dei dona. sunt. Sed si neglectis melioribus,\nquae ad supernam pertinent ciuitatem, ubi erit uictoria in\naeterna et summa pace secura, bona ista sic concupiscuntur,\nut uel sola esse credantur uel his, quae meliora creduntur,\namplius diligantur: necesse est miseria consequatur et quae\ninerat augeatur.\nCAPUT V. De primo terrenae ciuitatis auctore fratricida, cuius inpietati Romanae urbis conditor germani caede responderit. Primus itaque fuit terrenae ciuitatis conditor fratricida;\nnam suum fratrem ciuem ciuitatis aeternae in hac terra peregrinantem\ninuidentia uictus occidit. Unde mirandum non est,\nquod tanto post in ea ciuitate condenda, quae fuerat huius\nterrenae ciuitatis, de qua loquimur, caput futura et tam\nmultis gentibus regnatura, huic primo exemplo et, ut Graeci\nappellant, apxetoTttj) quaedam sui generis imago respondit.\nNam et illic, sicut ipsum facinus quidam poeta commemorauit\nillorum,\n\nFraterno primi maduerunt sanguine muri.\n\nSic enim condita est Roma, quando occisum Remum a fratre\nRomulo Romana testatur historia; nisi quod isti terrenae\nciuitatis ambo ciues erant. Ambo gloriam de Romanae rei\npublicae institutione quaerebant, sed ambo eam tantam, quantam,\nni unus esset,- habere non poterant. Qui enim uolebat\ndominando gloriari, minus utique dominaretur, si eius potestas\nuiuo consorte minueretur. Ut ergo totam dominationem\n\n\n\n\n\n\nhaberet unus, ablatus est socius, et scelere creuit in peius,\nquod innocentia minus esset et melius. Hi autem fratres\nCain et Abel non habebant ambo inter se similem rerum\nterrenarum cupiditatem, nec in hoc alter alteri inuidit, quod\neius dominatus fieret angustior, qui alterum occidit, si ambo\ndominarentur (Abel quippe non quaerebat dominationem in\nea ciuitate, quae condebatur a fratre), sed inuidentia illa\ndiabolica, qua inuident bonis mali, nulla alia causa, nisi\nquia illi boni sunt, illi mali. Nullo enim modo fit minor\naccedente seu permanente consorte possessio bonitatis, immo\npossessio bonitas, quam tanto latius, quanto concordius indiuidua\nsociorum possidet caritas. Non habebit denique istam\npossessionem, qui eam noluerit habere communem, et tanto\neam reperiet ampliorem, quanto amplius ibi potuerit amare\nconsortem. Illud igitur, quod inter Remum et Romulum exortum\nest, quem ad modum aduersus se ipsam terrena ciuitas diuidatur,\nostendit; quod autem inter Cain et Abel, inter duas ipsas\nciuitates, Dei -et hominum, inimicitias demonstrallit. Pugnant\nergo inter se mali et mali; item pugnant inter se mali et\nboni: boni uero et boni, si perfecti sunt, inter se pugnare\nnon possunt. Proficientes autem nondumque perfecti ita possunt,\nut bonus quisque ex ea parte pugnet contra alterum,\nqua etiam contra semet ipsum; et in uno quippe homine\ncaro concupiscit aduersus spiritum et spiritus\naduersus carnem. Concupiscentia ergo spiritalis contra\nalterius potest pugnare carnalem uel concupiscentia carnalis\ncontra alterius spiritalem, sicut inter se pugnant boni et mali;\nuel certe ipsae concupiscentiae carnales inter se duorum bonorum,\nnondum utique perfectorum, sicut inter se pugnant\nmali et mali, donec eorum, qui curantur, ad ultimam uictoriam\nsanitas perducatur.\nCAPUT VI. De languoribus, quos ex poena peccati etiam ciues ciuitatis Dei in huius uitae peregrinatione patiuntur et a quibus Deo medente sanantur. Languor est quippe iste, id est illa inoboedientia, de qua\nin libro quarto decimo disseruimus, primae inoboedientiae\nsupplicium, et ideo non natura, sed uitium; propter quod\ndicitur proficientibus bonis et ex fide in hac peregrinatione\nuiuentibus: In uicem onera uestra portate, et sic\nadinplebitis legem Christi; item alibi dicitur: Corripite\ninquietos, consolamini pusillanimes, suscipite\ninfirmos, patientes estote ad omnes; uidete\nne quis malum pro malo alicui reddat; item alio\nloco: Si praeoccupatus fuerit homo in aliquo delicto,\nnos, qui spiritales estis, instruite huius modi\nin spiritu mansuetudinis, intendens te ipsum, ne\net tu tenteris; et alibi: Sol non occidat super iracundiam\nuestram; et in euangelio: Si peccauerit in\nte frater tuus, corripe eum inter te et ipsum; item\nde peccatis, in quibus multorum cauetur offensio, apostolus\ndicit: Peccantes coram omnibus argue, ut ceteri\ntimorem habeant. Propter hoc et de uenia in uicem danda\nmulta praecipiuntur et magna cura propter tenendam pacem,\nsine qua nemo poterit uidere Deum; ubi ille terror, quando\niubetur seruus decem milium talentorum reddere debita, quae\nilli fuerant relaxata, quoniam debitum denariorum centum\nconseruo suo non relaxauit; qua similitudine proposita Dominus\nIesus adiecit adque ait: Sic et uobis faciet Pater\n\n\n\n\n\n\nuester caelestis. si non dimiseritis unusquisque\nfratri suo de cordibus uestris. Hoc modo curantur\nciues ciuitatis Dei in hac terra peregrinantes et paci supernae\npatriae suspirantes. Spiritus autem sanctus operatur intrinsecus,\nut ualeat aliquid medicina, quae adhibetur extrinsecus.\nAlioquin etiamsi Deus ipse utens creatura sibi subdita in\naliqua specie humana sensus adloquatur humanos, siue istos\ncorporis siue illos, quos istis simillimos habemus in somnis,\nnec interiore gratia mentem regat adque agat, nihil prodest\nhomini omnis praedicatio ueritatis. Facit autem hoc Deus a\nuasis misericordiae irae uasa discernens, dispensatione qua\nipse nouit multum occulta, sed tamen iusta. Ipso quippe\nadiuuante mirabilibus et latentibus modis, cum peccatum quod\nhabitat in membris nostris, quae potius iam poena peccati\nest, sicut apostolus praecipit, non regnat in nostro mortali\ncorpore ad oboediendum desideriis eius nec ei membra nostra\nuelut iniquitatis arma exhibemus, conuertitur ad mentem non\nsibi ad mala, Deo regente, consentientem et eam regentem\ntranquillius nunc habebit, postea sanitate perfecta adque inmortalitate\npercepta homo sine ullo peccato in aeterna pace\nregnabit.\nCAPUT VII. De causa et pertinacia sceleris Cain, quem a facinore concepto nec Dei sermo reuocauit. M Sed hoc ipsum, quod sicut potuimus exposuimus, cum\nDeus locutus esset ad Cain eo more, quo cum primis hominibus\nper creaturam subiectam uelut eorum socius forma\ncongrua loquebatur, quid ei profuit? Nonne conceptum scelus\nin necando fratre etiam post uerbum diuinae admonitionis\nao inpleuit? Nam cum sacrificia discreuisset amborum, in illius\n\n\n\n\n\n\n\n\nrespiciens, huius despiciens, quod non dubitandum est potuisse\ncognosci signo aliquo adtestante uisibili, et hoc ideo\nfecisset Deus, quia mala erant opera huius, fratris uero eius\nbona: contristatus est Cain ualde et concidit facies eius. Sic\nenim scriptum est: Et dixit Dominus ad Cain: Quare\ntristis factus es et quare concidit facies tua?\nNonne si recte offeras, recte autem non diuidas,\npeccasti? Quiesce; ad te enim conuersio eius, et\ntu dominaberis illius. In hac admonitione uel monitu,\nquem Deus protulit ad Cain, illud quidem quod dictum est:\nNonne si recte offeras, recte autem non diuidas,\npeccasti? quia non elucet quur uel unde sit dictum, multos\nsensus peperit eius obscuritas, cum diuinarum scripturarum\nquisque tractator secundum fidei regulam id conatur exponere.\nRecte quippe offertur sacrificium, cum offertur Deo uero, cui\nuni tantummodo sacrificandum est. Non autem recte diuiditur,\ndum non discernuntur recte uel loca uel tempora uel res\nipsae quae offeruntur uel qui offert et cui offertur uel hi,\nquibus ad uescendum distribuitur quod oblatum est, ut diuisionem\nhic discretionem intellegamus; siue cum offertur ubi\nnon oportet, aut quod non ibi sed alibi oportet, siue cum\noffertur quando non oportet, aut quod non tunc sed alias\noportet, siue cum id offertur, quod nusquam et numquam\npenitus debuit, siue cum electiora sibi eiusdem generis rerum\ntenet homo, quam sunt ea, quae offert Deo, siue eius rei.\nquae oblata est, fit particeps profanus aut quilibet quem fas\nnon est fieri. In quo autem horum Deo displicuerit Cain,\nfacile non potest inueniri. Sed quoniam Iohannes apostolus,\ncum de his fratribus loqueretur: Non sicut Cain, inquit,\n9\n\n\n\n\n\n\nex maligno erat et occidit fratrem suum; et cuius\nrei gratia occidit? Quia opera illius maligna fuerunt,\nfratris autem eius iusta: datur intellegi propterea\nDeum non respexisse in munus eius, quia hoc ipso male\ndiuidebat, dans Deo aliquid suum, sibi autem se ipsum. Quod\nomnes faciunt, qui non Dei, sed suam sectantes uoluntatem,\nid est non recto, sed peruerso corde uiuentes, offerunt tamen\nDeo munus, quo putant eum redimi, ut eorum non opituletur\nsanandis prauis cupiditatibus, sed explendis. Et hoc est terrenae\nproprium ciuitatis, Deum uel deos colere, quibus adiuuantibus\nregnet in uictoriis et pace terrena, non caritate consulendi,\nsed dominandi cupiditate. Boni quippe ad hoc utuntur\nmundo, ut fruantur Deo; mali autem contra, ut fruantur\nmundo, uti uolunt Deo; qui tamen eum uel esse uel res\nhumanas curare iam credunt. Sunt enim multo deteriores,\nqui ne hoc quidem credunt. Cognito itaque Cain quod super\neius germani sacrificium, nec super suum respexerat Deus,\nutique fratrem bonum mutatus imitari, non elatus debuit\naemulari. Sed contristatus est et concidit facies eius. Hoc\npeccatum maxime arguit Deus, tristitiam de alterius bonitate,\net hoc fratris. Hoc quippe arguendo interrogauit dicens:\nQuare contristatus es, et quare concidit facies\ntua? Quia enim fratri inuidebat, Deus uidebat et hoc arguebat.\nNam hominibus, quibus absconditum est cor alterius,\nesse posset ambiguum et prorsus incertum, utrum illa tristitia\nmalignitatem suam, in qua se Deo displicuisse didicerat, an\nfratris doluerit bonitatem, quae Deo placuit, cum in sacrificium\neius adspexit. Sed rationem reddens Deus, quur eius\noblationem accipere noluerit, ut sibi ipse potius merito quam\nei frater inmerito displiceret, cum esset iniustus non recte\n\n\n\n\ndiuidendo, hoc est non recte uiuendo, et indignus cuius adprobaretur\noblatio, quam esset iniustior, quod fratrem iustum\ngratis odisset, ostendit.\n\nNon tamen eum dimittens sine mandato sancto, iusto et\nbono: Quiesce, inquit; ad te enim conuersio eius, et\ntu dominaberis illius. Numquid fratris? Absit. Cuius\nigitur, nisi peccati? Dixerat enim: Peccasti, tum deinde\naddidit: Quiesce; ad te enim conuersio eius, et tu\ndominaberis illius. Potest quidem ita intellegi ad ipsum\nhominem conuersionem esse debere peccati, ut nulli alii quam\nsibi sciat tribuere debere quod peccat. Haec est enim salubris\npaenitentiae medicina et ueniae petitio non incongrua, ut,\nubi ait: Ad te enim conuersio eius, non subaudiatur\n\\'erit\\', sed (sit); praecipientis uidelicet, non praedicentis modo.\nTunc enim dominabitur quisque peccato, si id sibi non defendendo\npraeposuerit, sed paenitendo subiecerit; alioquin et illi\nseruiet dominanti, si patrocinium adhibuerit accidenti. Sed\nut peccatum intellegatur concupiscentia ipsa carnalis, de qua\ndicit apostolus: Caro concupiscit aduersus spiritum,\nin cuius carnis fructibus et inuidiam commemorat, qua utique\nCain stimulabatur et accendebatur in fratris exitium: bene\nsubauditur \\'erit\\', id est: Ad te enim conuersio eius\nerit, et tu dominaberis illius. Cum enim commota\nfuerit pars ipsa carnalis, quam peccatum appellat apostolus,\nubi dicit: Non ego operor illud, sed quod habitat\nin me peccatum (quam partem animi etiam philosophi\ndicunt esse uitiosam, non quae mentem debeat trahere, sed\ncui mens debeat imperare eamque ab inlicitis operibus ratione\ncohibere); aÌ‚â‚¬â€ cum ergo commota fuerit ad aliquid perperam\ncommittendum, si quiescatur et obtemperetur dicenti apostolo:\nNec exhibueritis membra uestra arma iniquitatis\n\n\n\n\n\n\npeccato, ad mentem domita et uicta conuertitur, ut subditae\nratio dominetur. Hoc praecepit Deus huic, qui facibus\ninuidiae inflammabatur in fratrem et, quem debuerat imitari,\ncupiebat auferri. Quiesce, inquit; manus ab scelere contine,\nnon regnet peccatum in tuo mortali corpore ad oboediendum\ndesideriis eius, nec exhibeas membra tua iniquitatis arma\npeccato. Ad te enim conuersio eius, dum non adiuuatur\nrelaxando, sed quiescendo frenatur; et tu dominaberis\nillius, ut, cum forinsecus non permittitur operari, sub potestate\nmentis regentis et beneuolentis adsuescat etiam intrinsecus\nnon moueri. Dictum est tale aliquid in eodem diuino\nlibro et de muliere, quando post peccatum Deo interrogante\nadque iudicante damnationis sententias acceperunt, in serpente\ndiabolus et in se ipsis illa et maritus. Cum enim dixisset\nei: Multiplicans multiplicabo tristitias tuas et\ngemitum tuum, et in tristitiis paries filios, deinde\naddidit: Et ad uirum tuum conuersio tua, et ipse\ntui dominabitur. Quod dictum est ad Cain de peccato\nuel de uitiosa carnis concupiscentia, hoc isto loco de peccatrice\nfemina; ubi intellegendum est uirum ad regendam uxorem\nanimo carnem regenti similem esse oportere. Propter\nquod dicit apostolus: Qui diligit uxorem suam, se\nipsum diligit; nemo enim umquam carnem suam\nodio habuit. Sananda sunt enim haec sicut nostra, non\nsicut aliena damnanda. Sed illud Dei praeceptum Cain sicut\npraeuaricator accepit. Inualescente quippe inuidentiae uitio\nfratrem insidiatus occidit. Talis erat terrenae conditor ciuitatis.\nQuo modo autem significauerit etiam Iudaeos, a quibus\nChristus occisus est pastor ouium hominum, quem pastor\nouium pecorum praefigurabat Abel, quia in allegoria prophetica\nres est, parco nunc dicere, et quaedam hinc aduersus\nFaustum Manichaeum dixisse me recolo.\nCAPUT VIII. Quae ratio fuerit, ut Cain inter principia generis humani conderet ciuitatem. Nunc autem defendenda mihi uidetur historia, ne sit scriptura\nincredibilis, quae dicit aedificatam ab uno homine ciui\ntatem eo tempore, quo non plus quam uiri quattuor uel potius\ntres, postea quam fratrem frater occidit, fuisse uidentur\nin terra, id est primus homo pater omnium et ipse Cain et\neius filius Enoch, ex cuius nomine ipsa ciuitas nuncupata est.\nSed hoc quos mouet, parum considerant non omnes homines,\nqui tunc esse potuerunt, scriptorem sacrae huius historiae\nnecesse habuisse nominare, sed eos solos, quos operis suscepti\nratio postulabat. Propositum quippe scriptoris illius fuit, per\nquem sanctus Spiritus id agebat, per successiones certarum\ngenerationum ex uno homine propagatarum peruenire ad Abraham\nac deinde ex eius semine ad populum Dei, in quo distincto\na ceteris gentibus praefigurarentur et praenuntiarentur\nomnia, quae de ciuitate, cuius aeternum erit regnum, et de\nrege eius eodemque conditore Christo in Spiritu praeuidebantur\nesse uentura; ita ut nec de altera societate hominum taceretur,\nquam terrenam dicimus ciuitatem, quantum ei commemorandae\nsatis esset, ut ciuitas Dei etiam suae aduersariae\nconparatione clarescat. Cum igitur scriptura diuina, ubi et\nnumerum annorum, quos illi homines uixerunt, commemorat,\nita concludat, ut dicat de illo, de quo loquebatur: Et genuit\nfilios et filias, et fuerunt omnes dies illius uel\nillius quos uixit anni tot, et mortuus est: numquid quia\neosdem filios et filias non nominat, ideo intellegere non\n\n\n\n\n\n\ndebernus per tam multos annos, quibus tunc in saeculi huius\nprima aetate uiuebant, nasci potuisse plurimos homines, quorum\ncoetibus condi possent etiam plurimae \\'ciuitates? Sed\npertinuit ad Deum, quo ista inspirante conscripta sunt, has\nduas societates suis diuersis generationibus primitus digerere\nadque distinguere, ut seorsum hominum, hoc est secundum\nhominem uiuentium, seorsum autem filiorum Dei, id est hominum\nsecundum Deum uiuentium, generationes contexerentur\nusque diluuium, ubi ambarum societatum discretio concretioque\nnarratur; discretio quidem, quod ambarum separatim\ngenerationes commemorantur, unius fratricidae Cain, alterius\nautem qui uocabatur Seth; natus quippe fuerat et ipse de\nAdam pro illo, quem frater occidit; concretio autem, quia\nbonis in deterius declinantibus tales uniuersi facti fuerant,\nut diluuio delerentur, excepto uno iusto, cui nomen erat Noe,\net eius coniuge et tribus filiis totidemque nuribus, qui homines\nocto ex illa omnium uastatione mortalium per arcam\neuadere meruerunt.\n\nQuod igitur scriptum est: Et cognouit Cain uxorem.\nsuam, et concipiens peperit Enoch; et erat aedificans\"\nciuitatem in nomine filii sui Enoch: non est quidem\nconsequens, ut istum primum filium genuisse credatur. Neque\nenim hoc ex eo putandum est, quia dictus est cognouisse\nuxorem suam, quasi tunc se illi primitus concumbendo miscuisset.\nNam et de ipso patre omnium Adam non tunc solum\nhoc dictum est, quando conceptus est Cain, quem primogenitum\nuidetur habuisse: uerum etiam posterius eadem scriptura:\nCognouit, inquit, Adam Euam uxorem suam, et\nconcepit et peperit filium, et nominauit nomen illius\nSeth. Unde intellegitur ita solere illam scripturam loqui,\nquamuis non semper cum in ea legitur factos hominum fuisse\n\n\n\n\n\n\nconceptus, non tamen solum cum primum sibi sexus uterque\nmiscetur. Nec illud necessario est argumento, ut primogenitum\npatri existimemus Enoch, quod eius nomine illa ciuitas nuncupata\nest. Non enim ab re est, ut propter aliquam causam,\ncum et alios haberet, diligeret eum pater ceteris amplius.\nNeque enim et ludas primogenitus fuit, a quo Iudaea cognominata\nest et Iudaei. Sed etiamsi conditori ciuitatis illius\niste filius primus est natus, non ideo putandum est tunc a\npatre conditae ciuitati nomen eius inpositum, quando natus\nest, quia nec constitui tunc ab uno poterat ciuitas, quae\nnihil est aliud quam hominum multitudo aliquo societatis\nuinculo conligata; sed cum illius hominis familia tanta numerositate\ncresceret, ut haberet iam populi quantitatem, tunc\npotuit utique fieri, ut et constitueret et nomen primogeniti\nsui constitutae inponeret ciuitati. Tam longa quippe uita illorum\nhominum fuit, ut illic memoratorum, quorum et anni\ntaciti non sunt, qui uixit minimum ante diluuium, ad septingentos\nquinquaginta tres perueniret. Nam plures nongentos\nannos etiam transierunt, quamuis nemo ad mille peruenerit.\nQuis itaque dubitauerit per unius hominis aetatem tantum\nmultiplicari potuisse genus humanum, ut esset unde constituerentur\nnon una, sed plurimae ciuitates? Quod ex hoc conici\nfacillime potest, quia ex uno Abraham non multo amplius\nquadringentis annis numerositas Hebraeae gentis tanta procreata\nest, ut in exitu eiusdem populi ex Aegypto sescenta\nhominum milia fuisse referantur bellicae iuuentutis: ut omittamus\ngentem Idumaeorum non pertinentem ad populum\nIsrael, quam genuit frater eius Esau, nepos Abrahae, et alias\n\n\n\n\n\n\nnatas ex semine ipsius Abrahae non per Sarram coniugem\nprocreato.\nCAPUT VIIII. De longa uita hominum, quae fuit ante diluuium et de ampliore humanorum corporum forma. Quam ob rem nullus prudens rerum existimator dubitauerit\nCain non solum aliquam, uerum etiam magnam potuisse condere\nciuitatem, quando in tam longum tempus protendebatur\nuita mortalium; nisi forte infidelium quispiam ex ipsa numerositate\nannorum nobis ingerat quaestionem, qua uixisse tunc\nhomines scriptum est in auctoritatibus nostris, et hoc neget\nesse credendum. Ita quippe non credunt etiam magnitudines\ncorporum longe ampliores tunc fuisse quam nunc sunt. Unde\net nobilissimus eorum poeta Vergilius de ingenti lapide, quem\nin agrorum limite infixum uir fortis illorum temporum pugnans\net rapuit et cucurrit et intorsit et misit:\n\nVix illum â€” inquit â€” lecti bis sex ceruice subirent, Qualia nunc hominum producit corpora tellus,\n\nsignificans maiora tunc corpora producere solere tellurem.\nQuanto magis igitur temporibus recentioribus mundi ante illud\nnobile diffamatumque diluuium! Sed de corporum magnitudine\nplerumque incredulos nudata per uetustatem siue per uim\nfluminum uariosque casus sepulcra conuincunt, ubi apparuerunt\nuel unde ceciderunt incredibilis magnitudinis ossa mortuorum.\nVidi ipse non solus, sed aliquot mecum in Uticensi\nlitore, molarem hominis dentem tam ingentem, ut, si in nostrorum\ndentium modulos minutatim concideretur, centum\nnobis uideretur facere potuisse. Sed illum gigantis alicuius\nfuisse crediderim. Nam praeter quod erant omnium multo\n\n\n\n\n\n\nquam nostra maiora tunc corpora, gigantes longe ceteris\nanteibant; sicut aliis deinde nostrisque temporibus rara quidem,\nsed numquam ferme defuerunt; quae modum aliorum\nplurimum excederent. Plinius Secundus. doctissimus homo.\nquanto magis magisque praeterit saeculi excursus, minora\ncorpora naturam ferre testatur; quod etiam Homerum commemorat\nsaepe carmine fuisse conquestum, non haec uelut\npoetica figmenta deridens, sed in liistoricam fidem tamquam\nmiraculorum naturalium scriptor adsumens. Verum, ut dixi,\nantiquorum magnitudines corporum inuenta plerumque ossa,\nquoniam diuturna sunt, etiam multo posterioribus saeculis\nprodunt. Annorum autem numerositas cuiusque hominis, quae\ntemporibus illis fuit, nullis nunc talibus documentis uenire\nin experimentum potest. Nec tamen ideo fides sacrae huic\nhistoriae deroganda est, cuius tanto inpudentius narrata non\ncredimus, quanto inpleri certius praenuntiata conspicimus.\nDicit tamen etiam idem Plinius esse adhuc gentem, ubi ducentos\nannos uiuitur. Si ergo humanarum uitarum diuturnitates,\nquas experti non sumus, hodie habere creduntur incognita\nnobis loca, quur non habuisse credantur et tempora?\nAn uero credibile est alicubi esse quod hic non est, et incredibile\nest aliquando fuisse quod nunc non est?\nCAPUT X. De differentia. qua inter Hebraeos et nostros codices uidentur annorum numeri dissonare. 25Quocirca etsi inter Hebraeos et nostros codices de ipso\nnumero annorum nonnulla uidetur esse distantia, quod ignoro\n\n\n\n\n\n\nqua ratione sit factum: non tamen tanta est, ut illos homines\ntam longaeuos fuisse dissentiant. Nam ipse homo primus\nAdam, antequam gigneret filium, qui est appellatus Seth,\nducentos triginta uixisse annos reperitur in codicibus nostris,\nin Hebraeis autem centum triginta perhibetur; sed postea\nquam eum genuit, septingentos uixisse legitur in nostris,\noctingentos uero in illis; adque ita in utrisque uniuersitatis\nsumma concordat. Ac deinde per consequentes generationes\nantequam gignatur, qui gigni commemoratur, minus uixisse\naput Hebraeos pater eius inuenitur centum annos; sed postea\nquam est genitus idem ipse, centum minus quam in Hebraeis\ninueniuntur in nostris; adque ita et hinc et inde numeri uniuersitas\nconsonat. In sexta autem generatione nusquam utrique\ncodices discrepant. In septima uero, ubi ille qui natus\nest Enoch non mortuus, sed quod Deo placuerit translatus\nesse narratur, eadem dissonantia est, quae in superioribus\nquinque de centum annis antequam gigneret eum, qui ibi\ncommemoratus est, filium, adque in summa similis consonantia.\nVixit enim annos, antequam transferretur, secundum\nutrosque codices trecentos sexaginta quinque. Octaua generatio\nhabet quidem nonnullam diuersitatem, sed minorem ac\ndissimilem ceteris. Mathusalam quippe, quem genuit Enoch,\nantequam gigneret eum, qui in ipso ordine sequitur, secundum\nHebraeos non centum minus, sed uiginti amplius uixit\nannos; qui rursus in nostris, postea quam eum genuit, reperiuntur\nadditi, et in utrisque sibi summa uniuersi numeri\noccurrit. In sola nona generatione, id est in annis Lamech,\nfilii Mathusalae, patris autem Noe, summa uniuersitatis\n\n\n\n\n\n\ndiscrepat, sed non plurimum. Viginti enim et quattuor annos\nplus uixisse in Hebraeis quam in nostris codicibus inuenitur.\nNamque antequam gigneret filium, qui uocatus est Noe, sex\nminus habet in Hebraeis quam in nostris; postea uero quam\neum genuit, triginta amplius in eisdem quam in nostris. Unde\nsex illis detractis restant uiginti quattuor, ut dictum est.\nCAPUT XI. De annis Mathusalae, cuius aetas quattuordecim annis diluuium uidetur excedere. Per hanc autem discrepantiam Hebraeorum codicum adque\nnostrorum exoritur illa famosissima quaestio, ubi Mathusalam\nquattuordecim annos uixisse post diluuium conputatur, cum\nscriptura ex omnibus, qui in terra tunc fuerant, solos octo\nhomines in arca exitium commemoret euasisse diluuii, in\nquibus Mathusalam non fuit. Secundum codices enim nostros\nMathusalam priusquam gigneret illum, quem uocauit Lamech,\nuixit annos centum sexaginta septem; deinde ipse Lamech,\nantequam ex illo natus esset Noe, uixit annos centum octoginta\nocto, qui fiunt simul trecenti quinquaginta quinque;\nhis adduntur sescenti Noe, quoto eius anno diluuium factum\nest: qui fiunt nongenti quinquaginta quinque, ex quo Mathusalam\nnatus est usque ad annum diluuii. Omnes enim anni\nuitae Mathusalam nongenti sexaginta nouem conputantur, quia,\ncum uixisset annos centum sexaginta septem et genuisset\nfilium, qui est appellatus Lamech, post eum genitum uixit\nannos octingentos duo; qui omnes, ut diximus. nongenti sexaginta\nnouem fiunt. Unde detractis nongentis quinquaginta\nquinque ab ortu Mathusalae usque ad diluuium remanent\n\n\n\n\n\n\nquattuordecim, quibus uixisse creditur post diluuium. Propter\nquod eum nonnulli, etsi non in terra, ubi omnem carnem,\nquam uiuere in aquis natura non sinit, constat fuisse deletam, .\ncum patre suo qui translatus fuerat aliquantum fuisse adque\nibi, donec diluuium praeteriret, uixisse arbitrantur, nolentes\nderogare fidem codicibus, quos in auctoritatem celebriorem\nsuscepit ecclesia, et credentes Iudaeorum potius quam istos\nnon habere quod uerum est. Non enim admittunt, quod magis\nhic esse potuerit error interpretum, quam in ea lingua esse\nfalsum, unde in nostram per Graecam scriptura ipsa translata\nest, sed inquiunt non esse credibile septuaginta inter- r\npretes, qui uno simul tempore unoque sensu interpretati sunt,\nerrare potuisse aut ubi nihil eorum intererat uoluisse mentiri;\nIudaeos uero, dum nobis inuident, quod lex et prophetae ad\nnos interpretando transierint, mutasse quaedam in codicibus\nsuis, ut nostris minueretur auctoritas. Hanc opinionem uel /\nsuspicionem accipiat quisque ut putauerit; certum est tamen\nnon uixisse Mathusalam post diluuium, sed eodem anno fuisse\ndefunctum, si uerum est quod de numero annorum in Hebraeis\ncodicibus inuenitur. De illis autem septuaginta interpretibus\nquid mihi uideatur, suo loco diligentius inserendum\nest, cum ad ipsa tempora, quantum necessitas huius operis\npostulat, commemoranda adiuuante Domino uenerimus. Praesenti\nenim sufficit quaestioni secundum utrosque codices tam\nlongas habuisse uitas illius aeui homines, ut posset aetate\nunius, qui de duobus, quos solos terra tunc habuit, parentibus\nprimus est natus, ad constituendam etiam ciuitatem\nmultiplicari genus humanum.\nCAPUT XIIDe opinione eorum. qui primorum temporum homines tam longaeuos, quam scribitur, fuisse non credunt. Neque enim ullo modo audiendi sunt, qui putant aliter\nannos illis temporibus conputatos, id est tantae breuitatis,\nut unus annus noster decem illos habuisse credatur. Quapropter,\ninquiunt, cum audierit quisque uel legerit nongentos\nannos quemque uixisse, debet intellegere nonaginta; decem\nquippe illi anni unus est noster et decem nostri centum illi\nfuerunt. Ac per hoc, ut putant, uiginti trium annorum fuit\nAdam, quando genuit Seth, et ipse Seth uiginti agebat et\nsex menses, quando ex illo natus est Enos, quos appellat\nscriptura ducentos et quinque annos; quoniam sicut isti suspicantur,\nquorum exponimus opinionem, unum annum, qualem\nnunc habemus, in decem partes illi diuidebant et easdem\npartes annos uocabant; quarum partium habet una quadratum\nsenarium, eo quod sex diebus Deus perfecerit opera sua, ut\nin septimo requiesceret (de qua re in libro undecimo, sicut\npotui, disputaui); sexiens autem seni, qui numerus quadratum\nsenarium facit, triginta sex dies sunt; qui multiplicati deciens\nad trecentos sexaginta perueniunt, id est duodecim menses\nlunares. Propter quinque dies enim reliquos, quibus solaris\nannus inpletur, et diei quadrantem, propter quem quater\nductum eo anno, quo bissextum uocant, unus dies adicitur,\naddebantur a ueteribus postea dies, ut occurreret numerus\nannorum, quos dies Romani intercalares uocabant. Proinde\netiam Enos, quem genuit Seth, decem et nouem agebat annos,\nquando ex illo natus est filius eius Cainan, quos annos dicit\n\n\n\n\n\n\nscriptura centum nonaginta. Et deinceps per omnes generationes,\nin quibus hominum anni commemorantur ante diluuium,\nnullus fere in nostris codicibus inuenitur, qui, cum\nesset centum annorum uel infra uel etiam centum uiginti aut\n\nnon multo amplius, genuerit filium; sed qui minima aetate\ngenuerunt, centum sexaginta, et quod excurrit, fuisse referuntur;\nquia nemo, inquiunt, decem annorum homo potest\ngignere filios, qui numerus centum appellabantur anni ab illis\nhominibus; sed in annis sedecim est matura pubertas et proli\niam idonea procreandae, quos centum et sexaginta annos illa\ntempora nuncupabant. Ut autem aliter annum tunc fuisse\nconputatum non sit incredibile, adiciunt quod aput plerosque\nscriptores historiae reperitur, Aegyptios habuisse annum quattuor\nmensum, Acarnanas sex mensum, Lauinios tredecim mensum.\nPlinius Secundus cum commemorasset relatum fuisse\nin litteras quendam uixisse centum quinquaginta duos <annos>,\naliam decem amplius, alios ducentorum annorum habuisse\nuitam, alios trecentorum, quosdam ad quingentos, alios ad\nsescentos, nonnullos ad octingentos etiam peruenisse, haec\nomnia inscitia temporum accidisse arbitratus est. \\'Alii quippe,\ninquit, aestate <unum> determinabant annum et alterum hieme,\nalii quadripertitis temporibus. sicut Arcades, inquit, quorum\nanni trimenstres fuerunt.\\' Adiecit etiam aliquando Aegyptios,\nquorum paruos annos quaternorum mensum fuisse supra diximus,\nlunae fine limitasse annum. \\'Itaque aput eos, inquit, et\nsingula milia annorum uixisse produntur.\\'\n\n\n\n\n\n\n\n\n\n\n\nHis uelut probabilibus argumentis quidam non destruentes\nfidem sacrae huius historiae, sed adstruere nitentes, ne sit incredibile\nquod tam multos annos uixisse referuntur antiqui,\npersuaserunt sibi, nec se suadere inpudenter existimant, tam\nexiguum spatium temporis tunc annum uocatum, ut illi decem\\'\nsint unus noster et decem nostri centum illorum. Hoc autem\nesse falsissimum documento euidentissimo ostenditur. Quod\nantequam faciam, non mihi tacendum uidetur, quae credibilior\npossit esse suspicio. Poteramus certe hanc adseuerationem ex\nHebraeis codicibus redarguere adque conuincere, ubi Adam\nnon ducentorum tringinta, sed centum triginta annorum fuisse\nreperitur, quando tertium genuit filium; qui anni si tredecim\nnostri sunt, procul dubio, primum quando genuit, undecim\nuel non multo amplius annorum fuit. Quis potest hac aetate\ngenerare usitata ista nobisque notissima lege naturae? Sed\nhunc omittamus, qui fortasse etiam quando creatus est potuit;\nnon enim eum tam paruum, quam infantes nostri sunt, factum\nfuisse credibile est. Seth filius eius non ducentorum quinque,\nsicut nos legimus, sed centum quinque fuit, quando genuit\nEnos; ac per hoc secundum istos nondum habebat undecim\nannos aetatis. Quid dicam de Cainan eius filio, qui cum aput\nnos centum septuaginta reperiatur, aput Hebraeos septuaginta\nlegitur fuisse, quando genuit Maleleel? Quis generat homo\nseptennis, si tunc anni septuaginta nuncupabantur qui septem\nfuerunt? . Ii\nCAPUT XIII. An in dinumeratione annorum Hebraeorum magis quam septuaginta interpretum sit sequenda auctoritas. 5 Sed cum hoc dixero, continuo referetur illud Iudaeorum\nesse mendacium, de quo superius satis actum est; nam septuaginta\ninterpretes laudabiliter celebratos uiros non potuisse\nmentiri. Ubi si quaeram, quid sit credibilius, Iudaeorum gentem\ntam longe lateque diffusam in hoc conscribendum men-\n10 dacium uno consilio conspirare potuisse et, dum aliis inuident\nauctoritatem, sibi abstulisse ueritatem, an septuaginta homines,\nqui etiam ipsi Iudaei erant, uno in loco positos, quoniam rex\nAegyptius Ptolomaeus eos ad hoc opus asciuerat, ipsam ueritatem\ngentibus alienigenis inuidisse et communicato istuc\n15 fecisse consilio: quis non uideat quid procliuius faciliusque\ncredatur? Sed absit ut prudens quispiam uel Iudaeos cuiuslibet\nperuersitatis adque malitiae tantum potuisse credat in\ncodicibus tam multis et tam longe lateque dispersis, uel\nseptuaginta illos memorabiles uiros hoc de inuidenda gentibus\nso ueritate unum communicasse consilium. Credibilius ergo quis\ndixerit, cum primum de bibliotheca Ptolomaei describi ista\ncoeperunt, tunc aliquid tale fieri potuisse in codice uno, sed\nprimitus inde descripto, unde iam latius emanaret; ubi potuit\nquidem accidere etiam scriptoris error. Sed hoc in illa quae-\n1!5 stione de uita Mathusalae non absurdum est suspicari, et in\nillo alio, ubi superantibus uiginti quattuor annis summa non\nconuenit. In his autem, in quibus continuatur ipsius\n\n\n\n\n\n\nmendositatis similitudo, ita ut ante genitum filium, qui ordini inseritur,\nalibi supersint centum anni, alibi desint; post genitum\nautem ubi deerant supersint, ubi supererant desint, ut summa\nconueniat; et hoc in prima, secunda, tertia, quarta, quinta,\nseptima generatione inuenitur: uidetur habere quandam, si s\ndici potest, error ipse constantiam nec casum redolet, sed\nindustriam.\n\n. Itaque illa diuersitas numerorum aliter se habentium in\ncodicibus Graecis et Latinis, aliter in Hebraeis, ubi non est\nista de centum annis prius adbitis et postea detractis per tot 10\ngenerationes continuata parilitas, nec malitiae Iudaeorum nec\ndiligentiae uel prudentiae septuaginta interpretum, sed scriptoris\ntribuatur eirori, qui de bibliotheca supradicti regis codicem\ndescribendum primus accepit. Nam etiam nunc, ubi\nnumeri non faciunt intentum ad aliquid, quod facile possit 15\nintellegi uel quod appareat utiliter disci, et neglegenter describuntur\net neglegentius emendantur. Quis enim sibi existimet\nesse discendum, quot milia hominum tribus Israel singillatim\nhabere potuerunt? quoniam prodesse aliquid non putatur; et\nquotus quisque hominum est, cui profunditas utilitatis huius 10\nappareat? Hic uero, ubi per tot contextas generationes centum\nanni alibi adsunt, alibi desunt, et post natum, qui commemorandus\nfuerat, filium desunt ubi adfuerunt, adsunt ubi\ndefuerunt, ut summa concordet: nimirum cum uellet persuadere,\nqui hoc fecit, ideo numerosissimos annos uixisse Â»\nantiquos, quod eos breuissimos nuncupabant, et hoc de maturitate\npubertatis, qua idonea filii gignerentur, conaretur ostendere,\nadque ideo in illis centum annis decem nostros insinuandos\nputaret incredulis, ne homines tamdiu uixisse recipere\nin fidem nollent, addidit centum, ubi gignendis filiis habilem ao\n\n\n\n\nnon inuenit aetatem, eosdemque post genitos filios, ut congrueret\nsumma, detraxit. Sic quippe uoluit credibiles facere\nidonearum generandae proli conuenientias aetatum, ut tamen\nnumero non fraudaret uniuersas aetates uiuentium singulorum.\n& Quod autem id in sexta generatione non fecit, hoc ipsum est\nquod magis mouet ideo illum fecisse, cum res, quam dicimus,\npostulauit, quia non fecit, ubi non postulauit. Inuenit namque\nin eadem generatione aput Hebraeos uixisse Iared, antequam\ngenuisset Enoch, centum sexaginta duos (aonos), qui secun-\nÅ‚U dum illam rationem breuium annorum fiunt anni sedecim et\naliquid minus quam menses duo; quae iam aetas apta est ad\ngignendum, et ideo addere centum annos breues, ut nostri\nuiginti sex fierent, necesse non fuit, nec post natum Enoch\neos detrahere, quos non addiderat ante natum. Sic factum est\n15 ut hic nulla esset inter codices utrosque uarietas.\n\nSed rursus mouet, quur in octaua generatione, antequam de\nMathusalam nasceretur Lamech, cum aput Hebraeos legantur\ncentum octoginta duo anni, uiginti minus inueniuntur in codicibus\nnostris, ubi potius addi centum solent, et post genitum\n20 Lamech conplendam restituuntur ad summam, quae in codicibus\nutrisque non discrepat. Si enim centum septuaginta\nannos propter pubertatis maturitatem decem et septem uolebat\nintellegi, sicut nihil addere, ita nihil detrahere iam debebat,\nquia inuenerat aetatem idoneam generationi filiorum, propter\n25 quam in aliis centum illos annos, ubi eam non inueniebat,\naddebat. Hoc autem de uiginti annis merito putaremus casu\nmendositatis accidere potuisse, nisi eos, sicut prius detraxerat,\n\n\n\n\n\n\nrestitaere postea curaret, ut summae conueniret integritas.\nAn forte astutius factum existimandum est, ut illa, qua centum\nanni prius solent adici et postea detrahi, occultaretur industria,\ncum et illic, ubi necesse non fuerat, non quidem de centum\nannis, uerum tamen de quantulocumque numero prius detracto,\npost reddito, tale aliquid fieret? Sed quomodolibet istuc accipiatur,\nsiue credatur ita esse factum siue non credatur, siue\npostremo ita siue non ita sit: recte fieri nullo modo dubitauerim,\nut, cum diuersum aliquid in utrisque codicibus inuenitur,\nquando quidem ad fidem rerum gestarum utrumque\nesse non potest uerum, ei linguae potius credatur, unde est\nin aliam per interpretes facta translatio. Nam in quibusdam\netiam codicibus Graecis tribus et uno Latino et uno etiam\nSyro inter se consentientibus inuentus est Mathusalam sex\nannis ante diluuium fuisse defunctus. u\nCAPUT XIIII. De parilitate annorum, qui eisdem quibus nunc spatiis et in prioribus saeculis cucurrerunt. Nunc iam uideamus quonam modo euidenter possit ostendi.\nnon tam breues, ut illi decem unus esset noster, sed tantae\nprolixitatis annos, quantae nunc habemus (quos utique circuitus\nconficit solis), in illorum hominum uita prolixissima\nconputatos. Sescentensimo nempe anno uitae Noe scriptum\nest factum esse diluuium. Quur ergo ibi legitur : Et aqua\ndiluuii facta est super terram sescentensimo anno\nin uita Noe, secundi mensis, septima et uicensima\nmensis, si annus ille minimus, quales decem faciunt unum\n\\'nostrum, triginta sex habebat dies? Tantillus quippe annus,\n\n\n\n\n\n\nsi antiquo more hoc nomen accepit, aut non habet menses,\naut mensis eius est triduum, ut habeat duodecim menses.\nQuo modo igitur hic dictum est: Sescentensimo anno,\nsecundi mensis, septima et uicensima mensis, nisi\nquia tales, quales nunc sunt, etiam tunc erant menses? Nam\nquo pacto aliter uicensimo et septimo die secundi mensis\ndiceretur coeptum esse diluuium? Deinde postea in fine diluuii\nita legitur: Et sedit arca in mense septimo, septima\net uicensima mensis, super montes Ararat.\nAqua autem minuebatur usque ad undecimum mensem;\nin undecimo autem mense prima die mensis\nparuerunt capita montium. Si igitur tales menses erant,\ntales profecto et anni erant, quales nunc habemus. Menses\nquippe illi triduani uiginti et septem dies habere non poterant.\nAut si pars tricensima tridui tunc appellabatur dies, ut\nomnia proportione minuantur: ergo nec toto quadriduo nostro\nfactum est illud tam grande diluuium, quod memoratur factum\nquadraginta diebus et noctibus. Quis hanc absurditatem\net uanitatem ferat? Proinde remoueatur hic error, qui coniectura\nfalsa ita uult adstruere scripturarum nostrarum fidem,\nut alibi destruat. Prorsus tantus etiam tunc dies fuit. quantus\net nunc est, quem uiginti quattuor horae diurno curriculo\nnocturnoque determinant; tantus mensis, quantus et nunc\nest, quem luna coepta et finita concludit; tantus annus, quantus\net nunc est, quem duodecim menses lunares additis propter\ncursum solarem quinque diebus et quadrante consummant,\nquanti anni sescentensimi uitae Noe secundus erat mensis\neiusque mensis uicensimus et septimus dies, quando coepit\nesse diluuium, in quo dies quadraginta continuatae ingentes\n\n\n\n\n\n\npluuiae memorantur, qui dies non binas ac paulo amplius\nhoras habebant, sed uicenas et quaternas die noctuque transactas.\nAc per hoc tam magnos annos uixerunt illi antiqui\nusque amplius quam nongentos, quantos postea uixit Abraham\ncentum septuaginta et post eum filius eius Isaac centum\noctoginta et filius eius Iacob prope centum quinquaginta, et\nquantos interposita aliquanta aetate Moyses centum uiginti,\net quantos etiam nunc uiuunt homines septuaginta uel octoginta\nuel non multo amplius, de quibus dictum est: Et\namplius eis labor et dolor.\n\n\nIlla uero numerorum uarietas, quae inter codices Hebraeos\ninuenitur et nostros, neque de hac antiquorum longaeuitate\ndissentit, et si quid habet ita diuersum, ut uerum esse utrumque\nnon possit, rerum gestarum fides ab ea lingua repetenda\nest, ex qua interpretatum est quod habemus. Quae facultas\ncum uolentibus ubique gentium praesto sit, non tamen uacat,\nquod septuaginta interpretes in plurimis, quae diuersa dicere\nuidentur, ex Hebraeis codicibus emendare ausus est nemo.\nNon enim est illa diuersitas putata mendositas; nec ego ullo\nmodo putandam existimo: sed ubi non est scriptoris error,\naliquid eos diuino spiritu, ubi sensus esset consentaneus\nueritati et praedicans ueritatem, non interpretantium munere,\nsed prophetantium libertate aliter dicere uoluisse credendum\nest. Unde merito non solum Hebraeis, uerum etiam ipsis,\ncum adhibet testimonia de scripturis, uti apostolica inuenitur\nauctoritas. Sed hinc me opportuniore loco, si Deus adiuuerit,\n- promisi diligentius locuturum; nunc quod instat expediam.\nNon enim ambigendum est ab homine, qui ex primo homine\n\n\n\n\n\n\nprimus est natus, quando tamdiu uiuebant, potuisse constitui\nciuitatem, sane terrenam, non illam, quae dicitur ciuitas Dei,\nde qua ut scriberemus, laborem tanti huius operis in manus\nsumsimus.\nCAPUT XV. An credibile sit primi saeculi uiros usque ad eam aetatem, qua filios generasse referuntur, a concubitu continuisse. Dicet ergo aliquis: Itane credendum est hominem filios\ngeneraturum nec habentem propositum continentiae centum\net amplius, uel secundum Hebraeos non multo minus, id est\noctoginta, septuaginta, sexaginta annos a concumbendi opere\nuacuisse, aut si non uacaret, nihil prolis gignere potuisse?\\'\nHaec quaestio duobus modis soluitur. Aut enim tanto serior\nfuit proportione pubertas, quanto uitae totius maior annositas;\naut, quod magis uideo esse credibile, non hic primogeniti\nfilii commemorati sunt, sed quos successionis ordo poscebat,\nut perueniretur ad Noe, a quo rursus ad Abraham uidemus\nesse peruentum, ac deinde usque ad certum articulum temporis,\nquantum oportebat signari etiam generationibus commemoratis\ncursum gloriosissimae ciuitatis in hoc mundo peregrinantis\net supernam patriam requirentis. Quod enim negari\nnon potest, prior omnibus Cain ex coniunctione maris et\nfeminae natus est. Neque enim illo nato dixisset Adam, quod\ndixisse legitur: Adquisiui hominem per Deum, nisi\nillis duobus ipse fuisset homo nascendo additus primus.\nHunc secutus Abel, quem maior frater occidit, praefigurationem\nquandam peregrinantis ciuitatis Dei, quod ab inpiis et\n\n\n\n\n\n\nquodam modo terrigenis, id est terrenam originem diligentibus\net. terrenae ciuitatis terrena felicitate gaudentibus, persecutiones\niniquas passura fuerat, primus ostendit. Sed quot\nannorum erat Adam, cum eos genuit, non apparet. Exinde\ndigeruntur generationes aliae de Cain, aliae de illo, quem\ngenuit Adam in eius successionem, quem frater occidit, et\nappellauit nomen illius Seth dicens, ut scriptum est: Suscitauit\nenim mihi Deus semen aliud pro Abel, quem\noccidit Cain. Cum itaque istae duae series generationum,\nuna de Seth, altera de Cain, has duas, de quibus agimus,\ndistinctis ordinibus insinuent ciuitates, unam caelestem in\nterris peregrinantem, alteram terrenam terrenis tamquam sola\nsint gaudiis inhiantem uel inhaerentem: nullus de progenie\nCain, cum dinumerata sit connumerato Adam usque ad octauam\ngenerationem, quot annorum fuisset expressus est, quando\ngenuit eum, qui commemoratur post eum. Noluit enim Spiritus\nDei in terrenae ciuitatis generationibus tempora notare ante\ndiluuium, sed in caelestis maluit, tamquam essent memoria\ndigniores. Porro autem Seth quando natus est, non quidem\ntaciti sunt anni patris eius, sed iam genuerat alios; et utrum\nsolos Cain et Abel, adfirmare quis audeat? Non enim quia\nsoli nominati sunt propter ordines generationum quas commemorare\noportebat, ideo consequens uideri debet solos fuisse\ntunc generatos ex Adam. Cum enim silentio coopertis omnium\nnominibus ceterorum legatur eum genuisse filios et filias:\nquota fuerit ista proles eius, quis praesumat adserere, si\nculpam temeritatis euitat? Potuit quippe Adam diuinitus\nadmonitus dicere, postea quam Seth natus est: Suscitauit\nenim mihi Deus semen aliud pro Abel, quoniam talis\n\n\n\n\n\n\nerat futurus, qui inpleret illius sanctitatem, non quod ipse\nprior post eum temporis ordine nasceretur. Deinde quod\nscriptum est: Vixit autem Seth quinque et ducentos\nannos (uel secundum Hebraeos quinque et centum\nannos), etgenuitEnos: quis possit nisi inconsideratus\nadseuerare hunc eius primogenitum fuisse? ut admirantes\nmerito requiramus, quo modo per tot annos inmunis fuerit a\nconubio sine ullo proposito continentiae uel non genuerit\nconiugatus; quando quidem etiam de ipso legitur: Et genuit\nfilios et filias, et fuerunt omnes dies Seth duodecim\net nongenti anni, et mortuus est. Adque ita deinceps,\nquorum anni commemorantur, nec filios filiasque genuisse\nreticentur. Ac per hoc non apparet omnino, utrum, qui nominatur\ngenitus, ipse fuerit primogenitus; immo uero, quoniam\ncredibile non est patres illos aetate tam longa aut inpuberes\nfuisse aut coniugibus caruisse uel fetibus, nec illos eorum\nfilios primos eis natos fuisse credibile est. Sed cum sacrae\nscriptor historiae ad ortum uitamque Noe, cuius tempore\ndiluuium factum est, per successiones generationum notatis\ntemporibus intenderet peruenire, eas utique commemorauit,\nnon quae primae suis parentibus fuerint, sed quae in propagationis\nordinem uenerint.\n\nExempli gratia, quo id fiat apertius, aliquid interponam,\nunde nullus ambigat fieri potuisse quod dico. Euangelista\nMatthaeus generationem dominicae carnis per seriem parentum\nuolens commendare memoriae, ordiens a patre Abraham\nadque ad Dauid primitus ut perueniret intendens: Abraham,\ninquit, genuit Isaac; quur non dixit Ismael, quem primitus\ngenuit? Isaac autem, inquit, genuit lacob; quur non\n30 dixit Esau, qui eius primogenitus fuit? Quia scilicet per illos\nad Dauid peruenire non posset. Deinde sequitur: Iacob\n\n\n\n\n\n\nautem genuit ludam et fratres eius; numquid ludas\nprimogenitus fuit? ludas, inquit, genuit Phar-es et\nZarat; nec istorum geminorum aliquis fuit primogenitus\nIudae, sed ante illos iam tres genuerat. Eos itaque tenuit in\nordine generationum, per quos ad Dauid adque inde quo\nintenderat perueniret. Ex quo intellegi potest, ueteres quoque\nhomines ante diluuium non primogenitos, sed eos fuisse\ncommemoratos, per quos ordo succedentium generationum\nad Noe patriarcham duceretur, ne serae pubertatis illorum\nobscura et non necessaria quaestio nos fatiget.\nCAPUT XVI. De iure coniugiorum, quod dissimile a subsequentibus matrimoniis habuerint prima conubia. Cum igitur genus humanum post primam copulam uiri\nfacti ex puluere et coniugis eius ex uiri latere manum feminarumque\nconiunctione opus haberet, ut gignendo multiplicaretur,\nnec essent ulli homines, nisi qui ex illis duobus nati\nfuissent: uiri sorores suas coniuges acceperunt; quod profecto\nquanto est antiquius conpellente necessitate, tanto postea\nfactum est damnabilius religione prohibente. Habita est enim\nratio rectissima caritatis, ut homines, quibus esset utilis\nadque honesta concordia, diuersarum necessitudinum uinculis\nnecterentur, nec unus in uno multas haberet, sed singulae\nspargerentur in singulos ac sic ad socialem uitam diligentius\nconligandam plurimae plurimos obtinerent. Pater quippe et\nsocer duarum sunt necessitudinum nomina. Ut ergo alium\nquisque habeat patrem, alium socerum, numerosius se caritas\nporrigit. Utrumque autem unus Adam esse cogebatur et\nfiliis et filiabus suis, quando fratres sororesque conubio\n\n\n\n\niungebantur. Sic et Eua uxor eius utrique sexui filiorum\nfuit et socrus et mater; quae si duae feminae fuissent, mater\naltera et socrus altera, copiosius se socialis dilectio conligaret.\nIpsa denique iam soror, quod etiam uxor fiebat, duas tenebat\nuna necessitudines; quibus per singulas distributis, ut altera\nesset soror, altera uxor, hominum numero socialis propinquitas\naugeretur. Sed hoc unde fieret tunc non erat, quando nisi\nfratres et sorores ex illis duobus primis nulli homines erant.\nFieri ergo debuit quando potuit, ut existente copia inde\nducerentur uxores, quae non erant iam sorores, et non solum\nillud ut fieret nulla necessitas esset, uerum etiam si fieret\nnefas esset. Nam si et nepotes primorum hominum, qui iam\nconsobrinas poterant accipere coniuges, sororibus matrimonio\niungerentur, non iam duae, sed tres in homine uno necessitudines\nfierent, quae propter caritatem numerosiore propinquitate\nnectendam disseminari per singulos singulae debuerunt.\nEsset enim unus homo filiis suis, fratri scilicet sororique\nconiugibus, et pater et socer et auunculus; ita et uxor eius\neisdem communibus filiis et mater et amita et socrus; idemque\ninter se filii eorum non solum essent fratres adque\nconiuges, uerum etiam consobrini, quia et fratrum filii. Omnes\nautem istae necessitudines, quae uni homini tres homines\nconectebant, nouem conecterent, si essent in singulis singulae,\nut unus homo haberet alteram sororem, alteram uxorem,\nalteram consobrinam, alterum patrem, alterum auunculum,\nalterum socerum, alteram matrem, alteram amitam, alteram\nsocrum; adque ita se non in paucitate coartatum, sed latius\nadque numerosius propinquitatibus crebris uinculum sociale\ndiffunderet.\n\nQuod humano genere crescente et multiplicato etiam inter\ninpios deorum multorum falsorumque cultores sic obseruari\n\n\n\n\ncernimus, ut, etiamsi peruersis legibus permittantur fraterna\nconiugia, melior tamen consuetudo ipsam malit exhorrere\nlicentiam, et cum sorores accipere in matrimonium primis\nhumani generis temporibus omnino licuerit, sic auersetur,\nquasi numquam licere potuerit. Ad humanum enim sensum\nuel adliciendum uel offendendum mos ualet plurimum; qui\ncum in hac causa inmoderationem concupiscentiae coherceat,\neum dissignari adque corrumpi merito esse nefarium iudicatur.\nSi enim est iniquum auiditate possidendi transgredi limitem\nagrorum, quanto est iniquius libidine concumbendi subuertere\nlimitem morum! Experti autem sumus in conubiis consobrinarum\netiam nostris temporibus propter gradum propinquitatis\nfraterno gradui proximum quam raro per mores fiebat, quod\nfieri per leges licebat, quia id nec diuina prohibuit et nondum\nprohibuerat lex humana. Verum tamen factum etiam licitum\npropter uicinitatem horrebatur inliciti et, quod fiebat cum\nconsobrina, paene cum sorore fieri uidebatur; quia et ipsi\ninter se propter tam propinquam consanguinitatem fratres\nuocantur et paene germani sunt. Fuit autem antiquis patribus\nreligiosae curae, ne ipsa propinquitas se paulatim propaginum\nordinibus dirimens longius abiret et propinquitas esse desisteret,\neam nondum longe positam rursus matrimonii uinculo\nconligare et quodam modo reuocare fugientem. Unde iam\npleno hominibus orbe terrarum, non quidem sorores ex patre\nuel matre uel ex ambobus suis parentibus natas, sed tamen\namabant de suo genere ducere uxores. Verum quis dubitet\nhonestius hoc tempore etiam consobrinorum prohibita esse\nconiugia? non solum secundum ea, quae disputauimus, propter\nmultiplicandas adfinitates, ne habeat duas necessitudines una\npersona, cum duae possint eas habere et numerus propinquitatis\naugeri; sed etiam quia nescio quo modo inest humanae\n\n\n\n\nuerecundiae quiddam naturale adque laudabile, ut, cui debet\ncausa propinquitatis reuerendum honorem, ab ea contineat,\nquamuis generatricem, tamen libidinem, de qua erubescere\nuidemus et ipsam pudicitiam coniugalem.\n\nCopulatio igitur maris et feminae, quantum adtinet ad\ngenus mortalium, quoddam seminarium est ciuitatis; sed\nterrena ciuitas generatione tantummodo, caelestis autem etiam\nregeneratione opus habet, ut noxam generationis euadat.\nUtrum autem aliquod fuerit, uel si fuit, quale fuerit corporale\nadque uisibile regenerationis signum ante diluuium, sicut\nAbrahae circumcisio postea est imperata, sacra historia tacet.\nSacrificasse tamen Deo etiam illos antiquissimos homines non\ntacet; quod et in duobus primis fratribus claruit, et Noe\npost diluuium, cum de arca fuisset egressus, hostias Deo\nlegitur immolasse. De qua re in praecedentibus libris iam\ndiximus, non ob aliud daemones adrogantes sibi diuinitatem\ndeosque se credi cupientes sibi expetere sacrificium et gaudere\nhuius modi honoribus, nisi quia uerum sacrificium uero Deo\ndeberi sciunt.\nCAPUT XVII. De duobus ex uno genitore procreatis patribus adque principibus. Cum ergo esset Adam utriusque generis pater, id est et\ncuius series ad terrenam, et cuius series ad caelestem pertinet\nciuitatem, occiso Abel adque in eius interfectione commendato\nmirabili sacramento facti sunt duo patres singulorum generum,\nCain et Seth, in quorum filiis, quos commemorari oportebat,\nduarum istarum ciuitatum in genere mortalium euidentius\nindicia clarere coeperunt. Cain quippe genuit Enoch, in cuius\nnomine condidit ciuitatem, terrenam scilicet, non peregrinantem\n\n\n\n\n\n\nin hoc mundo, sed in eius temporali pace ac felicitate quiescentem.\nCain autem interpretatur possessio; unde dictum\nest, quando natus est, siue a patre siue a matre eius: Adquisiui\nhominem per Deum. Enoch uero dedicatio; hic\nenim dedicatur terrena ciuitas, ubi conditur, quoniam hic\nhabet eum, quem intendit et adpetit, finem. Porro ille Seth\ninterpretatur resurrectio et Enos filius eius interpretatur homo;\nnon sicut Adam. Et ipsum enim nomen homo interpretatur;\nsed commune perhibetur esse in illa lingua, id est Hebraea,\nmasculo et feminae. Nam sic de illo scriptum est: Masculum\net feminam fecit illos et benedixit illos\net cognominauit nomen eorum Adam. Unde non\nambigitur sic appellatam fuisse feminam Euam proprio\nnomine, ut tamen Adam, quod interpretatur homo, nomen\nesset amborum. Enos autem sic interpretatur homo, ut hoc\nnon posse feminam nuncupari periti linguae illius adseuerent,\ntamquam filius resurrectionis, ubi non nubent neque\nuxores ducent. Non enim erit ibi generatio, cum illuc\nperduxerit regeneratio. Quare et hoc non incassum notandum\narbitror, quod in eis generationibus, quae propagantur\nex illo qui est appellatus Seth, cum genuisse filios filiasque\ndicantur, nulla ibi genita nominatim femina expressa est; in\nhis autem, quae propagantur ex Cain, in ipso fine, quo usque,\npertendunt, nouissima femina genita nominatur. Sic enim\nlegitur: Mathusael genuit Lamech; et sumsit sibi\nLamech duas uxores, nomen uni Ada et nomen\nsecundae Sella, et peperit Ada Iobel; hic erat\npater habitantium in tabernaculis pecuariorum.\n\n\n\n\n\n\nEt nomen fratris eius Iobal; hic fuit qui ostendit\npsalterium et citharam. Sella autem peperit et\nipsa Tobel; et erat malleator aerarius aeramenti\net ferri. Soror autem Tobel Noemma. Huc usque porrectae\nsunt generationes ex Cain, quae sunt omnes ab Adam\nocto adnumerato ipso Adam, septem scilicet usque ad Lamech,\nqui duarum maritus uxorum fuit, et octaua est generatio in\nfiliis eius, in quibus commemoratur et femina. Ubi eleganter\nsignificatum est terrenam ciuitatem usque in sui finem carnales\nhabituram generationes, quae marium feminarumque coniunctione\nproueniunt. Unde et ipsae, quod praeter Euam nusquam\nreperitur ante diluuium, nominibus propriis exprimuntur uxores\nillius hominis, qui nominatur hic nouissimus pater. Sicut\nautem Cain, quod interpretatur possessio, terrenae conditor\nciuitatis, et filius eius, in cuius nomine condita est, Enoch,\nquod interpretatur dedicatio, indicat istam ciuitatem et initium\net finem habere terrenum, ubi nihil speratur amplius, quam\nin hoc saeculo cerni potest: ita Seth, quod interpretatur resurrectio,\ncum sit generationum seorsus commemoratarum pater,\nquid de filio eius sacra haec historia dicat, intuendum est.\nCAPUT XVIII. Quid significatum sit in Abel et Seth et Enos, quod appareat ad Christum et corpus eius, id est ecclesiam, pertinere. Et Seth, inquit, natus est filius, et nominauit nomen\neius Enos; hic sperauit inuocare nomen Domini Dei.\nNempe clamat adtestatio ueritatis. In spe igitur uiuit homo\n\n\n\n\n\n\n\n\n\n\nfilius resurrectionis; in spe uiuit, quamdiu peregrinatur hic,\nciuitas Dei, quae gignitur ex fide resurrectionis Christi. Ex\nduobus namque illis hominibus, Abel, quod interpretatur\nluctus, et eius fratre Seth, quod interpretatur resurrectio.\nmors Christi et uita eius ex mortuis figuratur. Ex qua fide\ngignitur hic ciuitas Dei, id est homo, qui sperauit inuocare\nnomen Domini Dei. Spe enim salui facti sumus, ait apostolus.\nSpes autem quae uidetur, non est spes. Quod\nenim uidet quis, quid sperat? Si autem quod non\nuidemus speramus, per patientiam exspectamus. Nam\nquis uacare hoc existimet ab altitudine sacramenti? Numquid\nenim Abel non sperauit inuocare nomen Domini Dei, cuius\nsacrificium scriptura tam acceptum Deo fuisse commemorat?\nNumquid ipse Seth non sperauit inuocare nomen Domini Dei,\nde quo dictum est: Suscitauit enim mihi Deus semen\naliud pro Abel? Quur ergo huic proprie tribuitur, quod\npiorum omnium intellegitur esse commune, nisi quia oportebat\nin eo, qui de patre generationum in meliorem partem, hoc\nest supernae ciuitatis, separatarum, primus commemoratur\nexortus, praefigurari hominem, id est hominum societatem,\nquae non secundum hominem in re felicitatis terrenae, sed\nsecundum Deum uiuit in spe felicitatis aeternae? Nec dictum\nest: <Hic sperauit in Dominum Deum\\', aut: \\'Hic inuocauit\nnomen Domini Dei\\', sed: sperauit, inquit, inuocare nomen\nDomini Dei. Quid sibi hoc uult: Sperauit inuocare, nisi\nquia prophetia est exorturum populum, qui secundum electionem\ngratiae inuocaret nomen Domini Dei? Hoc est, quod\nper alium prophetam dictum apostolus de hoc populo intel- aÌ‚â‚¬Â¢\n\n\n\n\n\n\nlegit ad Dei gratiam pertinente: Et erit, omnis qui inuocauerit\nnomen Domini saluus erit. Hoc ipsum enim\nquod dicitur: Et nominauit nomen eius Enos, quod\ninterpretatur homo, ac deinde additur: Hic sperauit\ninuocare nomen Domini Dei, satis ostenditur, quod non\nin se ipso spem ponere debeat homo; maledictus enim\nomnis (sicut alibi legitur), qui spem suam ponit in homine,\nac per hoc nec in se, ut sit ciuis alterius ciuitatis,\nquae non secundum filium Cain dedicatur hoc tempore, id est\nmortalis huius saeculi labente transcursu, sed in illa inmortali\ntate beatitudinis sempiternae.\nCAPUT XVIIII. De significatione, quae in Enoch translatione monstratur. Nam et ista propago, cuius est pater Seth, in ea generatione\nhabet dedicationis nomen, quae septima est ex Adam\nadnumerato Adam. Septimus enim ab illo natus est Enoch,\nquod interpretatur dedicatio. Sed ipse est ille translatus, quoniam\nplacuit Deo, et insigni numero in ordine generationum,\nquo sabbatum consecratum est, septimo scilicet ab Adam.\nAb ipso autem patre istarum generationum, quae discernuntur\na progenie Cain, id est a Seth, sextus est; quoto die factus\nest homo et consummauit Deus omnia opera sua. Sed huius\nEnoch translatio nostrae dedicationis est praefigurata dilatio.\nQuae quidem iam facta est in Christo capite nostro, qui sic\nresurrexit, ut non moriatur ulterius, sed etiam ipse translatus\nest; restat autem altera dedicatio uniuersae domus, cuius ipse\n\n\n\n\n\n\n\n\nChristus est fundamentum, quae differtur in finem, quando\nerit omnium resurrectio non moriturorum amplius. Siue autem\ndomus Dei dicatur siue templum Dei siue ciuitas Dei, id\nipsum est nec abhorret a Latini eloquii consuetudine. Nam\net Vergilius imperiosissimam ciuitatem domum appellat Assaraci,\nRomanos uolens intellegi, qui de Assaraco per Troianos\noriginem ducunt; et domum Aeneae eosdem ipsos, quia eo\nduce Troiani cum Italiam uenissent ab eis condita est Roma.\nImitatus namque est poeta ille litteras sacras, in quibus\ndicitur domus Iacob iam ingens populus Hebraeorum.\nCAPUT XX. De eo, quod Cain successio in octo ab Adam generationes clauditur, et in posteris ab eodem patre Adam Noe decimus inuenitur. Dicet aliquis: *Si hoc intendebat scriptor huius historiae Ie.\nin commemorandis generationibus ex Adam per filium eius\nSeth, ut per illas perueniret ad Noe, sub quo factum est\ndiluuium, a quo rursus contexeretur ordo nascentium, quo\nperueniret ad Abraham, a quo Matthaeus euangelista incipit\ngenerationes, quibus ad Christum peruenit aeternum regem\nciuitatis Dei: quid intendebat in generationibus ex Cain et\nquo eas perducere uolebat?1 Respondetur: Usque ad diluuium,\nquo totum illud genus terrenae ciuitatis absumtum est, sed\nreparatum est ex filiis Noe. Neque enim deesse poterit haec\nterrena ciuitas societasque hominum secundum hominem\nuiuentium usque ad huius saeculi finem, de quo Dominus\nait: Filii saeculi huius generant et generantur. Ciuitatem\nuero Dei peregrinantem in hoc saeculo regeneratio perducit\nad alterum saeculum, cuius filii nec generant nec\n\n\n\n\n\n\ngenerantur. Hic ergo generari et generare ciuitati utrique commune\nest; quamuis Dei ciuitas habeat etiam hic multa ciuium\nmilia, quae ab opere generandi se abstineant; sed habet etiam\nilla ex imitatione quadam, licet errantium. Ad eam namque\npertinent etiam, qui deuiantes ab huius fide diuersas haereses\ncondiderunt; secundum hominem quippe uiuunt, non secundum\nDeum. Et Indorum gymnosophistae, qui nudi perhibentur philosophari\nin solitudinibus Indiae, cibi esu ot a generando se\ncohibent. Non est enim hoc bonum, nisi cum fit secundum\nfidem summi boni, qui Deus est. Hoc tamen nemo fecisse\nante diluuium reperitur; quando quidem etiam ipse Enoch\nseptimus ab Adam, qui translatus refertur esse non mortuus,\ngenuit filios et filias antequam transferretur; in quibus fuit\nMathusalam, per quem generationum memorandarum ordo\ntranscurrit.\n\n\nQuur ergo tanta paucitas successionum commemoratur in\ngenerationibus ex Cain, si eas usque ad diluuium perduci\noportebat, nec erat diuturna aetas praeueniens pubertatem,\nquae centum uel amplius annos uacaret a fetibus? Nam si\nnon intendebat auctor libri huius aliquem, ad quem necessario\nperduceret seriem generationum, sicut in illis, quae ueniunt\nde semine Seth, intendebat peruenire ad Noe, a quo rursus\nordo necessarius sequeretur: quid opus erat praetermittere\nprimogenitos filios, ut perueniretur ad Lamech, in cuius filiis\nfinitur illa contextio, octaua generatione scilicet ex Adam,\nseptima ex Cain, quasi esset inde aliquid deinceps conectendum,\nunde perueniretur uel ad Israeliticum populum, in\nquo caelesti ciuitati etiam terrena Hierusalem figuram\n\n\n\n\npropheticam praebuit, uel ad Christum secundum carnem,\nqui est super omnia Deus benedictus in saecula,\nsupernae Hierusalem fabricator adque regnator, cum tota progenies\nCain diluuio sit deleta? Unde uideri potest in eodem\nordine generationum primogenitos fuisse commemoratos. Quur\nergo tam pauci sunt? Non enim usque ad diluuium tot esse\npotuerunt, non uacantibus usque ad centenariam pubertatem\npatribus ab officio generandi, si non erat tunc proportione\nlongaeuitatis illius etiam sera pubertas. Ut enim peraeque\ntriginta annorum fuerint, cum filios generare coeperunt, octiens\ntriceni (quoniam octo sunt generationes cum Adam et cum\neis quos genuit Lamech) ducenti et quadraginta sunt anni:\nnum itaque toto deinde tempore usque ad diluuium non generauerunt?\nQua tandem causa, qui haec scripsit, generationes\ncommemorare noluit quae sequuntur? Nam ex Adam usque\nad diluuium conputantur anni secundum codices nostros duo\nmilia ducenti sexaginta duo; secundum Hebraeos autem mille\nsescenti quinquaginta sex. Ut ergo istum numerum minorem\ncredamus esse ueriorem, de mille sescentis quinquaginta sex\nannis ducenti quadraginta detrahantur: numquid credibile est\nper mille quadringentos, et quod excurrit, annos, qui restant\nusque diluuium, progeniem Cain a generationibus uacare potuisse?\n\nSed qui ex hoc mouetur, meminerit, cum quaererem, quo\nmodo credendum sit antiquos illos homines per tam multos\nannos a gignendis filiis cessare potuisse, duobus modis istam\nsolutam esse quaestionem: aut de sera pubertate, proportione\ntam longae uitae, aut de filiis qui commemorantur in generationibus,\nquod non fuerint primogeniti, sed hi, per quos ad\n\n\n\n\n\n\neum, quem intendebat auctor libri, poterat perueniri, sicut ad\nNoe in generationibus Seth. Proinde in generationibus Cain,\nsi non occurrit qui deberet intendi, ad quem praetermissis\nprimogenitis per eos, qui commemorati sunt, perueniri oportebat,\nsera pubertas intellegenda restabit, ut aliquanto post\ncentum annos puberes habilesque ad gignendum facti fuerint,\nut ordo generationum per primogenitos curreret et usque\ndiluuium ad numerum annorum tantae quantitatis occurreret.\nQuamuis fieri possit, ut propter aliquam secretiorem causam,\nquae me latet, usque ad Lamech et eius filios generationum\nperueniente contextu commendaretur haec ciuitas, quam dicimus\nesse terrenam, ac deinde cessaret scriptor libri commemorare\nceteras, quae usque ad diluuium esse potuerunt. Potest\net illa esse causa, quur non ordo generationum per primogenitos\nduceretur, ut necesse non sit in illis hominibus tam\nseram credere pubertatem, quod scilicet eadem ciuitas, quam\nCain in nomine Enoch filii sui condidit, longe lateque regnare\npotuerit et reges habere non simul plures, sed suis aetatibus\nsingulos, quos genuissent sibi successuros quicumque regnassent.\nHorum regum primus esse potuit ipse Cain, secundus\nfilius eius Enoch, in cuius nomine, ubi regnaretur, condita\nest ciuitas; tertius Gaidad, quem genuit Enoch; quartus\nMeuia, quem genuit Gaidad; quintus Mathusael, quem genuit\nMeuia; sextus Lamech, quem genuit Mathusael, qui est septimus\nab Adam per Cain. Non autem erat consequens, ut\nprimogeniti regum regnantibus succederent patribus, sed quos\nregnandi meritum propter uirtutem terrenae utilem ciuitati.\nuel sors aliqua reperiret, uel ille potissimum succederet patri\nhereditario quodam iure regnandi, quem prae ceteris filiis\n\n\n\n\ndilexisset. Potuit autem uiuente adhuc Lamech adque regnante\nfieri diluuium, ut ipsum cum aliis omnibus hominibus, exceptis\nqui in arca fuerunt, quem perderet inueniret. Neque\nenim mirandum est, si uaria quantitate numerositatis annorum\ninterposita per tam longam aetatem ab Adam usque diluuium\nnon aequalis numeri generationes habuit utraque progenies,\nsed per Cain septem, per Seth autem decem; septimus est\nenim, ut iam dixi, ab Adam Lamech, decimus Noe; et ideo\nnon unus filius Lamech, sicut in ceteris superius, sed plures\ncommemorati sunt, quia incertum erat quis ei fuisset mortuo\nsuccessurus, si regnandi tempus inter ipsum et diluuium\nremansisset.\n\nSed quoquo modo se habeat siue per primogenitos siue\nper reges ex Cain generationum ordo decurrens, illud mihi\nnullo pacto praetereundum silentio uidetur, quod, cum Lamech\nseptimus ab Adam fuisset inuentus, tot eius adnumerati sunt\nfilii, donec undenarius numerus inpleretur, quo significatur\npeccatum. Adduntur enim tres filii et una filia. Uxores autem\naliud possunt significare, non hoc quod nunc commendandum\nuidetur. Nunc enim de generationibus loquimur; illae uero\nunde sint genitae, tacitum est. Quoniam ergo lex denario\nnumero praedicatur, unde est memorabilis ille decalogus,\nprofecto numerus undenarius, quoniam transgreditur denarium,\ntransgressionem legis ac per hoc peccatum significat. Hinc\nest quod in tabernaculo testimonii, quod erat in itinere populi\nDei uelut templum ambulatorium, undecim uela cilicina\nfieri praecepta sunt. In cilicio quippe recordatio est peccatorum\npropter haedos ad sinistram futuros; quod confitentes\nin cilicio prosternimur tamquam dicentes quod in psalmo\n\n\n\n\n\n\nscriptum est: Et peccatum meum ante me est semper.\nProgenies ergo ex Adam per Cain sceleratum undenario numero\nfinitur, quo peccatum significatur; et ipse numerus\nfemina clauditur, a quo sexu initium factum est peccati, per\nquod omnes morimur. Commissum est autem, ut et uoluptas\ncamis, quae spiritui resisteret,. sequeretur. Nam et ipsa filia\nLamech Noemma uoluptas interpretatur. Per Seth autem ab\nAdam usque ad Noe denarius insinuatur legitimus numerus.\nCui Noe tres adiciuntur filii, unde uno lapso duo benedicuntur\na patre, ut remoto reprobo et probatis filiis ad numerum\nadditis etiam duodenarius numerus intimetur, qui et in patriarcharum\net in apostolorum numero insignis est, propter septenarii\npartes alteram per alteram multiplicatas. Nam ter quaterni\nuel quater terni ipsum faciunt. His ita se habentibus\nuideo considerandum et commemorandum, ista utraque progenies,\nquae distinctis generationibus duas insinuat ciuitates,\nunam terrigenarum, alteram regeneratorum, quo modo postea\nsic commixta fuerit adque confusa, ut uniuersum genus humanum\nexceptis octo hominibus diluuio perire mereretur.\nCAPUT XXI. Qua ratione commemorato Enoch, qui fuit filius Cain, totius generationis eius usque ad diluuium sit continuata narratio; commemorato autem Enos, qui fuit filius Seth, ad conditionis humanae principium sit reditum. Primo autem intuendum est, quem ad modum, cum ex\nCain generationes enumerarentur, commemorato ante ceteros\n\n\n\n\n\n\nposteros eius illo, in cuius nomine condita est ciuitas, id est\nEnoch, contexti sunt ceteri usque ad illum finem, de qua\nlocutus sum, donec illud genus adque uniuersa propago diluuio\ndeleretur; cum uero filius Seth unus commemoratus fuisset\nEnos, nondum usque ad diluuium additis ceteris articulus\nquidam interponitur et dicitur: Hic liber natiuitatis hominum,\nqua die fecit Deus Adam, ad imaginem Dei\nfecit illum. Masculum et feminam fecit illos, et benedixit\nillos, et cognominauit nomen eorum Adam, qua\ndie fecit illos. Quod mihi uidetur ad hoc interpositum, ut\nhinc rursus inciperet ab ipso Adam dinumeratio temporum,\nquam noluit facere, qui haec scripsit, in ciuitate terrena;\ntamquam eum Deus sic commoneret, ut non conputaret. Sed\nquare hinc reditur ad istam recapitulationem, postea quam\ncommemoratus est filius Seth, homo qui sperauit inuocare\nnomen Domini Dei, nisi quia sic oportebat istas duas proponere\nciuitates, unam per homicidam usque ad homicidam\n(nam et Lamech duabus uxoribus suis se perpetrasse homicidium\nconfitetur), alteram per eum, qui sperauit inuocare\nnomen Domini Dei? Hoc est quippe in hoc mundo peregrinantis\nciuitatis Dei totum adque summum in hac mortalitate\nnegotium, quod per unum hominem, quem sane occisi resurrectio\ngenuit, commendandum fuit. Homo quippe ille unus\ntotius supernae ciuitatis est unitas, nondum quidem conpleta,\nsed praemissa ista prophetica praefiguratione conplenda. Filius\nergo Cain, hoc est filius possessionis, (cuius nisi terrenae?)\nhabeat nomen in ciuitate terrena, quia in eius nomine condita\nest. De his est enim, de quibus cantatur in psalmo:\n\n\n\n\n\n\nlnuocabunt nomina eorum in terris ipsorum; propter\nquod sequitur eos quod in alio psalmo scriptum est: Domine,\nin ciuitate tua imaginem eorum ad nihilum\nredige. Filius autem Seth, hoc est filius resurrectionis,\nsperet inuocare nomen Domini Dei; eam quippe societatem\nhominum praefigurat quae dicit: Ego autem sicut oliua\nfructifera in domo Dei speraui in misericordia Dei;\nuanas autem glorias famosi in terra nominis non requirat;\nbeatus est enim uir, cuius est nomen Domini spes\neius, et non respexit in uanitates et insanias mendaces.\nPropositis itaque duabus ciuitatibus, una in re huius\nsaeculi, altera in spe Dei, tamquam ex communi, quae aperta\nest in Adam, ianua mortalitatis egressis, ut procurrant et excurrant\nad discretos proprios ac debitos fines, incipit dinumeratio\ntemporum; in qua et aliae generationes adiciuntur,\nfacta recapitulatione ex Adam, ex cuius origine damnata,\nueluti massa una meritae damnationi tradita, facit Deus alia\nin contumeliam uasa irae, alia in honorem uasa misericordiae,\nillis reddens quod debetur in poena, istis donans quod non\ndebetur in gratia; ut ex ipsa etiam conparatione uasorum\nirae superna ciuitas discat, quae peregrinatur in terris, non\nfidere libertate arbitrii sui, sed speret inuocare nomen Domini\nDei. Quoniam uoluntas in natura, quae facta est bona a Deo\nbono, sed mutabilis ab inmutabili, quia ex nihilo, et a bono\npotest declinare, ut faciat malum, quod fit libero arbitrio, et\na malo, ut faciat bonum, quod non fit sine diuino adiutorio.\nCAPUT XXII. De lapsu filiorum Dei alienigenarum mulierum amore captorum, unde et omnes exceptis octo hominibus diluuio perire meruerunt. Hoc itaque libero uoluntatis arbitrio genere humano progrediente\nadque crescente facta est permixtio et iniquitate\nparticipata quaedam utriusque confusio ciuitatis. Quod malum\na sexu femineo causam rursus inuenit; non quidem illo modo\nquo ab initio (non enim cuiusquam etiam tunc fallacia seductae\nillae feminae persuaserunt peccatum uiris); sed ab\ninitio quae prauis moribus fuerant in terrena ciuitate, id est\nin terrigenarum societate, amatae sunt a filiis Dei, ciuibus\nscilicet peregrinantis in hoc saeculo alterius ciuitatis, propter\npulchritudinem corporis. Quod bonum Dei quidem donum est;\nsed propterea id largitur etiam malis, ne magnum bonum\nuideatur bonis. Deserto itaque bono magno et bonorum proprio\nlapsus est factus ad bonum minimum, non bonis proprium,\nsed bonis malisque commune; ac sic filii Dei filiarum\nhominum amore sunt capti, adque ut eis coniugibus fruerentur,\nin mores societatis terrigenae defluxerunt, deserta pietate,\nquam in sancta societate seruabant. Sic enim corporis\npulchritudo, a Deo quidem factum, sed temporale carnale\ninfimum bonum, male amatur postposito Deo, aeterno interno\nsempiterno bono, quem ad modum iustitia deserta et aurum\namatur ab auaris, nullo peccato auri, sed hominis. Ita se\nhabet omnis creatura. Cum enim bona sit, et bene amari\npotest et male: bene scilicet ordine custodito, male ordine\nperturbato. Quod in laude quadam Cerei breuiter uersibus dixi:\n\nHaec tua sunt, bona sunt, quia tu bonus ista creasti. Nil nostrum est in eis, nisi quod peccamus amantes Ordine neglecto pro te, quod conditur abs te.\n\n\n\n\n\n\n\n\nCreator autem si ueraciter ametur, hoc est si ipse, non aliud\npro illo quod non est ipse, ametur, male amari non potest.\nNam et amor ipse ordinate amandus est, quo bene amatur\nquod amandum est, ut sit in nobis metus qua uiuitur bene.\nUnde mihi uidetur, quod definitio breuis et uera uirtutis ordo\nest amoris; propter quod in sancto cantico canticorum cantat\nsponsa Christi, ciuitas Dei: Ordinate in me caritatem.\nHuius igitur caritatis, hoc est dilectionis et amoris, ordine\nperturbato Deum filii Dei neglexerunt et filias hominum dilexerunt.\nQuibus duobus nominibus satis ciuitas utraque discernitur.\nNeque enim et illi non erant filii hominum per naturam;\nsed aliud nomen coeperant habere per gratiam. Nam in\neadem scriptura, ubi dicti sunt dilexisse filias hominum filii\nDei, idem dicti sunt etiam angeli Dei. Unde illos multi putant\nnon homines fuisse, sed angelos.\nCAPUT XXIII. An credendum sit angelos substantiae spiritalis\namore speciosarum mulierum captos earundem inisse\nconiugia, ex quibus gigantes sint creati.\n\nQuam quaestionem nos transeunter commemoratam in tertio\nhuius operis libro reliquimus insolutam, utrum possint angeli,\ncum spiritus sint, corporaliter coire cum feminis. Scriptum\nest enim: Qui facit angelos suos spiritus, id est eos,\nqui natura spiritus sunt, facit esse angelos suos, iniungendo\neis officium nuntiandi. Qui enim Graece dicitur SyyeXoi, quod\nnomen Latina declinatione angelus perhibetur, Latina lingua\nnuntius interpretatur. Sed utrum eorum corpora consequenter\nadiunxerit dicendo: Et ministros suos ignem ardentem,\nan quod caritate tamquam igne spiritali feruere debeant ministri\neius, ambiguum est. Apparuisse tamen hominibus\n\n\n\n\nangelos in talibus corporibus, ut non solum uideri, uerum etiam\ntangi possent, eadem ueracissima scriptura testatur. Et quoniam\ncreberrima fama est multique se expertos uel ab eis,\nqui experti essent, de quorum fide dubitandum non esset,\naudisse confirmant, Siluanos et Panes, quos uulgo incubos\nuocant, inprobos saepe extitisse mulieribus et earum adpetisse\nac peregisse concubitum; et quosdam daemones, quos Dusios\nGalli nuncupant, adsidue hanc inmunditiam et tentare et\nefficere, plures talesque adseuerant, ut hoc negare inpudentiae\nuideatur: non hinc aliquid audeo definire, utrum aliqui spiritus\nelemento aerio corporati (nam hoc elementum etiam\ncum agitatur flabello sensu corporis tactuque sentitur) possint\nhanc etiam pati libidinem, ut, quo modo possunt, sentientibus\nfeminis misceantur. Dei tamen angelos sanctos nullo modo\nillo tempore sic labi potuisse crediderim; nec de his dixisse\napostolum Petrum: Si enim Deus angelis peccantibus\nnon pepercit, sed carceribus caliginis inferi retrudens\ntradidit in iudicio puniendos reseruari; sed potius\nde illis, qui primum apostatantes a Deo cum diabolo\nsuo principe ceciderunt, qui primum hominem per inuidiam\nserpentina fraude deiecit. Angelos autem fuisse etiam Dei\nhomines nuncupatos eadem scriptura sancta locupletissima\ntestis est. Nam et de Iohanne scriptum est: Ecce mitto\nangelum meum ante faciem tuam, qui praeparabit\nuiam tuam, et Malachiel propheta propria quadam, id est\nproprie sibi inpertita gratia dictus est angelus.\n\n\n\n\n\n\n\nVerum hoc mouet quosdam, quod ex illis, qui dicti sunt\nangeli Dei, et ex mulieribus, quas amauerunt, non quasi homines\ngeneris nostri, sed gigantes legimus esse natos. Quasi\nuero corpora hominum modum nostrum longe excedentia,\nquod etiam supra commemoraui, non etiam nostris temporibus\nnata sunt. Nonne ante paucos annos, cum Romanae\nurbis quod a Gothis factum est adpropinquaret excidium,\nRomae fuit femina cum suo patre et sua matre, quae corpore\nquodam modo giganteo longe ceteris praemineret? Ad quam\nuisendam mirabilis fiebat usquequaque concursus. Et hoc erat\nmaxime admirationi, quod ambo parentes eius nec saltem tam\nlongi homines erant, quam longissimos uidere consueuimus.\nPotuerunt igitur gigantes nasci, et prius quam filii Dei, qui\net angeli Dei dicti sunt, filiabus hominum, hoc est secundum\nhominem uiuentium, miscerentur; filii scilicet Seth filiis Cain.\nNam et canonica scriptura sic loquitur, in quo libro haec\nlegimus, cuius uerba ista sunt: Et factum est, postquam\ncoeperunt homines multi fieri super terram, et filiae\nnatae sunt illis; uidentes autem angeli Dei filias\nhominum, quia bonae sunt, sumserunt sibi uxores ex\nomnibus quas elegerunt. Et dixit Dominus Deus:\nNon permanebit spiritus meus in hominibus his in\naeternum, propter quod caro sunt. Erunt autem dies\neorum centum uiginti anni. Gigantes autem erant\nsuper terram in diebus illis et post illud, cum intrarent\nfilii Dei ad filias hominum, et generabant sibi;\nilli erant gigantes a saeculo homines nominati. Haec\nlibri uerba diuini satis indicant iam illis diebus fuisse gigantes\nsuper terram, quando filii Dei acceperunt uxores filias\n\n\n\n\n\n\nhominum, cum eas amarent bonas, id est pulchras. Consuetudo\nquippe scripturae huius est, etiam speciosos corpore bonos\nuocare. Sed et postquam hoc factum est, nati sunt gigantes.\nSic enim ait: Gigantes autem erant super terram in\ndiebus illis et post illud, cum intrarent filii Dei ad\nfilias hominum. Ergo et ante in illis diebus et post illud.\nQuod autem ait: Et. generabant sibi, satis ostendit, quod\nprius, antequam sic caderent filii Dei, Deo generabant, non\nsibi, id est non dominante libidine coeundi, sed seruiente\nofficio propagandi; non familiam fastus sui, sed ciues ciuitatis\nDei. quibus adnuntiarent tamquam angeli Dei, ut ponerent in\nDeo spem suam, similes illius, qui natus est de Seth, filius\nresurrectionis, et sperauit inuocare nomen Domini Dei; in qua\nspe essent cum suis posteris coheredes aeternorum bonorum\net sub Deo patre fratres filiorum.\n\n\nNon autem illos ita fuisse angelos Dei, ut homines non\nessent, sicut quidam putant, sed homines procul dubio fuisse,\nscriptura ipsa sine ulla ambiguitate declarat. Cum enim praemissum\nesset, quod uidentes angeli Dei filias hominum,\nquia bonae sunt, sumserunt sibi uxores ex omnibus\nquas elegerunt, mox adiunctum est: Et dixit Dominus\nDeus: Non permanebit spiritus meus in hominibus\nhis in aeternum, propter quod caro sunt. Spiritu Dei\nquippe fuerant facti angeli Dei et filii Dei, sed declinando\nad inferiora dicuntur homines nomine naturae, non gratiae;\ndicuntur et caro, desertores spiritus et deserendo deserti. Et\nseptuaginta quidem interpretes et angelos Dei dixerunt istos\net filios Dei; quod quidem non omnes codices habent, nam\nquidam nisi filios Dei non habent. Aquila autem, quem interpretem\nIudaei ceteris anteponunt, non angelos Dei, nec filios\n\n\n\n\n\n\nDei, sed filios deorum interpretatus est. Utrumque autem\nuerum est. Nam et filii Dei erant, sub quo patre suorum\npatrum etiam fratres erant; et filii deorum, quoniam dis geniti\nerant, cum quibus et ipsi di erant iuxta illud psalmi: Ego\ndixi: Di estis et filii Excelsi omnes. Merito enim creduntur\nseptuaginta interpretes accepisse propheticum spiritum,\nut, si quid eius auctoritate mutarent adque aliter quam erat\nquod interpretabantur dicerent, neque hoc diuinitus dictum\nesse dubitaretur. Quamuis hoc in Hebraeo esse perhibeatur\nambiguum, ut et filii Dei et filii deorum posset interpretari.\n\n\nOmittamus igitur earum scripturarum fabulas, quae apocryphae\nnuncupantur, eo quod earum occulta origo non claruit\npatribus, a quibus usque ad nos auctoritas ueracium scripturarum\ncertissima et notissima successione peruenit. In his\nautem apocryphis etsi inuenitur aliqua ueritas, tamen propter\nmulta falsa nulla est canonica auctoritas. Scripsisse quidem\nnonnulla diuine illum Enoch, septimum ab Adam, negare non\npossumus, cum hoc in epistula canonica ludas apostolus\ndicat. Sed non frustra non sunt in eo canone scripturarum,\nqui seruabatur in templo Hebraei populi succedentium diligentia\nsacerdotum, nisi quia ob antiquitatem suspectae fidei\niudicata sunt, nec utrum haec essent, quae ille scripsisset,\npoterat inueniri, non talibus proferentibus, qui ea per seriem\nsuccessionis reperirentur rite seruasse. Unde illa, quae sub\neius nomine proferuntur et continent istas de gigantibus\nfabulas, quod non habuerint homines patres, recte a prudentibus\niudicantur non ipsius esse credenda; sicut multa sub\n\n\n\n\n\n\n\n\n\n\nnominibus et aliorum prophetarum et recentiora sub nominibus\napostolorum ab haereticis proferuntur, quae omnia nomine\napocryphorum ab auctoritate canonica diligenti exami.\nnatione remota sunt. Igitur secundum scripturas canonicas\nHebraeas adque Christianas multos gigantes ante diluuium\nfuisse non dubium est, et hos fuisse ciues terrigenae societatis\nhominum; Dei autem filios, qui secundum carnem de\nSeth propagati sunt, in hanc societatem deserta iustitia declinasse.\nNec mirandum est, quod etiam de ipsis gigantes nasci\npotuerunt. Neque enim omnes gigantes, sed magis multi utique\ntunc fuerunt, quam post diluuium temporibus ceteris.\nQuos propterea creare placuit Creatori, ut etiam hinc ostenderetur\nnon solum pulchritudines, uerum etiam magnitudines\net fortitudines corporum non magni pendendas esse sapienti,\nqui spiritalibus adque inmortalibus longe melioribus adque\nfirmioribus et bonorum propriis, non bonorum malorumque\ncommunibus beatificatur bonis. Quam rem alius propheta\ncommendans ait: Ibi fuerunt gigantes illi nominati, qui\nab initio fuerunt staturosi, scientes proelium. Non\nhos elegit Dominus, nec uiam scientiae dedit illis;\nsed interierunt, quia non habuerunt sapientiam, perierunt\npropter inconsiderantiam.\nCAPUT XXIIII. Quo modo intellegendum sit, quod de eis, qui diluuio\nperdendi erant, Dominus dixerit: Erunt dies eorum\ncentum uiginti anni.\n\nQuod autem dixit Deus: Erunt dies eorum centum\nuiginti anni, non sic accipiendum est, quasi praenuntiatum\nsit post haec homines centum uiginti annos uiuendo non\n\n\n\n\n\n\ntransgredi, cum et post diluuium etiam quingentos excessisse\ninueniamus; sed intellegendum est hoc Deum dixisse, cum\ncirca finem quingentorum annorum esset Noe, id est quadringentos\noctoginta uitae annos ageret, quos more suo scriptura\nquingentos uocat, nomine totius maximam partem plerumque\nsignificans; sescentensimo quippe anno uitae Noe, secundo\nmense factum est diluuium; ac sic centum uiginti anni praedicti\nsunt futuri uitae hominum periturorum, quibus transactis\ndiluuio delerentur. Nec frustra creditur sic factum esse\ndiluuium, iam non inuentis in terra qui non erant digni tali\nmorte defungi, qua in inpios uindicatum est; non quo quic-\naÌ‚â€“Â  quam bonis quandoque morituris tale genus mortis faciat\naliquid, quod eis possit obesse post mortem; uerum tamen\nnullus eorum diluuio mortuus est, quos de semine Seth propagatos\nsancta scriptura commemorat. Sic autem diuinitus\ndiluuii causa narratur: Videns, inquit, Dominus Deus,\nquia multiplicatae sunt malitiae hominum super terram,\net omnis quisque cogitat in corde suo diligenter\nsuper maligna omnes dies, et cogitauit Deus, quia\nfecit hominem super terram, et recogitauit, et dixit\nDeus: Deleam hominem, quem feci, a facie terrae, ab\nhomine usque ad pecus et a repentibus usque ad\nuolatilia caeli, quia iratus sum, quoniam feci eos.\nCAPUT XXV. De ira Dei, quae incommutabilem tranquillitatem\nnulla inflammatione perturbat.\n\nIra Dei non perturbatio animi eius est, sed iudicium quo\ninrogatur poena peccato. Cogitatio uero eius et recogitatio\n\n\n\n\n\n\n\n\nmutandarum rerum est inmutabilis ratio. Neque enim sicut\nhominem, ita Deum cuiusquam facti sui paenitet, cuius est de\nomnibus omnino rebus tam fixa sententia quam certa praescientia.\nSed si non utatur scriptura talibus uerbis, non se\nquodam modo familiarius insinuabit omni generi hominum,\nquibus uult esse consultum, ut et perterreat superbientes et\nexcitet neglegentes, et exerceat quaerentes et alat intellegentes;\nquod non faceret, si non se prius inclinaret et quodam modo\ndescenderet ad iacentes. Quod autem etiam interitum omnium\nanimalium terrenorum uolatiliumque denuntiat: magnitudinem\nfuturae cladis effatur, non animantibus rationis expertibus,\ntamquam et ipsa peccauerint, minatur exitium.\nCAPUT XXVI. Quod arca, quam Noe iussus est facere, in omnibus\nChristum ecclesiamque significet.\n\n\nIam uero quod Noe homini iusto et, sicut de illo scriptura\nueridica loquitur, in sua generatione perfecto (non utique\nsicut perficiendi sunt ciues ciuitatis Dei in illa inmortalitate,\nqua aequabuntur angelis Dei, sed sicut esse possunt in hac\nperegrinatione perfecti) imperat Deus, ut arcam faciat, in qua\ncum suis, id est uxore, filiis et nuribus, et cum animalibus,\nquae ad illum ex Dei praecepto in arcam ingressa sunt, liberaretur\na diluuii uastitate: procul dubio figura est peregrinantis\nin hoc saeculo ciuitatis Dei, hoc est ecclesiae, quae fit salua\nper lignum, in quo pependit mediator Dei et hominum, homo\nChristus Iesus. Nam et mensurae ipsae/longitudinis et altitudinis\net latitudinis eius significant corpus humanum, in cuius\n\n\n\n\n\n\nueritate ad homines praenuntiatus est uenturus et uenit.\nHumani quippe corporis longitudo a uertice usque ad uestigia\nsexiens tantum habet quam latitudo, quae est ab uno latere\nad alterum latus, et deciens tantum quam altitudo, cuius\naltitudinis mensura est in latere a dorso ad uentrem; uelut\nsi iacentem hominem metiaris supinum seu pronum, sexiens\ntantum longus est a capite ad pedes, quam latus a dextra\nin sinistram uel a sinistra in dextram, et deciens. quam altus\na terra. Unde facta est arca trecentorum in longitudine cubitorum\net quinquaginta in latitudine et triginta in altitudine.\nEt quod ostium in latere accepit, profecto illud est uulnus,\nquando latus crucifixi lancea perforatum est; hac quippe ad\nillum uenientes ingrediuntur, quia inde sacramenta manarunt,\nquibus credentes initiantur. Et quod de lignis quadratis fieri\niubetur, undique stabilem uitam sanctorum significat: quacumque\nenim uerteris quadratum, stabit; et cetera, quae in\neiusdem arcae constructione dicuntur, ecclesiasticarum signa\nsunt rerum.\n\nSed ea nunc persequi longum est; et hoc iam fecimus in\nopere, quod aduersus Faustum Manichaeum scripsimus, negantem\nin Hebraeorum libris aliquid de Christo esse prophetatum.\nEt fieri quidem potest, ut et nobis quispiam et alius alio\nexponat haec aptius, dum tamen ea, quae dicuntur, ad hanc\nde qua loquimur Dei ciuitatem in hoc saeculo maligno tamquam\nin diluuio peregrinantem omnia referantur. si ab eius\nsensu. qui ista conscripsit, non uult longe aberrare, qui\nexponit. Exempli gratia, uelut si quispiam, quod hic scriptum\nest: Inferiora bicamerata et tricamerata facies\neam, non quod ego in illo opere dixi uelit intellegi, quia ex\n\n\n\n\n\n\nomnibus gentibus ecclesia congregatur, bicameratam dictam\npropter duo genera hominum, circumcisionem scilicet et\npraeputium, quos apostolus et alio modo dicit Iudaeos et\nGraecos; tricameratam uero eo, quod omnes gentes de tribus\nfiliis Noe post diluuium reparatae sunt; sed aliud dicat aliquid,\nquod a fidei regula non sit alienum. Nam quoniam non solas\nin inferioribus mansiones habere arcam uoluit, uerum etiam\nin superioribus (et haec dixit bicamerata) et in superioribus\nsuperiorum (et haec appellauit tricamerata), ut ab imo sursum\nuersus tertia consurgeret habitatio: possunt hic intellegi et\ntria illa, quae commendat apostolus, fides, spes, caritas;\npossunt etiam multo conuenientius tres illae ubertates euangelicae,\ntricena, sexagena, centena, ut in infimo habitet pudicitia\nconiugalis, supra uidualis adque hac superior uirginalis,\net si quid melius secundum fidem ciuitatis huius intellegi\net dici potest. Hoc etiam de ceteris, quae hic exponenda\nsunt, dixerim, quia, etsi non uno disseruntur modo, ad unam\ntamen catholicae fidei concordiam reuocanda sunt.\nCAPUT XXVII. De arca adque diluuio nec illis esse consentiendum,\nqui solam historiam recipiunt sine allegorica\nsignificatione, nec illis, qui solas figuras\ndefendunt repudiata historica ueritate.\n\nNon tamen quisquam putare debet aut frustra haec esse\nconscripta, aut tantummodo rerum gestarum ueritatem sine\nullis allegoricis significationibus hic esse quaerendam, aut\ne contrario haec omnino gesta non esse, sed solas esse uerborum\nfiguras, aut quidquid illud est nequaquam ad\n\n\n\n\n\n\nprophetiam ecclesiae pertinere. Quis enim nisi mente peruersus\ninaniter scriptos esse contendat libros per annorum milia\ntanta religione et tam ordinatae successionis obseruantia\ncustoditos, aut solas res gestas illic intuendas, ubi certe, ut\nalia omittam, si numerositas animalium cogebat arcae tantam\nfieri magnitudinem, inmunda bina et munda septena intromitti\nanimalia quid cogebat, cum aequalis numeri possent utraque\nseruari? Aut uero Deus, qui propter genus reparandum seruanda\npraecepit, eo modo illa, quo instituerat, restituere\nnon ualebat?\n\n\nQui uero non esse gesta, sed solas rerum significandarum\nfiguras esse contendunt, primum opinantur tam magnum fieri\nnon potuisse diluuium, ut altissimos montes quindecim cubitis\naqua crescendo transcenderet, propter Olympi uerticem montis,\nsupra quem perhibentur nubes non posse concrescere, quod\ntam sublime iam caelum sit, ut non ibi sit aer iste crassior,\nubi uenti nebulae imbresque gignuntur; nec adtendunt omnium\nelementorum crassissimam terram ibi esse potuisse. An forte\nnegant esse terram uerticem montis? Quur igitur usque ad\nilla caeli spatia terris exaltari licuisse, et aquis exaltari non\nlicuisse contendunt, cum isti mens ores et pensores elementorum\naquas terris perhibeant superiores adque leuiores? Quid\nitaque rationis adferunt, quare terra grauior et inferior locum\ncaeli tranquillioris inuaserit per uolumina tot annorum, et\naqua leuior ac superior permissa non sit hoc facere saltem\nad tempus exiguum?\n\nDicunt etiam non potuisse capere arcae illius quantitatem\nanimalium genera tam multa in utroque sexu, bina de inmundis,\nseptena de mundis. Qui mihi uidentur non conputare\nnisi trecenta cubita longitudinis et latitudinis quinquaginta,\n\n\n\n\nnec cogitare aliud tantum esse in superioribus itemque aliud\ntantum in superioribus superiorum, ac per hoc ter ducta illa\ncubita fieri nongenta super centum quinquaginta. Si autem\ncogitemus quod Origenes non ineleganter adstruxit, Moysen\nscilicet hominem Dei eruditum, sicut scriptum est, omni\nsapientia Aegyptiorum, qui geometricam dilexerunt,\ngeometrica cubita significare potuisse, ubi unum quantum\nsex nostra ualere adseuerant, quis non uideat quantum rerum\ncapere illa potuit magnitudo? Nam illud quod disputant\ntantae magnitudinis arcam non potuisse conpingi, ineptissime\ncalumniantur, cum sciant inmensas urbes fuisse constructas,\nnec adtendunt centum annos, quibus arca illa est fabricata;\nnisi forte lapis lapidi adhaerere potest sola calce coniunctus,\nut murus per tot milia circumagatur, et lignum ligno per\nsuscudines, epiros, clauos, gluten bituminis non potest adhaerere,\nut fabricetur arca non curuis, sed rectis lineis longe\nlateque porrecta, quam nullus in mare mittat conatus hominum,\nsed leuet unda, cum uenerit, naturali ordine ponderum,\nmagisque diuina prouidentia quam humana prudentia natantem\ngubernet, ne incurrat ubicumque naufragium.\n\n\nQuod autem scrupulosissime quaeri solet de minutissimis\nbestiolis, non solum quales sunt mures et stelliones, uerum\netiam quales lucustae, scarabei, muscae denique et pulices,\nutrum non amplioris numeri in arca illa fuerint, quam qui\nest definitus, cum hoc imperaret Deus, prius admonendi sunt,\nquos haec mouent, sic accipiendum esse quod dictum est:\nQuae repunt super terram, ut necesse non fuerit\n\n\n\n\n\n\nconseruari in arca, quae possunt in aquis uiuere, non solum\nmersa, sicut pisces, uerum etiam supernatantia, sicut multae\nalites. Deinde cum dicitur: Masculus et femina erunt,\nprofecto intellegitur ad reparandum genus dici; ac per hoc\nnec illa necesse fuerat ibi esse, quae possunt sine concubitu\nde quibusque rebus uel rerum corruptionibus nasci; uel si\nfuerunt, sicut in domibus esse consuerunt, sine ullo numero\ndefinito esse potuisse; aut si mysterium sacratissimum, quod\nagebatur, et tantae rei figura etiam ueritate facti aliter non\nposset inpleri, nisi ut omnia ibi certo illo numero essent,\nquae uiuere in aquis natura prohibente non possent, non fuit\nista cura illius hominis uel illorum hominum, sed diuina.\nNon enim ea Noe capta intromittebat, sed uenientia et\nintrantia permittebat. Ad hoc enim ualet quod dictum est:\nIntrabunt ad te; non scilicet hominis actu, sed Dei nutu;\nita sane, ut non illic fuisse credenda sint, quae sexu carent.\nPraescriptum enim adque definitum est: Masculus et\nfemina erunt. Alia sunt quippe quae de quibusque rebus\nsine concubitu ita nascuntur, ut postea concumbant et generent,\nsicut muscae; alia uero in quibus nihil sit maris et\nfeminae, sicut apes. Ea porro quae sic habent sexum, ut non\nhabeant fetum, sicut muli et mutae, mirum si fuerunt ibi,\nac non potius parentes eorum ibi fuisse suffecerit, equinum\nuidelicet adque asininum genus; et si qua alia sunt, quae\ncommixtione diuersi generis genus aliquod gignunt. Sed si\net hoc ad mysterium pertinebat, ibi erant. Habet enim et\nhoc genus masculum et feminam.\n\nSolet etiam mouere nonnullos, genera escarum, quae illic\nhabere poterant animalia, quae non nisi carne uesci putantur,\nutrum praeter numerum ibi fuerint sine transgressione mandati,\nquae aliorum alendorum necessitas illic coegisset includi;\n\n\n\n\nan uero, quod potius est credendum, praeter carnes aliqua\nalimenta esse potuerint, quae omnibus conuenirent. Nouimus\nenim quam multa animalia, quibus caro cibus est, frugibus\npomisque uescantur et maxime fico adque castaneis. Quid\nergo mirum, si uir ille sapiens et iustus, etiam diuinitus\nadmonitus quid cuique congrueret, sine carnibus aptam\ncuique generi alimoniam praeparauit et condidit? Quid est\nautem, quo uesci non cogeret fames? aut quid non suaue ac\nsalubre facere posset Deus, qui etiam, ut sine cibo uiuerent.\ndiuina facilitate donaret, nisi ut pascerentur etiam hoc inplendae\nfigurae tanti mysterii conueniret? Non autem ad praefigurandam\necclesiam pertinere tam multiplicia rerum signa\ngestarum, nisi fuerit. contentiosus, nemo permittitur opinari.\nIam enim gentes ita ecclesiam repleuerunt, mundique et\ninmundi, donec certum ueniatur ad finem, ita eius unitatis\nquadam conpagine continentur, ut ex hoc uno manifestissimo\netiam de ceteris, quae obscurius aliquanto dicta sunt et\ndifficilius agnosci queunt, dubitare fas non sit. Quae cum\nita sint, sic nec inaniter ista esse conscripta putare quisquam\nuel durus audebit, nec nihil significare cum gesta sint, nec\nsola dicta esse significatiua non facta, nec aliena esse ab\necclesia significanda probabiliter dici potest; sed magis credendum\nest et sapienter esse memoriae litterisque mandata, et\ngesta esse, et significare aliquid, et ipsum aliquid ad praefigurandam\necclesiam pertinere. Iam usque ad hunc articulum\nperductus liber iste claudendus est, ut ambarum ciuitatum\ncursus, terrenae scilicet secundum hominem uiuentis et caelestis\nsecundum Deum, post diluuium et deinceps in rebus\nconsequentibus requiratur.\nAn post diluuium a Noe usque ad Abraham aliquae\nfamiliae secundum Deum uiuentium reperiantur.\n\n\nPost diluuium procurrentis sanctae uestigia ciuitatis utrum\ncontinuata sint an intercurrentibus inpietatis interrupta temporibus,\nita ut nullus hominum ueri unius Dei cultor existeret,\nad liquidum scripturis loquentibus inuenire difficile est, propterea\nquia in canonicis libris post Noe, qui cum coniuge ac\ntribus filiis totidemque nuribus suis meruit per arcam uastatione\ndiluuii liberari, non inuenimus usque Abraham cuiusquam\npietatem euidenti diuino eloquio praedicatam, nisi quod\nNoe duos filios suos Sem et lapheth prophetica benedictione\ncommendat, intuens et praeuidens quod longe fuerat post\nfuturum. Unde factum est etiam illud, ut filium suum medium,\nhoc est primogenito iuniorem ultimoque maiorem, qui peccauerat\nin patrem, non in ipso, sed in filio eius suo nepote\nmaledicerethis uerbis: Maledictus Chanaan puer, famulus\nerit fratribus suis. Chanaan porro natus fuerat ex\nCham, qui patris dormientis nec texerat, sed potius prodiderat\nnuditatem. Unde etiam quod secutus adiunxit benedictionem\nduorum maximi et minimi filiorum dicens: Benedictus\nDominus Deus Sem, et erit Chanaan puer illius;\nlatificet Deus Iapheth, et habitet in domibus Sem,\nsicut ipsa eiusdem Noe et uineae plantatio et ex eius fructu\ninebriatio et dormientis enudatio, et quae ibi cetera facta\n\n\n\n\nadque conscripta sunt, propheticis sunt grauidata sensibus et\nuelata tegminibus.\nCAPUT II. Quid in filiis Noe prophetice fuerit praefiguratum.\n\n\n\n\\' Sed nunc rerum effectu iam in posteris consecuto, quae\noperta fuerant, satis aperta sunt. Quis enim haec diligenter\net intellegenter aduertens non agnoscat in Christo? Sem\nquippe, de cuius semine in carne natus est Christus, interpretatur\nnominatus. Quid autem nominatius Christo, cuius\nnomen ubique iam fragrat, ita ut in cantico canticorum etiam\nipsa praecedente prophetia unguento conparetur effuso; in\ncuius domibus, id est ecclesiis, habitat gentium latitudo?\nNam Iapheth latitudo interpretatur. Cham porro, quod interpretatur\ncalidus, medius Noe filius, tamquam se ab utroque\ndiscernens et inter utrumque remanens, nec in primitiis\nIsraelitarum nec in plenitudine gentium, quid significat nisi\nhaereticorum genus calidum, non spiritu sapientiae, sed inpatientiae,\nquo solent haereticorum feruere praecordia et pacem\nperturbare sanctorum ? Sed haec in usum cedunt proficientium,\niuxta illud apostoli: Oportet et haereses esse, ut probati\nmanifesti fiant in uobis. Unde etiam scriptum\nest: Filius eruditus sapiens erit, inprudente autem\nministro utetur. Multa quippe ad fidem catholicam pertinentia,\ndum haereticorum calida inquietudine exagitantur,\n\n\n\n\n\n\nut aduersus eos defendi possint, et considerantur diligentius\net intelleguntur clarius et instantius praedicantur, et ab aduersario\nmota quaestio discendi existit occasio. Quamuis non\nsolum qui sunt apertissime separati, uerum omnes, qui Christiano\nuocabulo gloriantur et perdite uiuunt, non absurde\npossunt uideri medio Noe filio figurati; passionem quippe\nChristi, quae illius hominis nuditate significata est, et adnuntiant\nprofitendo, et male agendo exhonorant. De talibus ergo\ndictum est: Ex fructibus eorum cognoscetis eos.\nIdeo Cham in filio suo maledictus est, tamquam in fructu\nsuo, id est in opere suo. Unde conuenienter et ipse filius\neius Chanaan interpretatur motus eorum; quod aliud quid\nest quam opus eorum? Sem uero et Iapheth tamquam circumcisio\net praeputium, uel sicut alio modo eos appellat\napostolus, ludaei et Graeci, sed uocati et iustificati, cognita\nquoquo modo nuditate patris, qua significabatur passio Saluatoris,\nsumentes uestimentum posuerunt supra dorsa sua et\nintrauerunt auersi et operuerunt nuditatem patris sui, nec\nuiderunt quod reuerendo texerunt. Quodam enim modo in\npassione Christi et quod pro nobis factum est honoramus et\nIudaeorum facinus auersamur. Yestimentum significat sacramentum,\ndorsa memoriam praeteritorum, quia passionem\nChristi eo scilicet iam tempore, quo habitat Iapheth in domibus\nSem et malus frater in medio eorum, transactam celebrat\necclesia, non adhuc prospectat futuram.\n\n\nSed malus frater in filio suo, hoc est in opere suo, puer.\nid est seruus est fratrum bonorum, cum ad exercitationem\npatientiae uel ad prouectum sapientiae scienter utuntur malis\n\n\n\n\n\n\nboni. Sunt enim teste apostolo, qui Christum adnuntiant non\ncaste; sed siue occasione, inquit, siue ueritate Christus\nadnuntietur [in hoc gaudeo, sed et gaudebo].\nIpse quippe plantauit uineam, de qua dicit propheta: Vinea\nDomini Sabaoth domus Israel est, et bibit de uino\neius (siue ille calix hic intellegatur, de quo dicit: Potestis\nbibere calicem, quem ego bibiturus sum? et: Pater,\nsi fieri potest, transeat calix iste, quo suam sine\ndubio significat passionem; siue, quia uinum fructus est\nuineae, hoc potius illo significatum est, quod ex ipsa uinea,\nhoc est ex genere Israelitarum, carnem pro nobis et sanguinem,\nut pati posset, adsumsit), et inebriatus est, idest passus\nest, et nudatus est; ibi namque nudata est, id est apparuit,\neius infirmitas, de qua dicit apostolus: Etsi crucifixu.s\nest ex infirmitate. Unde idem dicit: Infirmum\nDei fortius est hominibus, et stultum Dei sapientius\nest hominibus. Quod uero cum dictum esset: Et\nnudatus est, addidit scriptura: In domo sua, eleganter\nostendit, quod a suae carnis gente et domesticis sanguinis\nsui, utique Iudaeis, fuerat crucem mortemque passurus. Hanc\npassionem Christi foris in sono tantum uocis reprobi adnuntiant;\nnon enim quod adnuntiant intellegunt. Probi autem in\ninteriore homine habent tam grande mysterium adque honorant\nintus in corde infirmum et stultum Dei, quia fortius\net sapientius est hominibus. Huius rei figura est, quod Cham\n\n\n\n\n\n\nexiens hoc nuntiauit foris; Sem uero et Iapheth, ut hoc\nuelarent, id est honorarent, ingressi sunt, hoc est interius\nid egerunt.\n\nHaec scripturae secreta diuinae indagamus, ut possumus,\nalius alio magis minusue congruenter, uerum tamen fideliter\ncertum tenentes non ea sine aliqua praefiguratione futurorum\ngesta adque conscripta neque nisi ad Christum et eius ecclesiam,\nquae ciuitas Dei est, esse referenda; cuius ab initio\ngeneris humani non defuit praedicatio, quam per omnia uidemus\ninpleri. Benedictis igitur duobus filiis Noe adque uno\nin medio eorum maledicto deinceps usque ad Abraham de\niustorum aliquorum, qui pie Deum colerent, commemoratione\nsilentium est per annos amplius quam mille. Nec eos defuisse\ncrediderim, sed si omnes commemorarentur, nimis longum\nfieret, et esset haec historica magis diligentia quam prophetica\nprouidentia. Illa itaque exsequitur litterarum sacrarum\nscriptor istarum uel potius per eum Dei Spiritus, quibus non\nsolum narrentur praeterita, uerum etiam praenuntientur futura,\nquae tamen pertinent ad ciuitatem Dei; quia et de hominibus,\nqui non sunt ciues eius, quidquid hic dicitur, ad hoc dicitur,\nut illa ex conparatione contraria uel proficiat uel emineat.\nNon sane omnia, quae gesta narrantur, aliquid etiam significare\nputanda sunt; sed propter illa, quae aliquid significant,\netiam ea, quae nihil significant, adtexuntur. Solo enim uomere\nterra proscinditur; sed ut hoc fieri possit, etiam cetera aratri\nmembra sunt necessaria; et soli nerui in citharis adque huius\nmodi uasis musicis aptantur ad cantum; sed ut aptari possint,\ninsunt et cetera in conpagibus organorum, quae non percutiuntur\na canentibus, sed ea, quae percussa resonant, his\nconectuntur. Ita in prophetica historia dicuntur et aliqua,\nquae nihil significant, sed quibus adhaereant quae significant\net quodam modo religentur.\nCAPUT III. De generationibus trium filiorum Noe.\n\nGenerationes ergo filiorum Noe deinceps intuendae, et quod\nde his dicendum uidetur, adtexendum est huic operi, quo\nciuitatis utriusque, terrenae scilicet et caelestis, per tempora\nprocursus ostenditur. Coeptae sunt enim commemorari a\nminimo filio, qui uocatus est Iapheth, cuius filii octo nominati\nsunt, nepotes autem septem de duobus filiis eius, tres\nex uno, quattuor ex altero; fiunt itaque omnes quindecim.\nFilii autem Cham, hoc est medii filii Noe, quattuor et nepotes\nquinque ex uno eius filio, pronepotes duo ex nepote uno;\nfit eorum summa undecim. Quibus enumeratis reditur tamquam\nad caput et dicitur: Chus autem genuit Nebroth;\nhic coepit esse gigans super terram. Hic erat\ngigans uenator contra Dominum Deum. Propter\nhoc dicunt: Sicut Nebroth gigans uenator contra\nDominum. Et factum est initium regni eius Babylon,\nOreg, Archad et Chalemne in terra Sennaar.\nDe terra illa exiuit Assur et aedificauit Nineuen\net Roboth ciuitatem et Chalach et Dasem inter\nmedium Nineuae et Chalach: haec ciuitas magna.\n\n\n\n\n\n\nIste porro Chus, pater gigantis Nebroth, primus nominatus\nest in filiis Cham, cuius quinque filii iam fuerant conputati\net nepotes duo. Sed istum gigantem aut post nepotes suos\nnatos genuit, aut, quod est credibilius, seorsum de illo propter\neius eminentiam scriptura locuta est; quando quidem et regnum\neius commemoratum est, cuius initium erat illa nobilissima\nBabylon ciuitas, et quae iuxta commemoratae sunt siue\nciuitates siue regiones. Quod uero dictum est de terra illa,\nid est de terra Sennaar, quae pertinebat ad regnum Nebroth,\nexisse Assur et aedificasse Nineuen et alias quas contexuit\nciuitates, longe postea factum est, quod ex hac occasione\nperstrinxit propter nobilitatem regni Assyriorum, quod mirabiliter\ndilatauit Ninus, Beli filius, conditor Nineuae ciuitatis\nmagnae; cuius ciuitatis nomen ex illius nomine deriuatum\nest, ut a Nino Nineue uocaretur. Assur autem, unde Assyrii,\nnon fuit in filiis Cham, medii filii Noe, sed in filiis Sem\nreperitur, qui fuit Noe maximus filius. Unde apparet de\nprogenie Sem. exortos fuisse, qui postea regnum gigantis\nillius obtinerent et inde procederent adque alias conderent\nciuitates, quarum prima est a Nino, appellata Nineue. Hinc\nreditur ad alium filium Cham, qui uocabatur Mesraim, et\ncommemorantur quos genuit, non tamquam singuli homines,\nsed nationes septem. Et de sexta, uelut de sexto filio, gens\ncommemoratur exisse, quae appellatur Philistiim; unde fiunt\nocto. Inde iterum ad Chanaan reditur, in quo filio maledictus\nest Cham, et quos genuit undecim nominantur. Deinde usque\nad quos fines peruenerint commemoratis quibusdam ciuitatibus\ndicitur. Ac per hoc filiis nepotibusque conputatis de progenie\nCham triginta unus geniti referuntur.\n\n\n\n\n\n\n\n\nRestat commemorare filios Sem, maximi filii Noe; ad eum\nquippe gradatim generationum istarum peruenit a minimo\nexorta narratio. Sed unde incipiunt commemorari filii Sem,\nhabet quiddam obscuritatis, quod expositione inlustrandum\nest, quia et multum ad rem pertinet, quam requirimus. Sic\nenim legitur: Et Sem natus est, et ipsi patri omnium\nfiliorum, Heber, fratri Iapheth maiori. Ordo uerborum\nest: Et Sem natus est Heber, etiam ipsi, id est ipsi\nSem, natus est Heber, qui Sem pater est omnium filiorum.\nSem ergo patriarcham intellegi uoluit omnium, qui de stirpe\neius exorti sunt, quos commemoraturus est, siue sint filii,\nsiue nepotes et pronepotes et deinceps indidem exorti. Non\nsane istum Heber genuit Sem, sed ab illo quintus in progenitorum\nserie reperitur. Sem quippe inter alios filios genuit\nArphaxat, Arphaxat genuit Cainan, Cainan genuit Sala, Sala\ngenuit Heber. Non itaque frustra ipse primus est nominatus\nin progenie ueniente de Sem et praelatus etiam filiis, cum\nsit quintus nepos, nisi quia uerum est, quod traditur, ex illo\nHebraeos esse cognominatos, tamquam Heberaeos; cum et\nalia possit esse opinio, ut ex Abraham tamquam Abrahaei\ndicti esse uideantur; sed nimirum hoc uerum est, quod ex\nHeber Heberaei appellati sunt, ac deinde una detrita littera\nHebraei, quam linguam solus Israel populus potuit obtinere,\nin quo Dei ciuitas et in sanctis peregrinata est et in omnibus\nsacramento adumbrata. Igitur filii Sem prius sex nominantur,\ndeinde ex uno eorum nati sunt quattuor nepotes eius, itemque\n\n\n\n\n\n\nalter filiorum Sem genuit eius nepotem, adque ex illo itidem\npronepos natus est adque inde abnepos, qui est Heber. Genuit\nautem Heber duos filios, quorum unum appellauit Phalech,\nquod interpretatur diuidens. Deinde scriptura subiungens\nrationemque huius nominis reddens: Quia diebus, inquit,\neius diuisa est terra. Hoc autem quid sit, postea apparebit.\nAlius uero, qui natus est ex Heber, genuit duodecim\nfilios; ac per hoc fiunt omnes progeniti de Sem uiginti septem.\nIn summa igitur omnes progeniti de tribus filiis Noe, id est\nquindecim de Iapheth, triginta unus de Cham, uiginti septem\nde Sem fiunt septuaginta tres. Deinde sequitur scriptura\ndicens: Hi filii Sem in tribubus suis secundum\nlinguas suas in regionibus suis et in gentibus\nsuis; itemque de omnibus: Haec, inquit, tribus filiorum\nNoe secundum generationes eorum, secundum gentes\neorum. Ab his dispersae sunt insulae gentium\nsuper terram post diluuium. Unde colligitur septuaginta\ntres uel potius (quod postea demonstrabitur) septuaginta duas\ngentes tunc fuisse, non homines. Nam et prius, cum fuissent\ncommemorati filii Iapheth, ita conclusum est: Ex his segregatae\nsunt insulae gentium in terra sua, unus\nquisque secundum linguam in tribubus suis et in\ngentibus suis.\n\nIam uero in filiis Cham quodam loco apertius gentes\ncommemoratae sunt, sicut superius ostendi. Mesraim genuit\neos, qui dicuntur Ludiim; et eodem modo ceterae usque\n\n\n\n\n\n\nad septem gentes. Et enumeratis omnibus postea concludens:\nHi filii Cham, inquit, in tribubus suis secundum\nlinguas suas in regionibus suis et in gentibus\nsuis. Propterea ergo multorum filii non sunt commemorati.\nquia gentibus aliis nascendo accesserunt, ipsi autem gentes\nfacere nequiuerunt. Nam qua alia causa, cum filii Iapheth\nocto enumerentur, ex duobus eorum tantum filii nati commemorantur,\net cum filii Cham quattuor nominentur, ex tribus\ntantum qui nati sunt adiciuntur, et cum filii Sem nominentur\nsex, duorum tantum posteritas adtexitur? Numquid ceteri\nsine filiis remanserunt? Absit hoc credere; sed gentes, propter\nquas commemorari digni essent, non utique fecerunt, quia,\nsicut nascebantur, aliis gentibus addebantur.\nCAPUT IIII. De diuersitate linguarum principioque Babylonis.\n\n\nCum ergo in suis linguis istae gentes fuisse referantur,\nredit tamen narrator ad illud tempus, quando una lingua\nomnium fuit, et inde iam exponit, quid acciderit, ut linguarum\ndiuersitas nasceretur. Et erat, inquit, omnis terra labium\nunum et uox una omnibus. Et factum est, cum mouerent\nipsi ab Oriente, inuenerunt campum in terra\nSennaar, et habitauerunt ibi. Et dixit homo proximo:\nVenite, faciamus lateres et coquamus illos igni. Et\nfacti sunt illis lateres in lapidem, et bitumen erat\nillis lutum, et dixerunt: Venite, aedificemus nobismet\nipsis ciuitatem et turrem, cuius caput erit usque\nad caelum, et faciamus nostrum nomen antequam\ndispergamur in faciem omnis terrae. Et descendit\nDominus uidere ciuitatem et turrem, quam\n\n\n\n\n\n\naedificauerunt filii hominum. Et dixit Dominus Deus: Ecce\ngenus unum et labium unum omnium; et hoc inchoauerunt\nfacere, et nunc non deficient ei illis omnia\nquae conati fuerint facere; uenite, et descendentes,\nconfundamus ibi linguam eorum, ut non audiant\nunusquisque uocem proximi. Et dispersit eos Dominus\ninde super faciem omnis terrae, et cessauerunt\naedificantes ciuitatem et turrem. Propter hoc appellatum\nest nomen illius confusio, quia ibi confudit\nDominus labia omnis terrae; et inde dispersit illos\nDominus Deus super faciem omnis terrae. Ista ciuitas,\nquae appellata est confusio, ipsa est Babylon, cuius mirabilem\nconstructionem etiam gentium commendat historia. Babylon\nquippe interpretatur confusio. Unde colligitur, gigantem illum\nNebroth fuisse illius conditorem, quod superius breuiter fuerat\nintimatum, ubi, cum de illo scriptura loqueretur, ait initium\nregni eius fuisse Babylonem, id est quae ciuitatum ceterarum\ngereret principatum, ubi esset tamquam in metropoli habitaculum\nregni; quamuis perfecta non fuerit usque in tantum\nmodum, quantum superba cogitabat inpietas. Nam nimia\ndisponebatur altitudo, quae dicta est usque in caelum, sine\nunius turris eius, quam praecipuam moliebantur inter alias,\nsiue omnium turrium, quae per numerum singularem ita significatae\nsunt, ut dicitur miles et intelleguntur milia militum;\nut rana, ut lucusta; sic enim appellata est multitudo ranarum\nac lucustarum in plagis, quibus Aegyptii percussi sunt per\nMoysen. Quid autem factura fuerat humana et uana\n\n\n\n\n\n\npraÂ«sumtio, si cuiuslibet et quantumlibet in caelum aduersus\nDeum altitudinem molis extolleret? quando montes transcenderet\nuniuersos, quando spatium nebulosi aeris huius euaderet?\nQuid denique noceret Deo quantacumque uel spiritalis\nuel corporalis elatio? Tutam ueramque in caelum uiam molitur\nhumilitas, sursum leuans cor ad Dominum, non contra Dominum,\nsicut dictus est gigans iste uenator contra Dominum.\nQuod non intellegentes nonnulli ambiguo Graeco\nfalsi sunt, ut non interpretarentur contra Dominum, sed\nante Dominum; ivavtiov quippe et contra et ante significat.\nHoc enim uerbum est in psalmo: Et ploremus ante Dominum\nqui nos fecit; et hoc uerbum est etiam in libro\nIob, ubi scriptum est: In furorem erupisti contra Dominum.\nSic ergo intellegendus est gigans iste uenator contra\nDominum. Quid autem hic significatur hoc nomine,\nquod est uenator, nisi animalium terrigenarum deceptor\nobpressor extinctor ? Erigebat ergo cum suis populis turrem\ncontra Deum, qua est inpia significata superbia. Merito autem\nmalus punitur adfectus, etiam cui non succedit effectus. Genus\nuero ipsum poenae quale fuit? Quoniam dominatio imperantis\nin lingua est, ibi est damnata superbia, ut non intellegeretur\niubens homini, qui noluit intellegere ut oboediret Deo iubenti.\nSic illa conspiratio dissoluta est, cum quisque ab eo, quem\nnon intellegebat, abscederet nec se nisi ei, cum quo loqui\npoterat, adgregaret; et per linguas diuisae sunt gentes dispersaeque\nper terras, sicut Deo placuit, qui hoc modis occultis\nnobisque inconprehensibilibus fecit.\nCAPUT V. De descensione Domini ad confundendam linguam\naedificantium turrem.\n\nQuod enim scriptum est: Et descendit Dominus uidere\nciuitatem et turrem, quam aedificauerunt filii hominum,\nhoc est non filii Dei, sed illa societas secundum hominem\nuiuens, quam terrenam dicimus ciuitatem: non loco\nmouetur Deus, qui semper est ubique totus, sed descendere\ndicitur, cum aliquid facit in terra, quod praeter usitatum\nnaturae cursum mirabiliter factum praesentiam quodam modo\neius ostendat; nec uidendo discit ad tempus, qui numquam\npotest aliquid ignorare, sed ad tempus uidere et cognoscere\ndicitur, quod uideri et cognosci facit. Non sic ergo uidebatur\nilla ciuitas, quo modo eam Deus uideri fecit, quando sibi\nquantum displiceret ostendit. Quamuis possit intellegi Deus\nad illam ciuitatem descendisse, quia descenderunt angeli eius\nin quibus habitat: ut, quod adiunctum est: Et dixit Dominus\nDeus: Ecce genus unum et labium unum omnium,\net cetera, ac deinde additum: Venite et descendentes\nconfundamus ibi linguam eorum, recapitulatio\nsit, demonstrans quem ad modum factum sit, quod dictum\nfuerat: Descendit Dominus. Si enim iam descenderat, quid\nsibi uult: Venite et descendentes confundamus (quod\nintellegitur angelis dictum), nisi quia per angelos descendebat,\nqui in angelis descendentibus erat? Et bene non ait: Venite\net descendentes confundite,\\' sed: Confundamus ibi linguam\neorum; ostendens ita se operari per ministros suos.\nut sint etiam ipsi cooperatores Dei, sicut apostolus dicit:\nDei enim sumus cooperarii.\nCAPUT VI. Qualis intellegenda sit esse locutio, qua Deus\nangelis loquitur.\n\nPoterat et illud, quando factus est homo, de angelis intellegi\nquod dictum est: Faciamus hominem, quia non dixit:\n\\'Faciam\\'; sed quia sequitur ad imaginem nostram, nec\nfas est credere ad imaginem angelorum hominem factum, aut\neandem esse imaginem angelorum et Dei: recte illic intellegitur\npluralitas trinitatis. Quae tamen trinitas quia unus Deus\nest, etiam cum dixisLet: cF a c iam us): \\'Et fecit, inquit,\nDeus hominem adimaginem Dei\\', non dixit fecerunt\ndi\\' aut ad imaginem deorum). Poterat et hic eadem intellegi\ntrinitas, tamquam Pater dixerit ad Filium et Spiritum sanctum:\nVenite, et descendentes confundamus ibi linguam\neorum, si aliquid esset, quod angelos prohiberet intellegi,\nquibus potius conuenit uenire ad Deum motibus sanctis, hoc\nest cogitationibus piis, quibus ab eis consulitur incommutabilis\nVeritas, tamquam lex aeterna in illa eorum curia superna.\nNeque enim sibi ipsi sunt ueritas, sed creatricis participes\nVeritatis ad illam mouentur, tamquam ad fontem uitae, ut,\nquod non habent ex se ipsis, capiant ex ipsa. Et eorum stabilis\nest iste motus, quo ueniunt, qui non recedunt Nec sic\nloquitur angelis Deus, quo modo nos in uicem nobis uel Deo\nuel angelis uel ipsi angeli nobis siue per illos Deus nobis.\nsed ineffabili suo modo; nobis autem hoc indicatur nostro\nmodo. Dei quippe sublimior ante suum factum locutio ipsius\nsui facti est inmutabilis ratio, quae non habet sonum strepentem\nadque transeuntem, sed uim sempiterne manentem et\ntemporaliter operantem. Hac loquitur angelis sanctis, nobis\nautem aliter longe positis. Quando autem etiam nos aliquid\n\n\n\n\n\n\ntalis locutionis interioribus auribus capimus, angelis propinquamus.\nNon itaque mihi adsidue reddenda ratio est in hoc\nopere de locutionibus Dei. Aut enim Veritas incommutabilis\nper se ipsam ineffabiliter loquitur rationalis creaturae mentibus,\naut per mutabilem creaturam loquitur, siue spiritalibus\nimaginibus nostro spiritui siue corporalibus uocibus corporis\nsensui.\n\nIllud sane quod dictum est: Et nunc non deficient\nex illis omnia, quae conati fuerint facere, non\ndictum est confirmando, sed tamquam interrogando, sicut solet\na comminantibus dici, quem ad modum ait quidam:\nNon arma expedient totaque ex urbe sequentur?\n\nSic ergo accipiendum est, tamquam dixerit: \\'Nonne omnia\ndeficient ex illis, quae conati fuerint facere?\\' Sed si ita dicatur,\nnon exprimit comminantem. Verum propter tardiusculos\naddidimus particulam, id est W, ut diceremus \\'nonne1, quoniam\nuocem pronuntiantis non possumus scribere.\n\nEx illis igitur tribus hominibus, Noe filiis, septuaginta\ntres, uel potius, ut ratio declaratura est, septuaginta duae\ngentes totidemque linguae per terras esse coeperunt, quae\ncrescendo et insulas inpleuerunt. Auctus est autem numerus\ngentium multo amplius quam linguarum. Nam et in Africa\nbarbaras gentes in una lingua plurimas nouimus, et homines\nquidem multiplicato genere humano ad insulas inhabitandas\nnauigio transire potuisse, quis ambigat?\nCAPUT VII. An omne bestiarum genus etiam remotissimae a\nterris insulae ex eo numero acceperint, qui in\narca a diluuii inundatione seruatus est.\n\nSed quaestio est de omni genere bestiarum, quae sub cura\nhominum non sunt neque sicuti ranae nascuntur ex terra, sed\nsola commixtione maris et feminae propagantur, sicut lupi\nadque huius modi. cetera, quo modo post diluuium, quo ea,\nquae in arca non erant, cuncta deleta sunt, etiam in insulis\nesse potuerint, si reparata non sunt nisi ex his, quorum\ngenera in utroque sexu arca seruauit. Possunt quidem credi\nad insulas natando transisse, sed proximas. Sunt autem quaedam\ntam longe positae a continentibus terris, ut ad eas nulla\nuideatur natare potuisse bestiarum. Quod si homines eas\ncaptas secum aduexerunt et eo modo ubi habitabant earum\ngenera instituerunt uenandi studio, fieri potuisse incredibile\nnon est; quamuis iussu Dei siue permissu etiam opere angelorum\nnegandum non sit potuisse transferri. Si uero terra\nexortae sunt secundum originem primam, quando dixit Deus:\nProducat terra animam uiuam, multo clarius apparet\nnon tam reparandorum animalium causa quam figurandarum\nuariarum gentium propter ecclesiae sacramentum in arca fuisse\nomnia genera, si in insulis, quo transire non possent, multa\nanimalia terra produxit.\nCAPUT VIII. An ex propagine Adam uel filiorum Noe quaedam\ngenera hominum monstrosa prodierint.\n\nQuaeritur etiam, utrum ex filiis Noe uel potius ex illo uno\nhomine, unde etiam ipsi extiterunt, propagata esse credendum\n\n\n\n\n\n\nsit quaedam monstrosa hominum genera, quae gentium narrat\nhistoria, sicut perhibentur quidam unum habere oculum in\nfronte media, quibusdam plantas uersas esse post crura,\nquibusdam utriusque sexus esse naturam et dextram mammam\nuii-ilem, sinistram muliebrem, uicibusque inter se coeundo et\ngignere et parere; aliis ora non esse eosque per nares tantummodo\nhalitu uiuere, alios statura esse cubitales, quos Pygmaeos\na cubito Graeci uocant, alibi quinquennes concipere\nfeminas et octauum uitae annum non excedere. Item ferunt\nesse gentem, ubi singula crura in pedibus habent nec poplitem\nflectunt, et sunt mirabilis celeritatis; quos Sciopodas\nuocant, quod per aestum in terra iacentes resupini umbra se\npedum protegant; quosdam sine ceruice oculos habentes in\numeris, et cetera hominum uel quasi hominum genera. quae\nin maritima platea Carthaginis musiuo picta sunt, ex libris\ndepromta uelut curiosioris historiae. Quid dicam de Cynocephalis,\nquorum canina capita adque ipse latratus magis\nbestias quam homines confitetur? Sed omnia genera hominum,\nquae dicuntur esse, credere non est necesse. Verum quisquis\nuspiam nascitur homo, id est animal rationale mortale, quamlibet\nnostris inusitatam sensibus gerat corporis formam seu\ncolorem siue motum siue sonum sine qualibet ui, qualibet\nparte, qualibet qualitate naturam: ex illo uno protoplasto originem\nducere nullus fidelium dubitauerit. Apparet tamen quid\nin pluribus natura obtinuerit et quid sit ipsa raritate mirabile.\n\n\nQualis autem ratio redditur de monstrosis aput nos hominum\npartubus, talis de monstrosis quibusdam gentibus reddi\npotest. Deus enim creator est omnium, qui ubi et quando\n\n\n\n\ncreari quid oporteat uel oportuerit, ipse nouit, sciens uniuersitatis\npulchritudinem quarum partium uel similitudine uel\ndiuersitate contexat. Sed qui totum inspicere non potest, tamquam\ndeformitate partis offenditur, quoniam cui congruat et\nquo referatur ignorat. Pluribus quam quinis digitis in manibus\net pedibus nasci homines nouimus; et haec leuior est quam\nulla distantia; sed tamen absit, ut quis ita desipiat, ut existimet\nin numero humanorum digitorum errasse Creatorem,\nquamuis nesciens quur hoc fecerit. Ita etsi maior diuersitas\noriatur, scit ille quid egerit, cuius opera iuste nemo reprehendit.\nAput Hipponem Zaritum est homo quasi lunatas habens\nplantas et in eis binos tantummodo digitos, similes et manus.\nSi aliqua gens talis esset, illi curiosae adque mirabili adderetur\nhistoriae. Num igitur istum propter hoc negabimus ex\nillo uno, qui primus creatus est, esse propagatum? Androgyni,\nquos etiam Hermaphroditos nuncupant, quamuis admodum\nrari sint, difficile est tamen ut temporibus desint, in\nquibus sic uterque sexus apparet, ut, ex quo potius debeant\naccipere nomen, incertum sit; a meliore tamen, hoc est a\nmasculino, ut appellarentur, loquendi consuetudo praeualuit.\nNam nemo umquam Androgynaecas aut Hermaphroditas nuncupauit.\nAnte annos aliquot, nostra certe memoria, in Oriente\nduplex homo natus est superioribus membris, inferioribus\nsimplex. Nam duo erant capita, duo pectora, quattuor manus,\nuenter autem unus, et pedes duo, sicut uni homini; et tam\ndiu uixit, ut multos ad eum uidendum fama contraheret.\nQuis autem omnes commemorare possit humanos fetus longe\n\n\n\n\ndissimiles his, ex quibus eos natos esse certissimum est?\nSicut ergo haec ex illo uno negari non possunt originem\nducere, ita quaecumque gentes in diuersitatibus corporum ab\nusitato naturae cursu, quem plures et prope omnes tenent,\nuelut exorbitasse traduntur, si definitione illa includuntur, ut\nrationalia animalia sint adque mortalia, ab eodem ipso uno\nprimo patre omnium stirpem trahere confitendum est, si\ntamen uera sunt quae de illarum nationum uarietate et tanta\ninter se adque nobiscum diuersitate traduntur. Nam et simias\net cercopithecoB et sphingas si nesciremus non homines esse,\nsed bestias, possent illi historici de sua curiositate gloriantes\nuelut gentes aliquas hominum nobis inpunita uanitate mentiri.\nSed si homines sunt, de quibus illa mira conscripta sunt:\nquid, si propterea Deus uoluit etiam nonnullas gentes ita\ncreare, ne in his monstris, quae aput nos oportet ex hominibus\nnasci, eius sapientiam, qua naturam fingit humanam,\nuelut artem cuiuspiam minus perfecti opificis, putaremus\nerrasse? Non itaque nobis uideri debet absurdum, ut, quem\nad modum in singulis quibusque gentibus quaedam monstra\nsunt hominum, ita in uniuerso genere humano quaedam monstra\nsint gentium. Quapropter ut istam quaestionem pedetemtim\ncauteque concludam: aut illa, quae talia de quibusdam\ngentibus scripta sunt, omnino nulla sunt; aut si sunt, homines\nnon sunt; aut ex Adam sunt, si homines sunt.\nCAPUT VIIII. An inferiorem partem terrae; quae nostrae habitationi\ncontraria est, antipodas habere credendum\nsit.\n\nQuod uero et antipodas esse fabulantur, id est homines a\ncontraria parte terrae, ubi sol oritur, quando occidit nobis,\naduersa pedibus nostris calcare uestigia, nulla ratione credendum\nest. Neque hoc ulla historica cognitione didicisse se\nadfirmant, sed quasi ratiocinando coniectant, eo quod intra\nconuexa caeli terra suspensa sit, eundemque locum mundus\nhabeat et infimum et medium; et ex hoc opinantur alteram\nterrae partem, quae infra est, habitatione hominum carere\nnon posse. Nec adtendunt, etiamsi figura conglobata et rutunda\nmundus esse credatur siue aliqua ratione monstretur, non\ntamen esse consequens, ut etiam ex illa parte ab aquarum\ncongerie nuda sit terra; deinde etiamsi nuda sit, neque hoc\nstatim necesse esse, ut homines habeat. Quoniam nullo modo\nscriptura ista mentitur, quae narratis praeteritis facit fidem\neo, quod eius praedicta conplentur, nimisque absurdum est,\nut dicatur aliquos homines ex hac in illam partem, Oceani\ninmensitate traiecta, nauigare ac peruenire potuisse, ut etiam\nillic ex uno illo primo homine genus institueretur humanum.\nQuapropter inter illos tunc hominum populos, qui per septuaginta\nduas gentes et totidem linguas colliguntur fuisse diuisi,\nquaeramus, si possumus inuenire, illam in terris peregrinantem\nciuitatem Dei, quae usque ad diluuium arcamque perducta\nest adque in filiis Noe per eorum benedictiones perseuerasse\nmonstratur, maxime in maximo, qui est appellatus Sem,\nquando quidem Iapheth ita benedictus est, ut in eius, fratris\nsui, domibus habitaret.\nCAPUT X. De generatione Sem, in cuius progenie tendens\nad Abraham ciuitatis Dei ordo dirigitur.\n\nTenenda est igitur series generationum ab ipso Sem, ut\nipsa ostendat post diluuium ciuitatem Dei. sicut eam series\ngenerationum ab illo, qui est appellatus Seth, ostendebat\nante diluuium. Propter hoc ergo scriptura diuina cum terrenam\nciuitatem in Babylone, hoc est in confusione, monstrasset, ad\npatriarcham Sem recapitulando reuertitur et orditur inde\ngenerationes usque ad Abraham, commemorato etiam numero\nannorum, quanto quisque ad hanc seriem pertinentem filium\ngenuisset quantoque uixisset. Ubi certe agnoscendum est,\nquod ante promiseram, ut appareat quare sit dictum de filiis\nHeber: Nomen unius Phalech, quia in diebus eius\ndiuisa est terra. Quid enim aliud intellegendum est terram\nesse diuisam nisi diuersitate linguarum? Omissis igitur ceteris\nfiliis Sem ad hanc rem non pertinentibus illi conectuntur in\nordine generationum, per quos possit ad Abraham perueniri;\nsicut illi conectebantur ante diluuium, per quos ueniretur ad\nNoe generationibus, quae propagatae sunt ex illo Adam filio,\nqui est appellatus Seth. Sic ergo incipit generationum ista\ncontextio: Et hae generationes Sem. Sem filius centum\nannorum, cum genuit Arphaxat, secundo anno\npost diluuium. Et uixit Sem, postquam genuit Arphaxat,\nquingentos annos et genuit filios et filias\net mortuus est. Sic exsequitur ceteros dicens, quoto quisque\nanno uitae suae filium genuerit ad istum generationum\n\n\n\n\n\n\nordinem pertinentem, qui pertendit ad Abraham, et quot annos\npostmodum uixerit, intimans eum filios filiasque genuisse;\nut intellegamus unde potuerint populi adcrescere, ne in paucis\nqui commemorantur hominibus occupati pueriliter haesitemus,\nunde tanta spatia terrarum adque regnorum repleri potuerint\nde genere Sem, maxime propter Assyriorum regnum; unde\nNinus ille Orientalium domitor usquequaque populorum ingenti\nprosperitate regnauit et latissimum ac fundatissimum regnum,\nquod diuturno tempore duceretur, suis posteris propagauit.\n\nSed nos, ne diutius quam opus est inmoremur, non quot\nannos quisque in ista generationum serie uixerit, sed quoto\nanno uitae suae genuerit filium, hoc ordine memorandum\ntantummodo ponimus, ut et numerum annorum a transacto\ndiluuio usque ad Abraham colligamus et propter illa, in\nquibus nos cogit necessitas inmorari, breuiter alia cursimque\n>\\' tangamus. Secundo igitur anno post diluuium Sem genuit\nArphaxat; Arphaxat autem, cum esset centum triginta quinque\n<annorum>, genuit Cainan; qui cum esset centum triginta.\ngenuit Sala; porro etiam ipse Sala totidem annorum erat.\nquando genuit Heber; centum uero et triginta et quattuor\nagebat annos Heber, cum genuit Phalech, in cuius diebus\ndiuisa est terra; ipse autem Phalech uixit centum triginta,\net genuit Ragau; et Ragau centum triginta duo, et genuit\nSeruch; et Seruch centum triginta, et genuit Nachor; et\nNachor septuaginta nouem, et genuit Thara; Thara autem\nseptuaginta, et genuit Abram; quem postea Deus mutato\n\n\n\n\n\n\nuocabulo nominauit Abraham. Fiunt itaque anni a diluuio\nusque ad Abraham mille septuaginta et duo secundum uulgatam\neditionem, hoc est interpretum septuaginta. Iu Hebraeis\nautem codicibus longe pauciores annos perhibent inueniri,\nde quibus rationem aut nullam aut difficillimam reddunt.\n\n\nCum ergo quaerimus in illis septuaginta duabus gentibus\nciuitatem Dei, non possumus adfirmare illo tempore, quo erat\neis labium unum, id est loquella una, tunc iam genus humanum\nalienatum fuisse a cultu ueri Dei, ita ut in solis istis\ngenerationibus pietas uera remaneret, quae descendunt de\nsemine Sem per Arphaxat et tendunt ad Abraham; sed ab\nilla superbia aedificandae turris usque in caelum, qua inpia\nsignificatur elatio, apparuit ciuitas, hoc est societas, inpiorum.\nUtrum itaque ante non fuerit an latuerit, an potius utraque\npermanserit, pia scilicet in duobus filiis Noe, qui benedicti\nsunt, eorumque posteris; inpia uero in eo, qui maledictus\nest, adque eius progenie, ubi etiam exortus est gigans uenator\ncontra Dominum, non est diiudicatio facilis. Fortassis enim,\nquod profecto est credibilius, et in filiis duorum illorum\niam tunc, antequam Babylonia coepisset institui, fuerunt contemtores\nDei, et in filiis Cham cultores Dei; utrumque tamen\nhominum genus terris numquam defuisse credendum est. Si\nquidem et quando dictum est: Omnes declinauerunt,\nsimul inutiles facti sunt; non est quifaciatbonum,\nnon est usque ad unum, in utroque psalmo, ubi haec\nuerba sunt, et hoc legitur: Nonne cognoscent omnes,\nqui operantur iniquitatem, qui deuorant populum\nmeum in cibo panis? Erat ergo etiam tunc populus Dei.\nUnde illud, quod dictum est: Non est qui faciat bonum,\n\n\n\n\n\n\n\n\n\n\nnon est usque ad unum, de filiis hominum dictum est,\nnon de filiis Dei. Nam praemissum est: Deus de caelo\nprospexit super filios hominum, ut uideret si est\nintellegens aut requirens Deum, ac deinde illa subiuncta,\nquae omnes filios hominum, id est, ad ciuitatem\npertinentes, quae uiuit secundum hominem, non secundum\nDeum, reprobos esse demonstrant.\nCAPUT XI. Quod ea primitus lingua in usu hominum fuerit,\nquae postea Hebraea ab Heber nomine nuncupata\nest, et in cuius familia remansit, cum diuersitas\nesset facta linguarum.\n\nQuam ob rem sicut lingua una cum esset omnium, non\nideo filii pestilentiae defuerunt (nam et ante diluuium una\nerat lingua, et tamen omnes praeter unam Noe iusti domum\ndeleri diluuio meruerunt): ita, quando merito elatioris inpietatis\ngentes linguarum diuersitate punitae adque diuisae sunt\net ciuitas inpiorum confusionis nomen accepit, hoc est,\nappellata est Babylon, non defuit domus Heber, ubi ea quae\nantea fuit omnium lingua remaneret. Unde, sicut supra memoraui,\ncum coepissent enumerari filii Sem, qui singuli gentes\nsingulas procrearunt, primus est commendatus Heber, cum\nsit abnepos ipsius, hoc est ab illo quintus inueniatur exortus.\nQuia ergo in eius familia remansit haec lingua, diuisis per\nalias linguas ceteris gentibus, quae lingua prius humano\ngeneri non inmerito creditur fuisse communis, ideo deinceps\nHebraea est nuncupata. Tunc enim opus erat eam distingui\nab aliis linguis nomine proprio, sicut aliae quoque uocatae\n\n\n\n\n\n\nsunt nominibus propriis. Quando autem erat una, nihil aliud\nquam humana lingua uel humana locutio uocabatur, qua sola\nuniuersum genus humanum loquebatur.\n\nDixerit aliquis: Si in diebus Phalech filii Heber diuisa est\nterra per linguas, id est homines, qui tunc erant in terra,\nex eius nomine potius debuit appellari lingua illa, quae fuit\nomnibus ante communis. Sed intellegendum est ipsum Heber\npropterea tale nomen inposuisse filio suo, ut uocaretur Phalech,\nquod interpretatur diuisio, quia tunc ei natus est, quando\nper linguas terra diuisa est, id est ipso tempore, ut hoc sit\nquod dictum est: In diebus eius diuisa est terra. Nam\nnisi adhuc Heber uiueret quando linguarum facta est multitudo,\nnon ex eius nomine nomen acciperet lingua, quae aput\nillum potuit permanere. Et ideo credenda est ipsa fuisse\nprima illa communis, quoniam de poena uenit illa multiplicatio\nmutatioque linguarum et utique praeter hanc poenam\nesse debuit populus Dei. Nec frustra lingua haec est, quam\ntenuit Abraham, nec in omnes suos filios transmittere potuit,\nsed in eos tantum, qui propagati per Tacob et insignius adque\neminentius in Dei populum coalescentes Dei testamenta et\nstirpem Christi habere potuerunt. Nec Heber ipse eandem\nlinguam in uniuersam progeniem suam refudit, sed in eam\ntantum, cuius generationes perducuntur ad Abraham. Quapropter\netiamsi non euidenter expressum est fuisse aliquod\npium genus hominum, quando ab inpiis Babylonia condebatur,\nnon ad hoc ualuit haec obscuritas, ut quaerentis fraudaretur,\nsed potius ut exerceretur intentio. Cum enim legitur unam\nfuisse linguam primitus omnium et ante omnes filios Sem\ncommendatur Heber, quamuis ex illo quintus oriatur, et Hebraea\nuocatur lingua, quam patriarcharum et prophetarum non\n\n\n\n\n\n\n\n\nsolum in sermonibus suis, uerum etiam in litteris sacris\ncustodiuit auctoritas: profecto, cum quaeritur in diuisione\nlinguarum, ubi lingua illa remanere potuerit, quae fuit ante\ncommunis (quae sine ulla dubitatione ubi remansit, non ibi\nfuit illa poena, quae facta est mutatione linguarum), quid\naliud occurrit, nisi quod in huius gente remanserit, a cuius\nnomine nomen accepit, et hoc iustitiae gentis huius non\nparuum apparuisse uestigium, quod, cum aliae gentes plecterentur\nmutatione linguarum, ad istam non peruenit tale\nsupplicium ?\n\n\nSed adhuc illud mouet, quo modo potuerunt singulas gentes\nfacere Heber et filius eius Phalech, si una lingua permansit\nambobus. Et certe una est Hebraea gens ex Heber propagata\nusque ad Abraham et per eum deinceps, donec magnus\nfieret populus Israel. Quo modo igitur omnes filii, qui commemorati\nsunt, trium filiorum Noe fecerunt singulas gentes,\nsi Heber et Phalech singulas non fecerunt? Nimirum illud\nest probabilius, quod gigans ille Nebroth fecerit etiam ipse\ngentem suam, sed propter excellentiam dominationis et corporis\nseorsum eminentius nominatus est, ut maneat numerus\nseptuaginta duarum gentium adque linguarum. Phalech autem\npropterea commemoratus est, non quod gentem fecerit (nam\neadem ipsa est eius gens Hebraea eademque lingua), sed\npropter tempus insigne, quod in diebus eius terra diuisa sit.\nNec mouere nos debet, quo modo potuerit gigans Nebroth\nad illud aetatis occurrere, quo Babylon condita est et confusio\nfacta linguarum adque ex hoc diuisio gentium. Non\nenim quia Heber sextus est a Noe, ille autem quartus, ideo\nnon potuerunt ad idem tempus conuenire uiuendo. Hoc enim\ncontigit, cum plus uiuerent ubi pauciores sunt generationes,\n\n\n\n\nminus ubi plures; aut serius nati essent ubi pauciores,\nmaturius ubi plures. Sane intellegendum est, quando terra\ndiuisa est, non solum iam natos ceteros filios filiorum Noe,\nqui commemorantur patres gentium. sed etiam eius aetatis\nfuisse, ut numerosas familias haberent, quae dignae fuissent\nnominibus gentium. Unde nequaquam putandum, quod eo\nfuerint ordine geniti, quo commemorati leguntur. Alioquin\nduodecim filii Iectan, qui erat alius filius Heber, frater Phalech,\nquo modo potuerunt iam gentes facere, si post Phalech fratrem\nsuum Iectan natus est, sicut post eum commemoratus\nest; quando quidem tempore, quo natus est Phalech, diuisa\nest terra. Proinde intellegendum est priorem quidem nominatum,\nsed longe post fratrem suum Iectan fuisse natum,\ncuius Iectan duodecim filii tam grandes iam familias haberent,\nut in linguas proprias diuidi possent. Sic enim potuit prior\ncommemorari, qui erat aetate posterior, quem ad modum\nprius commemorati sunt ex tribus filiis Noe procreati filii\nIapheth, qui erat minimus eorum; deinde filii Cham, qui\nerat medius; postremo filii Sem, qui erat primus et maximus.\nIllarum autem gentium uocabula partim manserunt, ita ut\nhodieque appareat unde fuerint deriuata, sicut ex Assur Assyrii\net ex Heber Hebraei; partim temporis uetustate mutata sunt.\nita ut uix homines doctissimi antiquissimas historias perscrutantes,\nnec omnium, sed aliquarum ex istis origines gentium\npotuerint reperire. Nam quod ex filio Cham, qui uocabatur\nMesraim, Aegyptii perhibentur exorti, nulla hic resonat origo\nuocabuli; sicut nec Aethiopum, qui dicuntur ad eum filium\nCham pertinere, qui Chus appellatus est. Et si omnia considerentur,\nplura mutata quam manentia nomina apparent.\nCAPUT XII. De articulo temporis in Abraham, a quo sanctae\nsuccessionis nouus ordo contexitur.\n\nNunc iam uideamus procursum ciuitatis Dei etiam ab illo\narticulo temporis, qui factus est in patre Abraham, unde\nincipit esse notitia eius euidentior, et ubi clariora leguntur\npromissa diuina, quae nunc in Christo uidemus inpleri. Sicut\nergo scriptura sancta indicante didicimus, in regione Chaldaeorum\nnatus est Abraham, quae terra ad regnum Assyrium\npertinebat. Aput Chaldaeos autem iam etiam tunc superstitiones\ninpiae praeualebant, quem ad modum per ceteras\ngentes. Una igitur Tharae domus erat, de quo natus est\nAbraham, in qua unius ueri Dei cultus et, quantum credibile\nest, in qua iam sola etiam Hebraea lingua remanserat (quamuis\net ipse. sicut iam manifestior Dei populus in Aegypto,\nita in Mesopotamia seruisse dis alienis Iesu Naue narrante\nreferatur) ceteris ex progenie illius Heber in linguas paulatim\nalias et in nationes alias defluentibus. Proinde sicut per\naquarum diluuium una domus Noe remanserat ad reparandum\ngenus humanum, sic in diluuio multarum superstitionum per\nuniuersum mundum una remanserat domus Tharae, in qua\ncustodita est plantatio ciuitatis Dei. Denique sicut illic\nenumeratis supra generationibus usque ad Noe simul cum\nannorum numeris et exposita diluuii causa, priusquam Deus\ninciperet de arca fabricanda loqui ad Noe, dicitur: Hae\nautem generationes Noe: ita et hic enumeratis generationibus\nab illo, qui est appellatus Sem, filio Noe, usque\nad Abraham, deinde insignis articulus similiter ponitur ut\n\n\n\n\n\n\ndicatur: Hae sunt generationes Tharae. Tharagenuit\nAbram et Nachor et Arran, et Arran genuit Loth.\nEt mortuus est Arran coram Thara patre suo in\nterra in qua natus est, in regione Chaldaeorum.\nEt sumsit Abram et Nachor sibi uxores; nomen\nmulieris Abram Sara et nomen mulieris Nachor\nMelcha, filia Arran. Iste Arran pater Melchae fuit et\npater Iescae, quae Iesca creditur ipsa esse etiam Sarra uxor\nAbrahae.\nCAPUT XIII. Quae ratio fecisse uideatur, ut in transmigratione\nTharae, qua Chaldaeos deserens in Mesopotamiam\ntransiit. nulla filii eius Nachor facta sit mentio.\n\nDeinde narratur quem ad modum Thara cum suis regionem\nreliquerit Chaldaeorum et uenerit in Mesopotamiam et habitauerit\nin Charra. Tacetur autem de uno eius filio, qui uocabatur\nNachor, tamquam eum non duxerit secum. Nam ita\nnarratur: Et sumsit Thara Abram filium suum et\nLoth filium Arran, filium filii sui, et Saram nurum\nsuam uxorem Abram filii sui, et eduxit illos de\nregione Chaldaeorum ire in terram Chanaan; et\nuenit in Charran et habitauit ibi. Nusquam hic nominatus\nest Nachor et uxor eius Melcha. Sed inuenimus postea,\ncum seruum suum mitteret Abraham ad accipiendam uxorem\nfilio suo Isaac, ita scriptum: Et accepit puer decem\n\n\n\n\n\n\ncamelos de camelis domini sui et de omnibus\nbonis domini sui secum, et exsurgens profectus\nest in Mesopotamiam in ciuitatem Nachor. Isto et\naliis sacrae huius historiae testimoniis ostenditur etiam Nachor\nfrater Abrahae exisse de regione Chaldaeorum sedesque constituisse\nin Mesopotamia, ubi cum patre suo habitauerat\nAbraham. Quur ergo eum scriptura non commemorauit, quando\nex gente Chaldaea cum suis profectus est Thara et habitauit\nin Mesopotamia; ubi non solum Abraham filius eius, uerum\netiam Sarra nurus et Loth nepos eius commemorantur, quod\neos duxerit secum? Quur, putamus, nisi forte quod a paterna\net fraterna pietate desciuerat et superstitioni adhaeserat Chaldaeorum\net postea inde siue paenitendo siue persecutionem\npassus, quod suspectus haberetur, et ipse emigrauit? In libro\nenim qui inscribitur Iudith, cum quaereret Holofernes, hostis\nIsraelitarum, quaenam illa gens esset, utrum aduersus eam\nbellandum fuisset, sic ei respondit Achior dux Ammanitarum:\nAudiat dominus noster uerbum de ore pueri sui,\net referam tibi ueritatem de populo, qui habitat\niuxta te montanam hanc, et non exibit mendacium\nde ore serui tui. Haec enim progenies populi est\nChaldaeorum, et antea habitauerunt Mesopotamiam,\nquia noluerunt sequi deos patrum suorum,\nqui fuerunt in terra Chaldaeorum gloriosi, sed\ndeclinauerunt de uia parentum suorum et adorauerunt\nDeum caeli, quem cognouerunt, et proiecerunt\neos a facie deorum suorum et fugerunt Mesopotamiam\net habitauerunt ibi dies multos.\n\n\n\n\n\n\nDixitque illis Deus eorum, ut exirent de habitatione\nsua et irent in terram Chanaan, et illic habitauerunt,\net cetera, quae narrat Achior Ammanites. Unde\nmanifestum est domum Tharae persecutionem passam fuisse\na Chaldaeis pro uera pietate, qua unus et uerus ab eis colebatur\nDeus.\nCAPUT XIIII. De annis Tharae, qui in Charra uitae suae tempus\ninpleuit.\n\nDefuncto autem Thara in Mesopotamia, ubi uixisse perhibetur\nducentos et quinque annos, iam incipiunt indicari\nfactae ad Abraham promissiones Dei, quod ita scriptum est: Et\nfuerunt dies Tharae in Charra quinque et ducenti\nanni, et mortuus est Thara in Charra. Non sic autem\naccipiendum est, quasi omnes hos dies ibi egerit, sed quia\nomnes dies uitae suae, qui fuerunt anni ducenti quinque, ibi\nconpleuerit; alioquin nescietur quot annos uixerit Thara, quoniam\nnon legitur quoto anno uitae suae in Charran uenent;\net absurdum est existimare in ista serie generationum, ubi\ndiligenter commemoratur quot annos quisque uixerit, huius\nsolius numerum annorum uitae non commendatum esse memoriae.\nQuod enim quorundam, quos eadem scriptura commemorat,\ntacentur anni, non sunt in hoc ordine, in quo temporum\ndinumeratio decessione gignentium et genitorum successione\ncontexitur. iste autem ordo, qui dirigitur ab Adam\nusque ad Noe et inde usque ad Abraham, sine numero annorum\nuitae suae neminem continet.\nCAPUT XV. De tempore profectionis Abrahae, qua secundum\npraeceptum Dei exiit de Charra.\n\nQuod uero commemorata morte Tharae, patris Abraham.\ndeinde legitur: Et dixit Dominus ad Abram: Exi de\nterra tua et de cognatione tua et de domo patris tui\net cetera, non, quia hoc sequitur in sermone libri, hoc etiam\nin rerum gestarum tempore sequi existimandum est. Erit\nquippe, si ita est, insolubilis quaestio. Post haec enim uerba\nDei, quae ad Abraham facta sunt, scriptura sic loquitur: Et\nexiit Abram, quem ad modum locutus est ei Dominus,\net abiit cum eo Loth. Abram autem erat quinque et\nseptuaginta annorum. cum exiit ex Charra. Quo modo\npotest hoc esse uerum, si post mortem patris sui exiit de\nCharra? Cum enim esset Thara septuaginta annorum, sicut\nsupra intimatum est, genuit Abraham; cui numero additis\nseptuaginta quinque annis, quos agebat Abraham, quando\negressus est de Charra, fiunt anni centum quadraginta quinque.\nTot igitur annorum erat Thara, quando exiit Abraham\nde illa Mesopotamiae ciuitate; agebat enim annum aetatis\nsuae septuagensimum quintum, ac per hoc pater eius, qui\neum septuagensimo anno suo genuerat, agebat, ut dictum est,\ncentensimum quadragensimum et quintum. Non ergo inde\npost mortem patris, id est post ducentos quinque annos,\nquibus pater eius uixit, egressus est; sed annus de illo loco\nprofectionis eius, quoniam ipsius septuagensimus quintus erat,\n\n\n\n\n\n\nprocul dubio patris eius, qui eum septuagensimo suo anno\ngenuerat, centensimus quadragensimus quintus fuisse colligitur.\nAc per hoc intellegendum est more suo scripturam\nredisse ad tempus, quod iam narratio illa transierat; sicut\nsuperius, cum filios filiorum Noe commemorasset, dixit illos\nfuisse in linguis et gentibus suis, et tamen postea, quasi hoc\netiam in ordine temporum sequeretur: Et erat, inquit, omnis\nterra labium unum et uox una omnibus. Quo modo ergo\nsecundum suas gentes et secundum suas linguas erant, si\nuna erat omnibus, nisi quia ad illud quod iam transierat\nrecapitulando est reuersa narratio? Sic ergo et hic cum dictum\nesset: Et fuerunt dies Tharae in Charra quinque et\nducenti anni, et mortuus est Thara in Charra, deinde\nscriptura redeundo ad id, quod ideo praetermiserat, ut prius\nde Thara id quod incohatum fuerat conpleretur: Et dixit,\ninquit, Dominus ad Abram: Exi de terra tua et cetera.\nPost quae Dei uerba subiungitur: Et exiit Abram, quem\nad modum locutus est illi Dominus, et abiit cum\neo Loth. Abram autem erat quinque et septuaginta\nannorum, cum exiit ex Charra. Tunc itaque factum est,\nquando pater eius centensimum quadragensimum et quintum\nannum agebat aetatis; tunc enim fuit huius septuagensimus\nquintus. Soluta est autem ista quaestio et aliter, ut septuaginta\nquinque anni Abrahae, quando egressus est de Charra,\nex illo conputarentur, ex quo de igne Chaldaeorum liberatus,\nnon ex quo natus est, tamquam tunc potius natus habendus\nsit.\n\nSed beatus Stephanus in actibus apostolorum cum ista\nnarraret: Deus, inquit, gloriae apparuit Abrahae patri\nnostro, cum esset in Mesopotamia, priusquam habitaret\nin Charra, et ait ad illum: Exi de terra tua et\n\n\n\n\nde cognatione tua et de domo patris tui, et ueni in\nterram, quam tibi demonstrabo. Secundum haec uerba\nStephani non post mortem patris eius locutus est Deus Abrahae,\nqui utique in Charra mortuus est, ubi cum illo et ipse\nfilius habitauit, sed priusquam habitaret in eadem ciuitate,\niam tamen cum esset in Mesopotamia. Iam ergo exierat a\nChaldaeis. Quod itaque adiungit Stephanus: Tunc Abraham\negressus est de terra Chaldaeorum et habitauit in\nCharra, non quid sit factum, postea quam locutus est illi\nDeus (neque enim post illa Dei uerba egressus est de terra\nChaldaeorum, cum dicat ei locutum Deum cum esset. in Mesopotamia),\nsed ad totum illud tempus pertinet quod ait: <Tunc,\nid est, ex quo egressus est a Chaldaeis et habitauit in Charra.\\'\nItem quod sequitur: Et inde postquam mortuus est\npater eius, conlocauit illum in terra hac, in qua uos\nnunc habitatis et patres uestri, non ait: \\'Postquam mortuus\nest pater eius, exiit de Charra\\'; sed: \\'Inde hic eum\nconlocauit, postquam mortuus est pater eius\\'. Intellegendum\nest igitur locutum Deum fuisse ad Abraham, cum esset in\nMesopotamia, priusquam habitaret in Charra; sed eum in\nCharram peruenisse cum patre, retento aput se praecepto Dei,\net inde exisse septuagensimo et quinto suo. patris autem sui\ncentensimo quadragensimo et quinto anno. Conlocationem uero\neius in terra Chanaan, non profectionem de Charra post mortem\npatris eius factam esse dicit, quia iam mortuus erat\npater eius, quando emit terram, cuius ibi iam suae rei coepit\nesse possessor. Quod autem iam in Mesopotamia constituto,\nhoc est iam egresso de terra Chaldaeorum, dicit Deus: Exi\nde terra tua et de cognatione tua et de domo patris\n\n\n\n\n\n\ntui, non ut corpus inde eiceret, quod iam fecerat, sed ut\nanimum auelleret, dicitur. Non enim exierat inde animo, si\nspe redeundi et desiderio tenebatur, quae spes et desiderium\nDeo iubente ac iuuante et illo oboediente fuerat amputandum.\nNon sane incredibiliter existimatur, cum postea secutus esset\nNachor patrem suum, tunc Abraham praeceptum Domini inplesse,\nut cum Sarra coniuge sua et Loth filio fratris sui\nexiret de Charra.\nCAPUT XVI. De ordine et qualitate promissionum Dei, quae\nad Abraham factae sunt.\n\nIam considerandae sunt promissiones Dei factae ad Abraham.\nIn his enim apertiora Dei nostri, hoc est Dei ueri, oracula\napparere coeperunt de populo piorum, quem prophetica\npraenuntiauit auctoritas. Harum prima ita legitur: Et dixit\nDominus ad Abram: Exi de terra tua et de cognatione\ntua et de domo patris tui [et uade] in terram,\nquam tibi demonstrauero; et faciam te in\ngentem magnam et benedicam te et magnificabo\nnomen tuum, et eris benedictus, et benedicam\nbenedicentes te et maledicentes te maledicam, et\nbenedicentur in te omnes tribus terrae. Aduertendum\nest igitur duas res promissas Abrahae; unam scilicet,\nquod terram Chanaan possessurum fuerat semen eius, quod\nsignificatur, ubi dictum est: Vade in terram, quam tibi\ndemonstrauero, et faciam te in gentem magnam; aliam\nuero longe praestantiorem non de carnali, sed de spiritali\nsemine, per quod pater est non unius gentis Israeliticae, sed\n\n\n\n\n\n\nomnium gentium, quae fidei eius uestigia consequuntur, quod\npromitti coepit his uerbis: Et benedicentur in te omnes\ntribus terrae. Hanc promissionem factam arbitratur Eusebius\nseptuagensimo quinto anno aetatis Abrahae, tamquam\nmox ut facta est de Charra exierit Abraham; quoniam scripturae\ncontradici non potest, ubi legitur: Abraham erat\nquinque et septuaginta annorum, cum exiit ex Charra.\nSed si eo anno facta est ista promissio, iam utique in Charra\ncum patre suo demorabatur Abraham. Neque enim exire inde\nposset, nisi prius ibi habitasset. Numquidnam ergo contradicitur\nStephano dicenti: Deus gloriae apparuit Abrahae\npatri nostro, cum esset in Mesopotamia, priusquam\nhabitaret in Charra? Sed intellegendum est, quod eodem\nanno facta sint omnia, et Dei promissio, antequam in Charra\nhabitaret Abraham, et in Charra habitatio eius et inde profectio;\nnon solum quia Eusebius in chronicis ab anno huius\npromissionis conputat et ostendit post quadringentos et triginta\nannos exitum esse de Aegypto, quando lex data est,\nuerum etiam quia id commemorat apostolus Paulus.\nCAPUT XVII. De tribus excellentioribus gentium regnis, quorum\nunum, id est Assyriorum, iam Abraham genito\nsublimius eminebat.\n\nPer idem tempus eminentia regna erant gentium, in quibus\nterrigenarum ciuitas, hoc est societas hominum secundum..\nhominem uiuentium, sub dominatu angelorum desertorum\ninsignius excellebat, regna uidelicet tria, Sicyoniorum,\n\n\n\n\n\n\nAegyptiorum, Assyriorum. Sed Assyriorum multo erat potentius\nadque sublimius. Nam rex ille Ninus Beli filius excepta India\nuniuersae Asiae populos subiugauerat. Asiam nunc dico non\nillam partem quae huius maioris Asiae una prouincia est, sed\neam quae uniuersa Asia nuncupatur, quam quidam in altera\nduarum, plerique autem in tertia totius orbis parte posuerunt,\nut sint omnes Asia, Europa et Africa; quod non aequali diuisione\nfecerunt. Namque ista, quae Asia nuncupatur, a meridie\nper orientem usque ad septentrionem peruenit; Europa uero\na septentrione usque ad occidentem, adque inde Africa ab\noccidente usque ad meridiem. Unde uidentur orbem dimidium\nduae tenere, Europa et Africa, alium uero dimidium sola Asia.\nSed ideo illae duae partes factae sunt, quia inter utramque\nab Oceano ingreditur, quidquid aquarum terras interluit; et\nhoc mare magnum nobis facit. Quapropter si in duas partes\norbem diuidas, Orientis et Occidentis, Asia erit in una, in\naltera uero Europa et Africa. Quam ob rem trium regnorum,\nquae tunc praecellebant, Sicyoniorum non erat sub Assyriis,\nquia in Europa sunt; Aegyptiorum autem quo modo eis non\nsubiacebat, a quibus tota Asia tenebatur, solis Indis, ut perhibetur,\nexceptis? In Assyria igitur praeualuerat dominatus\ninpiae ciuitatis; huius caput erat illa Babylon, cuius terrigenae\nciuitatis nomen aptissimum est, id est confusio. Ibi\niam Ninus regnabat post mortem patris sui Beli, qui primus\nillic regnauerat sexaginta quinque annos. Filius uero eius\nNinus, qui defuncto patri successit in regnum, quinquaginta\nduos regnauit annos, et habebat in regno quadraginta tres,\nquando natus est Abraham, qui erat annus circiter millensimus\nducentensimus ante conditam Romam, ueluti alteram\nin occidente Babyloniam.\nCAPUT XVIIIDe iterato adloquio Dei ad Abraham, quo ei et\nsemini eius Chanaan terra promittitur.\n\nEgressus ergo Abraham de Charra septuagensimo quinto\nanno aetatis suae, centensimo autem quadragensimo et quinto\npatris sui, cum Loth filio fratris et Sarra coniuge perrexit\nin terram Chanaan et peruenit usque ad Sichem, ubi rursus\ndiuinum accepit oraculum, de quo ita scriptum est: Et apparuit\nDominus Abrahae, et dixit illi: Semini tuo\ndabo terram hanc. Nihil hic de illo semine dictum est,\nin quo pater factus est omnium gentium, sed de illo solo,\nde quo pater est unius Israeliticae gentis; ab hoc enim\nsemine terra illa possessa est.\nCAPUT XVIIII. De Sarrae pudicitia in Aegypto per Deum custodita,\nquam Abraham non uxorem suam esse\ndixerat, sed sororem.\n\nDeinde aedificato ibi altari et inuocato Deo Abraham profectus\nest inde et habitauit in eremo adque inde ire in\nAegyptum famis necessitate conpulsus est. Ubi uxorem suam\ndixit sororem, nihil mentitus; erat enim et hoc, quia propinqua\nerat sanguine; sicut etiam Loth eadem propinquitate.\ncum fratris eius esset filius, frater eius est dictus. Itaque\nuxorem tacuit, non negauit, coniugis tuendam pudicitiam\ncommittens Deo et humanas insidias cauens ut homo; quoniam,\nsi periculum quantum caueri poterat non caueret, magis\ntentaret Deum, quam speraret in Deum. De qua re contra\ncalumniantem Faustum Manichaeum satis diximus. Denique\n\n\n\n\n\n\nfactum est, quod de Domitio praesumsit Abraham. Nam\nPharao rex Aegypti, qui eam sibi uxorem acceperat, grauiter\nadflictus marito reddidit. Ubi absit ut credamus alieno concubitu\nfuisse pollutam, quia multo est credibilius, hoc Pharaonem\nfacere adflictionibus magnis non fuisse permissum.\nCAPUT XX. De secessione Loth et Abrahae, quae illis salua\ncaritate conplacuit.\n\nReuerso igitur Abraham ex Aegypto in locum unde uenerat,\nnunc Loth fratris filius ab illo in terram Sodomorum salua\ncaritate discessit. Diuites quippe facti erant pastoresque multos\npecorum habere coeperant, quibus inter se rixantibus eo modo\nfamiliarum suarum pugnacem discordiam uitauerunt. Poterat\nquippe hinc, ut sunt humana, etiam inter ipsos aliqua rixa\nconsurgere. Proinde hoc malum praecauentis Abrahae uerba\nista sunt ad Loth: Non sit rixa inter me et te, et inter\npastores meos et inter pastores tuos, quia homines\nfratres nos sumus. Nonne ecce tota terra\nante te est? Discede a me; si tu in sinistram. ego\nin dextram; uel si tu in dextram, ego in sinistram.\nHinc fortassis effecta est inter homines pacifica consuetudo,\nut, quando terrenorum aliquid partiendum est, maior diuidat,\nminor eligat.\nCAPUT XXI. De tertia promissione Dei, qua terram Chanaan\nAbrahae et semini eius in perpetuum pollicetur.\n\nCum ergo digressi essent separatimque habitarent Abraham\net Loth necessitate sustentandae familiae, non foeditate\n\n\n\n\n\n\n\n\n\n\ndiscordiae, et Abraham in terra Chanaan, Loth autem esset in\nSodomis, oraculo tertio dixit Dominus ad Abraham: Respiciens\noculis tuis uide a loco, in quo nunc tu es,\nad aquilonem et Africum et orientem et mare,\nquia omnem terram, quam tu uides, tibi dabo eam\net semini tuo usque in saeculum, et faciam semen\ntuum tamquam harenam terrae. Si potest aliquis\ndinumerare harenam terrae, et semen tuum dinumerabitur.\nSurgens perambula terram in longitudinem\neius et in latitudinem, quia tibi dabo\neam. In hac promissione utrum sit etiam illa, qua pater\nfactus est omnium gentium, non euidenter apparet. Potest\nenim uideri ad hoc pertinere: Et faciam semen tuum\ntamquam harenam terrae, quod ea locutione dictum est.\nquam Graeci uocant hyperbolen; quae utique tropica est, non\npropria. Quo tamen modo, ut ceteris tropis, uti solere scripturam,\nnullus qui eam didicit ambigit. Iste autem tropus.\nid est modus locutionis, fit, quando id quod dicitur longe est\namplius, quam quod eo dicto significatur. Quis enim non\nuideat. quam sit incomparabiliter amplior harenae numerus,\nquam potest esse hominum omnium ab ipso Adam usque ad\nterminum saeculi? Quanto ergo magis quam semen Abrahae,\nnon solum quod pertinet ad Israeliticam gentem, uerum etiam\nquod est et futurum est secundum imitationem fidei toto\norbe terrarum in omnibus gentibus! Quod semen in conparatione\nmultitudinis inpiorum profecto in paucis est; quamuis\net ipsi pauci faciant innumerabilem multitudinem suam,\nquae significata est secundum hyperbolen per harenam terrae.\nSane ista multitudo, quae promittitur Abrahae, non Deo est\ninnumerabilis, sed hominibus; Deo autem nec harena terrae.\nProinde quia non tantum gens Israelitica, sed uniuersum\nsemen Abrahae, ubi est et promissio non secundum carnem,\n\n\n\n\n\n\nsed secundum spiritum plurium filiorum, congruentius harenae\nmultitudini conparatur: potest hic intellegi utriusque rei\nfacta promissio. Sed ideo diximus, quod non euidenter appareat,\nquia et illius gentis unius multitudo, quae secundum\ncarnem nata est ex Abraham per eius nepotem Iacob, in tantum\ncreuit, ut paene omnes partes orbis inpleuerit. Et ideo\npotuit et ipsa secundum hyperbolen harenae multitudini conparari,\nquia et haec sola innumera est homini. Terram certe\nillam solam significatam, quae appellata est Chanaan, ambigit\nnemo. Sed quod dictum est: Tibi dabo eam et semini\ntuo usque in saeculum, potest mouere nonnullos, si\nusque in saeculum intellegant (in aeternum*. Si autem\nin saeculum hoc loco sic accipiant, quem ad modum\nfideliter tenemus initium futuri saeculi a fine praesentis ordiri,\nnihil eos mouebit; quia, etsi expulsi sunt Israelitae de Hierosolymis,\nmanent tamen in aliis ciuitatibus terrae Chanaan,\net usque in finem manebunt; et uniuersa terra illa cum a\nChristianis inhabitatur, etiam ipsum semen est Abrahae.\nCAPUT XXII. De superatis ab Abraham hostibus Sodomorum.\nquando et Loth de captiuitate eripuit, et a Melchisedech\nsacerdote benedictus est.\n\nHoc responso promissionis accepto migrauit Abraham et\nmansit in alio eiusdem terrae loco, iuxta quercum Mambre,\nquae erat Chebron. Deinde ab hostibus, qui Sodomis inruerant,\ncum quinque reges aduersus quattuor bellum gererent\net uictis Sodomitis etiam Loth captus esset, liberauit eum\nAbraham adductis secum in proelium trecentis decem et octo\n\n\n\n\n\n\n\n\nuernaculis suis et uictoriam fecit regibus Sodomorum nihilque\nspoliorum auferre uoluit, cum rex cui uicerat obtulisset. Sed\nplane tunc benedictus est a Melchisedech, qui erat sacerdos\nDei excelsi; de quo in epistula, quae inscribitur ad Hebraeos,\nquam plures Pauli apostoli esse dicunt, quidam uero negant,\nmulta et magna conscripta sunt. Ibi quippe primum apparuit\nsacrificium, quod nunc a Christianis offertur Deo toto orbe\nterrarum, inpleturque illud, quod longe post hoc factum per\nprophetiam dicitur ad Christum, qui fuerat adhuc uenturus\nin carne: Tu es sacerdos in aeternum secundum\nordinem Melchisedech; non scilicet secundum ordinem\nAaron, qui ordo fuerat auferendus inlucescentibus rebus.\nquae illis umbris praenotabantur.\nCAPUT XXIII. De uerbo Domini ad Abraham, quo ei promittitur\nsecundum multitudinem stellarum multiplicanda\nposteritas; quod credens iustificatus est adhuc\nin praeputio constitutus.\n\nEtiam tunc factum est uerbum Domini ad Abraham in\nuisu. Qui cum ei protectionem mercedemque promitteret\nualde multam, ille de posteritate sollicitus quendam Eliezer\nuernaculum suum futurum sibi dixit heredem, continuoque\nilli promissus est heres, non ille uernaculus, sed qui de ipso\nAbraham fuerat exiturus, rursusque semen innumerabile, non\nsicut harena terrae, sed sicut stellae caeli; ubi mihi magis\nuidetur promissa posteritas caelesti felicitate sublimis. Nam\nquantum ad multitudinem pertinet, quid sunt stellae caeli\nad harenam terrae? nisi quis et istam conparationem in\ntantum esse similem dicat, in quantum etiam stellae\n\n\n\n\n\n\ndinumerari non ualent, quia nec omnes eas uideri posse credendum\nest. Nam quanto quisque acutius intuetur, tanto plures\nuidet. Unde et acerrime cernentibus aliquas occultas esse\nmerito existimatur, exceptis eis sideribus, quae in alia parte\norbis a nobis remotissima oriri et occidere perhibentur. Postremo\nquicumque uniuersum stellarum numerum conprehendisse\net conscripsisse iactantur, sicut Aratus uel Eudoxus\nuel si qui alii sunt, eos libri huius contemnit auctoritas.\nHic sane illa sententia ponitur, cuius apostolus meminit\npropter Dei gratiam commendandam: Credidit Abraham\nDeo, et deputatum est illi ad iustitiam; ne circumcisio\ngloriaretur gentesque incircumcisas ad fidem Christi\nnollet admitti. Hoc enim quando factum est, ut credenti\nAbrahae deputaretur fides ad iustitiam, nondum fuerat circumcisus.\nCAPUT XXIIII. De significatione sacrificii, quod Abraham offerre\npraeceptus est, cum poposcisset, ut de his quae crediderat\ndoceretur.\n\nIn eodem uisu cum loqueretur ei Deus, etiam hoc ait ad\nillum: Ego Deus, qui eduxi te de regione Chaldaeorum,\nut dem tibi terram hanc, ut heres sis eius. Ubi cum\ninterrogasset Abraham secundum quid sciret, quod heres eius\nerit, dixit illi Deus: Accipe mihi iuuencam trimam et\ncapram trimam et arietem trimum et turturem et\ncolumbam. Accepit autem illi haec omnia et diuisit\nilla media et posuit ea contra faciem alterum alteri;\n\n\n\n\n\n\naues autem non diuisit. Et descenderunt, sicut scriptum\nest, aues supra corpora quae diuisa erant, et\nconsedit illis Abram. Circa solis autem occasum\npauor inruit super Abram, et ecce timor tenebrosus\nmagnus incidit ei; et dictum est ad Abram: Sciendo\nscies, quia peregrinum erit semen tuum in terra non\npropria, et in seruitutem redigent eos et adfligent\neos quadringentis annis; gentem autem, cui seruierint.\niudicabo ego. Post haec uero exibunt hoc cum supellectili\nmulta. Tu autem ibis ad patres tuos cum pace\nnutritus in senecta bona. Quarta uero generatione\nconuertent se hoc. Nondum enim inpleta sunt peccata\nAmorrhaeorum usque adhuc. Cum autem iam\nsol erat ad occasum, flamma facta est, et ecce fornax\nfumabunda et lampades ignis, quae pertransierunt\nper media diuisa illa. In die illa disposuit Dominus\nDeus testamentum ad Abram, dicens: Semini tuo\ndabo terram hanc, a flumine Aegypti usque ad flumen\nmagnum flumen Euphraten, Cenaeos et Cenezaeos et\nCedmonaeos et Chettaeos et Pherezaeos et Raphaim\net Amorrhaeos et Chananaeos et Euaeos et Gergesaeos\net Iebusaeos.\n\nHaec omnia in uisu facta diuinitus adque dicta sunt, de\nquibus singulis enucleate disserere longum est et intentionem\noperis huius excedit. Quod ergo satis est nosse debemus.\n\n\n\n\nPostea quam dictum est credidisse Abraham Deo et deputatum\nilli ad iustitiam, non eum in fide defecisse, ut diceret:\nDominator Domine, secundum quid sciam, quia heres\neius ero? (terrae quippe illius promissa erat hereditas) â€”\nnon enim ait: \\'Unde sciam?\\' quasi adhuc non crederet; sed\nait: Secundum quid sciam? ut ei rei, quam crediderat,\naliqua similitudo adhiberetur, qua eius modus agnosceretur;\nsicut non est uirginis Mariae diffidentia quod ait: Quo modo\nfiet istud, quoniam uirum non cognosco? quod enim\nfuturum esset, certa erat; modum quo fieret inquirebat, et\nhoc cum quaesisset, audiuit â€”: denique et hic similitudo\ndata est de animalibus, iuuenca et capra et ariete et duabus\nuolucribus, turture et columba, ut secundum haec futurum\nsciret, quod futurum esse iam non ambigeret. Siue ergo per\niunencam significata sit plebs posita sub iugo legis, per\ncapram eadem plebs peccatrix futura, per arietem eadem\nplebs etiam regnatura ( quae animalia propterea trima dicuntur.\nquia, cum sint insignes articuli temporum ab Adam usque\nad Noe et inde usque ad Abraham et inde usque ad Dauid,\nqui reprobato Saule primus in regno gentis Israeliticae Domini\nest uoluntate fundatus, in hoc ordine tertio, qui tenditur ex\nAbraham usque ad Dauid, tamquam tertiam aetatem gerens\nille populus adoleuit), siue aliquid aliud conuenientius ista\nsignificent: nullo modo tamen dubitauerim spiritales in ea\npraefiguratos additamento turturis et columbae. Et ideo dictum\nest: Aues autem non diuisit, quoniam carnales inter se\ndiuiduntur, spiritales autem nullo modo, siue a negotiosis\n\n\n\n\n\n\nconuersationibus hominum se remoueant, sicut turtur, siue\ninter illas degant, sicut columba; utraque tamen auis est\nsimplex et innoxia, significans et in ipso Israelitico populo.\ncui terra illa danda erat, futuros indiuiduos filios promissionis\net heredes regni in aeterna felicitate mansuri. Aues autem\ndescendentes supra corpora, quae diuisa erant, non boni\naliquid, sed spiritus indicant aeris huius, pastum quendam\nsuum de carnalium diuisione quaerentes. Quod autem illis\nconsedit Abraham, significat etiam inter illas carnalium diuisiones\nueros usque in finem perseueraturos fideles. Et circa\nsolis occasum quod pauor inruit in Abraham et timor tenebrosus\nmagnus significat circa huius saeculi finem magnam\nperturbationem ac tribulationem futuram fidelium, de qua\nDominus dicit in euangelio: Erit enim tunc tribulatio\nmagna, qualis non fuit ab initio.\n\n\nQuod uero dictum est ad Abraham: Sciendo scies, quia\nperegrinum erit semen tuum in terra non propria, et\nin seruitutem redigent eos et adfligent eos quadringentis\nannis, de populo Israel, qui fuerat in Aegypto seruiturus,\napertissime prophetatum est; non quod in eadem\nseruitute sub Aegyptiis adfligentibus quadringentos annos ille\npopulus fuerat peracturus, sed in ipsis quadringentis annis\npraenuntiatum est hoc futurum. Quem ad modum enim scriptum\nest de Thara patre Abrahae: Et fuerunt dies Tharae\nin Charra quinque et ducenti anni, non quia ibi omnes\nacti sunt, sed quia ibi conpleti sunt: ita et hic propterea\ninterpositum est: Et in seruitutem redigent eos et adfligent\neos quadringentis annis, quoniam iste numerus in\neadem adflictione conpletus est, non quia ibi uniuersus peractus\nest. Quadringenti sane dicuntur anni propter numeri\n\n\n\n\n\n\nplenitudinem, quamuis aliquanto amplius sint, siue ex hoc\ntempore conputentur, quo ista promittebantur Abrahae, siue\nex quo natus est Isaac, propter semen Abrahae, de quo ista\npraedicuntur. Conputantur enim, sicut superius iam diximus,\nab anno septuagensimo et quinto Abrahae, quando ad eum\nfacta est prima promissio, usque ad exitum Israel ex Aegypto\nquadringenti et triginta anni; quorum apostolus ita meminit:\nHoc autem dico, inquit: testamentum confirmatum a\nDeo post quadringentos triginta annos facta lex non\ninfirmat ad euacuandam promissionem. Iam ergo isti\nquadringenti et triginta anni quadringenti poterant nuncupari,\nquia non sunt multo amplius: quanto magis cum aliquot\niam ex isto numero praeterissent, quando illa in uisu demonstrata\net dicta sunt Abrahae, uel quando Isaac natus est\ncentenario patri suo, a prima promissione post uiginti quinque\nannos, cum iam ex istis quadringentis triginta quadringenti\net quinque remanerent, quos Deus quadringentos uoluit\nnominare. Et cetera, quae sequuntur in uerbis praenuntiantis\nDei, nullus dubitauerit ad Israeliticum populum pertinere.\n\nQuod uero adiungitur: Cum autem iam sol erat ad\noccasum, flamma facta est, et ecce fornax fumabunda\net lampades ignis, quae pertransierunt per media\ndiuisa illa, significat iam in fine saeculi per ignem iudicandos\nesse carnales. Sicut enim adflictio ciuitatis Dei, qualis\nantea numquam fuit, quae sub Antichristo futura speratur,\nsignificatur tenebroso timore Abrahae circa solis occasum,\nid est propinquante iam fine saeculi: sic ad solis occasum. id\n\n\n\n\n\n\nest ad ipsum iam finem, significatur isto igne dies iudicii\ndirimens carnales per ignem saluandos et igne damnandos.\nDeinde testamentum factum ad Abraham terram Chanaan\nproprie manifestat et nominat in ea undecim gentes a flumine\nAegypti usque ad flumen magnum Euphraten. Non ergo a\nflumine magno Aegypti, hoc est Nilo, sed a paruo, quod\ndiuidit inter Aegyptum et Palaestinam, ubi est ciuitas Rhinocorura.\nCAPUT XXV. De Agar ancilla Sanae, quam eadem Sarra Abrahae\nuoluit esse concubinam.\n\nIam hinc tempora consequuntur filiorum Abrahae, unius\nde Agar ancilla, alterius de Sarra libera, de quibus in libro\nsuperiore iam diximus. Quod autem adtinet ad rem gestam,\nnullo modo est inurendum de hac concubina crimen Abrahae.\nUsus est ea quippe ad generandam prolem, non ad explendam\nlibidinem, nec insultans, sed potius oboediens coniugi, quae\nsuae sterilitatis credidit esse solacium, si fecundum ancillae\nuterum, quoniam natura non poterat, uoluntate faceret suum,\net eo iure, quo dicit apostolus: Similiter et uir non habet\npotestatem corporis sui, sed mulier, uteretur mulier ad\npariendum ex altera, quod non poterat ex se ipsa. Nulla est\nhic cupido lasciuiae, nulla nequitiae turpitudo. Ab uxore\ncausa prolis ancilla marito traditur, a marito causa prolis\naccipitur; ab utroque non culpae luxus, sed naturae fructus\nexquiritur. Denique cum ancilla grauida dominae sterili superbiret\net hoc Sarra suspicione muliebri uiro potius inputaret,\n\n\n\n\n\n\netiam ibi demonstrauit Abraham non se amatorem seruum,\nsed liberum fuisse genitorem et in Agar Sarrae coniugii.\npudicitiam custodisse nec uoluptatem suam, sed uoluntatem\nillius inpleuisse; accepisse nec petisse, accessisse nec haesisse,\nseminasse nec amasse. Ait enim: Ecce ancilla tua in\nmanibus tuis, utere ea quo modo tibi placuerit.s o\nuirum uiriliter utentem feminis, coniuge temperanter, ancilla\nobtemperanter, nulla intemperanter!\nCAPUT XXVI. De testificatione Dei ad Abraham, qua eidem seni de\nsterili Sarra filium spondet patremque eum gentium\nstatuit et promissi fidem sacramento circumcisionis\nobsignat.\n\nPost haec natus est Ismael ex Agar, in. quo putare posset\ninpletum, quod ei promissum fuerat, cum sibi uernaculum\nsuum adoptare uoluisset. Deo dicente: Non erit heres\ntuus hic; sed qui exiet de te, ille erit heres tuus.\nHoc ergo promissum ne in ancillae filio putaret inpletum,\niam cum esset annorum nonaginta et nouem, apparuit\nei Dominus et dixit illi: Ego sum Deus, place\nin conspectu meo et esto sine querella, et ponam\ntestamentum meum inter me et inter te et inplebo\nte ualde. Et procidit Abraham in faciem suam. Et\nlocutus est illi Deus dicens: Et ego, ecce\n\n\n\n\n\n\ntestamentum meum tecum, et eris pater multitudinis\ngentium; et non appellabitur adhuc nomen tuum\nAbram, sed erit nomen tuum Abraham, quia patrem\nmultarum gentium posui te; et augeam te ualde\nualde et ponam te in gentes, et reges ex te exibunt:\net statuam testamentum meum inter me et [inter]\nte et inter semen tuum post te in generationes\neorum in testamentum aeternum, ut sim tibi Deus\net semini tuo post te. Et dabo tibi et semini tuo\npost te terram, in qua incola es, omnem terram\nChanaan in possessionem aeternam, et ero illis\nDeus. Et dixit Deus ad Abraham: Tu autem testamentum\nmeum conseruabis, tu et semen tuum post\nte in progenies suas. Et hoc est testamentum,\nquod conseruabis inter me et uos et inter semen\ntuum post te in generationes suas: Circumcidetur\nuestrum omne masculinum, et circumcidemini carnem\npraeputii uestri, et erit in signo testamenti\ninter me et uos. Etpueroctodierumcircumcidetur,\nuestrum omne masculinum in progenies uestras.\nYernaculus et emticius ab omni filio alieno, qui\nnon est de semine tuo, circumcisione circumcidetur\nuernaculus domus tuae et emticius. Et\nerit testamentum meum in carne uestra in testamento\naeterno. Et qui non fuerit circumcisus\nmasculus, qui non circumcidetur carnem praeputii\nsui octauo die, interibit anima illa de genere\neius, quia testamentum meum dissipauit. Et dixit\n\n\n\n\nDeus ad Abraham: Sara uxor tua, non appellabitur\nnomen eius Sara, sed Sarra erit nomen eius. Benedicam\nautem illam et dabo tibi ex ea filium, et\nbenedicam illum, et erit in nationes, et reges gentium\nex eo erunt. Et procidit Abraham super\nfaciem suam et risit et dixit in animo suo dicens:\nSi mihi centum annos habenti nascetur [filius],\net si Sarra annorum nonaginta pariet? Dixit\nautem Abraham ad Deum: Ismael hic uiuat in\nconspectu tuo. Dixit autem Deus ad Abraham: Ita,\necce Sarra uxor tua pariet tibi filium, et uocabis\nnomen eius Isaac; et statuam testamentum meum\nad illum in testamentum aeternum, esse illi Deus\net semini eius post illum. De Ismael autem ecce\nexaudiui te; ecce benedixi eum et ampliabo illum\net multiplicabo eum ualde. Duodecim gentes generabit,\net dabo illum in magnam gentem. Testamentum\nautem meum statuam ad Isaac, quem pariet\ntibi Sarra in tempore hoc ad annum sequentem.\n\nHic apertiora promissa sunt de uocatione gentium in Isaac,\nid est in filio promissionis, quo significatur gratia, non natura,\nquia de sene et anu sterili promittitur filius. Quamuis enim\net naturalem procreationis excursum Deus operetur: ubi tamen\neuidens opus Dei est uitiata et cessante natura, ibi euidentius\nintellegitur gratia. Et quia hoc non per generationem, sed\nper regenerationem futurum erat, ideo nunc imperata est\ncircumcisio, quando de Sarra promissus est filius. Et quod\nomnes non solum filios, uerum etiam seruos uernaculos et\nemticios circumcidi iubet, ad omnes istam gratiam pertinere\ntestatur. Quid enim aliud circumcisio significat quam naturam\n\n\n\n\nexuta uetustate renouatam? Et quid aliud quam Christum\noctauus dies, qui hebdomade conpleta. hoc est post sabbatum,\nresurrexit? Parentum mutantur et nomina: omnia resonant\nnouitatem, et in testamento uetere obumbratur nouum. Quid\nest enim quod dicitur testamentum uetus nisi noui occultatio?\nEt quid est aliud quod dicitur nouum nisi ueteris reuelatio?\nRisus Abrahae exultatio est gratulantis, non inrisio diffidentis.\nVerba quoque eius illa in animo suo: Si mihi centum\nannos habenti nascetur filius et si Sarra annorum\nnonaginta pariet, non sunt dubitantis, sed admirantis. Si\nquem uero monet quod dictum est: Et dabo tibi et semini\ntuo post te terram, in qua tu incola es, omnem\nterram Chanaan in possessionem aeternam, quo\nmodo accipiatur inpletum siue adhuc expectetur inplendum,\ncum possessio quaecumque terrena aeterna cuilibet genti esse\nnon possit: sciat aeternum a nostris interpretari, quod Graeci\nappellant ahoÌvtOv, quod a saeculo deriuatum est; alwv quippe\nGraece saeculum nuncupatur. Sed non sunt ausi Latini hoc\ndicere saeculare, ne longe in aliud mitterent sensum. Saecularia\nquippe dicuntur multa, quae in hoc saeculo sic aguntur.\nut breui etiam tempore transeant: altoviov autem quod dicitur.\naut non habet finem aut usque in huius saeculi tenditur finem.\nCAPUT XXVII. De masculo, qui si octauo die non fuerit circumcisus,\nperit anima eius, quia testamentum Dei\ndissipauit.\n\nItem potest mouere, quo modo intellegi oporteat quod hic\ndictum est: Masculus, qui non circumcidetur carnem\n\n\n\n\n\n\npraeputii sui octauo die, interibii anima illa de\ngenere eius, quia testamentum meum dissipauit,\ncum haec nulla culpa sit paruuli, cuius dixit animam perituram,\nnec ipse dissipauerit testamentum Dei, sed maiores,\nqui eum circumcidere non curarunt; nisi quia etiam paruuli,\nnon secundum suae uitae proprietatem, sed secundum communem\ngeneris humani originem omnes in illo uno testamentum\nDei dissipauerunt, in quo omnes peccauerunt. Multa\nquippe appellantur testamenta Dei exceptis illis duobus magnis,\nuetere et nouo, quod licet cuique legendo cognoscere.\nTestamentum autem primum, quod factum est ad hominem\nprimum, profecto illud est: Qua die ederitis, morte moriemini.\nUnde scriptum est in libro, qui ecclesiasticus appellatur:\nOmnis caro sicut uestis ueterescit. Testamentum\nenim a saeculo: Morte morieris. Cum enim lex euidentior\npostea data sit, et dicat apostolus: Ubi autem non est\nlex, nec praeuaricatio, quo pacto in psalmo quod legitur\nuerum est: Praeuaricatores aestimaui omnes peccatores\nterrae, nisi quia omnes legis alicuius praeuaricatae\nsunt rei, qui aliquo peccato tenentur obstricti? Quam ob rem\n. si etiam paruuli, quod uera fides habet, nascuntur non proprie,\nsed originaliter peccatores, unde illis gratiam remissionis\npeccatorum necessariam confitemur: profecto eo modo, quo\nsunt peccatores, etiam praeuaricatores legis illius, quae in\nparadiso data est, agnoscuntur; ut uerum sit utrumque, quod\nscriptum est, et: Praeuaricatores aestimaui omnes peccatores\nterrae, et: Ubi lex non est, nec praeuaricatio.\nAc per hoc, quia circumcisio signum regenerationis fuit et\nnon inmerito paruulum propter originale peccatum, quo\n\n\n\n\n\n\nprimum Dei dissipatum est testamentum, generatio disperdet,\nnisi regeneratio liberet: sic intellegenda sunt haec uerba diuina,\ntamquam dictum sit: \\'Qui non fuerit regeneratus, interibit\nanima illa de genere eius\\', quia testamentum Dei dissipauit,\nquando in Adam cum omnibus etiam ipse peccauit. Si enim\ndixisset: (Quia hoc testamentum meum dissipauit\\', non nisi\nde ista circumcisione intellegi cogeret; nunc uero, quoniam\nnon expressit cuius modi testamentum paruulus dissipauerit,\nliberum est intellegere de illo testamento dictum, cuius dissipatio\npertinere posset ad paruulum. Si autem hoc quisquam\nnon nisi de ista circumcisione dictum esse contendit, quod\nin ea testamentum Dei, quoniam non est circumcisus, dissipauerit\nparuulus: quaerat locutionis aliquem modum, quo non\nabsurde possit intellegi, ideo dissipasse testamentum, quia\nlicet non ab illo, tamen in illo est dissipatum. Verum sic\nquoque animaduertendum est nulla in se neglegentia sua\niniuste interire incircumcisi animam paruuli nisi originalis\nobligatione peccati.\nCAPUT XXVIII. De commutatione nominum Abrahae et Sarrae, qui\ncum ob unius sterilitatem, ob utriusque autem senectutem\ngenerare non possent, munus fecunditatis\nindepti sunt.\n\nFacta igitur promissione tam magna tamque dilucida ad\nAbraham, cui euidentissime dictum est: Patrem multarum\ngentium posui te; et augeam te ualde ualde et ponam\nte in gentes, et reges ex te exibunt. Et dabo tibi ex\nSarra filium, et benedicam illum, et erit in nationes,\n\n\n\n\net reges gentium ex eo erunt (quam promissionem nunc\nin Christo cernimus reddi), ex illo deinceps illi coniuges non\nuocantur in scripturis, sicut antea uocabantur, Abram et Sara,\nsed sicut eos nos ab initio uocauimus, quoniam sic iam\nuocantur ab omnibus, Abraham et Sarra. Quur autem mutatum\nsit nomen Abrahae, reddita est ratio: Quia patrem, inquit,\nmultarum gentium posui te. Hoc ergo significare intellegendum\nest [Abraham]; Abram uero, quod ante uocabatur,\ninterpretatur pater excelsus. De nomine autem mutato Sanae\nnon est reddita ratio; sed, sicut aiunt, qui scripserunt interpretationes\nnominum Hebraeorum, quae his sacris litteris\ncontinentur, Sara interpretatur princeps mea, Sarra autem\nuirtus. Unde scriptum est in epistula ad Hebraeos: Fide et\nipsa Sarra uirtutem accepit ad emissionem seminis.\nAmbo enim seniores erant, sicut scriptura testatur; sed illa\netiam sterilis et cruore menstruo iam destituta, propter quod\niam parere non posset, etiam si sterilis non fuisset. Porro si\nfemina ita sit prouectioris aetatis, ut ei solita mulierum\nadhuc fluant, de iuuene parere potest, de seniore non potest;\nquamuis adhuc possit ille senior, sed de adulescentula gignere,\nsicut Abraham post mortem Sanae de Cettura potuit, quia\nuiuidam eius inuenit aetatem. Hoc ergo est, quod mirum\ncommendat apostolus, et ad hoc dicit Abrahae iam fuisse\ncorpus emortuum, quoniam non ex omni femina, cui adhuc\nesset aliquod pariendi tempus extremum, generare ipse in illa\naetate adhuc posset. Ad aliquid enim emortuum corpus intellegere\ndebemus, non ad omnia. Nam si ad omnia, non iam\nsenectus uiui, sed cadauer est mortui. Quamuis etiam sic\nsolui soleat ista quaestio, quod de Cettura postea genuit\n\n\n\n\n\n\n\n\n\n\nAbraham, quia donum gignendi, quod a Domino accepit,\netiam post obitum mansit uxoris. Sed propterea mihi uidetur\nilla, quam secuti sumus, huius quaestionis solutio praeferenda,\nquia centenarius quidem senex, sed temporis nostri, de nulla\npotest femina gignere; non tunc, quando adhuc tamdiu uiuebant,\nut centum anni nondum facerent hominem decrepitae\nsenectutis.\nCAPUT XXVIIII. De tribus uiris uel angelis, in quibus ad quercum\nMambre apparuisse Abrahae Dominus indicatur.\n\n\nItem Deus apparuit Abrahae ad quercum Mambre in tribus\nuiris, quos dubitandum non est angelos fuisse; quamuis\nquidam existiment unum in eis fuisse Dominum Christum,\nadserentes eum etiam ante indumentum carnis fuisse uisibilem.\nEst quidem diuinae potestatis et inuisibilis, incorporalis inmu:\ntabilisque naturae, sine ulla sui mutatione etiam mortalibus\nadspectibus apparere, non per id quod est, sed per aliquid\nquod sibi subditum est; quid autem illi subditum non est?\nVerum tamen si propterea confirmant horum trium aliquem\nfuisse Christum, quia, cum tres uidisset, ad Dominum singulariter\nest locutus (sic enim scriptum est: Et ecce tres\nuiri stabant super eum, et uidens procucurrit in\nobuiam illis ab ostio tabernaculi sui, et adorauit\nsuper terram et dixit: Domine, si inueni gratiam ante\nte, et cetera): quur non et illud aduertunt, duos ex eis\nuenisse, ut Sodomitae delerentur, cum adhuc Abraham ad\nunum loqueretur, Dominum appellans et intercedens, ne simul\niustum cum inpio in Sodomis perderet? Illos autem duos\n\n\n\n\n\n\nsic suscepit Loth, ut etiam ipse in conloquio cum illis suo\nsingulariter Dominum appellet. Nam cum eis pluraliter dixisset:\nEcce, domini, declinate in domum pueri uestri, et\ncetera quae ibi dicuntur, postea tamen ita legitur: Et tenuerunt\nangeli manum eius et manum uxoris eius et\nmanus duarum filiarum eius, ip eo quod parceret\nDominus ipsi. Et factum est, mox ut eduxerunt illum\nforas, et dixerunt: Saluam fac animam tuam, ne respexeri}\nretro, nec steteris in tota regione; in monte\nsaluum te fac, ne quando conprehendaris. Dixit autem\nLoth ad illos: Oro, Domine, quia inuenit puer tuus\nmisericordiam ante te, et \\'quae sequuntur. Deinde post\nhaec uerba singulariter illi respondet et Dominus, cum in\nduobus angelis esset, dicens: Ecce miratus sum faciem\ntuam, et cetera. Unde multo est credibilius, quod et Abraham\nin tribus et Loth in duobus uiris Dominum agnoscebant, cui\nper singularem numerum loquebantur, etiam cum eos homines\nesse arbitrarentur; neque enim aliam ob causam sic eos\nsusceperunt, ut tamquam mortalibus et humana refectione\nAÌ‚Â» indigentibus ministrarent; sed erat profecto aliquid, quo ita\nexcellebant, licet tamquam homines, ut in eis esse Dominum,\nsicut esse adsolet in prophetis, hi, qui hospitalitatem illis\nexhibebant, dubitare non possent; adque ideo et ipsos aliquando\npluraliter et in eis Dominum aliquando singulariter\nappellabant. Angelos autem fuisse scriptura testatur, non\nsolum in hoc genesis libro, ubi haec gesta narrantur, uerum\netiam in epistula ad Hebraeos, ubi, cum hospitalitas laudaretur:\nPer hanc. inquit, etiam quidam nescientes hospitio\nreceperunt angelos. Per illos igitur tres uiros, cum rursus\n\n\n\n\n\n\n\n\nfilius Isaac de Sarra promitteretur Abrahae, diuinum datum\nest etiam tale responsum, ut diceretur: Abraham erit in\nmagnam gentem et multam, et benedicentur in\neo omnes gentes terrae. Et hic duo illa breuissime\nplenissimeque promissa sunt, gens Israel secundum carnem\net omnes gentes secundum fidem.\nCAPUT XXX. De Loth a Sodomis liberato adque eisdem caelesti\nigne consumtis et de Abimelech, cuius concupiscentia\ncastitati Sarrae nocere non potuit.\n\n\nPost hanc promissionem liberato de Sodomis Loth et ueniente\nigneo imbre de caelo tota illa regio inpiae ciuitatis in cinerem\nuersa est, ubi stupra in masculos in tantam consuetudinem\nconualuerant, quantam leges solent aliorum factorum\npraebere licentiam. Verum et hoc eorum supplicium specimen\nfuturi iudicii diuini fuit. Nam quo pertinet quod prohibiti\nsunt qui liberabantur ab angelis retro respicere, nisi\nquia non est animo redeundum ad ueterem uitam, qua per\ngratiam regeneratus exuitur, si ultimum euadere indicium\ncogitamus? Denique uxor Loth, ubi respexit, remansit et in\nsalem conuersa hominibus fidelibus quoddam praestitit condimentum,\nquo sapiant aliquid, unde illud caueatur exemplum.\n\nInde rursus Abraham fecit in Geraris aput regem ciuitatis\nillius Abimelech, quod in Aegypto de coniuge fecerat, eique\nintacta similiter reddita est. Ubi sane Abraham obiurganti\nregi, quur tacuisset uxorem sororemque dixisset, aperiens\nquid timuerit etiam hoc addidit: Etenim uere soror mea\nest de patre, sed non de matre, quia de patre suo\n\n\n\n\n\n\nsoror erat Abrahae, de quo propinqua eius erat. Tantae autem\npulchritudinis fuit, ut etiam in illa aetate posset adamari.\nCAPUT XXXI. De Isaac secundum promissionem nato, cui nomen\nex risu utriusque parentis est inditum.\n\n\nPost haec natus est Abrahae secundum promissionem Dei\nde Sarra filius, eumque nominauit Isaac, quod interpretatur\nrisus. Riserat enim et pater, quando ei promissus est, admirans\nin gaudio; riserat et mater, quando per illos tres uiros\niterum promissus est, dubitans in gaudio; quamuis exprobrante\nangelo, quod risus ille, etiamsi gaudii fuit, tamen\nplenae fidei non fuit, post ab eodem angelo in fide etiam\nconfirmata est. Ex hoc ergo puer nomen accepit. Nam quod\nrisus ille non ad inridendum obprobrium, sed ad celebrandum\ngaudium pertinebat, nato Isaac et eo nomine uocato Sarra\nmonstrauit; ait quippe: Risum mihi fecit Dominus;\nquicumque enim audierit, congaudebit mihi. Sed\npost aliquantulum tempus ancilla de domo eicitur cum filio\nsuo, et duo illa secundum apostolum testamenta significantur,\nuetus et nonum, ubi Sarra illa supernae Hierusalem, hoc est\nciuitatis Dei, figuram gerit.\nCAPUT XXXII. De oboedientia et fideAbrahae, quaperoblationem\nimmolandi probatus est filii, et de morte Sarrae.\n\nInter haec, quae omnia commemorare nimis longum est,\ntentatur Abraham de immolando dilectissimo filio ipso Isaac,\nut pia eius oboedientia probaretur, saeculis in notitiam\n\n\n\n\n\n\nproferenda, non Deo. Neque enim omnis est culpanda tentatio,\nquia et gratulanda est, qua fit probatio. Et plerumque aliter\nanimus humanus sibi ipsi innotescere non potest, nisi uires\nsuas sibi non uerbo, sed experimento tentatione quodam\nmodo interrogante respondeat; ubi si Dei munus agnouerit,\ntunc pius est, tunc solidatur firmitate gratiae, non inflatur\ninanitate iactantiae. Numquam sane crederet Abraham, quod\nuictimis Deus delectaretur humanis; quamuis diuino intonante\npraecepto oboediendum sit, non disputandum; uerum tamen\nAbraham confestim filium, cum fuisset immolatus, resurrecturum\ncredidisse laudandus est. Dixerat namque illi Deus,\ncum de ancilla et filio eius foras eiciendis uoluntatem coniugis\nnollet inplere: In Isaac uocabitur tibi semen. Et\ncerte ibi sequitur ac dicitur: Et filium autem ancillae\nhuius in magnam gentem faciam illum, quia semen\ntuum est. Quo modo ergo dictum est: In Isaac uocabitur\ntibi semen, cum et Ismaelem Deus semen eius\nuocauerit? Exponens autem apostolus quid sit: In Isaac\nuocabitur tibi semen: Id est, inquit, non qui filii\ncarnis, hi filii Dei, sed filii promissionis deputantur\nin semine. Ac per hoc filii promissionis, ut sint\nsemen Abrahae, in Isaac uocantur, hoc est in Christo uocante\ngratia congregantur. Hanc ergo promissionem pater pius fideliter\ntenens. quia per hunc oportebat inpleri, quem Deus\niubebat occidi, non haesitauit, quod sibi reddi poterat immolatus,\nqui dari potuit non speratus. Sic intellectum est et in\nepistula ad Hebraeos, et sic expositum. Fide, inquit,\n\n\n\n\n\n\npraecessit Abraham Isaac tentatus et unicum obtulit,\nqui promissiones suscepit, ad quem dictum est: In\nIsaac uocabitur tibi semen, cogitans quia et ex\nmortuis suscitare potest Deus. Proinde addidit: Pro\nhoc etiam eum et in similitudinem adduxit; cuius\nsimilitudinem, nisi illius unde dicit apostolus: Qui proprio\nfilio non pepercit, sed pro nobis omnibus tradidit\neum? Propterea et Isaac, sicut Dominus crucem suam, ita\nsibi ligna ad uictimae locum, quibus fuerat inponendus, ipse\nportauit. Postremo quia Isaac occidi non oportebat, postea\nquam est pater ferire prohibitus, quis erat ille aries, quo\nimmolato inpletum est significatiuo sanguine sacrificium?\nNempe quando eum uidit Abraham, cornibus in frutice tenebatur.\nQuis ergo illo figurabatur, nisi Iesus, antequam immolaretur,\nspinis Iudaicis coronatus?\n\n\nSed diuina per angelum uerba potius audiamus. Ait quippe\nscriptura: Et extendit Abraham manum suam sumere\nmachaeram, ut occideret filium suum. Et uocauit\nillum angelus Domini de caelo et dixit: Abraham!\nIlle autem dixit: Ecce ego. Et dixit: Non inicias\nmanum tuam super puerum, neque facias illi quicquam;\nnunc enim sciui quia times Deum tuum, et\nnon pepercisti filio tuo dilecto propter me. Nunc\nsciui dictum est \\'nunc sciri feci\\'; neque enim hoc nondum\nsciebat Deus. Deinde ariete illo immolato pro Isaac filio suo\nuocauit, ut legitur, Abraham nomen loci illius:\nDominus uidit; ut dicant hodie: In monte\n\n\n\n\n\n\nDominus apparuit. Sicut dictum est: Nunc sciui, pro eo\nquod est nunc sciri feci: ita hic Dominus uidit, pro eo\nquod est Dominus apparuit, hoc est uideri se fecit. Et uocauit\nangelus Domini Abraham secundo de caelo\ndicens: Per me ipsum iuraui, dicit Dominus, propter\nquod fecisti uerbum hoc et non pepercisti\nfilio tuo dilecto propter me, nisi benedicens benedicam\nte, etmultiplicansmultiplicabosementuum\ntamquam stellas caeli et tamquam harenam, quae\niuxta labiummaris. Ethereditatepossidebitsemen\ntuum ciuitates aduersariorum, et benedicentur in\nsemine tuo omnes gentes terrae, quia obaudisti\nuocem meam. Hoc modo est illa de uocatione gentium in\nsemine Abrahae post holocaustum, quo significatus est Christus,\netiam iuratione Dei firmata promissio. Saepe enim promiserat,\nsed numquam iurauerat. Quid est autem Dei ueri\nueracisque iuratio nisi promissi confirmatio et infidelium\nquaedam increpatio?\n\nPost haec Sarra mortua est, centensimo uicensimo septimo\nanno uitae suae, centensimo autem et tricensimo septimo\nuiri sui. Decem quippe annis eam praecedebat aetate; sicut\nipse, quando sibi ex illa promissus est filius, ait: Si mihi\nannorum centum nascetur [filius], et si Sarra\nannorum nonaginta pariet. Tunc emit agrum Abraham,\nin quo sepeliuit uxorem. Tunc ergo secundum narrationem\nStephani in terra illa est conlocatu\\'s, quoniam coepit ibi esse\npossessor; post mortem scilicet patris sui, qui colligitur ante\nbiennium fuisse defunctus.\nCAPUT XXXIII. De Rebecca nepte Nachor, quam Isaac accepit\nuxorem.\n\nDeinde Rebeccam neptem Nachor patrui sui, cum annorum\nquadraginta esset Isaac, duxit uxorem, centensimo scilicet et\nquadragensimo anno uitae patris sui, triennio post mortem\nmatris suae. Ut autem illam duceret, quando ab eius patre\nin Mesopotamiam seruus missus est, quid aliud demonstratum\nest, cum eidem seruo dixit Abraham: Pone manum tuam\nsub femore meo, et adiurabo te per Dominum\nDeum caeli et Dominum terrae, ut non sumas\nuxorem filio meo Isaac a filiabus Chanallaeorum,\nnisi Dominum Deum caeli et Dominum terrae in carne, quae\nex illo femore trahebatur, fuisse uenturum? Numquid haec\nparua sunt praenuntiatae indicia ueritatis, quam conpleri\nuidemus in Christo?\nCAPUT XXXIIII. Quid intellegendum sit in eo, quod Abraham post\nmortem Sarrae Cetturam accepit uxorem.\n\nQuid autem sibi uult, quod Abraham post mortem Sarrae\nCetturam duxit uxorem? Ubi absit ut incontinentiam suspicemur,\npraesertim in illa iam aetate et in illa fidei sanctitate.\nAn adhuc procreandi filii quaerebantur, cum iam Deo promittente\ntanta multiplicatio filiorum ex Isaac per stellas caeli\net harenam terrae fide probatissima teneretur? Sed profecto\nsi Agar et Ismael, doctore apostolo, significauerunt carnales\nueteris testamenti, quur non etiam Cettura et filii eius\n\n\n\n\n\n\nsignificent carnales, qui se ad testamentum nouum existimant\npertinere? Ambae quippe et uxores Abrahae et concubinae\nsunt appellatae; Sarra uero numquam dicta est concubina.\nNam et quando data est Agar Abrahae, ita scriptum est: Et\nadprehendit Sara uxor Abram Agar Aegyptiam\nancillam suam post decem annos, quam habitauerat\nAbram in terra Chanaan, et dedit eam Abram\nuiro suo ipsi uxorem. De Cettura autem, quam post\nobitum Sarrae accepit, sic legitur: Adiciens autem Abraham\nsumsit uxorem, cui nomen Cettura. Ecce ambae\ndicuntur uxores; ambae porro concubinae fuisse reperiuntur,\npostea dicente scriptura: Dedit autem Abraham omnem\ncensumsuumlsaacfiliosuo, etfiliisconcubinarum\nsuarum dedit Abraham dationes et dimisit eos\nab Isaac filio suo adhuc se uiuo ad orientem, in\nterram orientis. Habent ergo nonnulla munera filii concubinarum,\nsed non perueniunt ad regnum promissum, nec haeretici,\nnec Iudaei carnales, quia praeter Isaac nullus est heres,\net non qui filii carnis, hi filii Dei, sed filii promissionis\ndeputantur in semine, de quo dictum est:\nIn Isaac uocabitur tibi semen. Neque enim uideo,\nquur etiam Cettura post uxoris mortem ducta, nisi propter\nhoc mysterium, dicta sit concubina. Sed quisquis haec non\nuult in istis significationibus accipere, non calumnietur Abrahae.\nQuid si enim et hoc prouisum est contra haereticos\nfuturos secundarum aduersarios nuptiarum, ut in ipso patre\nmultarum gentium post obitum coniugis iterum coniugari\ndemonstraretur non esse peccatum? Et mortuus est Abraham,\ncum esset annorum centum septuaginta <quinque>. Annorum\n\n\n\n\n\n\nergo septuaginta < quinque > Isaac filium dereliquit, quem\ncentenarius genuit.\nCAPUT XXXV. De geminis adhuc in utero Rebeccae matris inclusis\nquid indicauerit diuina responsio.\n\n\nIam ex hoc, quem ad modum per posteros Abrahae ciuitatis\nDei procurrant tempora, uideamus. A primo igitur anno\nuitae Isaac usque ad sexagensimum, quo ei nati sunt filii,\nillud memorabile est, quod, cum illi Deum roganti ut pareret\nuxor eius, quae sterilis erat, concessisset Dominus quod\npetebat, adque haberet illa conceptum, gestiebant gemini\nadhuc in utero eius inclusi. Qua molestia cum angeretur,\nDominum interrogauit accepitque responsum: Duae gentes\nin utero tuo sunt et duo populi de uentre tuo\nseparabuntur et populus populum superabit et\nmaior seruiet minori. Quod Paulus apostolus magnum\nuult intellegi gratiae documentum, quia nondum illis natis\nnec aliquid agentibus boni seu mali sine ullis bonis meritis\neligitur minor maiore reprobato; quando procul dubio, quantum\nadtinet ad originale peccatum, ambo pares erant; quantum\nautem ad proprium, ullius eorum nullum erat. Sed nunc\nde hac re dicere aliquid latius instituti operis ratio non sinit,\nunde in aliis iam multa diximus. Quod autem dictum est:\nMaior seruiet minori, nemo fere nostrorum aliter intellexit.\nquam maiorem populum Iudaeorum minori Christiano\npopulo seruiturum. Et re uera quamuis in gente Idumaeorum,\nquae nata est de maiore, cui duo nomina erant (nam et\nEsau uocabatur et Edom, unde Idumaei), hoc uideri possit\n\n\n\n\n\n\ninpletum, quia postea superanda fuerat a populo, qui ortus\nest ex minore, id est Israelitico, eique fuerat futura subiecta:\ntamen in aliquid maius intentam fuisse istam prophetiam,\nqua dictum est: Populus populum superabit et maior\nseruiet minori, conuenientius creditur. Et quid est hoc,\nnisi quod in Iudaeis et Christianis euidenter inpletur?\nCAPUT XXXVI. De oraculo et benedictione, quam Isaac non aliter\nquam pater ipsius, merito eiusdem dilectus,\naccepit.\n\n\nAccepit etiam Isaac tale oraculum, quale aliquotiens pater\neius acceperat. De quo oraculo sic scriptum est: Facta est\nautem fames super terram praeter famem, quae\nprius facta est in tempore Abrahae. Abiit autem\nIsaac adAbimelech regemPhilistinorumin Gerara.\nApparuit autem illi Dominus et dixit: Noli descendere\nin Aegyptum; habita autem in terra, quam\ntibi dixero, et incole in terra hac; et ero tecum\net benedicam te. Tibi enim et semini tuo dabo\nomnem terram hanc, et statuam iuramentummeum,\nquod iuraui Abrahae patri tuo; et multiplicabo\nsemen tuum tamquam stellas caeli, et dabo semini\ntuo omnem terram hanc, et benedicentur in semine\ntuo omnes gentes terrae, pro eo quod obaudiuit\nAbraham pater tuus uocem meam et custodiuit\npraecepta mea et mandata mea et iustificationes\nmeas et legitima mea. Iste patriarcha nec uxorem habuit\naliam nec aliquam concubinam, sed posteritate duorum geminorum\nex uno concubitu procreatorum contentus fuit. Timuit\nsane etiam ipse periculum de pulchritudine coniugis, cum\nhabitaret inter alienos, fecitque quod pater, ut eam sororem\n\n\n\n\n\n\ndiceret, taceret uxorem; erat enim ei propinqua et paterno\net materno sanguine; sed etiam ipsa ab alienis, cognito quod\nuxor esset, mansit intacta. Nec ideo tamen istum patri eius\npraeferre debemus, quia iste nullam feminam praeter unam\nconiugem nouerat. Erant enim procul dubio paternae fidei et\noboedientiae merita potiora, in tantum, ut propter illum dicat\nDeus huic se facere bona quae facit. Benedicentur, inquit,\nin semine tuo omnes gentes terrae, pro eo quod obaudiuit\nAbraham pater tuus uocem meam et custodiuit\npraecepta mea et mandata mea et iustificationes\nmeas et legitima mea; et alio rursus oraculo: Ego sum,\ninquit, Deus Abraham patris tui, noli timere; tecum\nenim sum et benedixi te et multiplicabo semen tuum\npropter Abraham patrem tuum; ut intellegamus quam\ncaste Abraham fecerit, quod hominibus inpudicis et nequitiae\nsuae de scripturis sanctis patrocinia requirentibus uidetur\nfecisse libidine; deinde ut etiam hoc nouerimus, non ex bonis\nsingulis inter se homines conparare, sed in uno quoque\nconsideremus uniuersa. Fieri enim potest, ut habeat aliquid\nin uita et moribus quispiam, quo superat alium, idque sit\nlonge praestabilius, quam est illud, unde ab alio superatur.\nAc per hoc sano ueroque iudicio, cum continentia coniugio\npraeferatur, melior est tamen homo fidelis coniugatus quam\ncontinens infidelis. Sed infidelis homo non solum minus\nlaudandus, uerum etiam maxime detestandus est. Constituamus\nambos bonos; etiam sic profecto melior est coniugatus fidelissimus\net oboedientissimus Deo quam continens minoris\nfidei minorisque oboedientiae. Si uero paria sint cetera,\ncontinentem coniugato praeferre quis ambigat?\nCAPUT XXXVII. De his, quae in Esau et Iacob mystice praefigurabantur.\n\nDuo igitur Isaac filii Esau et Iacob pariter crescunt. Primatus\nmaioris transfunditur in minorem ex pacto et placito\ninter illos, eo quod lenticulam, quem cibum minor parauerat,\nmaior inmoderatius concupiuit, eoque pretio primogenita sua\nfratri iuratione interposita uendidit. Ubi discimus in uescendo\nnon cibi genere, sed auiditate inmodesta quemque culpandum.\nSenescit Isaac eiusque oculis per senectam uisus aufertur.\nVult benedicere filium maiorem et pro illo nesciens benedicit\nminorem, pro fratre maiore, qui erat pilosus, se paternis\nmanibus subponentem, haedinis sibi pelliculis coaptatis uelut\naliena peccata portantem. Iste dolus Iacob ne putaretur fraudulentus\ndolus et non in eo magnae rei mysterium quaereretur,\nsuperius praedixit scriptura: Et erat Esau homo\nsciens uenari, agrestis; Iacob autem homo simplex,\nhabitans domum. Hoc nostri quidam interpretati sunt\n<sine dolo\\'. Siue autem \\'sine dolo\\' siue \\'simplex\\' siue potius\n\\'sine fictione) dicatur, quod est Graece acXaato<;: quis est in\nista percipienda benedictione dolus hominis sine dolo? Quis\nest dolus simplicis, quae fictio non mentientis, nisi profundum\nmysterium ueritatis? Ipsa autem benedictio qualis est? Ecce,\ninquit, odor filii mei tamquam odor agri pleni, quem\nbenedixit Dominus. Et det tibi Deus de rore caeli\net de ubertate terrae et multitudinem frumenti et\nuini, et seruiant tibi gentes et adorent te principes\net fiere dominus fratris tui et adorabunt te filii\npatris tui. Qui maledixerit te, maledictus; et qui\n\n\n\n\n\n\nbenedixerit te, benedictus. Benedictio igitur Iacob praedicatio\nest Christi in omnibus gentibus. Hoc fit, hoc agitur.\nLex et prophetia est Isaac; etiam per os Iudaeorum Christus\nab illa benedicitur, uelut a nesciente, quia ipsa nescitur.\nOdore nominis Christi, sicut ager, mundus inpletur; eius est\nbenedictio de rore caeli, hoc est de uerborum pluuia diurnorum,\net de ubertate terrae, hoc est congregatione populorum;\neius est multitudo frumenti et uini, hoc est multitudo quam\ncolligit frumentum et uinum in sacramento corporis eius et\nsanguinis. Ei seruiunt gentes, ipsum adorant principes; ipse\nest dominus fratris sui, quia populus eius dominatur Iudaeis;\nipsum adorant filii patris eius, hoc est filii Abrahae secundum\nfidem, quia et ipse filius est Abrahae secundum carnem;\nipsum qui maledixerit, maledictus, et qui benedixerit, benedictus\nest. Christus, inquam, noster etiam ex ore Iudaeorum\nquamuis errantium, sed tamen legem prophetasque cantantium\nbenedicitur, id est ueraciter dicitur; et alius benedici\nputatur, qui ab eis errantibus exspectatur. Ecce benedictionem\npromissam repetente maiore expauescit Isaac, et alium se pro\nalio benedixisse cognoscit; miratur et quisnam ille sit percontatur;\nnec tamen se deceptum esse conqueritur; immo\nconfestim reuelato sibi intus in corde magno sacramento\ndeuitat indignationem, confirmat benedictionem. Quis ergo,\ninquit, uenatus est mihi uenationem et intulit mihi,\net manducaui ab omnibus, antequam tu uenires? et\nbenedixi eum, et benedictus sit. Quis non hic maledictionem\npotius exspectaret irati, si haec non superna inspiratione,\nsed terreno more gererentur?s o res gestas, sed\n\n\n\n\n\n\nprophetice gestas; in terra, sed caelitus; per homines, sed diuinitus!\nSi excutiantur singula tantis fecunda mysteriis, multa\nsunt inplenda uolumina; sed huic operi modus moderate\ninponendus nos in alia festinare conpellit.\nCAPUT XXXVIII.. De misso Iacob in Mesopotamiam ad accipiendam\nuxorem et de uisione, quam in itinere somniauit,\net de quattuor ipsius feminis, cum unam petisset\nuxorem.\n\nMittitur Iacob a parentibus in Mesopotamiam, ut ibi ducat\nuxorem. Patris mittentis uerba haec sunt: Non accipies\nuxorem ex filiabus Chananaeorum; surgens fuge in\nMesopotamiam in domum Bathuel, patris matris\ntuae, et sume tibi inde uxorem de filiabus. Laban,\nfratris matris tuae. Deus autem meus benedicat te et\naugeat te et multiplicet te; et eris in congregationes\ngentium; et det tibi benedictionem Abraham patris\ntui, tibi et semini tuo post te, ut heres fias terrae\nincolatus tui, quam dedit Deus Abraham. Hic iam\nintellegimus segregatum semen Iacob ab alio semine Isaac,\nquod factum est per Esau. Quando enim dictum est: In\nIsaac uocabitur tibi semen, pertinens utique semen ad\nciuitatem Dei, separatum est inde aliud semen Abrahae, quod\nerat in ancillae filio, et quod futurum erat in filiis Cetturae.\nSed adhuc erat ambiguum de duobus geminis filiis Isaac,\nad utrumque an ad unum eorum illa benedictio pertineret:\net si ad unum, quisnam esset illorum. Quod nunc declaratum\n\n\n\n\n\n\nest, cum prophetice a patre benedicitur Iacob et dicitur ei:\nEt eris in congregationes gentium, et det tibi benedictionem\nAbraham patris tui.\n\nPergens itaque in Mesopotamiam Iacob in somnis accepit\noraculum, de quo sic scriptum est: Et exiit Iacob a puteo\niurationis et profectus est in Charran et deuenit in\nlocum et dormiuit ibi; occiderat enim sol; et sumsit\nex lapidibus loci et posuit ad caput suum et dormiuit\nin loco illo et somniauit. Et ecce scala stabilita\nsuper terram, cuius caput pertingebat ad caelum; et\nangeli. Dei ascendebant et descendebant per illam, et\nDominus incumbebat super illam et dixit: Ego sum\nDeus Abraham patris tui et Deus Isaac, noli timere;\nterram, in qua tu dormis super eam, tibi dabo illam\net semini tuo; et erit semen tuum sicut harena terrae,\net dilatabitur supra mare et in Africum et in aquilonem\net ad orientem; et benedicentur in te omnes\ntribus terrae et in semine tuo. Et ecce ego sum tecum,\ncustodiens te in omni uia quacumque ibis, et reducam\nte in terram hanc, quia non te derelinquam, donec\nfaciam omnia, quae tecum locutus sum. Et surrexit\nIacob de somno suo et dixit: Quia est Dominus in\nloco hoc, ego autem nesciebam. Et timuit et dixit:\nQuam terribilis locus hic! non est hoc nisi domus\nDei et haec porta est caeli. Et surrexit Iacob et sumsit\nlapidem, quem subposuit ibi sub caput suum,\net statuit illum titulum et superfudit oleum in\n\n\n\n\n\n\n\n\n\n\ncacumen eius; et uocauit Iacob nomen loci illius: domus\nDei. Hoc ad prophetiam pertinet; nec more idolatriae lapidem\nperfudit oleo Iacob, uelut faciens illum Deum; neque enim\nadorauit eundem lapidem uel ei sacrificauit; sed quoniam\nChristi nomen a chrismate est, id est ab unctione, profecto\nfiguratum est hic aliquid, quod ad magnum pertineat sacramentum.\nScalam uero istam intellegitur ipse Saluator nobis\nin memoriam reuocare in euangelio, ubi, cum dixisset de\nNathanael: Ecce uere Israelita, in quo dolus non est,\nquia Israel uiderat istam uisionem (ipse est enim Iacob),\neodem loco ait: Arnen, amen, dico uobis, uidebitis\ncaelum apertum et angelos Dei ascendentes et descendentes\nsuper filium hominis.\n\nPen-exit ergo Iacob in Mesopotamiam, ut inde acciperet\nuxorem. Unde autem illi acciderit quattuor habere feminas,\nde quibus duodecim filios et unam filiam procreauit, cum\nearum nullam concupisset inlicite, indicat scriptura diuina.\nAd unam quippe accipiendam uenerat; sed cum illi altera\n[pro altera] subposita fuisset, nec ipsam dimisit, qua nesciens\nusus fuerat in nocte, ne ludibrio eam uideretur habuisse, et\neo tempore, quando multiplicandae posteritatis causa plures\nuxores lex nulla prohibebat, accepit etiam illam, cui uni iam\nfuturi coniugii fidem fecerat. Quae cum esset sterilis, ancillam\nsuam, de qua filios ipsa susciperet, marito dedit; quod etiam\nmaior soror eius, quamuis peperisset, imitata, quoniam multiplicare\nprolem cupiebat, effecit. Nullam Iacob legitur petisse\npraeter unam, nec usus plurimis nisi gignendae prolis officio,\nconiugali iure seruato, ut neque hoc faceret, nisi uxores eius\nid fieri flagitassent, quae corporis uiri sui habebant legitimam\n\n\n\n\n\n\npotestatem. Genuit ergo duodecim filios et unam filiam ex\nquattuor mulieribus. Deinde ingressus est in Aegyptum per\nfilium suum Ioseph, qui uenditus ab inuidentibus fratribus eo\nperductus fuit adque ibidem sublimatus.\nCAPUT XXXVIIII. Quae ratio fecerit, ut Iacob etiam Israel cognominaretur.\n\nIacob autem etiam Israel, sicut paulo ante dixi, uocabatur,\nquod nomen magis populus ex illo procreatus obtinuit. Hoc\nautem nomen illi ab angelo inpositum est, qui cum illo\nfuerat in itinere de Mesopotamia redeunte luctatus, typum\nChristi euidentissime gerens. Nam quod ei praeualuit Iacob,\nutique uolenti, ut mysterium figuraret, significat passionem\nChristi, ubi uisi sunt ei praeualere Iudaei. Et tamen benedictionem\nab eodem angelo, quem superauerat, inpetrauit;\nac sic huius nominis inpositio benedictio fuit. Interpretatur\nautem Israel \\'uidens Deum\\\\ quod erit in fine praemium\nsanctorum omnium. Tetigit porro illi idem angelus ueluti\npraeualenti latitudinem femoris eumque isto modo claudum\nreddidit. Erat itaque unus adque idem Iacob et benedictus et\nclaudus: benedictus in eis, qui in Christum ex eodem populo\ncrediderunt, adque in infidelibus claudus. Nam femoris latitudo\ngeneris multitudo est. Plures quippe sunt in ea stirpe, de\nquibus prophetice praedictum est: Et claudicauerunt a\nsemitis suis.\nCAPUT XXXX. Quo modo Iacob cum septuaginta quinque animabus\nAegyptum narretur ingressus, cum plerique ex his,\nqui commemorantur, tempore posteriore sint geniti.\n\nIngressi itaque referuntur in Aegyptum simul cum ipso\nIacob septuaginta quinque homines, adnumerato ipso filiis\nsuis. In quo numero duae tantum feminae commemorantur,\nuna filia, neptis altera. Sed res diligenter considerata non\nindicat, quod tantus numerus fuerit in progenie Iacob die\nuel anno quo ingressus est Aegyptum. Commemorati sunt\nquippe in eis etiam pronepotes Ioseph, qui nullo modo iam\ntunc esse potuerunt, quoniam tunc centum triginta annorum\nerat Iacob, filius uero eius Ioseph triginta nouem; quem cum\naccepisse tricensimo anno suo uel amplius constet uxorem,\nquo modo potuit per nouem annos habere pronepotes de filiis,\nquos ex eadem uxore suscepit? Cum igitur nec filios haberent\nEphraem et Manasses, filii Ioseph, sed eos pueros infra quam\nnouennes Iacob Aegyptum ingressus inuenerit, quo pacto\neorum non solum filii, sed etiam nepotes in illis septuaginta\nquinque numerantur, qui tunc Aegyptum ingressi sunt cum\nIacob? Nam commemoratur ibi Machir, filius Manasse, nepos\nIoseph, et eiusdem Machir filius, id est Galaad, nepos Manasse,\npronepos Ioseph; ibi est et quem genuit Ephraem, alter\nfilius Ioseph, id est Utalaam, nepos Ioseph, et filius ipsius\nUtalaae Edem, nepos Ephraem, pronepos Ioseph; qui nullo\nmodo esse potuerunt, quando Iacob in Aegyptum uenit et\nfilios Ioseph, nepotes suos, auos istorum, minores quam\nnouem annorum pueros inuenit. Sed nimirum introitus Iacob\n\n\n\n\n\n\nin Aegyptum, quando eum in septuaginta quinque hominibus\nscriptura commemorat, non unus dies uel unus annus, sed\ntotum illud est tempus, quamdiu uixit loseph, per quem\nfactum est ut intrarent. Nam de ipso Ioseph eadem scriptura\nsic loquitur: Et habitauit Ioseph in Aegypto, ipse et\nfratres eius et omnis cohabitatio patris eius, et uixit\nannos centum decem, et uidit Ioseph Ephraem filios\nusque in tertiam generationem. Ipse est ille pronepos\neius ab Ephraem tertius. Generationem quippe tertiam dicit\nfilium, nepotem, pronepotem. Deinde sequitur: Et filii Machir,\nfilii Manasse, nati sunt supra femora Ioseph.\nEt hic ille ipse est nepos Manasse, pronepos Ioseph. Sed\npluraliter appellati sunt, sicut scriptura consueuit, quae\nunam quoque filiam Iacob filias nuncupauit; sicut in Latinae\nlinguae consuetudine liberi dicuntur pluraliter filii, etiamsi\nnon sint uno amplius. Cum ergo ipsius Ioseph praedicetur\nfelicitas, quia potuit uidere pronepotes, nullo modo putandi\nsunt iam fuisse tricensimo nono anno proaui sui Ioseph,\nquando ad eum in Aegyptum Iacob pater eius aduenit. Illud\nautem est, quod fallit minus ista diligenter intuentes, quoniam\nscriptum est: Haec autem nomina filiorum Israel, qui\nintrauerunt in Aegyptum simul cum Iacob patre suo.\nHoc enim dictum est, quia simul cum illo conputantur septuaginta\nquinque, non quia simul iam erant omnes, quando\nAegyptum ingressus est ipse; sed, ut dixi, totum tempus\nhabetur eius ingressus, quo uixit Ioseph, per quem uidetur\ningressus.\nCAPUT XXXXI. De benedictione, quam Iacob in ludam filium suum\npromisit.\n\nIgitur propter populum Christianum, in quo Dei ciuitas\nperegrinatur in terris, si carnem Christi in Abrahae semine\nrequiramus, remotis concubinarum filiis occurrit Isaac; si in\nsemine Isaac, remoto Esau, qui est etiam Edom, occurrit\nIacob, qui est et Israel; si in semine ipsius Israel, remotis\nceteris occurrit ludas, quia de tribu Iuda exortus est Christus.\nAc per hoc cum in Aegypto moriturus Israel suos filios\nbenediceret, quem ad modum ludam prophetice benedixerit,\naudiamus: Iuda, inquit, te laudabunt fratres tui. Manus\ntuae super dorsum inimicorum tuorum; adorabunt te\nfilii patris tui. Catulus leonis Iuda; ex germinatione,\nfili mi, ascendisti; recumbens dormisti ut leo et ut\ncatulus leonis; quis suscitabit eum? Non deficiet\nprinceps ex Iuda et dux de femoribus eius, donec\nueniant quae reposita sunt ei; et ipse exspectatio\ngentium; adligans ad uitem pullum suum et cilicio\npullum asinae suae lauabit in uino stolam suam et\nin sanguine uuae amictum suum. Fului oculi eius a\nuino et dentes candidiores lacte. Exposui haec aduersus\nManichaeum Faustum disputans et satis esse arbitror, quantum\nueritas prophetiae huius elucet; ubi et mors Christi\npraedicta est uerbo dormitionis et non necessitas, sed potestas\nin morte nomine leonis. Quam potestatem in euangelio\nipse praedicat dicens: Potestatem habeo ponendi animam\nmeam et potestatem habeo iterum sumendieam. Nemo\neam tollit a me; sed ego eam pono a me, et iterum\n\n\n\n\n\n\nsumo eam. Sic leo fremuit, sic quod dixit inpleuit. Ad eam\nnamque pertinet potestatem, quod de resurrectione eius\nadiunctum est: Quis suscitabit eum? hoc est, quia nullus\nhominum, nisi se ipse, qui etiam de corpore suo dixit:\nSoluite templum hoc, et in triduo resuscitabo illud.\nIpsum autem genus mortis, hoc est sublimitas crucis, in uno\nuerbo intellegitur, quod ait: Ascendisti. Quod uero addidit:\nRecumbens dormisti, euangelista exponit, ubi dicit: Et\ninclinato capite tradidit spiritum; aut certe sepultura\neius agnoscitur, in qua recubuit dormiens, et unde illum\nnullus hominum, sicut prophetae aliquos uel sicut ipse alios,\nsuscitauit, sed sicut a somno ipse surrexit. Stola porro eius,\nquam lauat in uino, id est mundat a peccatis in sanguine\nsuo, cuius sanguinis sacramentum baptizati sciunt, unde et\nadiungit: Et in sanguine uuae amictum suum, quid\nest nisi ecclesia? Et fului oculi eius a uino spiritales\neius inebriati poculo eius, de quo canit psalmus: Et calix\ntuus inebrians quam praeclarus est! Et dentes eius\ncandidiores lacte, quod potant aput apostolum paruuli,\nuerba scilicet nutrientia, nondum idonei solido cibo. Ipse\nigitur est, in quo reposita erant promissa Iudae, quae donec\nuenirent numquam principes, hoc est reges Israel, ab illa\nstirpe defuerunt. Et ipse exspectatio gentium; quod clarius\nest uidendo quam fit exponendo.\nCAPUT XXXXII. De filiis Ioseph, quos Iacob prophetica manuum suarum\ntransmutatione benedixit.\n\nSicut autem duo Isaac filii. Esau et Iacob, figuram praebuerunt\nduorum populorum in Iudaeis et Christianis (quamuis,\nquod ad carnis propaginem pertinet, nec Iudaei uenerint de\nsemine Esau. sed Idumaei; nec Christianae gentes de Iacob,\nsed potius Iudaei; ad hoc enim tantum figura ualuit, quod\ndictum est: Maior seruiet minori): ita factum est etiam\nin duobus filiis Ioseph; nam maior gessit typum Iudaeorum,\nChristianorum autem minor. Quos cum benediceret Iacob,\nmanum dextram ponens super minorem quem habebat ad\nsinistram, sinistram super maiorem quem habebat ad dextram:\ngraue uisum est patri eorum, et admonuit patrem uelut\ncorrigens eius errorem et quisnam eorum esset maior ostendens.\nAt ille mutare manus noluit, sed dixit: Scio, fili,\nscio. Et hic erit in populum, et hic exaltabitur; sed\nfrater eius iunior maior illo erit, et semen eius erit\nin multitudinem gentium. Etiam hic duo illa promissa\ndemonstrat. Nam ille in populum, iste in multitudinem\ngentium. Quid euidentius quam his duabus promissionibus\ncontineri populum Israelitarum orbemque terrarum in semine\nAbrahae, illum secundum carnem, istum secundum fidem?\nCAPUT XXXXIII. De temporibus Moysi et Iesu Naue ac iudicum adque\ninde regum, quorum quidem Saul primus est, sed\nDauid praecipuus et sacramento habetur et merito.\n\nDefuncto Iacob, defuncto etiam Ioseph per reliquos centum\nquadraginta quattuor annos, donec exiretur de terra Aegypti,\n\n\n\n\n\n\nin modum incredibilem illa gens creuit, etiam tantis adtrita\npersecutionibus, ut quodam tempore nati masculi necarentur,\ncum mirantes Aegyptios nimia populi illius incrementa terrerent.\nTunc Moyses subtractus furto trucidatoribus paruulorum\nad domum regiam, ingentia per eum Deo praeparante, peruenit\nnutritusque et adoptatus a filia Pharaonis (quod nomen\nin Aegypto omnium regum fuit) in tantum prouenit uirum,\nut ipse illam gentem mirabiliter multiplicatam ex durissimo\net grauissimo, quod ibi ferebat, iugo seruitutis extraheret,\nimmo per eum Deus, qui hoc promiserat Abrahae. Prius\nquippe exinde fugiens, quod, cum Israelitam defenderet,\nAegyptum occiderat et territus fuerat, postea diuinitus missus\nin potestate spiritus Dei superauit Pharaonis resistentes magos.\nTunc per eum Aegyptiis inlatae sunt decem memorabiles\nplagae, cum dimittere populum Dei nollent, aqua in sanguinem\nuersa, rana et sciniphes, cynomyia, mors pecorum,\nulcera, grando, lucusta, tenebrae, mors primogenitorum. Ad\nextremum Israelitas, quos plagis tot tantisque perfracti tandem\naliquando dimiserant, Aegyptii in mari Rubro dum persequuntur\nextincti sunt. Illis quippe abeuntibus diuisum mare uiam\nfecit; hos autem insequentes in se rediens unda submersit.\nDeinde per annos quadraginta duce Moyse Dei populus in\ndeserto actus est, quando tabernaculum testimonii nuncupatum\nest, ubi Deus sacrificiis futura praenuntiantibus colebatur,\ncum scilicet iam data lex fuisset in monte multum\nterribiliter; adtestabatur enim euidentissima mirabilibus signis\nuocibusque diuinitas. Quod factum est, mox ut exitum est\nde Aegypto et in deserto populus esse coepit, quinquagensimo\ndie post celebratum Pascha per ouis immolationem;\nqui usque adeo typus Christi est praenuntians eum per\n\n\n\n\nuictimam passionis de hoc mundo transiturum ad Patrem (Pascha\nquippe Hebraea lingua transitus interpretatur), ut iam cum\nreuelaretur testamentum nouum, postea quam Pascha nostrum\nimmolatus est Christus, quinquagensimo die ueniret de caelo\nSpiritus sanctus, qui dictus est in euangelio digitus Dei, ut\nrecordationem nostram in primi praefigurati facti memoriam\nreuocaret, quia et legis illae tabulae digito Dei scriptae\nreferuntur.\n\nDefuncto Moyse populum rexit Iesus Naue et in terram\npromissionis introduxit eamque populo diuisit. Ab his duobus\nmirabilibus ducibus bella etiam prosperrime ac mirabiliter\ngesta sunt, Deo contestante non tam propter merita Hebraei\npopuli quam propter peccata earum, quae debellabantur,\ngentium illas eis prouenisse uictorias. Post istos duces iudices\nfuerunt, iam in terra promissionis populo conlocato, ut inciperet\ninterim reddi Abrahae prima promissio de gente una,\nid est Hebraea, et terra Chanaan, nondum de omnibus gentibus\net toto orbe terrarum; quod Christi aduentus in carne\net non ueteris legis obseruationes, sed euangelii fides fuerat\ninpletura. Cuius rei praefiguratio facta est, quod non Moyses,\nqui legem populo acceperat in monte Sina, sed Iesus, cui\netiam nomen Deo praecipiente mutatum fuerat ut Iesus uocaretur,\npopulum in terram promissionis induxit. Temporibus\nautem iudicum, sicut se habebant et peccata populi et misericordia\nDei, alternauerunt prospera et aduersa bellorum.\n\n\nInde uentum est ad regum tempora, quorum primus\nregnauit Saul; cui reprobato et bellica clade prostrato eiusque\nstirpe reiecta, ne inde reges orerentur, Dauid successit in\n\n\n\n\n\n\nregnum, cuius maxime Christus dictus est filius. In quo\narticulus quidam factus est et exordium quodam modo iuuen-\n\ntutis populi Dei; cuius generis quaedam uelut adulescentia\nducebatur ab ipso Abraham usque ad hunc Dauid. Neque\nenim frustra Matthaeus euangelista sic generationes commemorauit,\nut hoc primum interuallum quattuordecim gene-\nTationibus commendaret, ab Abraham scilicet usque ad Dauid.\nAb adulescentia quippe incipit homo posse generare; propterea\ngenerationum ex Abraham sumsit exordium; qui etiam pater\ngentium constitutus est, quando mutatum nomen accepit.\nAnte hunc ergo uelut pueritia fuit huius generis populi Dei\na Noe usque ad ipsum Abraham; et ideo in lingua inuenta\nest, id est Hebraea. A pueritia namque homo incipit loqui\npost infantiam, quae hinc appellata est, quod fari non potest.\nQuam profecto aetatem primam demergit obliuio, sicut aetas\nprima generis humani est deleta diluuio. Quotus enim quisque\nest, qui suam recordetur infantiam? Quam ob rem in\nisto procursu ciuitatis Dei, sicut superior unam eandemque\nprimam, ita duas aetates secundam et tertiam liber iste contineat,\nin qua tertia propter uaccam trimam, capram trimam,\narietem trimum et inpositum est legis iugum et apparuit\nabundantia peccatorum et regni terreni surrexit exordium, ubi\nnon defuerunt spiritales, quorum in turture et columba figuratum\nest sacramentum.\nDe temporibus prophetarum.\n\nPromissiones Dei, quae factae sunt ad Abraham, cuius\nsemini et gentem Israeliticam secundum carnem et omnes\ngentes deberi secundum fidem Deo pollicente didicimus, quem\nad modum conpleantur, per ordinem temporum procurrens\nDei ciuitas indicabit. Quoniam ergo superioris libri usque\nad regnum Dauid factus est finis, nunc ab eodem regno.\nquantum suscepto operi sufficere uidetur, cetera quae sequuntur\nadtingimus. Hoc itaque tempus, ex quo sanctus Samuel\nprophetare coepit, et deinceps, donec populus Israel captiuus\nin Babyloniam duceretur adque inde secundum sancti Hieremiae\nprophetiam post septuaginta annos reuersis Israelitis\nDei domus instauraretur, totum tempus est prophetarum.\nQuamuis enim et ipsum Noe patriarcham, in cuius diebus\nuniuersa diluuio terra diluta est, et alios supra et infra usque\nad hoc tempus, quo reges in Dei populo esse coeperunt,\npropter quaedam per eos futura siue quoquo modo significata\nsiue praedicta, quae pertinerent ad ciuitatem Dei regnumque\ncaelorum, non inmerito possumus appellare prophetas, praesertim\nquia nonnullos eorum id expressius legimus nuncupatos,\nsicut Abraham, sicut Moysen: tamen dies prophetarum\npraecipue maximeque hi dicti sunt, ex quo coepit\nprophetare Samuel, qui et Saulem prius et eo reprobato\nipsum Dauid Deo praecipiente unxit in regem, de cuius\n\n\n\n\n\n\nceteri stirpe succederent, quousque illos succedere sic oporteret.\nQuae igitur a prophetis sint praedicta de Christo, cum\nmoriendo decedentibus et nascendo succedentibus suis membris\nciuitas Dei per ista curreret tempora, si omnia uelim\ncommemorare, in inmensum pergitur, primum quia ipsa scriptura,\nquae per ordinem reges eorumque facta et euenta\ndigerens uidetur tamquam historica diligentia rebus gestis\noccupata esse narrandis, si adiuuante Dei spiritu considerata\ntractetur, uel magis uel certe non minus praenuntiandis futuris\nquam praeteritis enuntiandis inuenietur intenta; (et hoc perscrutando\nindagare ac disserendo monstrare quam sit operosum\nadque prolixum et quam multis indiguum uoluminibus,\nquis ignorat, qui haec uel mediocriter cogitat?) deinde quia\nea ipsa, quae ad prophetiam non ambigitur pertinere, ita sunt\nmulta de Christo regnoque caelorum, quae ciuitas Dei est,\nut ad hoc aperiendum maior sit disputatio necessaria, quam\nhuius operis modus flagitat. Proinde ita, si potuero, stilo\nmoderabor meo, ut huic operi in Dei uoluntate peragendo\nnec ea quae supersunt dicam nec ea quae satis sunt praetermittam.\nCAPUT II. Quo tempore sit inpleta promissio Dei de terra\nChanaan, quam in possessionem etiam Israel carnalis\naccepit.\n\nIn praecedente libro diximus ab initio ad Abraham promissionum\nDei duas res fuisse promissas, unam scilicet, quod\nterram Chanaan possessurum fuerat semen eius (quod significatur,\nubi dictum est: Vade in terram, quam tibi\n\n\n\n\n\n\ndemonstrauero, et faciam te in gentem magnam), aliam\nuero longe praestantiorem non de carnali, sed de spiritali\nsemine, per quod pater est non unius gentis Israeliticae, sed\nomnium gentium, quae fidei eius uestigia consequuntur; quod\npromitti coepit his uerbis: Et benedicentur in te omnes\ntribus terrae; et deinceps aliis multis admodum testimoniis\nhaec duo promissa esse monstrauimus. Erat igitur iam in\nterra promissionis semen Abrahae, id est populus Israel, â€¢\nsecundum carnem adque ibi non solum tenendo ac possidendo\nciuitates aduersariorum, uerum etiam reges habendo regnare\niam coeperat, inpletis de ipso populo promissionibus Dei\nmagna iam ex parte, non solum quae tribus illis patribus\nAbraham Isaac et Iacob, et quaecumque aliae temporibus\neorum, uerum etiam quae per ipsum Moysen, per quem\npopulus idem de seruitute Aegyptia liberatus et per quem\ncuncta praeterita reuelata sunt, temporibus eius, cum populum\nper eremum duceret, factae fuerant. Neque autem per insignem\nducem Iesum Naue, per quem populus ille in promissionis\ninductus est terram expugnatisque gentibus eam duodecim\ntribubus, quibus Deus iusserat, diuisit et mortuus est,\nneque post illum toto tempore iudicum inpleta fuerat promissio\nDei de terra Chanaan a quodam flumine Aegypti usque ad\nflumen magnum Euphraten; nec tamen adhuc prophetabatur\nfuturum, sed exspectabatur inplendum. Inpletum est autem\nper Dauid et eius filium Salomonem, cuius regnum tanto,\nquanto promissum fuerat, spatio dilatatum est; uniuersos\nquippe illos subdiderunt tributariosque fecerunt. Sic igitur in\nterra promissionis secundum carnem, hoc est in terra Chanaan,\nsub his regibus semen Abrahae fuerat constitutum, ut nihil\n\n\n\n\n\n\ndeinde superesset, quo terrena illa Dei promissio conpleretur,\nnisi ut in eadem terra, quantum ad prosperitatem adtinet\ntemporalem, per posteritatis successionem inconcusso statu\nusque ad mortalis huius saeculi terminum gens permaneret\nHebraea, si Domini Dei sui legibus oboediret. Sed quoniam\nDeus nouerat hoc eam non esse facturam, usus est eius\netiam temporalibus poenis ad exercendos in ea paucos fideles\nsuos et admonendos qui postea futuri erant in omnibus gentibus,\nquod eos admoneri oportebat, in quibus alteram promissionem\nreuelato nouo testamento per incarnationem Christi\nfuerat inpleturus.\nCAPUT III. De tripertitis significationibus prophetarum, quae\nnunc ad terrenam, nunc ad caelestem Hierusalem,\nnunc autem ad utramque referuntur.\n\n\nQuocirca sicut oracula illa diuina ad Abraham Isaac et\nIacob et quaecumque alia signa uel dicta prophetica in sacris\nlitteris praecedentibus facta sunt, ita etiam ceterae ab isto\nregum tempore prophetiae partim pertinent ad gentem carnis\nAbrahae, partim uero ad illud semen eius, in quo benedicuntur\nomnes gentes coheredes Christi per testamentum nouum\nad possidendam uitam aeternam regnumque caelorum; partim\nergo ad ancillam, quae in seruitutem generat, id est terrenam\nHierusalem, quae seruit cum filiis suis, partim uero ad libe-\n. ram ciuitatem Dei, id est ueram Hierusalem aeternam in\ncaelis, cuius filii homines secundum Deum uiuentes peregrinantur\nin terris; sed sunt in eis quaedam, quae ad utramque\npertinere intelleguntur, ad ancillam proprie, ad liberam\nfigurate.\n\nTripertita itaque reperiuntur eloquia prophetarum, si quidem\naliqua sunt ad terrenam Hierusalem spectantia, aliqua ad\n\n\n\n\ncaelestem, nonnulla ad utramque. Exemplis uideo probandum\nesse quod dico. Missus est Nathan propheta, qui regem Dauid\nargueret de peccato graui et ei, quae consecuta sunt mala,\nfutura praediceret. Haec adque huius modi siue publice, id\nest pro salute uel utilitate populi, siue priuatim, cum pro\nsuis quisque rebus diuina promereretur eloquia, quibus pro\nusu temporalis uitae futuri aliquid nosceretur, ad terrenam\nciuitatem pertinuisse quis ambigat? Ubi autem legitur: Ecce\ndies ueniunt, dicit Dominus, et consummabo domui\nIsrael et domui Iuda testamentum nouum, non\nsecundum testamentum, quod disposui patribus\neorum in die, qua adprehendi manum eorum, ut educerem\neos de terra Aegypti, quoniam ipsi non per-\n, manserunt in testamento meo, et ego neglexi eos,\ndicit Dominus. Quia hoc est testamentum, quod constituam\ndomui Israel post dies illos, dicit Dominus,\ndando leges meas in mentem eorum et super corda\neorum scribam eas, et uidebo eos, et ero illis in\nDeum, et ipsi erunt mihi in plebem: Hierusalem sine\ndubio superna prophetatur, cuius Deus ipse praemium est,\neumque habere adque ipsius esse summum ibi est adque\ntotum bonum. Ad utramque uero pertinet hoc ipsum, quod\nHierusalem dicitur Dei ciuitas, et in ea prophetatur futura\ndomus Dei, eaque prophetia uidetur inpleri, cum Salomon\nrex aedificat illud nobilissimum templum. Haec enim et in\nterrena Hierusalem secundum historiam contigerunt, et caelestis\nHierusalem figurae fuerunt. Quod genus prophetiae ex\nutroque ueluti conpactum adque commixtum in libris ueteribus\ncanonicis, quibus rerum gestarum narrationes continentur,\n\n\n\n\n\n\nualet plurimum multumque exercuit et exercet ingenia scrutantium\nlitteras sacras, ut, quod historice praedictum conpletumque\nlegitur in semine Abrahae secundum carnem,\netiam in semine Abrahae secundum fidem quid inplendum\nallegorice significet inquiratur; in tantum ut quibusdam uisum\nsit nihil esse in eisdem libris uel praenuntiatum et effectum,\nuel effectum quamuis non praenuntiatum, quod non insinuet\naliquid ad supernam ciuitatem Dei eiusque filios in hac uita\nperegrinos figurata significatione referendum. Sed si hoc ita\nest, iam bipertita, non tripertita erunt eloquia prophetarum,\nuel potius illarum scripturarum omnium, quae ueteris instrumenti\nappellatione censentur. Nihil enim erit illic, quod ad\nHierusalem terrenam tantum pertineat, si, quidquid ibi de\nilla uel propter illam dicitur adque conpletur, significat\naliquid, quod etiam ad Hierusalem caelestem allegorica praefiguratione\nreferatur; sed erunt sola duo genera, unum quod\nad Hierusalem liberam, alterum quod ad utramque pertineat.\nMihi autem sicut multum uidentur errare, qui nullas res\ngestas in eo genere litterarum aliquid aliud praeter id, quod\neo modo gestae sunt, significare arbitrantur, ita multum\naudere, qui prorsus ibi omnia significationibus allegoricis\ninuoluta esse contendunt. Ideo tripertita, non bipertita esse\ndixi. Hoc enim existimo, non tamen culpans eos, qui potuerint\nillic de quacumque re gesta sensum intellegentiae spiritalis\nexsculpere, seruata dumtaxat primitus historiae ueritate.\nCeterum quae ita dicuntur, ut rebus humanitus seu diuinitus\ngestis siue gerendis conuenire non possint, quis fidelis dubitet\nnon esse inaniter dicta? Quis ea non ad intellegentiam spiritalem\nreuocet, si possit, aut ab eo qui potest reuocanda\nesse fateatur?\nCAPUT IIII. De praefigurata commutatione Israelitici regni et\nsacerdotii et de his, quae Anna, mater Samuelis, personam\ngerens ecclesiae prophetauit.\n\nProcursus igitur ciuitatis Dei ubi peruenit ad regum tempora,\nquando Dauid Saule reprobato ita regnum primus\nobtinuit, ut eius deinde posteri in terrena Hierusalem diuturna\nsuccessione regnarent, dedit figuram, re gesta significans\nadque praenuntians, quod non est praetereundum silentio, de\nrerum mutatione futurarum, quod adtinet ad duo testamenta.\nuetus et nouum, ubi sacerdotium regnumque mutatum est\nper sacerdotem eundemque regem nouum ac sempiternum.\nqui est Christus Iesus. Nam et Heli sacerdote reprobato\nsubstitutus in Dei ministerium Samuel simul officio functus\nsacerdotis et iudicis, et Saule abiecto rex Dauid fundatus in\nregno hoc quod dico figurauerunt. Mater quoque ipsa Samuelis\nAnna, quae prius fuit sterilis et posteriore fecunditate laetata\nest, prophetare aliud non uidetur, cum gratulationem suam\nDomino fundit exultans, quando eundem puerum natum et\nablactatum Deo reddidit eadem. pietate, qua uouerat. Dicit\nenim: Confirmatum est cor meum in Domino, exal.\ntatum est cornu meum in Deo meo. Dilatatum est\nsuper inimicos meos os meum, laetata sum in salutari\ntuo. Quoniam non est sanctus sicut Dominus, et\nnon est iustus sicut Deus noster; non est sanctus\npraeter te. Nolite gloriari et nolite loqui excelsa,\nneque procedat magniloquium de ore uestro. Quoniam\n\n\n\n\n\n\nDeus scientiarum Dominus, et Deus praeparans adinuentiones\nsuas. Arcum potentium fecit infirmum, et\ninfirmi praecincti sunt uirtute. Pleni panibus minorati\nsunt, et esurientes transierunt terram. Quia\nsterilis peperit septem, et multa in filiis infirmata\nest. Dominus mortificat et uiuificat, deducit ad inferos\net reducit. Dominus pauperes facit et ditat, humiliat\net exaltat. Suscitat a terra pauperem et de stercore\nerigit inopem, ut conlocet eum cum potentibus\npopuli, et sedem gloriae hereditatem dans eis; dans\nuotum uouenti, et benedixit annos iusti, quoniam\nnon in uirtute potens est uir. Dominus infirmum\nfaciet aduersarium suum, Dominus sanctus. Non glorietur\nprudens in prudentia sua, et non glorietur\npotens in potentia sua, et non glorietur diues in\ndiuitiis suis; sed in hoc glorietur, qui gloriatur,\nintellegere et scire Dominum et facere iudicium et\niustitiam in medio terrae. Dominus ascendit in caelos\net tonuit; ipse iudicabit extrema terrae, quia iustus\nest; et dat uirtutem regibus nostris, et exaltabit\ncornu christi sui.\n\nItane uero uerba haec unius putabuntur esse mulierculae.\nde nato sibi filio gratulantis? Tantumne mens hominum a\nluce ueritatis auersa est, ut non sentiat supergredi modum\nfeminae huius dicta quae fudit? Porro qui rebus ipsis, quae\niam coeperunt etiam in hac terrena peregrinatione conpleri,\nconuenienter mouetur, nonne intendit et adspicit et agnoscit\nper hanc mulierem, cuius etiam nomen, id est Anna, gratia\neius interpretatur, ipsam religionem Christianam, ipsam\n\n\n\n\n\n\nciuitatem Dei, cuius rex est et conditor Christus, ipsam postremo\nDei gratiam prophetico spiritu sic locutam, a qua superbi\nalienantur, ut cadant, qua humiles inplentur, ut surgant, quod\nmaxime hymnus iste personuit? Nisi quisquam forte dicturus\nest nihil istam prophetasse mulierem, sed Deum tantummodo\npropter filium, quem precata inpetrauit, exultanti praedicatione\nlaudasse. Quid ergo sibi uult quod ait: Arcum potentium\nfecit infirmum, et infirmi praecincti sunt uirtute;\npleni panibus minorati sunt, et esurientes transierunt\nterram; quia sterilis peperit septem, et multa\nin filiis infirmata est? Numquid septem ipsa pepererat,\nquamuis sterilis fuerit? Unicum habebat, quando ista dicebat;\nsed nec postea septem peperit, siue sex, quibus- septimus\nesset ipse Samuel, sed tres mares et duas feminas. Deinde\nin illo populo cum adhuc nemo regnaret, quod in extremo\nposuit: Dat uirtutem regibus nostris, et exaltabit\ncornu christi sui, unde dicebat, si non prophetabat?\n\nDicat ergo ecclesia Christi, ciuitas regis magni, gratia\nplena, prole fecunda, dicat quod tanto ante de se prophetatum\nper os huius piae matris agnoscit: Confirmatum est cor\nmeum in Domino, exaltatum est cornu meum in Deo\nmeo. Vere confirmatum cor et cornu uere exaltatum, quia\nnon in se, sed in Domino Deo suo. Dilatatum est super\ninimicos meos os meum; quia et in angustiis pressurarum\nsermo Dei non est adligatus nec in praeconibus adligatis.\nLaetata sum, inquit, in salutari tuo. Christus est iste\nIesus, quem Simeon, sicut in euangelio legitur, senex amplectens\nparuum, agnoscens magnum: Nunc dimittis, inquit.\n\n\n\n\n\n\nDomine, seruum tuum in pace, quoniam uiderunt\noculi mei salutare tuum. Dicat itaque ecclesia: Laetata\nsum in salutari tuo; quoniam non est sanctus, sicut\nDominus, et non est iustus, sicut Deus noster; tamquam\nsanctus et sanctificans, iustus et iustificans. Non est\nsanctus praeter te, quia nemo fit nisi abs te. Denique\nsequitur: Nolite gloriari et nolite loqui excelsa, neque\nexeat magniloquium de ore uestro; quoniam Deus\nscientiarum Dominus. Ipse uos scit, et ubi nemo scit;\nquoniam qui putat se aliquid esse, cum nihil sit, se\nipsum seducit. Haec dicuntur aduersariis ciuitatis Dei ad\nBabyloniam pertinentibus, de sua uirtute praesumentibus, in\nse, non in Domino gloriantibus; ei quibus sunt etiam carnales\nIsraelitae, - terrenae Hierusalem ciues terrigenae, qui, ut dicit\napostolus, ignorantes Dei iustitiam (id est, quam dat\nhomini Deus, qui solus est iustus adque iustificans) et suam\nuolentes constituere (id est uelut a se sibi partam, non\nab illo inpertitam) iustitiae Dei non sunt subiecti, utique\nquia superbi, de suo putantes, non de Dei, posse placere se\nDeo, qui est Deus scientiarum adque ideo et arbiter conscientiarum,\nibi uidens cogitationes hominum, quoniam uanae sunt,\nsi hominum sunt et ab illo non sunt. Et praeparans, inquit,\nadinuentiones suas. Quas adinuentiones putamus, nisi ut\nsuperbi cadant et humiles surgant? Has quippe adinuentiones\nexsequitur dicens: Arcus potentium infirmatus est, et\ninfirmi praecincti sunt uirtute. Infirmatus est arcus, id\nest intentio eorum, qui tam potentes sibi uidentur, ut sine\nDei dono adque adiutorio humana sufficientia diuina possint\ninplere mandata, et praecinguntur uirtute, quorum interna\nuox est: Miserere mei, Domine, quoniam infirmus sum.\n\n\n\n\n\n\nPleni panibus, inquit, minorati sunt, et esurientes\ntransierunt terram. Qui sunt intellegendi pleni panibus.\nnisi idem ipsi quasi potentes, id est Israelitae, quibus credita\nsunt eloquia Dei? Sed in eo populo ancillae filii minorati\nsunt (quo uerbo minus quidem Latine, bene tamen expressum\nest, quod ex maioribus minores facti sunt), quia et in ipsis\npanibus, id est diuinis eloquiis, quae Israelitae soli tunc\nex omnibus gentibus acceperunt, terrena sapiunt. Gentes\nautem, quibus lex illa non erat data, postea quam per nouum\ntestamentum ad eloquia illa uenerunt, multum esuriendo\nterram transierunt, quia in eis non terrena, sed caelestia\nsapuerunt. Et hoc uelut quaereretur causa quur factum sit:\nQuia sterilis, inquit, peperit septem, et multa in filiis\ninfirmata est. Hic totum quod propbetabatur eluxit agnoscentibus\nnumerum septenarium, quo est uniuersae ecclesiae\nsignificata perfectio. Propter quod et Iohannes apostolus ad\nseptem scribit ecclesias, eo modo se ostendens ad unius\nplenitudinem scribere; et in prouerbiis Salomonis hoc antea\npraefigurans Sapientia aedificauit sibi domum et subfulsit\ncolumnas septem. Sterilis enim erat in omnibus gentibus\nDei ciuitas, antequam iste fetus, quem cernimus, oreretur.\nCernimus etiam, quae multa in filiis erat, nunc infirmatam\nHierusalem terrenam; quoniam quicumque filii liberae in ea\nerant, uirtus eius erant; nunc uero ibi quoniam littera est\net spiritus non est, amissa uirtute infirmata est.\n\n\nDominus mortificat et uiuificat; mortificauit illam.\nquae multa erat in filiis, et uiuificauit hanc sterilem, quae\npeperit septem. Quamuis commodius possit intellegi eosdem\nuiuificare, quos mortificauerit. Id enim uelut repetiuit addendo:\nDeducit ad inferos et reducit Quibus enim\n\n\n\n\n\n\ndicit apostolus: Si mortui estis cum Christo, quae\nsursum sunt quaerite, ubi Christus est in dextera\nDei sedens, salubriter utique mortificantur a Domino:\nquibus adiungit: Quae sursum sunt sapite, non quae\nsuper terram; ut ipsi sint illi, qui esurientes transierunt\nterram. Mortui enim estis, inquit; ecce quo\nmodo salubriter mortificat Deus; deinde sequitur: Et uita\nuestra abscondita est cum Christo in Deo; ecce quo\nmodo eosdem ipsos uiuificat Deus. Sed numquid eosdem\ndeduxit ad inferos et reduxit? Hoc utrumque sine controuersia\nfidelium in illo potius uidemus inpletum, capite\nscilicet nostro, cum quo uitam nostram in Deo apostolus\ndixit absconditam. Nam cum proprio filio non pepercit,\nsed pro nobis omnibus tradidit eum, isto modo utique\nmortificauit eum; et quia resuscitauit a mortuis, eundem\nrursus uiuificauit. Et quia in prophetia uox eius agnoscitur:\nNon derelinques animam meam in inferno,\neundem deduxit ad inferos et reduxit. Hac eius paupertate\nditati sumus. Dominus enim pauperes facit et ditat.\nNam quid hoc sit ut sciamus, quod sequitur audiamus:\nHumiliat et exaltat; utique superbos humiliat et humiles\nexaltat. Quod enim alibi legitur: Deus superbis resistit,\nhumilibus autem dat gratiam, hoc totus habet sermo\nhuius, cuius nomen interpretatur gratia eius.\n\nIam uero quod adiungitur: Suscitat a terra pauperem,\nde nullo melius quam de illo intellego, qui propter nos\npauper factus est, cum diues esset, ut eius paupertate,\nsicut paulo ante dictum est, ditaremur. Ipsum enim\n\n\n\n\n\n\nde terra suscitauit tam cito, ut caro eius non uideret corruptionem.\nNec illud ab illo alienabo, quod additum est: Et\nde stercore erigit inopem. Inops quippe idem, qui pauper;\nstercus uero, unde erectus est, rectissime intelleguntur persecutores\nludaei, in quorum numero cum se dixisset apostolus\necclesiam persecutum: Quae mihi fuerunt, inquit, lucra,\nhaec propter Christum damna esse duxi; nec solum\ndetrimenta, uerum etiam stercora existimaui esse, ut\nChristum lucri facerem. De terra ergo suscitatus est ille\nsupra omnes diuites pauper, et de illo stercore erectus est\nsupra omnes opulentos ille inops, ut sedeat cum potentibus\npopuli, quibus ait: Sedebitis super duodecim\nsedes, et sedem gloriae hereditatem dans eis; dixerant\nenim potentes illi: Ecce nos dimisimus omnia et secuti\nsumus te. Hoc uotum potentissime uouerant. Sed unde hoc\neis, nisi ab illo, de quo hic continuo dictum est: Dans\nuotum uouenti? Alioquin ex illis essent potentibus, quorum\ninfirmatus est arcus. Dans, inquit, uotum uouenti. Non\nenim Domino quisquam quidquam rectum uoueret, nisi qui\nab illo acciperet quod uoueret. Sequitur: Et benedixit\nannos iusti, ut cum illo scilicet sine fine uiuat, cui dictum\nest: Et anni tui non deficient. Ibi enim stant anni, hic\nautem transeunt, immo pereunt; antequam ueniant enim, non\nsunt; cum autem uenerint, non erunt, quia cum suo fine\nueniunt. Horum autem duorum, id est dans uotum uouenti,\net benedixit annos iusti, unum est quod facimus, alterum\nquod sumimus. Sed hoc alterum Deo largitore non sumitur.\nnisi cum ipso adiutore primum illud efficitur: Quia non in\nuirtute potens est uir. Dominus infirmum faciet\naduersarium eius; illum scilicet, qui homini uouenti\ninuidet et resistit, ne ualeat inplere quod uouit. Potest ex\n\n\n\n\n\n\nambiguo Graeco intellegi et aduersarium suum. Cum enim\nDominus possidere nos coeperit, profecto aduersarius, qui\nnoster fuerat, ipsius fit, et uincetur a nobis, sed non uiribus\nnostris, quia non in uirtute potens est uir. Dominus\nergo infirmum faciet aduersarium suum, Dominus\nsanctus; ut uincatur a sanctis, quos Dominus sanctus sanctorum\nefficit sanctos.\n\nAc per hoc non glorietur prudens in sua prudentia,\net non glorietur potens in sua potentia, et non glorietur\ndiues in diuitiis suis; sed in hoc glorietur, qui\ngloriatur, intellegere et scire Dominum et facere\niudicium et iustitiam in medio terrae. Non parua ex\nparte intellegit et scit Dominum, qui intellegit et scit etiam\nhoc a Domino sibi dari, ut intellegat et sciat Dominum.\nQuid enim habes, ait apostolus, quod non accepisti?\nSi autem et accepisti, quid gloriaris, quasi non acceperis?\nid est, quasi a te ipso tibi sit, unde gloriaris. Facit\nautem iudicium et iustitiam, qui recte uiuit. Recte autem\nuiuit. qui obtemperat praecipienti Deo; et finis praecepti,\nid est, ad quod refertur praeceptum, caritas est de corde\npuro et conscientia bona et fide non ficta. Porro ista\ncaritas, sicut Iohannes apostolus testatur, ex Deo est.\nFacere igitur iudicium et iustitiam ex Deo est. Sed quid\nest: In medio terrae? Neque enim non debent facere iudicium\net iustitiam qui habitant in extremis terrae. Quis hoc\ndixerit? Quur ergo additum est: In medio terrae? Quod\nsi non adderetur et tantummodo diceretur: Facere iudicium\net iustitiam, magis hoc praeceptum ad utrosque homines\npertineret, et mediterraneos et maritimos. Sed ne quisquam\nputaret post finem uitae, quae in hoc agitur corpore, superesse\n\n\n\n\n\n\ntempus iudicium iustitiamque faciendi, quam dum esset in\ncarne non fecit, et sic diuinum euadi posse iudicium: in\nmedio terrae mihi uidetur dictum \\'cum quisque uiuit in\ncorpore\\'. In hac quippe uita suam terram quisque circumfert,\nquam moriente homine recipit terra communis, resurgenti\nutique redditura. Proinde in medio terrae, id est, cum anima\nnostra isto terreno clauditur corpore, faciendum est iudicium\nadque iustitia, quod nobis prosit in posterum, quando recipit\nquisque secundum ea, quae per corpus gessit,\nsiue bonum siue malum. Per corpus quippe ibi diiit\napostolus per tempus, quo uixit in corpore. Neque enim si\nquis maligna mente adque inpia cogitatione blasphemet\nneque id ullis membris corporis operetur, ideo non erit reus.\nquia id non motu corporis gessit, cum hoc per illud tempus\ngesserit, quo gessit et corpus. Isto modo congruenter intellegi\npotest etiam illud, quod in psalmo legitur: Deus autem\nrex noster ante saecula operatus est salutem in medio\nterrae; ut Dominus Iesus accipiatur Deus noster, qui est\nante saecula, quia per ipsum facta sunt saecula, operatus\nsalutem nostram in medio terrae, cum Verbum caro factum\nest et terreno habitauit in corpore.\n\nDeinde postea quam prophetatum est in his uerbis Annae,\nquo modo gloriari debeat, qui gloriatur, non in se utique,\nsed in Domino, propter retributionem, quae in die iudicii\nfutura est: Dominus ascendit, inquit, in caelos et tonuit;\nipse iudicabit extrema terrae, quia iustus est. Prorsus\nordinem tenuit confessionis fidelium. Ascendit enim in caelum\nDominus Christus, et inde uenturus est ad uiuos et mortuos\niudicandos. Nam quis ascendit, sicut dicit apostolus, nisi\n\n\n\n\n\n\nqui et descendit in inferiores partes terrae? Qui\ndescendit, ipse est et qui ascendit super omnes\ncaelos, ut adinpleret omnia. Per nubes ergo suas tonuit,\nquas sancto Spiritu cum ascendisset inpleuit. De quibus\nancillae Hierusalem, hoc est ingratae uineae, comminatus est\naput Esaiam prophetam, ne pluant super eam imbrem. Sic\nautem dictum est: Ipse iudicabit extrema terrae, ac\nsi diceretur: \\'Etiam extrema terrae.\\' Non enim alias partes\nnon iudicabit, qui omnes homines procul dubio iudicabit.\nSed melius intelleguntur extrema terrae extrema hominis:\nquoniam non iudicabuntur, quae in melius uel in deterius\nmedio tempore commutantur, sed in quibus extremis inuentus\nfuerit, qui iudicabitur. Propter quod dictum est: Qui perseuerauerit\nusque in finem, hic saluus erit. Qui ergo\nperseueranter facit iudicium et iustitiam in medio terrae, non\ndamnabitur, cum iudicabuntur extrema terrae. Et dat, inquit,\nuirtutem regibus nostris; ut non eos iudicando condemnet.\nDat eis uirtutem, qua carnem sicut reges regant et\nin illo mundum, qui propter eos fudit sanguinem, uincant.\nEt exaltabit cornu christi sui. Quo modo Christus\nexaltabit cornu christi sui? De quo enim supra dictum est:\nDominus ascendit in caelos, et intellectus est Dominus\nChristus: ipse, sicut hic dicitur, exaltabit cornu christi\nsui. Quis ergo est christus Christi? An cornu exaltabit\nuniuscuiusque fidelis sui, sicut ista ipsa in principio huius\nhymni ait: Exaltatum est cornu meum in Deo meo?\nOmnes quippe unctos eius chrismate recte christos possumus\ndicere; quod tamen totum cum suo capite corpus unus est\nChristus. Haec Anna prophetauit, Samuelis mater, sancti\n\n\n\n\n\n\nuiri multumque laudati; in quo quidem tunc figurata est\nmutatio ueteris sacerdotii et nunc inpleta, quando infirmata\nest quae multa erat in filiis, ut nouum haberet in Christo\nsacerdotium sterilis, quae peperit septem.\nCAPUT V.\nDe his, quae ad Heli sacerdotem homo Dei prophetico\nlocutus est spiritu, significans sacerdotium,\nquod secundum Aaron institutum fuerat, auferendum.\n\nSed hoc euidentius ad ipsum Heli sacerdotem missus\nloquitur homo Dei, cuius quidem nomen tacetur, sed intellegitur\nofficio ministerioque suo sine dubitatione propheta. Sic\nenim scriptum est: Et uenit homo Dei ad Heli et dixit:\nHaec dicit Dominus: Reuelatus reuelatus sum ad\ndomum patris tui, cum essent in terra Aegypti serui in\ndomo Pharao; et elegi domum patris tui ex omnibus\nsceptris Israel mihi sacerdotio fungi, ut ascenderent\nad altare meum et incenderent incensum et portarent\nEphod; et dedi domui patris tui omnia, quae sunt\nignis filiorum Israel, in escam. Et ut quid respexisti\nin incensum meum et in sacrificium meum inpudenti\noculo et glorificasti filios tuos super me, benedicere\nprimitias omnis sacrificii in Israel in conspectu meo?\nPropter hoc haec dicit Dominus Deus Israel: Dixi:\nDomus tua et domus patris tui transibunt coram me\nusque in aeternum. Et nunc dicit Dominus: Nequaquam,\nsed glorificantes me glorificabo, et qui spernit\n\n\n\n\n\n\nme, spernetur. Ecce dies ueniunt, et exterminabo semen\ntuum et semen domus patris tui, et non erit tibi\nsenior in domo mea omnibus diebus, et uirum exterminabo\ntibi ab altari meo, ut deficiant oculi eius et\ndefluat anima eius; et omnis qui superauerit domus\ntuae, decident in gladio uirorum. Et hoc tibi signum.\nquod ueniet super duos filios tuos hos, Ophni et\nPhinees: una die morientur ambo. Et suscitabo mihi\nsacerdotem fidelem, qui omnia, quae in corde meo et\nquae in anima mea, faciat; et aedificabo ei domum\nfidelem, et transibit coram Christo meo omnibus\ndiebus. Et erit, qui superauerit in domo tua, ueniet\nadorare ei obolo argenti dicens: lacta me in unam\npartem sacerdotii tui manducare panem.\n\nNon est ut dicatur ista prophetia, ubi sacerdotii ueteris\ntanta manifestatione praenuntiata mutatio est, in Samuele\nfuisse conpleta. (Quamquam enim non esset de alia tribu\nSamuel, quam quae constituta. fuerat a Domino, ut seruiret\naltari, tamen non erat de filiis Aaron, cuius progenies fuerat\ndeputata, unde fierent sacerdotes; ac per hoc in ea quoque\nre gesta eadem mutatio quae per Christum legum futura\nfuerat, adumbrata est, et ad uetus testamentum proprie,\nfigurate uero pertinebat ad nouum prophetia facti etiam ipsa,\nnon uerbi, id scilicet facto significans, quod uerbo ad Heli\nsacerdotem dictum est per prophetam.) Nam fuerunt postea\nsacerdotes ex genere Aaron, sicut Sadoc et Abiathar, regnante\nDauid, et alii deinceps, antequam tempus ueniret, quo ista,\nquae de sacerdotio mutando tanto ante praedicta sunt, effici\n\n\n\n\n\n\nper Christum oportebat. Quis autem nunc fideli oculo haec\nintuens non uideat esse conpleta? Quando quidem nullum\ntabernaculum, nullum templum, nullum altare, nullum sacrificium\net ideo nec ullus sacerdos remansit ludaeis, quibus,\nut de semine Aaron ordinaretur, in Dei fuerat lege mandatum.\nQuod et hic commemoratum est illo dicente propheta: Haec\ndicit Dominus Deus Israel: Dixi: Domus tua et domus\npatris tui transibunt coram me usque in aeternum.\nEt nunc dicit Dominus: Nequaquam, sed glorificantes\nme glorificabo, et qui me spernit, spernetur. Quod\nenim nominat domum patris eius, non eum de proximo patre\ndicere, sed de illo Aaron, qui primus sacerdos est institutus.\nde cuius progenie ceteri sequerentur, superiora demonstrant,\nubi ait: Reuelatus sum ad domum patris tui, cum\nessent in terra Aegypti serui in domo Pharao, et elegi\ndomum patris tui ex omnibus sceptris Israel mihi\nsacerdotio fungi. Quis patrum fuit huius in illa Aegyptia\nseruitute, unde cum liberati essent, electus est ad sacerdotium,\nnisi Aaron? De huius ergo stirpe isto loco dixit futurum\nfuisse, ut non essent ulterius sacerdotes; quod iam\nuidemus inpletum. Vigilet fides, praesto sunt res, cernuntur.\ntenentur et uidere nolentium oculis ingeruntur. Ecce, inquit.\ndies ueniunt, et exterminabo semen tuum et semen\ndomus patris tui, et non erit tibi senior in domo\nmea omnibus diebus, et uirum exterminabo tibi ab\naltari meo, ut deficiant oculi eius et defluat anima\neius. Ecce dies. qui praenuntiati sunt, iam uenerunt. Nullus\nsacerdos est secundum ordinem Aaron; et quicumque ex eius\ngenere est homo. cum uidet sacrificium Christianorum toto\norbe pollere, sibi autem honorem illum magnum esse subtractum,\ndeficiunt oculi eius et defluit anima eius tabe maeroris.\n\n\n\n\n\nProprie autem ad huius domum Heli, cui haec dicebantur,\nquod sequitur pertinet: Et omnia qui superauerit domus\ntuae, decident in gladio uirorum. Et hoc tibi signum,\nquod ueniet super duos filios tuos hos, Ophni et\nPhinees: die uno morientur ambo. Hoc ergo signum\nfactum est mutandi sacerdotii de domo huius. quo signo\nsignificatum est mutandum sacerdotium domus Aaron. Mors\nquippe filiorum huius significauit mortem non hominum, sed\nipsius sacerdotii de filiis Aaron. Quod autem sequitur, ad\nillum iam pertinet sacerdotem, cuius figuram gessit huic\nsuccedendo Samuel. Proinde quae sequuntur, de Christo Iesu\nnoui testamenti uero sacerdote dicuntur: Et suscitabo mihi\nsacerdotem fidelem, qui omnia quae in corde meo et\nquae in anima mea faciat; et aedificabo ei domum\nfidelem. Ipsa est aeterna et superna Hierusalem. Et transibit,\ninquit, coram Christo meo omnibus diebus.\nTransibit dixit \\'conuersabitur\\'; sicut superius dixerat de\ndomo Aaron: Dixi: Domus tua et domus patris tui\ntransibunt coram me in aeternum. Quod autem ait:\nCoram Christo meo transibit, de ipsa domo utique\nintellegendum est, non de illo sacerdote, qui est Christus\nipse mediator adque saluator. Domus ergo eius coram illo\ntransibit. Potest et transibit intellegi de morte ad uitam,\nomnibus diebus, quibus peragitur usque in finem saeculi\nhuius ista mortalitas. Quod autem ait Deus: Qui omnia\nquae in corde meo et quae in anima mea faciat:\nnon arbitremur habere animam Deum, cum sit conditor\nanimae; sed ita hoc de Deo tropice, non proprie dicitur, sicut\nmanus et pes et alia corporis membra. Et ne secundum hoc\ncredatur homo in carnis huius effigie factus ad imaginem\n\n\n\n\nDei, adduntur et alae, quas utique non habet homo, et\ndicitur Deo: Sub umbra alarum tuarum proteges\nme; ut intellegant homines de illa ineffabili natura, non\npropriis, sed translatis rerum uocabulis ista dici.\n\nQuod uero adiungitur: Et erit, qui superauerit in\ndomo tua, ueniet adorare ei, non proprie de domo\ndicitur huius Heli. sed illius Aaron, de qua usque ad aduentum\nIesu Christi homines remanserunt, de quo genere etiam\nnunc usque- non desunt. Nam de illa domo huius Heli iam\nsupra dictum erat: Et omnis qui superauerit domus\ntuae, decident in gladio uirorum. Quo modo ergo\nhic uere dici potuit: Et erit, qui superauerit in domo\ntua, ueniet adorare ei, si illud est uerum, quod ultore\ngladio nemo inde superarit? nisi quia illos intellegi uoluit,\nqui pertinent ad stirpem, sed illius totius sacerdotii secundum\nordinem Aaron. Ergo si de illis est praedestinatis reliquiis,\nde quibus alius propheta dixit: Reliquiae saluae\nfient (unde et apostolus: Sic ergo, inquit, et in hoc\ntempore reliquiae per electionem gratiae factae\nsunt), quia de talibus reliquiis bene intellegitur esse, de\nquo dictum est: Qui superauerit in domo tua: profecto\ncredit in Christum; sicut temporibus apostolorum ex ipsa\ngente plurimi crediderunt, neque nunc desunt, qui, licet\nrarissime, tamen credant; et inpletur in eo quod hic iste\nhomo Dei continuo secutus adiunxit: Veniet adorare ei\nobolo argenti. Cui adorare, nisi summo illi sacerdoti, qui\net Deus est? Neque enim in illo sacerdotio secundum ordinem\nAaron ad hoc ueniebant homines ad templum uel altare Dei,\n\n\n\n\n\n\nut sacerdotem adorarent. Quid est autem quod ait: Obolo\nargenti, nisi breuitate uerbi fidei, de quo commemorat\napostolus dictum: Verbum consummans et breuians\nfaciet Dominus super terram? Argentum autem pro\neloquio poni psalmus testis est, ubi canitur: Eloquia\nDomini eloquia casta, argentum igne examinatum.\n\nQuid ergo dicit iste, qui uenit adorare sacerdoti Dei et\nsacerdoti Deo? Iacta me in partem sacerdotii tui,\nmanducare panem. Nolo in patrum meorum conlocari\nhonore, qui nullus est; iacta me in partem sacerdotii tui.\nElegi enim abiectus esse in domo Dei; qualecumque\net quantulumcumque membrum esse cupio sacerdotii tui.\nSacerdotium quippe hic ipsam plebem dicit, cuius plebis\nille sacerdos est mediator Dei et hominum, homo Christus\nIesus. Cui plebi dicit apostolus Petrus: Plebs sancta,\nregale sacerdotium. Quamuis nonnulli \\'sacrificii tui\\' sint\ninterpretati, non (sacerdotii tui\\'; quod nihilo minus eundem\nsignificat populum Christianum. Unde dicit apostolus Paulus:\nUnus panis, unum corpus multi sumus. Quod ergo\naddidit: Manducare panem, etiam ipsum sacrificii genus\neleganter expressit, de quo dicit sacerdos ipse: Panis, quem\neg4 dedero, caro mea est pro saeculi uita. Ipsum\nest sacrificium; non secundum ordinem Aaron, sed secundum\nordinem Melchisedech, qui legit, intellegat. Breuis itaque\nista confessio et salubriter humilis, qua dicitur: Iacta me\nin partem sacerdotii tui manducare panem; ipse est\nobolus argenti, quia et breue est et eloquium Domini est\nhabitantis in corde credentis. Quia enim dixerat superius,\n\n\n\n\n\n\n\n\n\n\ndedisse se cibos domui Aaron de uictimis ueteris testamenti,\nubi ait: Dedi domui patris tui omnia, quae sunt\nignis filiorum Israel, in escam (haec quippe fuerant\nsacrificia Iudaeorum): ideo hic dixit: Manducare panem,\nquod est in nouo testamento sacrificium Christianorum.\nCAPUT VI. De Iudaico sacerdotio et regno, quae cum in\naeternum dicantur statuta, non permanent. ut\nalia intellegantur, quorum spondetur aeternitas.\n\nCum igitur haec tanta tunc altitudine praenuntiata sint,\ntanta nunc manifestatione clarescant, non frustra tamen moueri\nquispiam potest ac dicere: Quo modo confidimus uenire\nomnia, quae in libris illis uentura praedicta sunt, si hoc\nipsum, quod ibi diuinitus dictum est: Domus tua et\ndomus patris tui transibunt coram meinaeternum,\neffectum habere non potuit? quoniam uidemus illud sacerdotium\nfuisse mutatum, et quod illi domui promissum est.\nnec sperari aliquando conplendum, quia illud, quod ei reprobato\nmutatoque succedit, hoc potius praedicatur aeternum.\nHoc qui dicit, nondum intellegit aut non recolit etiam ipsum secundum ordinem Aaron sacerdotium tamquam umbram futuri\naeterni sacerdotii constitutum; ac per hoc, quando aeternitas\nei promissa est, non ipsi umbrae ac figurae, sed ei, quod\nper ipsam adumbrabatur figurabaturque, promissum est. Sed\nne putaretur ipsa umbra esse mansura, ideo etiam mutatio\neius debuit prophetari.\n\nRegnum quoque isto modo etiam Saulis ipsius, qui certe\nreprobatus adque reiectus est, futuri regni erat umbra in\naeternitate mansuri. Oleum quippe illud, quo unctus est et\n\n\n\n\n\n\nab eo chrismate christus est dictus, mystice accipiendum et\nmagnum sacramentum intellegendum est; quod in eo tantum\nueneratus est ipse Dauid, ut percusso corde pauitauerit,\nquando in tenebroso occultatus antro, quo etiam Saul urgente\nintrauerat necessitate naturae, exiguam particulam uestis eius\nretrorsum latenter abscidit, ut haberet unde monstraret, quo\nmodo ei pepercerit, cum posset occidere, adque ita suspicionem\nde animo eius, qua sanctum Dauid putans inimicum\nsuum uehementer persequebatur, auferret. Ne itaque reus\nesset tanti sacramenti in Saule uiolati, quia uel indumentum\neius sic adtrectauit, extimuit. Ita enim scriptum est: Et\npercussit cor Dauid super eum, quia abstulit\npinnulam chlamydis eius. Viris autem, qui cum illo\nerant et, ut Saulem in manus suas traditum interimeret,\nsuadebant: Non mihi, inquit, contingat a Domino, si\nfecero hoc uerbum domino meo christo Domini,\ninferre manum meam super eum; quia christus\nDomini est hic. Huic ergo umbrae futuri non propter\nipsam, sed propter illud, quod praefigurabat, tanta ueneratio\nexhibebatur. Unde et illud, quod ait Sauli Samuel: Quoniam\nnon seruasti mandatum meum, quod mandauit\ntibi Dominus, quem ad modum nunc parauerat\nDominus regnum tuum usque in aeternum super\nIsrael: et nunc regnum tuum non stabit tibi, et\nquaeret Dominus sibi hominem secundum cor\nsuum, et mandabit ei Dominus esse in principem\nsuper populum suum; quia non custodisti quae\nmandauit tibi Dominus, non sic accipiendum est, ac\nsi ipsum Saulem Deus in aeternum praeparauerit regnaturum,\net hoc postea noluerit seruare peccanti (neque enim eum\n\n\n\n\n\n\n\n\npeccaturum esse nesciebat); sed praeparauerat regnum eius,\nin quo figura regni esset aeterni. Ideo addidit: Et nunc\nregnum tuum non stabit tibi. Stetit ergo et stabit,\nquod in illo significatum est; sed non huic stabit, quia non\nin aeternum ipse fuerat regnaturus, nec progenies eius, ut\nsaltem per posteros alterum alteri succedentes uideretur\ninpleri quod dictum est: In aeternum. Et quaeret,\ninquit, Dominus sibi hominem; siue Dauid siue ipsum\nMediatorem significans testamenti noui, qui figurabatur in\nchrismate etiam, quo unctus est ipse Dauid et progenies\neius. Non autem quasi nesciat ubi sit, ita sibi hominem\nDeus quaerit; sed per hominem more hominum loquitur,\nquia et sic loquendo nos quaerit. Non solum enim Deo Patri.\nuerum ipsi quoque Unigenito eius, qui uenit quaerere quod\nperierat, usque adeo iam eramus noti, ut in ipso essemus\nelecti ante constitutionem mundi. Quaeret sibi ergo dixit\n\\'suum habebit\\'. Unde in Latina lingua hoc uerbum accipit\npraepositionem et Cadquirit) dicitur; quod satis apertum est\nquid significet. Quamquam et sine additamento praepositionis\nquaerere intellegatur adquirere; ex quo lucra uocantur et\nquaestus.\nCAPUT VII. De disruptione regni Israelitici, qua praefiguratur\nperpetua diuisio Israelis spiritalis ab Israele\ncarnali.\n\n\nRursus peccauit Saul per inoboedientiam, et rursus Samuel\nin uerbo Domini ait illi: Quia spreuisti uerbum Domini.\nspreuit te Dominus, ut non sis rex super Israel.\nEt rursus pro eodem peccato, cum id confiteretur Saul et\n\n\n\n\n\n\nueniam precaretur rogaretque Samuelem, ut reuerteretur cum\nillo ad placandum Deum: Non reuertar, inquit, tecum;\nquia spreuisti uerbum Domini, et spernet te Dominus,\nne sis rex super Israel. Et conuertit Samuel\nfaciem suam, ut abiret; et tenuit Saul pinnulam\ndiploidis eius et disrupit eam. Et dixit ad eum\nSamuel: Disrupit Dominus regnum ab Israel de\nmanu tua hodie et dabit proximo tuo bono super\nte, et diuidetur Israel in duo; et non conuertetur\nneque paenitebit eum; quoniam non est sicut\nhomo, ut paeniteat eum; ipse minatur, et non\npermanet. Iste, cui dicitur: Spernet te Dominus, ne\nsis rex super Israel, et: Disrupit Dominus regnum\nab Israel de manu tua hodie, quadraginta regnauit\nannos super Israel, tanto scilicet spatio temporis, quanto et\nipse Dauid, et audiuit hoc primo tempore regni sui; ut\nintellegamus ideo dictum, quia nullus de stirpe eius fuerat\nregnaturus, et respiciamus ad stirpem Dauid, unde exortus\nest secundum carnem mediator Dei et hominum, homo Christus\nIesus.\n\n\nNon autem habet scriptura, quod in plerisque Latinis\ncodicibus legitur: Disrupit Dominus regnum Israel de\nmanu tua; sed sicut a nobis positum est inuentum in Graecis:\nDisrupit Dominus regnum ab Israel de manu\ntua; ut hoc intellegatur de manu tua, quod est ab Israel.\nPopuli ergo Israel personam figurate gerebat homo iste, qui\npopulus regnum fuerat amissurus, Christo Iesu Domino\nnostro per nouum testamentum non carnaliter, sed spiritaliter\nregnaturo. De quo cum dicitur: Et dabit illud proximo\n\n\n\n\n\n\ntuo, ad carnis cognationem id refertur; ex Israel enim Christus\nsecundum camem, unde et Saul. Quod uero additum\nest: bono super te, potest quidem intellegi (meliori te\\';\nnam et quidam sic sunt interpretati; sed melius sic accipitur\nbono super te, ut, quia ille bonus est, ideo sit super te,\niuxta illud aliud propheticum: Donec ponam omnes inimicos\ntuos sub pedibus tuis; in quibus est et Israel,\ncui suo persecutori regnum abstulit Christus; quamuis fuerit\nillic et Israel. in quo dolus non erat, quoddam quasi frumentum\nillarum palearum; nam utique inde erant apostoli, inde\ntot martyres, quorum prior Stephanus: inde tot ecclesiae,\nquas apostolus Paulus commemorat, in conuersione eius magnificantes\nDeum.\n\nDe qua re non dubito intellegendum esse quod sequitur:\nEt diuidetur Israel in duo, in Israel scilicet inimicum\nChristo et Israel adhaerentem Christo, in Israel ad ancillam\net Israel ad liberam pertinentem. Nam ista duo genera primum\nsimul erant, uelut Abraham adhuc adhaereret ancillae. donec\nsterilis per Christi gratiam fecundata clamaret: Eice ancillam\net filium eius. Propter peccatum quidem Salomonis\nregnante filio eius Roboam scimus Israel in duo fuisse diuisum\nadque ita perseuerasse, habentibus singulis partibus\nreges suos, donec illa gens tota a Chaldaeis esset ingenti\nuastatione subuersa adque translata. Sed hoc quid ad Saulem,\ncum, si tale aliquid comminandum esset, ipsi Dauid fuerit\npotius comminandum, cuius erat filius Salomon? Postremo\nnunc inter se gens Hebraea diuisa non est, sed indifferenter\nin eiusdem erroris societate dispersa per terras. Diuisio uero\nilla, quam Deus sub persona Saulis, illius regni et populi\n\n\n\n\n\n\nfiguram gerentis, eidem regno populoque minatus est, aeterna\nadque inmutabilis significata est per hoc, quod adiunctum\nest: Et non conuertetur neque paenitebit eum; quoniam\nnon est sicut homo, ut paeniteat eum; ipse minatur,\net non permanet; id est, homo minatur, et non permanet:\nnon autem Deus, quem non paenitet, sicut hominem. Ubi\nenim legitur, quod paeniteat eum, mutatio rerum significatur,\ninmutabili praescientia manente diuina. Ubi ergo non paenitere\ndicitur, non mutare intellegitur.\n\nProrsus insolubilem uidemus per haec uerba prolatam\ndiuinitus fuisse sententiam de ista diuisione populi Israel et\nomnino perpetuam. Quicumque enim ad Christum transierunt\nuel transeunt uel transibunt inde, non erant inde secundum\nDei praescientiam, non secundum generis humani unam eandemque\nnaturam. Prorsus quicumque ex Israelitis adhaerentes\nChristo perseuerant in illo, numquam erunt cum eis Israelitis,\nqui eius inimici usque in finem uitae huius esse persistunt;\nsed in diuisione, quae hic praenuntiata est, perpetuo\npermanebunt. Nihil enim prodest testamentum uetus de monte\nSina in seruitutem generans, nisi quia testimonium perhibet\ntestamento nouo. Alioquin, quamdiu legitur Moyses, uelamen\nsuper corda eorum positura est; cum autem inde quisque\ntransierit ad Christum, auferetur uelamen. Transeuntium\nquippe intentio ipsa mutatur de uetere ad nouum, ut iam\nnon quisque intendat accipere carnalem, sed spiritalem felicitatem.\nPropter quod ipse magnus propheta Samuel, antequam\nunxisset regem Saul, quando exclamauit ad Dominum\npro Israel, et exaudiuit eum, et, cum offerret holocaustosim,\naccedentibus alienigenis ad pugnam contra populum Dei\ntonuit Dominus super eos, et confusi sunt et offenderunt\ncoram Israel adque superati sunt: adsumsit lapidem unum\n\n\n\n\n\n\net statuit illum inter Massephat nouam et ueterem, et uocauit\nnomen eius Abennezer, quod est Latine lapis adiutoris, et\ndixit: Usque hoc adiuuit nos Dominus. Massephat interpretatur\nintentio. Lapis ille adiutoris medietas est Saluatoris.\nper quem transeundum est a Massephat uetere ad nonam,\nid est ab intentione, qua exspectabatur in carnali regno beatitudo\nfalsa carnalis, ad intentionem, qua per nouum testamentum\nexspectatur in regno caelorum beatitudo uerissima\nspiritalis; qua quoniam nihil est melius, huc usque adiuuat\nDeus.\nCAPUT VIII. De promissionibus ad Dauid in filio eius, quae nullatenus\nin Salomone, sed plenissime inueniuntur in\nChristo.\n\nIam nunc uideo esse monstrandum, quid ipsi Dauid. qui\nSauli successit in regnum, cuius mutatione finalis illa mutatio\nfigurata est, propter quam diuinitus cuncta dicta, cuncta\nconscripta sunt, Deus promiserit, quod ad rem de qua agimus\npertinet. Cum regi Dauid multa prospera prouenissent, cogitauit\nfacere Deo domum, templum illud scilicet excellentissime\ndiffamatum, quod a rege Salomone filio eius postea\nfabricatum est. Hoc eo cogitante factum est uerbum Dei ad\nNathan prophetam, quod perferret ad regem. Ubi cum dixisset\nDeus, quod non ab ipso Dauid sibi aedificaretur domus.\nneque per tantum tempus se mandasse cuiquam in populo\nsuo, ut sibi fieret domus cedrina: Et nunc, inquit, haec\ndices seruo meo Dauid: Haec dicit Dominus omnipotens:\nAccepi te de ouili ouium, ut esses in ducem\nsuper populum meum super Israel, et eram tecum in\n\n\n\n\n\n\nomnibus quibus ingrediebaris, et exterminaui omnes\ninimicos tuos a facie tua, et feci te nominatum secundum\nnomen magnorum, qui sunt super terram; et\nponam locum populo meo Israel, et plantabo illum.\net inhabitabit seorsum, et non sollicitus erit ultra;\net non adponet filius iniquitatis humiliare eum,\nsicut ab initio a diebus, quibus constitui iudices\nsuper populum meum Israel; et requiem tibi dabo\nab omnibus inimicis tuis, et nuntiabit tibi Dominus,\nquoniam domum aedificabis ipsi. Et erit, cum repleti\nfuerint dies tui, et dormies cum patribus tuis, et\nsuscitabo semen tuum post te, qui erit de uentre\ntuo, et praeparabo regnum eius. Hic aedificabit mihi\ndomum nomini meo, et dirigam thronum illius usque\nin aeternum. Ego ero illi in patrem, et ille erit mihi\nin filium. Et si uenerit iniquitas eius, redarguam\nillum in uirga uirorum et in tactibus filiorum hominum;\nmisericordiam autem meam non amoueam ab\neo, sicut amoui, a quibus amoui faciem meam; et\nfidelis erit domus eius et regnum eius usque in\naeternum coram me, et thronus eius erit erectus\nusque in aeternum.\n\nHanc tam grandem promissionem qui putat in Salomone\nfuisse conpletam, multum errat. Adtendit enim quod dictum\nest: Hic aedificabit mihi domum, quoniam Salomon templum\nillud nobile struxit, et non adtendit: Fidelis erit\ndomus eius et regnum eius usque in aeternum coram\nme. Adtendat ergo et adspiciat Salomonis domum plenam\nmulieribus alienigenis colentibus deos falsos et ipsum ab eis\nregem aliquando sapientem in eandem idolatriam seductum\n\n\n\n\nadque deiectum; et non audeat existimare Deum uel hoc\npromisisse mendaciter uel talem Salomonem domumque eius\nfuturam non potuisse praescire. Non hinc autem deberemus\nambigere, nec si non in Christo Domino nostro, qui factus\nest ex semine Dauid secundum carnem, iam uideremus ista\nconpleri, ne uane adque inaniter hic alium aliquem requiramus,\nsicut carnales Iudaei. Nam et ipsi usque adeo filium,\nquem loco isto regi Dauid promissum legunt, intellegunt non\nfuisse Salomonem, ut eo, qui promissus est tanta iam manifestatione,\ndeclarato adhuc mirabili caecitate alium sperare\nse dicant. Facta est quidem nonnulla imago rei futurae etiam\nin Salomone, in eo quod templum aedificauit et pacem habuit\nsecundum nomen suum (Salomon quippe pacificus est Latine)\net in exordio regni sui mirabiliter laudabilis fuit; sed eadem\nsua persona per umbram futuri praenuntiabat etiam ipse\nChristum Dominum, non exhibebat. Unde quaedam de illo ita\nscripta sunt, quasi de ipso ista praedicta sint, dum scriptura\nsancta etiam rebus gestis prophetans quodam modo in eo\nfiguram definiat futurorum. Nam praeter libros diuinae historiae,\nubi regnasse narratur, psalmus etiam septuagensimus\nprimus titulo nominis eius inscriptus est; in quo tam multa\ndicuntur, quae omnino ei conuenire non possunt, Domino\nautem Christo aptissima perspicuitate conueniunt, ut euidenter\nappareat, quod in illo figura qualiscumque adumbrata sit, in\nisto autem ipsa ueritas praesentata. Notum est enim, quibus.\nterminis regnum conclusum fuerat Salomonis; et tamen in\neo psalmo legitur, ut alia taceam: Dominabitur a mari\nusque ad mare et a flumine usque ad terminos orbis\nterrae, quod in Christo uidemus inpleri. A flumine quippe\ndominandi sumsit exordium, ubi baptizatus a Iohanne eodem,.\n\n\n\n\n\n\nmonstrante coepit agnosci a discipulis, qui eum non solum\nmagistrum, uerum etiam Dominum appellauerunt.\n\nNec ob aliud uiuente adhuc patre suo Dauid regnare coepit\nSalomon, quod nulli regum illorum contigit, nisi ut hinc\nquoque satis eluceat non esse ipsum, quem prophetia ista\npraesigDat, quae ad eius patrem loquitur dicens: Et erit,\ncum repleti fuerint dies tui, et dormies cum patribus\ntuis, et suscitabo semen tuum post te, qui erit de\nuentre tuo, et praeparabo regnum illius. Quo modo\nergo propter id quod sequitur: Hic aedificabit mihi domum,\niste Salomon putabitur prophetatus, et non potius propter id\nquod praecedit: Cum repleti fuerint dies tui et dormies\ncum patribus tuis, suscitabo semen tuum post te,\nalius pacificus intellegitur esse promissus, qui non ante, sicut\niste, sed post mortem Dauid praenuntiatus est suscitandus?\nQuamlibet enim longo interposito tempore Iesus Christus\nueniret, procul dubio post mortem regis Dauid, cui sic est\npromissus, eum uenire oportebat, qui aedificaret domum Deo,\nnon de lignis et lapidibus, sed de hominibus, qualem illum\naedificare gaudemus. Huic enim domui dicit apostolus, hoc\nest fidelibus Christi: Templum enim Dei sanctum est,\nquod estis uos.\nCAPUT VIIII. Quam similis in psalmo octogensimo octauo sit prophetia\nde Christo his, quae in regnorum libris Nathan\nprophetante promittuntur.\n\nPropter quod et in psalmo octogensimo octauo, cuius est\ntitulus: Intellectus ipsi Aethan Israelitae. commemorantur\npromissiones Dei factae regi Dauid, et istis, quae in\n\n\n\n\n\n\nlibro regnorum sunt posita, quaedam ibi similia dicuntur,\nsicut est: Iuraui Dauid seruo meo: Usque in aeternum\npraeparabo semen tuum; et iterum: Tunc locutus es\nin adspectu filiis tuis et dixisti: Posui adiutorium\nsuper potentem, exaltaui electum de populo meo. Inueni\nDauid seruum meum, in oleo sancto meo unxi\neum. Manus enim mea auxiliabitur ei et bracchium\nmeum confortabit eum. Non proficiet inimicus in eo\net filius iniquitatis non adponet nocere ei. Et concidam\ninimicos eius a facie eius, et eos, qui oderunt\neum, fugabo. Et ueritas mea et misericordia mea\ncum ipso, et in nomine meo exaltabitur cornu eius.\nEt ponam in mari manum eius et in fluminibus dexteram\neius. Ipse inuocabit me: Pater meus es tu,\nDeus meus et susceptor salutis meae. Et ego primogenitum\nponam eum, excelsum aput reges terrae. In\naeternum seruabo ei misericordiam meam et testamentum\nmeum fidele ipsi. Et ponam in saeculum\nsaeculi semen eius, et thronum eius sicut dies caeli.\nQuae omnia de Domino Iesu intelleguntur, quando recte\nintelleguntur, sub nomine Dauid propter formam serui, quam\nde semine Dauid idem Mediator adsumsit ex uirgine. Continuo\netiam dicitur de peccatis filiorum eius tale aliquid,\nquale in regnorum libro positum est et quasi de Salomone\nprocliuius accipitur. Ibi namque, hoc est in regnorum libro:\nEt si uenerit, inquit, iniquitas eius, redarguam illum\nin uirga uirorum et in tactibus filiorum hominum;\n\n\n\n\n\n\nmisericordiam autem meam non amoueam ab eo;\ntactibus significans plagas correptionis. Unde illud est: Ne\ntetigeritis christos meos. Quod quid est aliud, quam\n(De laeseritis\\'? In psalmo uero cum ageret tamquam de Dauid,\nut quiddam eius modi etiam ibi diceret: Si dereliquerint,\ninquit, filii eius legem meam et in iudiciis meis non\nambulauerint; si iustificationes meas profanauerint\net mandata mea non custodierint: uisitabo in uirga\niniquitates eorum et in flagellis delicta eorum; misericordiam\nautem meam non dispergam ab eo. Non\ndixit (ab eis\\\\ cum loqueretur de filiis eius, non de ipso; sed\ndixit ab eo, quod bene intellectum tantundem ualet. Non\nenim Christi ipsius, quod est caput ecclesiae, possent inueniri\nulla peccata, quae opus esset humanis correptionibus seruata\nmisericordia diuinitus coherceri; sed in eius corpore ac membris,\nquod populus eius est. Ideo in libro regnorum: Iniquitas\neius dicitur; in psalmo autem: Filiorum eius;\nut intellegamus de ipso dici quodam modo, quod de eius\ncorpore dicitur. Propter quod etiam ipse de caelo, cum corpus\neius, quod sunt fideles eius, Saulus persequeretur: Saule,\ninquit, Saule, quid me persequeris? Deinde in consequentibus\npsalmi: Neque nocebo, inquit, in ueritate\nmea, neque profanabo testamentum meum, et quae\nprocedunt de labiis meis non reprobabo. Semel\niuraui in sancto meo, si Dauid mentiar; id est,\nnequaquam Dauid mentiar. Solet enim sic loqui scriptura.\nQuid autem non mentiatur, adiungit et dicit: Semen eius\nin aeternum manet; et sedes eius sicut sol in con-.\nspectu meo, et sicut luna perfecta in aeternum,\net testis in caelo fidelis.\nCAPUT X. Quam diuersa acta sint in regno terrenae Hieru\nsalem ab his, quae promiserat Deus, ut intellegeretur\npromissionis ueritas ad alterius regis et\nregni gloriam pertinere.\n\n\nPost haec tantae promissionis ualidissima firmamenta, ne\nputarentur in Salomone conpleta, tamquam id speraretur\nnec inueniretur: Tu uero, inquit, reppulisti et ad nihilum\ndeduxisti, Domine. Hoc quippe factum est de regno\nSalomonis in posteris eius usque ad euersionem ipsius terrenae\nHierusalem, quae regni eiusdem sedes fuit, et maxime\nipsius templi labem, quod fuerat a Salomone constructum.\nSed ne ob hoc putaretur Deus contra sua promissa fecisse,\ncontinuo subiecit: Distulisti christum tuum. Non ergo\nest ille Salomon, sed nec ipse Dauid, si dilatus est christus\nDomini. Cum enim christi eius dicerentur omnes reges\nmystico illo chrismate consecrati, non solum a rege Dauid\net deinceps, sed ab illo etiam Saule, qui populo eidem rex\nprimus est unctus (ipse quippe Dauid eum christum Domini\nappellat): erat tamen unus uerus christus, cuius illi figuram\nprophetica unctione gestabant; qui secundum opinionem hominum,\nqui eum putabant in Dauid uel in Salomone intellegendum,\ndifferebatur in longum; secundum dispositionem\nautem Dei uenturus suo tempore parabatur. Interea dum ille\ndiffertur, quid factum sit de regno terrenae Hierusalem, ubi\nsperabatur utique regnaturus, secutus iste psalmus adiunxit\nadque ait: Euertisti testamentum serui tui, profanasti\nin terra sanctitatem eius; destruxisti omnes macerias\neius, posuisti munitiones eius formidinem;\n\n\n\n\n\n\ndiripuerunt eum omnes transeuntes uiam, factus est\nobprobrium uicinis suis; exaltasti dexteram inimicorum\neius, iucundasti omnes inimicos eius; auertisti\nadiutorium gladii eius et non es opitulatus ei in\nbello; dissoluisti eum ab emundatione, sedem eius\nin terram conlisisti; minuisti dies sedis eius, perfudisti\neum confusione. Haec omnia uenerunt super ancillam\nHierusalem, in qua regnauerunt nonnulli etiam filii liberae,\nregnum illud tenentes in dispensatione temporaria, regnum\nautem caelestis Hierusalem, cuius erant filii, in uera fide\nhabentes et in uero Christo sperantes. Quo modo autem\nista uenerint super illud regnum, index est rerum gestarum,\nsi legatur, historia. -\nCAPUT XI. De substantia populi Dei, quae per susceptionem\ncarnis in Christo est, qui solus eruendi ab inferis\nanimam suam habuit potestatem.\n\nPost haec autem prophetata ad precandum Deum propheta\nconuertitur; sed et ipsa precatio prophetatio est. Usque\nquo, Domine, auertis in finem? subauditur \\'faciem\ntuam\\', sicut alibi dicitur: Quo usque auertis faciem\ntuam a me? Nam ideo quidam codices hic non habent\nauertis, sed \\'auerteris\\'; quamquam possit intellegi: \\'Auertis\nmisericordiam tuam, quam promisisti Dauid\\'. Quod autem\ndixit: In finem, quid est nisi usque in finem? Qui finis\nintellegendus est ultimum tempus, quando in Christum Iesum\netiam gens illa est creditura, ante quem finem illa fieri\n\n\n\n\n\n\noportebat, quae superius aerumnosa defleuit. Propter quae\net hic sequitur: Exardescit sicut ignis ira tua: memento\nquae est mea substantia. Nihil hic melius quam\nipse Iesus intellegitur substantia populi eius, ex quo natura\nest carnis eius. Non enim uane, inquit, constituisti\nomnes filios hominum. Nisi enim esset unus filius\nhominis substantia Israel, per quem filium hominis liberarentur\nmulti filii hominum, uane utique constituti essent\nomnes filii hominum. Nunc uero omnis quidem humana natura\nper peccatum primi hominis in uanitatem de ueritate conlapsa\nest, propter quod dicit alius psalmus: Homo uanitati\nsimilis factus est, dies eius uelut umbra praetereunt;\nsed non uane Deus constituit omnes filios hominum,\nquia et multos a uanitate liberat per mediatorem Iesum, et\nquos liberandos non esse praesciuit, ad utilitatem liberandorum\net conparationem duarum inter se a contrario ciuitatum\nnon utique uane in totius rationalis creaturae pulcherrima\nadque iustissima ordinatione constituit. Deinde sequitur:\nQuis est homo, qui uiuet et non uidebit mortem,\neruet animam suam de manu inferi? Quis est iste.\nnisi substantia illa Israel ex semine Dauid, Christus Iesus?\nDe quo dicit apostolus, quod surgens a mortuis iam\nnon moritur, et mors ei ultra non dominabitur.\nSic enim uiuet et non uidebit mortem, ut tamen mortuus\nfuerit, sed animam suam eruerit de manu inferni, quo propter\nquorundam soluenda inferna uincula descenderat; eruerit autem\npotestate illa, de qua in euangelio dicit: Potestatem\n\n\n\n\n\n\nhabeo ponendi animam meam et potestatem habeo\niterum sumendi eam.\nCAPUT XII. Ad quorum personam pertinere intellegenda sit\nflagitatio promissorum, de quibus in psalmo dicitur:\nUbi sunt misericordiae tuae, Domine, antiquae\net cetera.\n\nSed cetera psalmi huius, quae ita se habent: Ubi sunt\nmiserationes tuae antiquae, Domine, quas iurasti\nDauid in ueritate tua? Memento, Domine, obprobrii\nseruorum tuorum, quod continui in sinu meo multarum\ngentium; quod exprobrauerunt inimici tui,\nDomine; quod exprobrauerunt, commutationem Christi\ntui, utrum ex persona dicta sint illorum Israelitarum, qui\ndesiderabant reddi sibi promissionem, quae facta est ad\nDauid, an potius Christianorum, qui non secundum carnem,\nsed secundum spiritum sunt Israelitae, merito quaeri potest.\nDicta sunt quippe ista uel scripta tempore, quo fuit Aethan,\nde cuius nomine titulum iste psalmus accepit; et idem\ntempus regni Dauid fuit; ac per hoc non diceretur: Ubi\nsunt miserationes tuae antiquae, Domine, quas iurasti\nDauid in ueritate tua? nisi eorum personam in se propheta\ntransfiguraret, qui longe postea futuri erant, quibus\nhoc tempus esset antiquum, quando regi Dauid ista promissa\nsunt. Potest autem intellegi multas gentes, quando Christianos\npersequebantur, exprobrasse illis passionem Christi, quam\nscriptura commutationem uocat. quoniam moriendo inmortalis\nest factus. Potest et commutatio Christi secundum hoc accipi\nexprobrata Israelitis, quia, cum eorum speraretur futurus,\n\n\n\n\n\n\n\n\n\n\nfactus est gentium, et hoc eis nunc exprobrant multae gentes,\nquae crediderunt in eum per testamentum nouum, illis in\nuetustate remanentibus, ut ideo dicatur: Memento, Domine.\nobprobrii seruorum tuorum, quia non eos obliuiscente,\nsed potius miserante Domino et ipsi post hoc obprobrium\ncredituri sunt. Sed ille, quem prius posui, conuenientior mihi\nsensus uidetur. Inimicis enim Christi, quibus exprobratur.\nquod eos ad gentes transiens reliquerit Christus, incongrue\nuox ista coaptatur: Memento, Domine, obprobrii seruorum\ntuorum; non enim serui Dei nuncupandi sunt tales\nIudaei; sed eis uerba ista conpetunt, qui, cum graues humilitates\npersecutionum pro Christi nomine paterentur, recordari\npotuerunt excelsum regnum semini Dauid fuisse promissum,\net eius desiderio dicere, non desperando, sed petendo quaerendo\npulsando: Ubi sunt miserationes tuae antiquae,\nDomine, quas iurasti Dauid in ueritate tua? Memento,\nDomine, obprobrii seruorum tuorum, quod continui\nin sinu meo multarum gentium (hoc est, in interioribus\nmeis patienter pertuli); quod exprobrauerunt inimici tui.\nDomine; quod exprobrauerunt, commutationem Christi\ntui; non eam putantes commutationem sed consumtionem.\nQuid est autem: Memento, Domine, nisi ut miserearis et\npro tolerata patienter humilitate mea reddas celsitudinem.\nquam iurasti Dauid in ueritate tua? Si autem Iudaeis adsignemus\nhaec uerba, illi serui Dei talia dicere potuerunt, qui\nexpugnata terrena Hierusalem, antequam Iesus Christus humanitus\nnasceretur, in captiuitatem ducti sunt, intellegentes\ncommutationem Christi, quia scilicet non per eum terrena\ncarnalisque felicitas, qualis paucis annis regis Salomonis\napparuit, sed caelestis ac spiritalis esset fideliter exspectanda;\nquam tunc ignorans infidelitas gentium, cum Dei populum\n\n\n\n\nexultabat adque insultabat esse captiuum, quid aliud quam\nChristi commutationem, sed scientibus nesciens, exprobrabat?\nEt ideo quod sequitur, ubi psalmus iste concluditur: Benedictio\nDomini in aeternum: fiat, fiat, uniuerso populo\nDei ad caelestem Hierusalem pertinenti siue in illis, qui\nlatebant in testamento uetere, antequam reuelaretur nouum,\nsiue in his, qui iam testamento nouo reuelato manifeste\npertinere cernuntur ad Christum, satis congruit. Benedictio\nquippe Domini in semine Dauid non ad aliquod tempus,\nqualis diebus Salomonis apparuit, sed in aeternum speranda\nest, in qua certissima spe dicitur: Fiat, fiat. Illius enim\nspei est confirmatio uerbi huius iteratio. Hoc ergo intellegens\nDauid ait in secundo regnorum libro, unde ad istum psalmum\ndigressi sumus: Et locutus es pro domo serui tui in\nlonginquum. Ideo autem post paululum ait: Nunc incipe\net benedic domum serui tui usque in aeternum et\ncetera, quia tunc geniturus erat filium, ex quo progenies eius\nduceretur ad Christum, per quem futura erat domus eius\naeterna eademque domus Dei. Domus enim Dauid propter\ngenus Dauid; domus autem Dei eadem ipsa propter templum\nDei de hominibus factum, non de lapidibus, ubi habitet in\naeternum populus cum Deo et in Deo suo, et Deus cum\npopulo adque in populo suo; ita ut Deus sit inplens populum\nsuum, et populus plenus Deo suo, cum Deus erit omnia in\nomnibus, ipse in pace praemium, qui uirtus in bello. Ideo\ncum in uerbis Nathan dictum sit: Et nuntiabit tibi Dominus,\nquoniam domum aedificabis ipsi, postea dictum\nest in uerbis Dauid: Quoniam tu Dominus omnipotens\nDeus Israel, reuelasti aurem serui tui dicens: Domum\n\n\n\n\n\n\n\n\naedificabo tibi. Hanc enim domum et nos aedificamus bene\nuiuendo, et Deus ut bene uiuamus opitulando; quia nisi\nDominus aedificauerit domum, in uanum laborant aedificantes\neam. Cuius domus cum uenerit ultima dedicatio.\ntunc fiet illud, quod hic per Nathan locutus est Deus dicens:\nEt ponam locum populo meo Israel, et plantabo illum,\net inhabitabit seorsum, et non sollicitus erit ultra,\net non adponet filius iniquitatis humiliare eum, sicut\nab initio a diebus, quibus constitui iudices super\npopulum meum Israel.\nCAPUT XIII. An promissae pacis ueritas illis temporibus possit\nadscribi, quae sub Salomone fluxerunt.\n\nHoc tam magnum bonum quisquis in hoc saeculo et in\nhac terra sperat, insipienter sapit. An quispiam putabit in\npace regni Salomonis id esse conpletum? Pacem quippe\nillam scriptura in umbra futuri excellenti praedicatione commendat.\nSed huic suspicioni uigilanter occursum est, cum.\npostea quam dictum est: Et non adponet filius iniquitatis\nhumiliare eum, continuo subiunctum est: Sicut ab\ninitio a diebus, quibus constitui iudices super populum\nmeum Israel. Iudices namque, priusquam reges ibi\nesse coepissent, super illum populum fuerant constituti, ex\nquo terram promissionis accepit. Et utique humiliabat eum\nfilius iniquitatis, hoc est hostis alienigena, per interualla\ntemporum, quibus leguntur paces alternasse cum bellis; et\ninueniuntur illic pacis tempora prolixiora quam Salomon\nhabuit, qui quadraginta regnauit annos; nam sub eo iudice,\nqui est appellatus Aod, octoginta anni pacis fuerunt. Absit\n\n\n\n\n\n\nergo ut Salomonis tempora in hac promissione praedicta esse\ncredantur; multo minus itaque cuiuslibet regis alterius. Non\nenim quisquam eorum in tanta, quanta ille, pace regnauit;\nnec umquam omnino gens illa ita regnum tenuit, ut sollicita\nnon fuerit ne hostibus subderetur; quia in tanta mutabilitate\nrerum humanarum nulli aliquando populo concessa est tanta\nsecuritas, ut huic uitae hostiles non formidaret incursus.\nLocus ergo iste, qui promittitur tam pacatae ac securae\nhabitationis, aeternus est aeternisque debetur in matre Hierusalem\nlibera, ubi erit ueraciter populus Israel; hoc enim nomen\ninterpretatur cuidens Deum\\'; cuius praemii desiderio pia per\nfidem uita in hac aerumnosa peregrinatione ducenda est.\nCAPUT XIIII. De studio Dauid in dispositione mysterioque psalmorum.\n\n\n\nProcurrente igitur per tempora ciuitate Dei, primo in umbra\nfuturi, in terrena scilicet Hierusalem, regnauit Dauid. Erat\nautem Dauid uir in canticis eruditus, qui harmoniam musicam\nnon uulgari uoluptate, sed fideli uoluntate dilexerit eaque\nDeo suo, qui uerus est Deus, mystica rei magnae figuratione\nseruierit. Diuersorum enim sonorum rationabilis moderatusque\nconcentus concordi uarietate conpactam bene\nordinatae ciuitatis insinuat unitatem. Denique omnis fere\nprophetia eius in psalmis est, quos centum quinquaginta\n. liber continet, quem psalmorum uocamus. In quibus nonnulli\nuolunt eos solos factos esse a Dauid, qui eius nomine inscripti\nsunt. Sunt item qui putant non ab eo factos, nisi qui praenotantur:\nIpsius Dauid; qui uero habent in titulis: Ipsi\nDauid, ab aliis factos personae ipsius fuisse coaptatos. Quae\n\n\n\n\nopinio uoce euangelica Saluatoris ipsius refutatur, ubi ait,\nquod ipse Dauid in spiritu Christum dixerit esse Dominum\nsuum; quoniam psalmus centensimus nonus sic incipit: Dixit\nDominus Domino meo: Sede a dextris meis, donec\nponam inimicos tuos scabellum pedum tuorum. Et\ncerte idem psalmus non habet in titulo: Ipsius Dauid, sed:\nIpsi Dauid, sicut plurimi. Mihi autem credibilius uidentur\nexistimare, qui omnes illos centum et quinquaginta psalmos\neius operi tribuunt eumque aliquos praenotasse etiam nominibus\naliorum aliquid, quod ad rem pertineat, figurantibus,\nceteros autem nullius hominis nomen in titulis habere uoluisse,\nsicut ei uarietatis huius dispositionem. quamuis latebrosaru,\nnon tamen inanem Dominus inspirauit. Nec mouere debet ad\nhoc non credendum, quod nonnullorum nomina prophetarum.\nqui longe post Dauid regis tempora fuerunt, quibusdam psalmis\nin eo libro leguntur inscripta et quae ibi dicuntur uelut\nab eis dici uidentur. Neque enim non potuit propheticus\nspiritus prophetanti regi Dauid haec etiam futurorum prophetarum\nnomina reuelare, ut aliquid, quod eorum personae\nconueniret, prophetice cantaretur; sicut rex Iosias exorturus\net regnaturus post annos amplius quam trecentos cuidam\nprophetae, qui etiam facta eius futura praedixit, cum suo\nnomine reuelatus est.\nCAPUT XV. An omnia, quae in psalmis de Christo et ecclesia\nprophetantur, ad contextum huius operis adhibenda\nsint.\n\nNunc iam exspectari a me uideo, ut hoc loco libri huius\naperiam quid in psalmis Dauid de Domino Iesu Christo uel\neius ecclesia prophetauerit. Ego autem ut hoc non ita faciam,\n\n\n\n\n\n\nsicut uidetur ipsa exspectatio postulare (quamuis iam in uno\nfecerim), copia quam inopia magis inpedior; omnia enim\nponere uitandae prolixitatis causa prohibeor. Vereor autem\nne, cum aliqua elegero, multis, qui ea nouerunt, uidear magis\nnecessaria praeterisse; deinde quia testimonium, quod profertur,\nde contextione totius psalmi debet habere suffragium\naut certe nihil sit, quod ei refragetur, si non omnia suffragantur,\nne more centonum ad rem, quam uolumus, tamquam\nuersiculos decerpere uideamur, uelut de grandi carmine, quod\nnon de re illa, sed de alia longeque diuersa reperiatur esse\nconscriptum. Hoc autem ut in quocumque psalmo possit\nostendi, exponendus est totus; quod quanti operis sit et\naliorum et nostra uolumina, in quibus hoc fecimus, satis\nindicant. Legat ergo illa, qui uoluerit et potuerit; inueniet\nquot et quanta rex Dauid idemque propheta de Christo et\neius ecclesia prophetauerit, de rege scilicet et ciuitate quam\ncondidit.\nCAPUT XVI. De his, quae in quadragensimo quarto psalmo ad\nChristum et ecclesiam pertinentia aut aperte dicuntur\naut tropice.\n\nQuamlibet enim de quacumque re propriae sint adque\nmanifestae propheticae locutiones, necesse est ut eis etiam\ntropicae misceantur; quae maxime propter tardiores ingerunt\ndoctoribus laboriosum disputandi exponendique negotium.\nQuaedam tamen Christum et ecclesiam ipsa prima facie, mox\nut dicuntur, ostendunt; etsi ex otio restant exponenda, quae\nin eis minus intelleguntur; quale illud est in eodem psalmorum\nlibro: Eructauit cor meum uerbum bonum, dico\n\n\n\n\n\n\nego opera mea regi. Lingua mea calamus scribae\nuelociter scribentis. Speciosus forma prae filiis hominum;\ndiffusa est gratia in labiis tuis, propterea benedixit\nte Deus in aeternum. Accingere gladio tuo\ncirca femur, potentissime specie tua et pulchritudine\ntua, et intende et prospere procede et regna propter\nueritatem et mansuetudinem et iustitiam, et deducet\nte mirabiliter dextera tua. Sagittae tuae acutae,\npotentissimae (populi sub te cadent) in corda inimicorum\nregis. Sedes tua, Deus, in saecula saeculorum,\nuirga directionis uirga regni tui Dilexisti iustitiam\net odio habuisti iniquitatem; propterea unxit te Deus,\nDeus tuus oleo exultationis prae participibus tuis.\nMyrrha et gutta et casia a uestimentis tuis, a domibus\neburneis; ex quibus te delectauerunt filiae regum\nin honore tuo. Quis non hic Christum, quem praedicamus\net in quem credimus, quamlibet sit tardus, agnoscat, cum\naudiat Deum, cuius sedes est in saecula saeculorum, et\nunctum a Deo, utique sicut unguit Deus, non uisibili, sed\nspiritali adque intellegibili chrismate? Quis enim tam rudis\nest in hac religione uel tam surdus aduersus eius famam\nlonge lateque diffusam, ut Christum a chrismate, hoc est ab\nunctione appellatum esse non nouerit? Agnito autem rege\nChristo, iam cetera, quae hic tropice dicta sunt, quo modo\nsit speciosus forma prae filiis hominum, quadam tanto magis\n\n\n\n\namanda adque miranda, quanto minus corporea pulchritudine,\nquis gladius eius, quae sagittae, et cetera isto modo non\nproprie, sed tropice posita iam subditus ei, qui regnat propter\nueritatem et mansuetudinem et iustitiam, inquirat ei otio.\n\nDeinde adspiciat eius ecclesiam tanto uiro suo spiritali\nconubio et diuino amore coniunctam, de qua dicitur in his\nquae sequuntur. Adstitit regina a dextris tuis in uestitu\ndeaurato, circumamicta uarietate. Audi, filia, et uide\net inclina aurem tuam, et obliuiscere populum tuum\net domum patris tui; quoniam concupiuit rex speciem\ntuam, quia ipse est Deus tuus. Et adorabunt eum\nfiliae Tyri in muneribus; uultum tuum deprecabuntur \\'\ndiuites plebis. Omnis gloria eius filiae regis intrinsecus,\nin fimbriis aureis circumamicta uarietate.\nAdferentur regi uirgines post eam, proximae eius\nadferentur tibi. Adferentur cum laetitia et exultatione;\nadducentur in templum regis. Pro patribus\ntuis nati sunt tibi filii; constitues eos principes\nsuper omnem terram. Memores erunt nominis tui in\nomni generatione et generatione. Propterea populi\nconfitebuntur tibi in aeternum et in saeculum saeculi.\nNon opinor quemquam ita desipere, ut hic aliquam\nmulierculam praedicari credat adque describi; coniugem\nuidelicet illius, cui dictum est: Sedes tua, Deus, in saecula\nsaeculorum; uirga directionis uirga regni tui.\nDilexisti iustitiam et odio habuisti iniquitatem; propterea\nunxit te Deus, Deus tuus oleo exultationis\nprae participibus tuis; Christum utique prae Christianis.\n\n\n\n\n\n\nHi sunt enim participes eius, ex quorum in omnibus gentibus\nunitate adque concordia fit ista regina, sicut in alio psalmo\nde illa dicitur: Ciuitas regis magni. Ipsa est Sion spiritaliter;\nquod nomen Latine interpretatum speculatio est;\nspeculatur enim futuri saeculi magnum bonum, quoniam\nilluc dirigitur eius intentio. Ipsa est et Hierusalem eodem\nmodo spiritaliter, unde multa iam diximus. Eius inimica est\nciuitas diaboli Babylon, quae confusio interpretatur; ex qua\ntamen Babylone regina ista in omnibus gentibus regeneratione\nliberatur et a pessimo rege ad optimum regem, id est a\ndiabolo transit ad Christum. Propter quod ei dicitur: Obliuiscere\npopulum tuum et domum patris tui. Cuius\nciuitatis inpiae portio sunt et Israelitae sola carne, non fide;\ninimici etiam ipsi. magni huius regis eiusque reginae. Ad\nipsos enim ueniens et ab eis Christus occisus magis aliorum\nfactus est, quos non uidit in carne. Unde per cuiusdam\npsalmi prophetiam dicit ipse rex noster: Erues me de contradictionibus\npopuli, constitues me in capite gentium.\nPopulus, quem non cognoui, seruiuit mihi; in\nobauditu auris obaudiuit mihi. Populus ergo iste gentium,\nquem non cognouit Christus praesentia corporali, in\nquem tamen Christum sibi adnuntiatum credidit, ut merito\nde illo diceretur: In obauditu auris obaudiuit mihi, quia\nfides ex auditu est â€” -iste, inquam, populus additus ueris\net carne et fide Israelitis ciuitas est Dei, quae ipsum quoque\nsecundum carnem peperit Christum, quando in solis illis\nIsraelitis fuit. Inde quippe erat uirgo Maria, in qua carnem\nChristus, ut homo esset, adsumsit. De qua ciuitate psalmus\n\n\n\n\n\n\nalius ait: Mater Sion, dicet homo, et homo factus est\nin ea, et ipse fundauit eam Altissimus. Quis est iste\nAltissimus nisi Deus? Ac per hoc Christus Deus, antequam\nin illa ciuitate per Mariam fieret homo, ipse in patriarchis\net prophetis fundauit eam. Cum igitur huic reginae ciuitati\nDei tanto ante dictum sit per prophetiam, quod iam uidemus\ninpletum: Pro patribus tuis nati sunt tibi filii, constitues\neos principes super omnem terram (ex filiis\nquippe eius per omnem terram sunt praepositi et patres eius,\ncum confiteantur ei populi concurrentes ad eam confessionem\nlaudis aeternae in saeculum saeculi): procul dubio quidquid\nhic tropicis locutionibus subobscure dictum est, quoquo modo\nintellegatur, debet his rebus manifestissimis conuenire.\nCAPUT XVII. De his, quae ad sacerdotium Christi in psalmo centensimo\nnono, et de his, quae in psalmo uicensimo\nprimo ad passionem ipsius spectant.\n\nSicut etiam in illo psalmo, ubi sacerdos Christus, quem\nad modum hic rex, apertissime praedicatur: Dixit Dominus\nDomino meo: Sede a dextris meis, donec ponam inimicos\ntuos scabellum pedum tuorum. Sedere Christus\nad dexteram Patris creditur, non uidetur; eius etiam inimicos\nponi sub pedibus eius nondum apparet; id agitur, apparebit\nin fine; etiam hoc nunc creditur, post uidebitur. Verum quod\nsequitur: Virgam uirtutis tuae emittet Dominus ex\nSion, et dominare in medio inimicorum tuorum, ita\nclarum est, ut non solum infideliter et infeliciter, sed etiam\n\n\n\n\n\n\ninpudenter negetur. Et ipsi quippe fatentur inimici ex Sion\nmissam fuisse legem Christi, quod euangelium nos uocamus,\net eam uirgam uirtutis eius agnoscimus. Dominari uero eum\nin medio inimicorum suorum idem ipsi, inter quos dominatur,\ndentibus frendendo et tabescendo et nihil aduersus eum\nualendo testantur. Deinde quod paulo post dicit: Iurauit\nDominus, ot non paenitebit eum, quibus uerbis inmutabile\nfuturum esse significat, quod adiungit: Tu es sacerdos in\naeternum secundum ordinem Melchisedech, ex eo quod\niam nusquam est sacerdotium et sacrificium secundum ordinem\nAaron et ubique offertur sub sacerdote Christo. quod\nprotulit Melchisedech, quando benedixit Abraham, quis ambigere\npermittitur, de quo ista dicantur? Ad haec itaque\nmanifesta referuntur, quae paulo obscurius in eodem psalmo\nposita sunt, quando recte intelleguntur; quod in nostris iam\npopularibus sermonibus fecimus. Sic et in illo, ubi humilitatem\npassionis suae per prophetiam Christus eloquitur dicens:\nFoderunt manus meas et pedes, dinumerauerunt\nomnia ossa mea; ipsi uero considerauerunt et\nconspexerunt me (quibus utique uerbis in cruce corpus\nsignificauit extentum manibus pedibusque confixis et clauorum\ntransuerberatione confossis, eoque modo se spectaculum considerantibus\net conspicientibus praebuisse), addens etiam:\nDiuiserunt sibi uestimenta mea et super uestimentum\nmeum miserunt sortem, quae prophetia quem\nad modum inpleta sit euangelica narratur historia, tunc profecto\net alia recte intelleguntur, quae ibi minus aperte dicta\nsunt, cum congruunt his, quae tanta manifestatione claruerunt:\n\n\n\n\n\n\npraesertim quia et illa, quae non transacta credimus, sed\npraesentia contuemur, sicut in eodem psalmo leguntur tanto\nante praedicta, ita nunc exhibita iam toto orbe cernuntur.\nIbi enim paulo post dicitur: Commemorabuntur et conuertentur\nad Dominum uniuersi fines terrae et\nadorabunt in conspectu eius uniuersae patriae\ngentium; quoniam Domini est regnum, et ipse\ndominabitur gentium.\nCAPUT XVIII. De psalm.o tertio et de quadragensimo et de quinto\ndecimo et de sexagensimo septimo, in quibus mors\net resurrectio Domini prophetatur.\n\nDe resurrectione quoque eius nequaquam psalmorum oracula\ntacuerunt. Nam quid est aliud quod in psalmo tertio ex persona\neius canitur: Ego dormiui et somnum cepi; exsurrexi,\nquoniam Dominus suscepit me? An forte quisquam\nita desipit, ut credat uelut aliquid magnum nobis indicare\nuoluisse prophetam, quod dormierit et exsurrexerit, nisi\nsomnus iste mors esset et euigilatio resurrectio, quam de\nChristo sic oportuit prophetari? Nam et in quadragensimo\nmulto manifestius id ostenditur, ubi ex persona eiusdem\nMediatoris more solito tamquam praeterita narrantur, quae\nfutura prophetabantur; quoniam, quae uentura erant, iam in\npraedestinatione et praescientia Dei uelut facta erant [quia\ncerta erant]. Inimici, inquit, mei dixerunt mala mihi:\nQuando morietur et peribit nomen eius? Et si\ningrediebatur ut uideret, uana locutum est cor\n\n\n\n\n\n\neius, congregauit iniquitatem ipsi. Egrediebatur\nforas et loquebantur simul in unum. Aduersus me\nsusurrabant omnes inimici mei, aduersus me cogitabant\nmala mihi. Verbum iniquum disposuerunt\naduersus me: Numquid qui dormit non adiciet ut\nresurgat? Hic certe ita posita sunt uerba haec, ut nihil\naliud dixisse intellegatur, quam si diceret: \\'Numquid qui\nmoritur, non adiciet ut reuiuescat?\\' Superiora quippe demonstrant\nmortem ipsius cogitasse et disposuisse inimicos eius.\net hoc actum esse per eum, qui ingrediebatur ut uideret, et\negrediebatur ut proderet. Cui autem hic non ocurrat ex discipulo\neius factus traditor ludas? Quia ergo facturi erant quod\nmoliebantur, id est occisuri erant eum, ostendens illos uana\nmalitia frustra occisuros resurrecturum, sic adiecit hunc uersum,\nuelut diceret: \\'Quid agitis uani? quod uestrum scelus erit,\nmeus somnus erit\\': Numquid qui dormit non adiciet\nut resurgat? Et tamen eos tam magnum nefas non inpune\nfacturos consequentibus indicat uersibus dicens: Etenim\nhomo pacis meae, in quem speraui, qui edebat panes\nmeos, ampliauit super me calcaneum, hoc est conculcauit\nme. Tu autem, inquit, Domine, miserere mei et\nresuscita me, et reddam illis. Quis hoc iam neget, qui\nIudaeos post passionem resurrectionemque Christi de sedibus\nsuis bellica strage et excidio funditus eradicatos uidet? Occisus\nenim ab eis resurrexit et reddidit eis interim temporariam\ndisciplinam, excepto quod non correctis seruat, quando uiuos\n\n\n\n\n\n\net mortuos iudicabit. Nam Dominus ipse Iesus istum ipsum\ntraditorem suum per panem porrectum ostendens apostolis\nhunc etiam uersum psalmi huius commemorauit et in se\ndixit inpletum: Qui edebat panes meos, ampliauit super\nme calcaneum. Quod autem ait: In quem speraui, non\ncongruit capiti, sed corpori. Neque enim nesciebat eum ipse\nSaluator, de quo ante iam dixerat: Unus ex uobis diabolus\nest. Sed solet in se membrorum suorum transferre personam\net sibi tribuere quod esset illorum, quia caput et corpus\nunus est Christus; unde illud est in euangelio: Esuriui, et\ndedistis mihi manducare, quod exponens ait: Quando\nuni ex minimis meis fecistis, mihi fecistis. Se itaque\ndixit sperasse, quod tunc sperauerant de Iuda discipuli eius,\nquando est connumeratus apostolis.\n\nIudaei autem Christum. quem sperant, moriturum esse non\nsperant. Ideo quem lex et prophetae adnuntiauerunt, nostrum\nesse non putant, sed nescio quem suum, quem sibi alienum\na mortis passione confingunt. Ideo mirabili uanitate adque\ncaecitate uerba, quae posuimus, non mortem et resurrectionem,\nsed somnum et euigilationem significasse contendunt. Sed\nclamat eis etiam psalmus quintus decimus: Propter hoc\niucundatum est cor meum et exultauit lingua mea,\ninsuper et caro mea requiescet in spe; quoniam non\nderelinques animam meam in inferno, nec dabis sanctum\ntuum uidere corruptionem. Quis in ea spe diceret\nrequieuisse carnem suam, ut non derelicta anima sua in\ninferno, sed cito ad eam redeunte reuiuesceret, ne corrumperetur,\nsicut cadauera corrumpi solent, nisi qui die tertio\n\n\n\n\n\n\nresurrexit? Quod utique dicere non possunt de propheta et\nrege Dauid. Clamat et sexagensimus septimus: Deus noster\nDeus saluos faciendi, et Domini exitus mortis. Quid\napertius diceretur? Deus enim saluos faciendi Dominus est\nIesus, quod interpretatur saluator siue salutaris. Nam ratio\nnominis huius haec reddita est, quando priusquam ex uirgine\nnasceretur dictum est: Pariet filium, et uocabis nomen\neius Iesum. Ipse enim saluum faciet populum\nsuum a peccatis eorum. In quorum peccatorum remissionem\nquoniam sanguis eius effusus est, non utique oportuit\neum de hac uita exitus alios habere quam mortis. Ideo cum\ndictum esset: Deus noster Deus saluos faciendi, continuo\nsubiunctum est: Et Domini exitus mortis, ut ostenderetur\nmoriendo saluos esse facturus. Sed mirando dictum est:\nEt Domini; tamquam diceretur: \"Talis est ista uita mortalium,\nut nec ipse Dominus aliter ab illa exiret, nisi per\nmortem.\"\nCAPUT XVIIII. De psalmo sexagensimo octauo, in quo Iudaeorum\ninfidelitas et pertinacia declaratur.\n\n\nSed ut Iudaei tam manifestis huius prophetiae testimoniis\netiam rebus ad effectum tam clarum certumque perductis\nomnino non cedant, profecto in eis illud inpletur, quod in\neo psalmo, qui hunc sequitur, scriptum est. Cum enim et\nillic ex persona Christi, quae ad eius passionem pertinent,\nprophetice dicerentur, commemoratum est, quod in euangelio\npatuit: Dederunt in escam meam fel et in siti mea\npotum mihi dederunt acetum. Et uelut post tale conuiuium\nepulasque sibi huiusce modi exhibitas mox intulit: Fiat\n\n\n\n\n\n\nmensa eorum coram ipsis in muscipulam et in retributionem\net in scandalum; obscurentur oculi eorum\nne uideant, et dorsum eorum semper incurua, et cetera,\nquae non optando sunt dicta, sed optandi specie prophetando\npraedicta. Quid ergo mirum, si haec manifesta non uident,\nquorum oculi sunt obscurati, ne uideant? Quid mirum, si\ncaelestia non suspiciunt, qui ut in terrena sint proni, dorsum\neorum semper incuruum est? His enim uerbis translatis a\ncorpore uitia significantur animorum. Ista de psalmis, hoc\nest de prophetia regis Dauid, satis dicta sint, ut aliquis\nmodus sit. Ignoscant autem qui haec legunt et cuncta illa\nnouerunt, et de his, quae fortasse firmiora me praetermisisse\nuel intellegunt uel existimant, non querantur.\nCAPUT XX. De regno ac merito Dauid et de filio ipsius Salomone\neaque prophetia, quae ad Christum pertinens inuenitur\nuel in eis libris, qui scriptis ipsius copulantur,\nuel in eis, quos ipsius esse non dubium est.\n\nRegnauit ergo Dauid in terrena Hierusalem, filius caelestis\nHierusalem, diuino multum testimonio praedicatus, quia et\ndelicta eius tanta pietate superata sunt per saluberrimam\npaenitendi humilitatem, ut prorsus inter eos sit, de quibus\nipse ait: Beati quorum remissae sunt iniquitates et\nquorum tecta sunt peccata. Post hunc regnauit eidem\npopulo uniuerso Salomon filius eius, qui, ut supra dictum\nest, patre suo uiuente coepit regnare. Hic bonis initiis malos\n\n\n\n\n\n\n\n\n\n\nexitus habuit. Quippe secundae res, quae sapientium animos\nfatigant, magis huic obfuerunt, quam profuit ipsa sapientia.\netiam nunc et deinceps memorabilis, et tunc longe lateque\nlaudata. Prophetasse etiam ipse reperitur in suis libris, qui\ntres recepti sunt in auctoritatem canonicam: Prouerbia, ecclesiastes\net canticum canticorum. Alii uero duo, quorum unus\nsapientia, alter ecclesiasticus dicitur, propter eloquii nonnullam\nsimilitudinem, ut Salomonis dicantur, obtinuit consuetudo;\nnon autem esse ipsius non dubitant doctiores; eos tamen in\nauctoritatem maxime occidentalis antiquitus recepit ecclesia.\nQuorum in uno, qui appellatur sapientia Salomonis, passio\nChristi apertissime prophetatur. Inpii quippe interfectores\neius commemorantur dicentes: Circumueniamus iustum,\nquoniam insuauis est nobis et contrarius est operibus\nnostris et inproperat nobis peccata legis et infamatis\nin nos peccata disciplinae nostrae. Promittit scientiam\nDei se habere et filium Dei se nominat. Factus\nest nobis in traductionem cogitationum nostrarum.\nGrauis est nobis etiam ad uidendum, quoniam dissimilis\nest aliis uita illius et inmutatae uiae eius. Tamquam\nnugaces aestimati sumus ab illo, et abstinet\nse a uiis nostris quasi ab inmunditiis; praefert nouissima\niustorum et gloriatur patrem Deum se habere.\nVideamus ergo si sermones illius ueri sunt. et tentemus\nquae uentura sunt illi, et sciemus quae erunt\nnouissima illius. Si enim est iustus filius Dei, suscipiet\nillum et liberabit eum de manu contrariorum.\nContumelia et tormento interrogemus illum, ut\n\n\n\n\n\n\nsciamus reuerentiam illius et probemus patientiam\nipsius. Morte turpissima condemnemus illum; erit\nenim ei respectus ex sermonibus illius. Haec cogitauerunt\net errauerunt; excaecauit enim illos malitia\nipsorum. In ecclesiastico autem fides gentium futura praedicitur\nisto modo: Miserere nostri, dominator Deus\nomnium, et inmitte timorem tuum super omnes gentes;\nextolle manum tuam super gentes alienas et uideant\npotentiam tuam. Sicut coram illis sanctificatus es\nin nobis, ita coram nobis magnificeris in illis, et\nagnoscant te secundum quod et nos agnouimus te,\nquia non est Deus praeter te, Domine. Hanc optandi et\nprecandi specie prophetiam per legum Christum uidemus\ninpletam. Sed aduersus contradictores non tanta firmitate\nproferuntur, quae scripta non sunt in canone Iudaeorum.\n\n\nIn tribus uero illis, quos Salomonis esse constat et Iudaei\ncanonicos habent, ut ostendatur ad Christum et ecclesiam\npertinere quod in eis eius modi reperitur, operosa disputatio\nnecessaria est, quae nos ultra quam oportet, si nunc adhibetur,\nextendit. Tamen quod in prouerbiis legitur, uiros inpios\ndicere: Abscondamus in terra uirum iustum iniuste,\nabsorbeamus uero eum tamquam infernus uiuentem\net auferamus eius memoriam de terra, possessionem\neius pretiosam adprehendamus, non ita obscurum est,\nut de Christo et possessione eius ecclesia sine laboriosa\nexpositione non possit intellegi. Tale quippe aliquid etiam\nDominus ipse Iesus per euangelicam parabolam ostendit\ndixisse malos colonos: Hic est heres, uenite, occidamus\neum, et nostra erit hereditas. Itemque illud in eodem\nlibro, quod iam ante perstrinximus, cum ageremus de sterili,\n\n\n\n\n\n\nquae peperit septem, non nisi de Christo et ecclesia, mox ut\nfuerit, pronuntiatum consueuit intellegi ab eis, qui Christum\nsapientiam Dei esse nouerunt: Sapientia aedificauit sibi\ndomum et subfulsit columnas septem; immolauit suas\nuictimas, miscuit in cratere uinum suum et parauit\nmensam suam. Misit seruos suos conuocans cum excellenti\npraedicatione ad craterem dicens: Quis est insipiens?\nDiuertat ad me. Et inopibus sensu dixit: Venite,\nmanducate de meis panibus et bibite uinum quod\nmiscui uobis. Hic certe agnoscimus Dei sapientiam, hoc\nest Verbum Patri coaeternum, in utero uirginali domum sibi\naedificasse corpus humanum et huic, tamquam capiti membra,\necclesiam subiunxisse, martyrum uictimas immolasse, mensam\nin uino et panibus praeparasse, ubi apparet etiam sacerdotium\nsecundum ordinem Melchisedech, insipientes et inopes sensu\nuocasse, quia, sicut dicit apostolus, infirma huius mundi\nelegit, ut confunderet fortia. Quibus tamen infirmis quod\nsequitur dicit: Derelinquite insipientiam, ut uiuatis, et\nquaerite prudentiam, ut habeatis uitam. Participem\nautem fieri mensae illius, ipsum est incipere habere uitam.\nNam et in alio libro, qui uocatur ecclesiastes, ubi ait: Non\nest bonum homini, nisi quod manducabit et bibet,\nquid credibilius dicere intellegitur, quam quod ad participationem\nmensae huius pertinet, quam sacerdos ipse Mediator\ntestamenti noui exhibet secundum ordinem Melchisedech de\ncorpore et sanguine suo? Id enim sacrificium successit omnibus\nillis sacrificiis ueteris testamenti, quae immolabantur in\numbra futuri; propter quod etiam uocem illam in psalmo\ntricensimo et nono eiusdem Mediatoris per prophetiam\n\n\n\n\n\n\nloquentis agnoscimus: Sacrificium et oblationem noluisti,\ncorpus autem perfecisti mihi; quia pro illis omnibus\nsacrificiis et oblationibus corpus eius offertur et participantibus\nministratur. Nam istum ecclesiasten in hac sententia\nmanducandi et bibendi, quam saepe repetit plurimumque\ncommendat, non sapere carnalis epulas uoluptatis, satis illud\nostendit, ubi ait: Melius est ire in domum luctus quam\nire in domum potus; et paulo post: Cor, inquit, sapientium\nin domo luctus et cor insipientium in domo\nepularum. Sed illud magis commemorandum existimo de\nhoc libro, quod pertinet ad ciuitates duas, unam diaboli,\nalteram Christi, et earum reges diabolum et Christum: Vae\ntibi, terra, inquit, cuius rex adulescens, et principes\ntui mane comedunt. Beata tu, terra, cuius rex tuus\nfilius ingenuorum, et principes tui in tempore comedunt,\nin fortitudine, et non in confusione. Adulescentem\ndixit diabolum propter stultitiam et superbiam et temeritatem\net petulantiam ceteraque uitia, quae huic aetati adsolent\nabundare; Christum autem filium ingenuorum, sanctorum\nscilicet patriarcharum, pertinentium ad liberam ciuitatem, ex\nquibus est in carne progenitus. Principes illius ciuitatis mane\nmanducantes, id est ante horam congruam, quia non exspectant\nopportunam, quae uera est, in futuro saeculo felicitatem,\nfestinanter beari huius saeculi celebritate cupientes; principes\nautem ciuitatis Christi tempus non fallacis beatitudinis patienter\nexspectant. Hoc ait: In fortitudine, et non in confusione,\nquia non eos fallit spes, de qua dicit apostolus:\nSpes autem non confundit; dicit et psalmus: Etenim\nqui te exspectant, non confundentur. Iam uero canticum\n\n\n\n\n\n\ncanticorum spiritalis quaedam sanctarum est uoluptas mentium\nin coniugio illius regis et reginae ciuitatis, quod est Christus\net ecclesia. Sed haec uoluptas allegoricis tegminibus inuoluta\nest, ut desideretur ardentius nudeturque iucundius, et appareat\nsponsus, cui dicitur in eodem cantico: Aequitas dilexit\nte, et sponsa, quae ibi audit: Caritas in deliciis tuis.\nTacita multa transimus cura huius operis terminandi.\nCAPUT XXI. De regibus post Salomonem siue in Iuda siue in\nIsrael.\n\n\nCeteri post Salomonem reges Hebraeorum uix inueniuntur\nper aliqua aenigmata dictorum suorum- rerumue gestarum,\nquod ad Christum et ecclesiam pertineat. prophetasse, siue\nin Iuda siue in Israel. Sic enim appellatae sunt illius populi\npartes, ex quo propter Salomonis offensam tempore filii eius\nRoboam, qui patri successit in regnum, Deo uindicante diuisus\nest. Proinde tribus decem, quas accepit Hieroboam, seruus\nSalomonis, rex eis in Samaria constitutus, proprie uocabantur\nIsrael, quamuis hoc uniuersi illius populi nomen esset. Duabus\nuero tribubus, Iudae scilicet et Beniamin, quae propter Dauid\nne penitus regnum stirpis eius fuisset eradicatum, remanserant\nsubiacentes ciuitati Hierusalem, Iudae nomen fuit, quia\nipsa erat tribus unde Dauid. Beniamin uero tribus altera ad\nidem regnum, sicut dixi, pertinens erat, unde fuit Saul rex\nante Dauid. Sed simul istae duae tribus, ut dictum est, Iuda\nuocabantur, et hoc nomine discernebantur. ab Israel, quod\nappellabantur proprie decem tribus habentes suum regem.\nNam tribus Leui, quoniam sacerdotalis fuit, Dei, non regum\nseruitio mancipata, tertia decima numerabatur. Ioseph quippe\nunus ex duodecim filiis Israel, non unam, sicut ceteri\n\n\n\n\n\n\nsingulas, sed duas tribus fecit, Ephraem et Manassen. Verum\ntamen etiam tribus Leui ad regnum Hierosolymitanum pertinebat\nmagis, ubi erat Dei templum, cui seruiebat. Diuiso\nigitur populo primus regnauit in Hierusalem Roboam, rex\nIuda, filius Salomonis, et in Samaria Hieroboam, rex Israel,\nseruus Salomonis. Et cum uoluisset Roboam tamquam tyrannidem\ndiuisae illius partis bello persequi, prohibitus est\npopulus pugnare cum fratribus suis dicente Deo per prophetam\nse hoc fecisse. Unde apparuit nullum in ea re uel regis\nIsrael uel populi fuisse peccatum, sed uoluntatem Dei uindicantis\ninpletam. Qua cognita pars utraque inter se pacata\nconquieuit; non enim religionis, sed regni fuerat facta diuisio.\nCAPUT XXII. De Hieroboam, qui inpietate idolatriae subditum\nsibi populum profanauit, in quo tamen non destitit\nDeus et prophetas inspirare et multos ab idolatriae\ncrimine custodire.\n\nVerum rex Israel Hieroboam mente peruersa non credens\nDeo, quem ueracem promisso sibi regno datoque probauerat,\ntimuit ne ueniendo ad templum Dei, quod erat in Hierusalem,\nquo secundum diuinam legem sacrificandi causa uniuersae\nilli genti ueniendum fuit, seduceretur ab eo populus et stirpi\nDauid tamquam regio semini redderetur, et instituit. idolatriam\nn regno suo et populum Dei secum simulacrorum cultu\nobstrictum nefanda inpietate decepit. Nec tamen omni modo\ncessauit Deus non solum illum regem, uerum etiam successores\neius et inpietatis imitatores populumque ipsum arguere\nper prophetas. Nam ibi exstiterunt et magni illi insignesque\n\n\n\n\n\n\nprophetae, qui etiam mirabilia multa fecerunt, Helias et Helisaeus\ndiscipulus eius; ibi etiam dicenti Heliae: Domine,\nprophetas tuos occiderunt, altaria tua suffoderunt,\net ego relictus sum solus, et quaerunt animam meam,\nresponsum est esse illic septem milia uirorum, qui non curuauerunt\ngenua ante Bahal.\nCAPUT XXIII. De uario utriusque regni Hebraeorum statu, donec\nambo populi in captiuitatem diuerso tempore ducerentur,\nreuocato postea Iuda in regnum suum, quod\nnouissime in Romanorum transiit potestatem.\n\nItemque in regno Iuda pertinente ad Hierusalem etiam\nregum succedentium temporibus non defuerunt prophetae;\nsicut Deo placebat eos mittere uel ad praenuntiandum, quod\nopus erat, uel ad corripienda peccata praecipiendamque iustitiam.\nNam et illic, etsi longe minus quam in Israel, tamen\nexstiterunt reges, qui suis inpietatibus Deum grauiter offenderent\net moderatis flagellis cum populo simili plecterentur.\nPiorum sane regum merita ibi non parua laudantur; in Israel\nautem reges alios magis, alios minus, omnes tamen reprobos\nlegimus. Utraque igitur pars, sicut iubebat diuina prouidentia\nuel sinebat, uariis et erigebatur prosperitatibus et aduersitatibus\npremebatur, et sic adfligebatur non solum externis,\nuerum etiam inter se ciuilibus bellis, ut certis exsistentibus\ncausis misericordia Dei uel ira patesceret, donec eius indignatione\ncrescente uniuersa gens illa a Chaldaeis debellantibus\nnon solum subuerteretur in sedibus suis, sed etiam ex maxima\n\n\n\n\n\n\nsui parte transferretur in terras Assyriorum; prius illa pars,\nquae uocabatur Israel in tribubus decem; postea uero etiam\nludas, euersa Hierusalem et templo illo nobilissimo; in\nquibus terris per annos septuaginta captiuum egit otium.\nPost quos inde dimissa templum, quod euersum fuerat,\ninstaurauit; et quamuis plurimi eius in alienigenarum degerent\nterris, non habuit tamen deinceps duas regni partes et\nduos diuersos in singulis partibus reges; sed in Hierusalem\nprinceps eorum erat unus, adque ad Dei templum, quod ibi\nerat, omnes undique, ubicumque essent et undecumque possent,\nper certa tempora ueniebant. Sed nec tunc eis hostes\nex aliis gentibus expugnatoresque defuerunt; nam etiam Romanorum\niam tributarios eos Christus inuenit.\n\nCAPUT XXIIII.\n\nDe prophetis, qui uel aput Iudaeos postremi fuerunt,\nuel quos circa tempus natiuitatis Christi euangelica\nprodit historia.\n\nToto autem illo tempore, ex quo redierunt de Babylonia,\npost Malachiam, Aggaeum et Zachariam, qui tunc prophetauerunt,\net Esdram non habuerunt prophetas usque ad Saluatoris\naduentum, nisi alium Zachariam patrem Iohannis et\nElisabeth eius uxorem, Christi natiuitate iam proxima, et eo\niam nato Simeonem senem et Annam uiduam iamque grandaeuam\net ipsum Iohannem nouissimum; qui iuuenis iam\niuuenem Christum non quidem futurum praedixit, sed tamen\nincognitum prophetica cognitione monstrauit; propter quod\nipse Dominus ait: Lex et prophetae usque ad Iohannem.\nSed istorum quinque prophetatio ex euangelio nobis nota est.\nubi et ipsa uirgo mater Domini ante Iohannem prophetasse\n\n\n\n\n\n\ninuenitur. Sed hanc istorum prophetiam Iudaei reprobi non\naccipiunt; acceperunt autem, qui ex eis innumerabiles euangelio\ncrediderunt. Tunc enim est uere Israel diuisus in duo\ndiuisione illa, quae per Samuelem prophetam Sauli regi est\ninmutabilis praenuntiata. Malachiam uero, Aggaeum, Zachariam\net Esdram etiam Iudaei reprobi in auctoritatem canonicam\nreceptos nouissimos habent. Sunt enim et scripta eorum.\nsicut aliorum, qui in magna multitudine prophetarum perpauci\nea scripserunt, quae auctoritatem canonis obtinerent.\nDe quorum praedictis, quae ad Christum ecclesiamque eius\npertinent, nonnulla mihi in hoc opere uideo esse ponenda;\nquod commodius fiet adiuuante Domino sequenti libro, ne\nhunc tam prolixum ulterius oneremus.\nDe his, quae usque ad tempora Saluatoris decem et\nseptem uoluminibus disputata sunt.\n\nDe ciuitatum duarum, quarum Dei una, saeculi huius est\naltera, in qua est, quantum ad hominum genus pertinet,\netiam ista peregrina, exortu et procursu et debitis finibus me\nscripturum esse promisi, cum prius inimicos ciuitatis Dei,\nqui conditori eius Christo deos suos praeferunt et liuore sibi\n\n\n\n\nperniciosissimo atrociter inuident Christianis, quantum me\nadiuuaret eius gratia, refellissem, quod uoluminibus decem\nprioribus feci. De hac uero mea, quam modo commemoraui,\ntripertita promissione decimum sequentibus quattuor libris\nambarum est digestus exortus, deinde procursus ab homine\nprimo usque ad diluuium libro uno, qui est huius operis\nquintus decimus, adque inde usque ad Abraham rursus ambae,\nsicut in temporibus, ita et in nostris litteris cucurrerunt.\nSed a patre Abraham usque ad regum tempus Israelitarum,\nubi sextum decimum uolumen absoluimus, et inde usque ad\nipsius in carne Saluatoris aduentum, quo usque septimus\ndecimus liber tenditur, sola uidetur in meo stilo cucurrisse\nDei ciuitas; cum in hoc saeculo non sola cucurrerit, sed\nambae utique in genere humano, sicut ab initio, simul suo\nprocursu tempora uariauerint. Verum hoc ideo feci, ut prius,\nex quo apertiores Dei promissiones esse coeperunt, usque ad\neius ex uirgine natiuitatem, in quo fuerant quae primo promittebantur\ninplenda, sine interpellatione a contrario alterius\nciuitatis ista, quae Dei est, procurrens distinctius appareret;\nquamuis usque ad reuelationem testamenti noui non in lumine,\nsed in umbra cucurrerit. Nunc ergo, quod intermiseram, uideo\nesse faciendum, ut ex Abrahae temporibus quo modo etiam\nilla cucurrerit, quantum satis uidetur, adtingam, ut ambae\ninter se possint consideratione legentium conparari.\nCAPUT II. De terrenae ciuitatis regibus adque temporibus, quibus\nab exortu Abrahae sanctorum tempora subputata\nconueniunt.\n\nSocietas igitur usquequaque mortalium diffusa per terras\net in locorum quantislibet diuersitatibus unius tamen eius-\n..\n\n\n\n\ndemque naturae quadam communione deuincta utilitates et\ncupiditates suas quibusque sectantibus, dum id quod adpetitur\naut nemini aut non omnibus sufficit, quia non est id\nipsum, aduersus se ipsam plerumque diuiditur, et pars partem,\nquae praeualet, obprimit. Victrici enim uicta subcumbit, dominationi\nscilicet uel etiam libertati qualemcumque pacem praeferens\nac salutem, ita ut magnae fuerint admirationi, qui\nperire quam seruire maluerunt. Nam in omnibus fere gentibus\nquodam modo uox naturae ista personuit, ut subiugari uictoribus\nmallent, quibus contigit uinci, quam bellica omnifariam\nuastatione deleri. Hinc factum est, ut non sine Dei prouidentia,\nin cuius potestate est, ut quisque bello aut subiugetur\naut subiuget, quidam essent regnis praediti, quidam regnantibus\nsubditi. Sed inter plurima regna terrarum, in quae\nterrenae utilitatis uel cupiditatis est diuisa societas (quam\nciuitatem mundi huius uniuersali uocabulo nuncupamus), duo\nregna cernimus longe ceteris prouenisse clariora, Assyriorum\nprimum, deinde Romanorum, ut temporibus, ita locis inter se\nordinata adque distincta. Nam quo modo illud prius, hoc\nposterius: eo modo illud in Oriente, hoc in Occidente surrexit;\ndenique in illius fine huius initium confestim fuit. Regna\ncetera ceterosque reges uelut adpendices istorum dixerim.\n\nNinus ergo iam secundus rex erat Assyriorum, qui patri\nsuo Belo successerat, regni illius primo regi, quando in terra\nChaldaeorum natus est Abraham. Erat etiam tempore illo\nregnum Sicyoniorum admodum paruum, a quo ille undecumque\ndoctissimus Marcus Varro scribens de gente populi\nRomani, uelut antiquo tempore. exorsus est. Ab his enim\nSicyoniorum regibus ad Athenienses peruenit, a quibus ad\nLatinos, inde Romanos. Sed ante conditam Romam in\n\n\n\n\nconparatione regni Assyriorum perexigua ista memorantur; quamuis\nAthenienses in Graecia plurimum claruisse fateatur etiam\nSallustius Romanus historicus; plus tamen fama quam re\nipsa. Nam loquens de illis: \\'Atheniensium, inquit, res gestae,\nsicuti ego existimo, satis amplae magnificaeque fuere; uerum\naliquanto minores tamen, quam fama feruntur. Sed quia\nprouenere ibi scriptorum magna ingenia, per terrarum orbem\nAtheniensium facta pro maximis celebrantur. Ita eorum qui\nfecere uirtus tanta habetur, quantum eam uerbis potuere\nextollere praeclara ingenia.\\' Accedit huic ciuitati non parua\netiam ex litteris et philosophis gloria, quod ibi potissimum\ntalia studia uiguerunt. Nam quantum adtinet ad imperium,\nnullum maius primis temporibus quam Assyriorum fuit, nec\ntam longe lateque diffusum, quippe ubi Ninus rex, Beli filius,\nuniuersam Asiam, quae totius orbis ad numerum partium\ntertia dicitur, ad magnitudinem uero dimidia reperitur, usque\nad Libyae fines subegisse traditur. Solis quippe Indis in\npartibus Orientis non dominabatur, quos tamen eo defuncto\nSamiramis uxor eius est adgressa bellando. Ita factum est,\nut, quicumque in illis terris populi siue reges erant, Assyriorum\nregno dicionique parerent et quidquid imperaretur\nefficerent. Abraham igitur in eo regno aput Chaldaeos Nini\ntemporibus natus est. Sed quoniam res Graecae multo sunt\nnobis quam Assyriae notiores, et per Graecos ad Latinos ac\ndeinde ad Romanos, qui etiam ipsi Latini sunt, temporum\nseriem deduxerunt qui gentem populi Romani in originis eius\nantiquitate rimati sunt: ob hoc debemus, ubi opus est, Assyrios\nmemorare reges, ut appareat quem ad modum Babylonia,\nquasi prima Roma, cum peregrina in hoc mundo Dei ciuitate\nprocurrat; res autem, quas propter conparationem ciuitatis\nutriusque, terrenae scilicet et caelestis, huic operi oportet\n\n\n\n\n\n\ninserere, magis ex Graecis et Latinis, ubi et ipsa Roma quasi\nsecunda Babylonia est, debemus adsumere.\n\nQuando ergo natus est Abraham, secundi reges erant aput\nAssyrios Ninus, aput Sicyonios Europa; primi autem illic\nBelus, hic Aegialeus fuerunt. Cum uero egresso Abraham de\nBabylonia promisit ei Deus ex illo magnam gentem futuram\net in eius semine omnium gentium benedictionem. Assyrii\nquartum regem habebant, Sicyonii quintum; aput illos enim\nregnabat filius Nini post matrem Samiramidem: quae ab illo\ninterfecta perhibetur, ausa filium mater incestare concubitu.\nHanc putant nonnulli condidisse Babylonem, quam quidem\npotuit instaurare. Quando autem uel quo modo condita fuerit,\nin sexto decimo libro diximus. Filium porro Nini et Samiramidis,\nqui matri successit in regnum, quidam etiam ipsum\nNinum, quidam uero deriuato a patre uocabulo Ninyan uocant.\nSicyoniorum autem regnum tunc tenebat TelIioD. Quo regnante\nusque adeo ibi mitia et laeta tempora fuerunt, ut eum defunctum\nuelut deum colerent sacrificando et ludos celebrando,\nquos ei primitus institutos ferunt.\nCAPUT III. Quibus regnantibus aput Assyrios adque Sicyonios\nAbrahae centenario Isaac de promissione sit natus,\nuel ipsi Isaac sexagenario Esau et Iacob gemini de\nRebecca sint editi.\n\nHuius temporibus etiam Isaac ex promissione Dei natus\nest centenario patri filius Abrahae de Sarra coniuge, quae\nsterilis et anus iam spem prolis amiserat. Tunc et Assyriis\nquintus erat rex Arrius. Ipsi uero Isaac sexagenario nati\nsunt gemini, Esau et Iacob, quos ei Rebecca uxor peperit.\n\n\n\n\n\n\nauo eorum Abraham adhuc uiuente et centum sexaginta\naetatis annos agente, qui expletis centum septuaginta quinque\ndefunctus est, regnantibus aput Assyrios Xerse illo antiquiore,\nqui etiam Baleus uocabatur, et aput Sicyonios Thuriaco,\nquem quidam Thurimachum scribunt, septimis regibus.\nRegnum autem Argiuorum simul cum Abrahae nepotibus\nortum est, ubi primus regnauit Inachus. Sane, quod praetereundum\nnon fuit, etiam aput sepulcrum septimi sui regis\nThuriaci sacrificare Sicyonios solere Varro refert. Regnantibus\nporro octauis regibus, Armamitre Assyriorum, Sicyoniorum\nLeucippo et primo Argiuorum Inacho Deus locutus est ad\nIsaac adque ipsi quoque eadem, quae patri eius, duo illa\npromisit, semini scilicet eius terram Chanaan et in eius\nsemine benedictionem cunctarum gentium. Haec ipsa promissa\nsunt etiam filio eius, nepoti Abrahae, qui est appellatus primo\nIacob, post Israel, cum iam Belocus rex nonus Assyriae et\nPhoroneus Inachi filius secundus regnaret Argiuis, Leucippo\nadhuc aput Sicyonios permanente. His temporibus Graecia\nsub Phoroneo Argolico rege legum et iudiciorum quibusdam\nclarior facta est institutis. Phegous tamen frater huius Phoronei\niunior cum esset mortuus, ad eius sepulcrum templum\nest constitutum, in quo coleretur ut Deus et ei boues immolarentur.\nCredo honore tanto ideo dignum putarunt, quia in\nregni sui parte (pater quippe loca ambobus distribuerat, in\nquibus eo uiuente regnarent) iste sacella constituerat ad\ncolendos deos et docuerat obseruari tempora per menses\nadque annos, quid eorum quatenus metirentur adque numerarent.\nHaec in eo noua mirantes rudes adhuc homines morte\nobita deum esse factum siue opinati sunt siue uoluerunt.\nNam et Io filia Inachi fuisse perhibetur, quae postea Isis\nappellata ut magna dea culta est in Aegypto; quamuis alii\n\n\n\n\nscribant eam ex Aethiopia in Aegyptum uenisse reginam, et\nquod late iusteque imperauerit eisque multa commoda et\nlitteras instituerit, hunc honorem illi habitum esse diuinum.\npostea quam ibi mortua est, et tantum honorem, ut capitali\ncrimine reus fieret, si quis eam fuisse hominem diceret.\nCAPUT IIII. De temporibus Iacob et filii eius Ioseph.\n\nRegnantibus Assyriorum decimo rege Baleo et Sicyoniorum\nnono Messapo, qui etiam Cephisos a quibusdam traditur (si\ntamen duorum nominum homo unus fuit ac non potius alterum\npro altero putauerunt fuisse hominem, qui in suis posuerunt\nscriptis alterum nomen), cum rex Argiuorum tertius\nApis esset, mortuus est Isaac annorum centum octoginta et\nreliquit geminos suos annorum centum et uiginti; quorum\nminor Iacob pertinens ad ciuitatem Dei, de qua scribimus,\nmaiore utique reprobato, habebat duodecim filios, quorum\nillam, qui uocabatur Ioseph, mercatoribus in Aegyptum transeuntibus\nfratres adhuc Isaac auo eorum uiuente uendiderant.\nStetit autem ante Pharaonem Ioseph, quando ex humilitate,\nquam pertulit, sublimatus est, cum triginta esset annorum;\nquoniam somnia regis diuine interpretatus praenuntiauit septem\nubertatis annos futuros, quorum abundantiam praepollentem\nconsequentes alii septem steriles fuerant consumturi, et ob\nhoc eum rex praefecerat Aegypto de carcere liberatum, quo\neum coniecerat integritas castitatis, quam fortiter seruans\nmale amanti dominae et male credulo domino mentiturae\nueste etiam derelicta de manibus adtrahentis aufugiens non\nconsensit ad stuprum. Secundo autem anno septem annorum\nno\n\n\n\n\nsterilium Iacob in Aegyptum cum suis omnibus uenit ad\nfilium, agens annos centum et triginta, sicut interroganti\nregi ipse respondit, cum Ioseph ageret triginta et nouem, ad\ntriginta scilicet, quos agebat, quando a rege honoratus est,\nadditis septem ubertatis et duobus famis.\nCAPUT V. De Api rege Argiuorum, quem Aegyptii Serapim\nnominatum diuino honore coluerunt.\n\nHis temporibus rex Argiuorum Apis nauibus transuectus\nin Aegyptum, cum ibi mortuus fuisset, factus est Serapis\nomnium maximus Aegyptiorum deus. Nominis autem huius,\nquur non Apis etiam post mortem, sed Serapis appellatus\nsit, facillimam rationem Varro reddidit. Quia enim arca, in\nqua mortuus ponitur, quod omnes iam sarcophagum uocant,\naopds dicitur Graece, et ibi eum uenerari sepultum coeperant,\npriusquam templum eius esset exstructum: uelut soros et\nApis Sorapis primo, deinde una littera, ut fieri adsolet, commutata\nSerapis dictus est. Et constitutum est etiam de illo,\nut, quisquis eum hominem fuisse dixisset, capitalem penderet\npoenam. Et quoniam fere in omnibus templis, ubi colebantur\nIsis et Serapis, erat etiam simulacrum, quod digito labiis\ninpresso admonere uideretur, ut silentium fieret: hoc significare\nidem Varro existimat, ut homines eos fuisse taceretur.\nIlle autem bos, quem mirabili uanitate decepta Aegyptus in\neius honorem deliciis afluentibus alebat, quoniam eum sine\nsarcophago uiuum uenerabantur, Apis, non Serapis uocabatur.\nQuo boue mortuo quoniam quaerebatur et reperiebatur uitulus\ncoloris eiusdem, hoc est albis quibusdam maculis similiter\ninsignitus, mirum quiddam et diuinitus sibi procuratum esse\n\n\n\n\n\n\n\n\n\n\ncredebant. Non enim magnum erat daemonibus ad eos decipiendos\nphantasiam talis tauri, quam sola cerneret, ostentare\nuaccae concipienti adque praegnanti, unde libido matris adtraheret,\nquod in eius fetu iam corporaliter appareret; sicut\nIacob de uirgis uariatis, ut oues et caprae uariae nascerentur,\neffecit. Quod enim homines coloribus et corporibus ueris, hoc\ndaemones figuris fictis facillime possunt animalibus concipientibus\nexhibere.\nCAPUT VI. Quo regnante aput Argiuos quoue aput Assyrios\nIacob in Aegypto sit mortuus.\n\nApis ergo rex, non Aegyptiorum, sed Argiuorum, mortuus\nest in Aegypto. Huic filius Argus successit in regnum, ex\ncuius nomine et Argi et ex hoc Argiui appellati sunt; superioribus\nautem regibus nondum uel locus uel gens habebat\nhoc nomen. Hoc regnante aput Argiuos et aput Sicyonios\nErato, aput Assyrios uero adhuc manente Baleo mortuus est\nIacob in Aegypto annorum centum quadraginta septem, cum\nmoriturus filios suos et nepotes ex Ioseph benedixisset Christumque\napertissime prophetasset, dicens in benedictione\nIudae: Non deficiet princeps ex Iuda et dux de femoribus\neius, donec ueniant quae reposita sunt ei; et\nipse exspectatio gentium. Regnante Argo suis coepit uti\nfrugibus Graecia et habere segetes in agricultura, delatis\naliunde seminibus. Argus quoque post obitum deus haberi\ncoepit, templo et sacrificiis honoratus. Qui honor eo regnante\nante illum delatus est homini priuato et fulminato cuidam\nHomogyro, eo quod primus ad aratrum boues iunxerit.\nCAPUT VII. Quorum regum tempore Ioseph in Aegypto defunctus\nsit.\n\nRegnantibus Assyriorum duodecimo Mamytho et undecimo\nSicyoniorum Plemmeo et Argis adhuc manente Argo mortuus\nest Ioseph in Aegypto annorum centum decem. Post cuius\nmortem populus Dei mirabiliter crescens mansit in Aegypto\ncentum quadraginta quinque annos, tranquille prius, donec\nmorerentur quibus Ioseph notus fuit; deinde quia inuidebatur\nincrementis eius erantque suspecta, quo usque inde liberaretur,\npersecutionibus (inter quas tamen diuinitus fecundata multiplicatione\ncrescebat) et laboribus premebatur intolerabilis\nseruitutis. In Assyria uero et Graecia per idem tempus regna\neadem permanebant.\nCAPUT VIII. Quorum regum aetate Moyses natus sit, et quorum\ndeorum eisdem temporibus sit orta religio.\n\nCum ergo regnaret Assyriis quartus decimus Saphrus et\nSicyoniis duodecimus Orthopolis et Criasus quintus Argiuis,\nnatus est in Aegypto Moyses, per quem populus Dei de seruitute\nAegyptia liberatus est, in qua eum ad desiderandum\nsui Creatoris auxilium sic exerceri oportebat. Regnantibus\nmemoratis regibus fuisse a quibusdam creditur Prometheus,\nquem propterea ferunt de luto formasse homines, quia optimus\nsapientiae doctor fuisse perhibetur; nec tamen ostenditur,\nqui eius temporibus fuerint sapientes. Frater eius\nAtlans magnus fuisse astrologus dicitur; unde occasionem\nfabula inuenit, ut eum caelum portare confingeret; quamuis\n\n\n\n\n\n\nmons eius nomine nuncupetur, cuius altitudine potius caeli\nportatio in opinionem uulgi uenisse uideatur. Multa quoque\nalia ex illis in Graecia temporibus confingi fabulosa coeperunt;\nsed usque ad Cecropem regem Atheniensium, quo regnante\neadem ciuitas etiam tale nomen accepit, et quo regnante\nDeus per Moysen eduxit ex Aegypto populum suum, relati\nsunt in deorum numerum aliquot mortui caeca et uana consuetudine\nac superstitione Graecorum. In quibus Criasi regis\nconiux Melantomice et Phorbas filius eorum, qui post patrem\nrex Argiuorum sextus fuit, et septimi regis Triopae filius\nIasus et rex nonus Sthenelas siue Stheneleus siue Sthenelus,\nuarie quippe in diuersis auctoribus inuenitur. His temporibus\netiam Mercurius fuisse perhibetur, nepos Atlantis ex Maia\nfilia, quod uulgatiores etiam litterae personant. Multarum\nautem artium peritus claruit, quas et hominibus tradidit; quo\nmerito eum post mortem deum esse uoluerunt siue etiam\ncrediderunt. Posterior fuisse Hercules dicitur, ad ea tamen\ntempora pertinens Argiuorum; quamuis nonnulli eum Mercurio\npraeferant tempore; quos falli existimo. Sed quolibet\ntempore nati sint, constat inter historicos graues, qui haec\nantiqua litteris mandauerunt, ambos homines fuisse, et quod\nmortalibus ad istam uitam commodius ducendam beneficia\nmulta contulerint, honores ab eis meruisse diuinos. Minerua\nuero longe his antiquior; nam temporibus Ogygi ad lacum,\nqui Tritonis dicitur, uirginali apparuisse fertur aetate, unde\net Tritonia nuncupata est; multorum sane operum inuentrix\net tanto procliuius dea credita, quanto minus origo eius\ninnotuit. Quod enim de capite Iouis nata canitur, poetis et\nfabulis, non historiae rebusque gestis est adplicandum. Quamquam\nOgygus ipse quando fuerit, cuius temporibus etiam\n\n\n\n\ndiluuium magnum factum est, non illud maximum, in quo\nnulli homines euaserunt, nisi qui in arca esse potuerunt,\nquod gentium nec Graeca nec Latina nouit historia, sed\ntamen maius quam postea tempore Deucalionis fuit, inter\nscriptores historiae non conuenit. Nam Varro inde exorsus\nest librum, cuius mentionem superius feci, et nihil sibi, ex\nquo perueniat ad res Romanas, proponit antiquius quam Ogygi\ndiluuium, hoc est Ogygi factum temporibus. Nostri autem\nqui chronica scripserunt, prius Eusebius, post Hieronymus,\nqui utique praecedentes aliquos historicos in hac opinione\nseeuti sunt, post annos amplius quam trecentos iam secundo\nArgiuorum Phoroneo rege regnante Ogygi diluuium fuisse\ncommemorant. Sed quolibet tempore fuerit, iam tamen Minerua\ntamquam dea colebatur regnante Atheniensibus Cecrope, sub\nquo rege etiam ipsam uel instauratam ferunt uel conditam\nciuitatem.\nCAPUT VIIII. Quando Atheniensium sit ciuitas condita, et quam\ncausam nominis eius Varro perhibeat.\n\nNam ut Athenae uocarentur, quod certe nomen a Minerua\nest, quae Graece \\'Adijva dicitur, hanc causam Varro indicat.\nCum apparuisset illic repeute oliuae arbor et alio loco aqua\nerupisset, regem prodigia ista mouerunt, et misit ad Apollinem\nDelphicum sciscitatum quid intellegendum esset quidue\nfaciendum. Ille respondit, quod olea Mineruam significaret,\nunda Neptunum, et quod esset in ciuium potestate, ex cuius\npotius nomine duorum deorum, quorum illa signa essent,\nciuitas uocaretur. Isto Cecrops oraculo accepto ciues omnes\nutriusque sexus (mos enim tunc in eisdem locis erat,\\' ut\netiam feminae publicis consultationibus interessent) ad\n\n\n\n\nferendum suffragium conuocauit. Consulta igitur multitudine mares\npro Neptuno, feminae pro Minerua tulere sententias, et quia\nuna plus inuenta est feminarum, Minerua uicit. Tunc Neptunus\niratus marinis fluctibus exaestuantibus terras Atheniensium\npopulatus est; quoniam spargere latius quaslibet aquas\ndifficile daemonibus non est. Cuius ut iracundia placaretur,\ntriplici supplicio dicit idem auctor ab Atheniensibus adfectas\nesse mulieres, ut nulla ulterius ferrent suffragia, ut nullus\nnascentium maternum nomen acciperet, ut ne quis eas Athenaeas\nuocaret. Ita illa ciuitas, mater aut nutrix liberalium\ndoctrinarum et tot tantorumque philosophorum, qua nihil\nhabuit Graecia clarius adque nobilius, ludificantibus daemonibus\nde lite deorum suorum, maris et feminae, et de uictoria\nper feminas feminae Athenas nomen accepit, et a uicto\nlaesa ipsam uictricis uictoriam punire conpulsa est, plus\naquas Neptuni quam Mineruae arma formidans. Nam in mulieribus,\nquae sic punitae sunt, et Minerua quae uicerat uicta\nest; nec adfuit suffragatricibus suis, ut suffragiorum deinceps\nperdita potestate et alienatis filiis a nominibus matrum Atbenaeas\nsaltem uocari liceret et eius deae mereri uocabulum,\nquam uiri dei uictricem fecerant ferendo suffragium. Quae et\nquanta hinc dici possent, nisi sermo ad alia properaret!\nCAPUT X. Quid Varro tradat de nuncupatione Areopagi et de\ndiluuio Deucalionls.\n\n\nEt tamen Marcus Varro non uult fabulosis aduersus\ndeos fidem adhibere figmentis, ne de maiestatis eorum dignitate\nindignum aliquid sentiat. Et ideo nec Areon pagon,\nubi cum Atheniensibus Paulus apostolus disputauit, ex quo\n\n\n\n\n\n\nloco Areopagitae appellati sunt curiales urbis eiusdem, uult\ninde accepisse nomen, quod Mars, qui Graece Î‘Ì“ÌÏÎ·Ï‚ dicitur,\ncum homicidii crimine reus fieret, iudicantibus duodecim dis\nin eo pago sex sententiis absolutus est (quia ubi paris numeri\nsententiae fuissent, praeponi absolutio damnationi solebat);\nsed contra istam, quae multo amplius est celebrata, opinionem\naliam quandam de obscurarum notitia litterarum causam\nnominis huius conatur adstruere, ne Areon pagon Athenienses\nde nomine Martis et pagi quasi Martis pagum nominasse\ncredantur, in iniuriam uidelicet numinum, a quibus litigia\nuel iudicia existimat aliena; non minus hoc, quod de Marte\ndicitur, falsum esse adseuerans, quam illud quod de tribus\ndeabus, Iunone scilicet et Minerua et Venere, quae pro malo\naureo adipiscendo aput iudicem Paridem de pulchritudinis\nexcellentia certasse narrantur et ad placandos ludis deos, qui\ndelectantur seu ueris seu falsis istis criminibus suis, inter\ntheatricos plausus cantantur adque saltantur. Haec Varro non\ncredit, ne deorum naturae seu moribus credat incongrua; et\ntamen non fabulosam, sed historicam rationem de Athenarum\nuocabulo reddens tantam Neptuni et Mineruae litem suis\nlitteris inserit, de cuius nomine potius illa ciuitas uocaretur,\nut, cum prodigiorum ostentatione contenderent, inter eos iudicare\nnec Apollo consultus auderet, sed deorum iurgium finiendum,\nsicut memoratarum trium dearum ad Paridem Iuppiter,\nita et iste ad homines mitteret, ubi uinceret Minerua suffragiis\net in poena suarum suffragatricium uinceretur, quae in aduersariis\nsuis uiris obtinere Athenas potuit, et amicas suas\nfeminas Athenaeas habere non potuit. His temporibus, ut\nVarro scribit, regnante Atheniensibus Cranao, successore Cecropis,\nut autem nostri Eusebius et Hieronymus, adhuc eodem\nCecrope permanente, diluuium fuit, quod appellatum est\nDeucalionis, eo quod ipse regnabat in earum terrarum\n\n\n\n\npartibus, ubi maxime factum est. Hoc autem diluuium nequaquam\nad Aegyptum adque ad eius uicina peruenit.\nCAPUT XI. Quo tempore Moyses populum Dei ex Aegypto eduxerit,\net Iesus Naue, qui eidem successit, quorum\nregum aetate sit mortuus.\n\nEduxit ergo Moyses ex Aegypto populum Dei nouissimo\ntempore Cecropis Atheniensium regis, cum aput Assyrios\nregnaret Ascatades, aput Sicyonios Marathus, aput Argiuos\nTriopas. Educto autem populo in monte Sina diuinitus acceptam\ntradidit legem, quod uetus dicitur testamentum, quia\npromissiones terrenas habet, et per Iesum Christum futurum\nfuerat testamentum nouum, quo regnum caelorum promitteretur.\nHunc enim ordinem seruari oportebat, sicut in uno\nquoque homine, qui in Deum proficit, id agitur, quod ait\napostolus, ut non sit prius quod spiritale est; sed quod\nanimale, postea spiritale; quoniam sicut dicit et uerum\nest, primus homo de terra, terrenus; secundus homo\nde caelo. Rexit autem populum Moyses per annos quadraginta\nin deserto et mortuus est annorum centum et uiginti,\ncum Christum etiam ipse prophetasset per figuras obseruationum\ncarnalium in tabernaculo et sacerdotio et sacrificiis\naliisque mysticis plurimisque mandatis. Moysi successit Iesus\nNaue et in terra promissionis introductum populum conlocauit\nex auctoritate diuina debellatis gentibus, a quibus\neadem loca tenebantur. Qui cum populum rexisset post\nmortem Moysi uiginti et septem annos, etiam ipse defunctus\n\n\n\n\n\n\nest regnante aput Assyrios octauo decimo Amynta, aput\nSicyonios sexto decimo Corace, aput Argiuos decimo Danao,\naput Athenienses quarto Erichthonio.\\'\nCAPUT XII. De sacris falsorum deorum, quae reges Graeciae illis\ntemporibus instituerunt, quae ab exitu Israel ex\nAegypto usque ad Iesu Naue obitum dinumerantur.\n\nPer haec tempora, id est ab exitu Israel ex Aegypto usque\nad mortem Iesu Naue, per quem populus idem terram promissionis\naccepit, sacra sunt instituta dis falsis a regibus\nGraeciae, quae memoriam diluuii et ab eo liberationis hominum\nuitaeque tunc aerumnosae modo ad alta, modo ad plana\nmigrantium sollemni celebritate reuocarunt. Nam et Lupercorum\nper sacram uiam adscensum adque descensum sic interpretantur,\nut ab eis significari dicant homines, qui propter\naquae inundationem summa montium petiuerunt et rursus\neadem residente ad ima redierunt. His temporibus Dionysum,\nqui etiam Liber pater dictus est et post mortem deus habitus,\nuitem ferunt ostendisse in Attica terra hospiti suo. Tunc\nApollini Delphico instituti sunt ludi musici, ut placaretur\nira eius, qua putabant adflictas esse sterilitate Graeciae\nregiones, quia non defenderint templum eius, quod rex Danaus,\ncum easdem terras bello inuasisset, incendit. Hos autem\nludos ut instituerent, oraculo sunt eius admoniti. In Attica\nuero rex Erichthonius ei ludos primus instituit, nec ei tantum.\nsed etiam Mineruae, ubi praemium uictoribus oleum\nponebatur, quod eius fructus inuentricem Mineruam, sicut\nuini Liberum tradunt. Per eos annos a rege Xantho\n\n\n\n\nCretensium, cuius aput alios aliud nomen inuenimus, rapta perhibetur\nEuropa, et inde geniti Rhadamanthus, Sarpedon et Minos.\nquos magis ex eadem muliere filios Iouis esse uulgatum est.\nSed talium deorum cultores illud, quod de rege Cretensium\ndiximus, historicae ueritati, hoc autem, quod de Ioue poetae\ncantant, theatra concrepant, populi celebrant, uanitati deputant\nfabularum, ut esset unde ludi fierent placandis numinibus\netiam falsis eorum criminibus. His temporibus Hercules\nin Syria clarus habebatur; sed nimirum alius, non ille, de\nquo supra. locuti sumus. Secretiore quippe historia plures\nfuisse dicuntur et Liberi patres et Hercules. Hunc sane Herculem,\ncuius ingentia duodecim facta numerant, inter quae\nAntaei Afri necem non commemorant, quod ea res ad alterum\nHerculem pertinet, in Oeta monte a se ipso incensum produnt\nsuis litteris, cum ea uirtute, qua multa subegerat, morbum\ntamen, quo languebat, sustinere non posset. Illo tempore uel\nrex uel potius tyrannus Busiris suis dis suos hospites immolabat,\nquem filium perhibent fuisse Neptuni ex matre Libya,\nfilia Epaphi. Verum non credatur hoc stuprum perpetrasse\nNeptunus, ne di accusentur; sed poetis et theatris ista tribuantur,\nut sit unde placentur. Erichthonii regis Atheniensium,\ncuius nouissimis annis Iesus Naue mortuus reperitur,\nVulcanus et Minerua parentes fuisse dicuntur. Sed quoniam\nMineruam uirginem uolunt, in amborum contentione Vulcanum\ncommotum effudisse aiunt semen in terram adque inde homini\nnato ob eam causam tale inditum nomen. Graeca enim lingua\nÎµÏÎ¹Ï‚contentio, XÅ‚}-rov terra est, ex quibus duobus conpositum\nuocabulum est Erichthonius. Verum, quod fatendum est, refellunt\net a suis dis repellunt ista doctiores, qui hanc opinionem\n\n\n\n\nfabulosam hinc exortam ferunt, quia in templo Vulcani et\nMineruae, quod ambo unum habebant Athenis, expositus\ninuentus est puer dracone inuolutus, qui eum significauit\nmagnum futurum, et propter commune templum, cum essent\nparentes eius ignoti, Vulcani et Mineruae dictum esse filium.\nNominis tamen eius originem fabula illa potius quam ista\ndesignat historia. Sed quid ad nos? Hoc in ueracibus libris\nhomines instruat religiosos, illud in fallacibus ludis daemones\ndelectet inpuros; quos tamen illi religiosi tamquam deos\ncolunt, et cum de illis haec negant, ab omni eos crimine\npurgare non possunt, quoniam ludos eis poscentibus exhibent,\nubi turpiter aguntur, quae uelut sapienter negantur, et his\nfalsis ac turpibus di placantur, ubi etsi fabula cantat crimen\nnuminum falsum, delectari tamen falso . crimine crimen est\nuerum.\nCAPUT XIII. Qnalium fabularum figmenta exorta sint eo tempore,\nquo Hebraeis iudices praeesse coeperunt.\n\nPost mortem Iesu Naue populus Dei iudices habuit, quibus\ntemporibus alternauerunt aput eos et humilitates laborum pro\neorum peccatis, et prosperitates consolationum propter miserationem\nDei. His temporibus fabulae fictae sunt de Triptolemo,\nquod iubente Cerere anguibus portatus alitibus indigentibus\nterris frumenta uolando contulerit; de Minotauro, quod bestia\nfuerit inclusa Labyrintho,\\' quo cum intrassent homines, inextricabili\nerrore inde exire non poterant; de Centauris, quod\nequorum hominumque fuerit natura coniuncta; de Cerbero,\nquod sit triceps inferorum canis; de Phryxo et Helle eius\nsorore, quod uecti ariete uolauerint; de Gorgone, quod fuerit\n\n\n\n\ncrinita serpentibus et adspicientes conuertebat in lapides; de\nBellerophonte, quod equo pennis uolante sit uectus, qui\nequus Pegasus dictus est; de Amphione, quod citharae suauitate\nlapides mulserit et adtraxerit; de fabro Daedalo et eius\nIcaro filio, quod sibi coaptatis pinnis uolauerint; de Oedipo,\nquod monstrum quoddam, quae Sphinga dicebatur, humana\nfacie quadrupedem, soluta quae ab illa proponi soleret uelut\ninsolubili quaestione suo praecipitio perire conpulerit; de\nAntaeo. quem necauit Hercules, quod filius terrae fuerit,\npropter quod cadens in terram fortior soleret adsurgere; et\nsi qua forte alia praetermisi. Hae fabulae bellum ad usque\nTroianum, ubi secundum librum Marcus Varro de populi\nRomani gente finiuit, ex occasione historiarum, quae res\nueraciter gestas continent, ita sunt ingeniis hominum fictae,\nut non sint obprobriis numinum adfixae. Porro autem quicumque\nfinxerunt a Ioue ad stuprum raptum pulcherrimum puerum\nGanymedem, quod nefas rex Tantalus fecit et Ioui fabula\ntribuit, uel Danaes per imbrem aureum adpetisse concubitum,\nubi intellegitur pudicitia mulieris auro fuisse corrupta, quae\nillis temporibus uel facta uel ficta sunt, aut facta ab aliis et\nficta de Ioue, dici non potest quantum mali de hominum\npraesumserint cordibus, quod possent ista patienter ferre mendacia,\nquae tamen etiam libenter amplexi sunt. Qui utique\nquanto deuotius Iouem colunt, tanto eos, qui haec de illo\ndicere ausi sunt, seuerius punire debuerunt. Nunc uero non\nsolum eis, qui ista finxerunt, irati non sunt, sed ut talia\nfigmenta etiam in theatris agerent, ipsos deos potius iratos\nhabere timuerunt. His temporibus Latona Apollinem peperit,\nnon illum, cuius oracula solere consuli superius loquebamur,\n\n\n\n\nsed illum, qui cum Hercule seruiuit Admeto; qui tamen sic\nest deus creditus, ut plurimi ac paene omnes unum eundemque\nApollinem fuisse opinentur. Tunc et Liber pater bellauit\nin India, qui multas habuit in exercitu feminas, quae\nBacchae appellatae sunt, non tam uirtute nobiles quam furore.\nAliqui sane et uictum scribunt istum Liberum et uinctum;\nnonnulli et occisum in pugna a Perseo, nec ubi fuerit sepultus\ntacent; et tamen eius uelut dei nomine per inmundos\ndaemones Bacchanalia sacra uel potius sacrilegia sunt instituta,\nde quorum rabiosa turpitudine post tam multos annos\nsic senatus erubuit, ut in urbe Roma esse prohiberet. Per\nea tempora Perseus et uxor eius Andromeda postea quam sunt\nmortui, sic eos in caelum receptos esse crediderunt, ut imagines\neorum stellis designare eorumque appellare nominibus\nnon erubescerent, non timerent.\nCAPUT XIIII. De theologis poetis.\n\nPer idem temporis interuallum exstiterunt poetae, qui etiam\ntheologi dicerentur, quoniam de dis carmina faciebant, sed\ntalibus dis, qui licet magni homines, tamen homines fuerunt\naut mundi huius, quem uerus Deus fecit, elementa sunt aut\nin principatibus et potestatibus pro uoluntate Creatoris et suis\nmeritis ordinati, et si quid de uno uero Deo inter multa uana\net falsa cecinerunt, colendo cum illo alios, qui di non sunt,\neisque exhibendo famulatum, qui uni tantum debetur Deo,\nnon ei utique rite seruierunt nec a fabuloso deorum suorum\ndedecore etiam sibi se abstinere potuerunt aÌ‚â‚¬â€ Orpheus, Musaeus,\nLinus. Verum isti theologi deos coluerunt, non pro dis\nculti sunt; quamuis Orpheum nescio quo modo infernis sacris\nuel potius sacrilegiis praeficere soleat ciuitas inpiorum. Uxor\n\n\n\n\nautem regis Athamantis, quae uocabatur Ino, et eius filius\nMelicertes praecipitio spontaneo in mari perierunt et opinione\nhominum in deos relati sunt, sicut alii homines eorum temporum,\nCastor et Pollux. Illam sane Melicertis matrem Leucothean\nGraeci, Matutam Latini uocauerunt, utrique tamen\nputantes deam.\nCAPUT XV. De occasu regni Argiuorum, quo tempore aput\nLaurentes Picus Saturni filius regnum [patris]\nprimus accepit.\n\n\nPer ea tempora regnum finitum est Argiuorum, translatum\nad Mycenas, unde fuit Agamemnon, et exortum est regnum\nLaurentum, ubi Saturni filius Picus regnum primus accepit.\niudicante aput Hebraeos femina Debbora; sed per illam Dei\nspiritus id agebat; nam etiam prophetissa erat, cuius prophetia\nminus aperta est, quam ut possimus eam sine diuturna expositione\nde Christo demonstrare prolatam. Iam ergo regnabant\nLaurentes utique in Italia, ex quibus euidentior ducitur\norigo Romana post Graecos; et tamen adhuc regnum Assyrium\npermanebat, ubi erat rex uicensimus et tertius Lampares, cum\nprimus Laurentum Picus esse coepisset. De huius Pici patre\nSaturno uiderint quid sentiant talium deorum cultores, qui\nnegant hominem fuisse; de quo et alii scripserunt, quod ante\n. Picum filium suum in Italia ipse regnauerit, et Vergilius\nnotioribus litteris dicit:\n\n\n\n\n\n\nIs genus indocile et dispersum montibus altisConposuit legesque dedit Latiumque uocariMaluit, his quoniam latuisset tutus in oris. Aurea quae perhibent illo sub rege fuereSaecula.\n\n\n\n\n\nSed haec poetica opinentur esse figmenta et Pici patrem\nStercen potius fuisse adseuerent, a quo peritissimo agricola\ninuentum ferunt, ut fimo animalium agri fecundarentur, quod\nab eius nomine stercus est dictum; hunc quidam Stercutium\nuocatum ferunt. Qualibet autem ex causa eum Saturnum\nappellare uoluerint, certe tamen hunc Stercen siue Stercutium\nmerito agriculturae fecerunt deum. Picum quoque similiter\neius filium in talium deorum numerum receperunt, quem praeclarum\naugurem et belligeratorem fuisse adserunt. Picus\nFaunum genuit, Laurentum regem secundum; etiam iste deus\nillis uel est uel fuit. Hos ante Troianum bellum diuinos honores\nmortuis hominibus detulerunt.\nCAPUT XVI. De Diomede post excidium Troiae in deos relato,\ncuius socii crediti sunt in uolucres esse conuersi.\n\n\nTroia uero euersa excidio illo usquequaque cantato pueris- .\nque notissimo, quod et magnitudine sui et scriptorum excellentibus\nlinguis insigniter diffamatum adque uulgatum est\ngestumque regnante iam Latino Fauni filio, ex quo Latinorum\nregnum dici coepit Laurentumque cessauit, Graeci uictores\ndeletam Troiam relinquentes et ad propria remeantes diuersis\net horrendis cladibus dilacerati adque contriti sunt; et tamen\n\n\n\n\n\n\netiam ex eis deorum suorum numerum auxerunt. Nam et\nDiomeden fecerunt deum, quem poena diuinitus inrogata perhibent\nad suos non reuertisse: eiusque socios in uolucres\nfuisse conuersos non fabuloso poeticoque mendacio, sed historica\nadtestatione confirmant; quibus nec deus, ut putant, factus\nhumanam reuocare naturam uel ipse potuit uel certe a Ioue\nsuo rege tamquam caelicola nouicius inpetrauit. Quin etiam\ntemplum eius esse aiunt in insula Diomedea, non longe a\nmonte Gargano, qui est in Apulia, et hoc templum circumuolare\nadque incolere has alites tam mirabili obsequio, ut\naquam inpleant et adspergant; et eo si Graeci uenerint uel\nGraecorum stirpe prognati, non solum quietas esse, uerum et\ninsuper adulare; si autem alienigenas uiderint, subuolare ad\ncapita tamque grauibus ictibus, ut etiam perimant, uulnerare.\nNam duris et grandibus rostris satis ad haec proelia perhibentur\narmatae.\nCAPUT XVII. De incredibilibus commutationibus hominum\nquid Varro tradiderit.\n\nHoc Van\\'o ut adstruat, commemorat alia non minus incredibilia\nde illa maga famosissima Circe, quae socios quoque\nUlixis mutauit in bestias, et de Arcadibus, qui sorte ducti\ntranatabant quoddam stagnum adque ibi conuertebantur in\nlupos et cum similibus feris per illius regionis deserta uiuebant.\nSi autem carne non uescerentur humana, rursus post\nnouem annos eodem renatato stagno reformabantur in homines.\n\n\n\n\nDenique etiam nominatim expressit quendam Demaenetum\ngustasse de sacrificio, quod Arcades immolato puero deo suo\nLycaeo facere solerent, et in lupum fuisse mutatum et anno\ndecimo in figuram propriam restitutum pugilatum sese exercuisse\net Olympiaco uicisse certamine. Nec idem propter aliud\narbitratur historicus in Arcadia tale nomen adfictum Pani\nLycaeo et loui Lycaeo nisi propter hanc in lupos hominum\nmutationem, quod eam nisi ui diuina fieri non putarent. Lupus\nenim Graece Xoxoc dicitur, unde Lycaei nomen apparet inflexum.\nRomanos etiam Lupercos ex illorum mysteriorum ueluti semine\ndicit exortos.\nCAPUT XVIII. Quid credendum sit de transformationibus, quae\narte daemonum hominibus uidentur accidere.\n\nSed de ista tanta ludificatione daemonum nos quid dicamus,\nqui haec legent, fortassis exspectent. Et quid dicemus, nisi de\nmedio Babylonis esse fugiendum? Quod praeceptum propheticum\nita spiritaliter intellegitur, ut de huius saeculi ciuitate,\nquae profecto et angelorum et hominum societas inpiorum est,\nfidei passibus, quae per dilectionem operatur, in Deum uiuum\nproficiendo fugiamus. Quanto quippe in haec ima potestatem\ndaemonum maiorem uidemus, tanto tenacius Mediatori est\ninhaerendum, per quem de imis ad summa conscendimus. Si\nenim dixerimus ea non esse credenda, non desunt etiam nunc,\nqui eius modi quaedam uel certissima audisse uel etiam expertos\nse esse adseuerent. Nam et nos cum essemus in Italia\naudiebamus talia de quadam regione illarum partium, ubi\nstabularias mulieres inbutas his malis artibus in caseo dare\n\n\n\n\n\n\n\n\n\n\nsolere dicebant quibus uellent seu possent uiatoribus, unde in\niumenta ilico uerterentur et necessaria quaeque portarent postque\nperfuncta opera iterum ad se redirent; nec tamen in eis\nmentem fieri bestialem, sed rationalem humanamque seruari.\nsicut Apuleius in libris, quos asini aurei titulo inscripsit, sibi\nipsi accidisse, ut accepto ueneno humano animo permanente\nasinus fieret, aut indicauit aut finxit.\n\nHaec uel falsa sunt uel tam inusitata, ut merito non credantur.\nFirmissime tamen credendum est omnipotentem Deum\nposse omnia facere quae uoluerit, siue uindicando siue praestando,\nnec daemones aliquid operari secundum naturae suae\npotentiam (quia et ipsa angelica creatura est, licet proprio\nuitio sit maligna) nisi quod ille permiserit, cuius iudicia\nocculta sunt multa, iniusta nulla. Nec sane daemones naturas\ncreant, si aliquid tale faciunt, de qualibus factis ista uertitur\nquaestio; sed specie tenus, quae a uero Deo sunt creata,\ncommutant, ut uideantur esse quod non sunt. Non itaque\nsolum animum, sed ne corpus quidem ulla ratione crediderim\ndaemonum arte uel potestate in membra et liniamenta bestialia\nueraciter posse conuerti, sed phantasticum hominis, quod\netiam cogitando siue somniando per rerum innumerabilia\ngenera uariatur et, cum corpus non sit, corporum tamen similes\nmira celeritate formas capit, sopitis aut obpressis corporeis\nhominis sensibus ad aliorum sensum nescio quo ineffabili modo\nfigura corporea posse perduci; ita ut corpora ipsa hominum\nalicubi iaceant, uiuentia quidem, sed multo grauius adque\nuehementius quam somno suis sensibus obseratis; phantasticum\nautem illud ueluti corporatum in alicuius animalis effigie\nappareat sensibus alienis talisque etiam sibi esse homo\n\n\n\n\nuideatur, sicut talis sibi uideri posset in somnis, et portare onera;\nquae onera si uera sunt corpora, portantur a daemonibus, ut\ninludatur hominibus, partim uera onerum corpora, partim iumentorum\nfalsa cernentibus. Nam quidam nomine Praestantius\npatri suo contigisse indicabat, ut uenenum illud per caseum\nin domo sua sumeret et iaceret in lecto suo quasi dormiens,\nqui tamen nullo modo poterat excitari. Post aliquot autem\ndies eum uelut euigilasse dicebat et quasi somnia narrasse\nquae passus est, caballum se scilicet factum annonam inter\nalia iumenta baiulasse militibus, quae dicitur Retica, quoniam\nad Retias deportatur. Quod ita, ut narrauit, factum fuisse\nconpertum est; quae tamen ei sua somnia uidebantur. Indicauit\net alius se domi suae per noctem, antequam requiesceret,\nuidisse uenientem ad se philosophum quendam sibi notissimum\nsibique exposuisse nonnulla Platonica, quae antea rogatus\nexponere noluisset. Et cum ab eodem philosopho quaesitum\nfuisset, quur in domo eius fecerit, quod in domo sua petenti\nnegauerat: \"Non feci, inquit, sed me fecisse somniaui.\" Ac\nper hoc alteri per imaginem phantasticam exhibitum est uigilanti,\nquod alter uidit in somnis.\n\n\nHaec ad nos non quibuscumque, qualibus credere putaremus\nindignum, sed eis referentibus peruenerunt, quos nobis non\nexistimaremus fuisse mentitos. Proinde quod homines dicuntur\nmandatumque est litteris ab dis uel potius daemonibus Arcadibus\nin lupos solere conuerti, et quod\n\n\nCarminibus Circe socios mutauit Ulixi,\nsecundum istum modum mihi uidetur fieri potuisse, quem\ndixi, si tamen factum est. Diomedeas autem uolucres, quando\nquidem genus earum per successionem propaginis durare\n\n\n\n\n\n\n\n\nperhibetur, non mutatis hominibus factas, sed subtractis credo\nfuisse subpositas, sicut cerua pro Iphigenia, regis Agamemnonis\nfilia. Neque enim daemonibus iudicio Dei permissis huius\nmodi praestigiae difficiles esse potuerunt; sed quia illa uirgo\npostea uiua reperta est, subpositam pro illa esse ceruam facile\ncognitum est. Socii uero Diomedis quia nusquam subito conparuerunt\net postea nullo loco apparuerunt, perdentibus eos\nultoribus angelis malis, in eas aues, quae pro illis sunt occulte\nex aliis locis, ubi est hoc genus auium, ad ea loca perductae\nac repente subpositae, creduntur esse conuersi. Quod autem\nDiomedis templo aquam rostris adferunt et adspergunt, et quod\nblandiuntur Graecigenis adque alienigenas persequuntur, mirandum\nnon est fieri daemonum instinctu, quorum interest persuadere\ndeum factum esse Diomeden ad decipiendos homines,\nut falsos deos cum ueri Dei iniuria multos colant et hominibus\nmortuis, qui nec cum uiuerent uere uixerunt, templis\naltaribus, sacrificiis sacerdotibus (quae omnia cum recta sunt\nnon nisi uni Deo uiuo et uero debentur) inseruiant.\nCAPUT XVIIII. Quod eo tempore Aeneas in Italiam uenerit, quo\nLabdon iudex praesidebat Hebraeis.\n\nEo tempore post captam Troiam adque deletam Aeneas cum\nuiginti nauibus, quibus portabantur reliquiae Troianorum, in\nItaliam uenit, regnante ibi Latino et aput Athenienses Menestheo,\naput Sicyonios Polyphide, aput Assyrios Tautane, aput\nHebraeos autem iudex Labdon fuit. Mortuo autem Latino\nregnauit Aeneas tribus annis, eisdem in supradictis locis\nmanentibus regibus, nisi quod Sicyoniorum iam Pelasgus erat\n\n\n\n\net Hebraeorum iudex Samson; qui cum mirabiliter fortis esset,\nputatus est Hercules. Sed Aenean, quoniam quando mortuus\nest non conparuit, deum sibi fecerunt Latini. Sabini etiam\nregem suum primum Sancum siue, ut aliqui appellant, Sane\ntum, rettulerunt in deos. Per idem tempus Codrus rex Atheniensium\nPeloponnensibus eiusdem hostibus ciuitatis se interficiendum\nignotus obiecit; et factum est. Hoc modo eum\npraedicant patriam liberasse. Responsum enim acceperant\nPeloponnenses tum demum se superaturos, si eorum regem\nnon occidissent. Fefellit ergo eos habitu pauperis apparendo\net in suam necem per iurgium prouocando. Unde ait Vergilius:\n\n\nEt iurgia Codri.\n\n\nEt hunc Athenienses tamquam deum sacrificiorum honore\ncoluerunt. Quarto Latinorum rege Siluio Aeneae filio, non de\nCreusa, de qua fuit Ascanius, qui tertius ibi regnauit, sed de\nLauinia Latini filia, quem postumum Aeneas dicitur habuisse,\nAssyriorum autem uicensimo et nono Oneo et Melantho\nAtheniensium sexto decimo, iudice autem Hebraeorum Heli\nsacerdote regnum Sicyoniorum consumtum est, quod per annos\nnongentos quinquaginta et nouem traditur fuisse porrectum.\nCAPUT XX. De successione ordinis regii aput Israelitas post\niudicum tempora.\n\nMox eisdem per loca memorata regnantibus Israelitarum\nregnum finito tempore iudicum a Saule rege sumsit exordium,\nquo tempore fuit propheta Samuel. Ab illo igitur tempore hi\nreges Latinorum esse coeperunt, quos cognominabant Siluios;\n\n\n\n\n\n\nab eo quippe, qui filius Aeneae primus dictus est Siluius,\nceteris subsecutis et propria nomina inponebantur et hoc non\ndefuit cognomentum; sicut longe postea Caesares cognominati\nsunt, qui successerunt Caesari Augusto. Reprobato autem\nSaule, ne quisquam ex eius stirpe regnaret, eoque defuncto\nDauid successit in regnum post annos a Saulis imperio quadraginta.\nTunc Athenienses habere deinde reges post Codri\ninteritum destiterunt et magistratus habere coeperunt administrandae\nrei publicae. Post Dauid, qui etiam ipse quadraginta\nregnauit annos, filius eius Salomon rex Israelitarum fuit, qui\ntemplum illud nobilissimum Dei Hierosolymitanum condidit.\nCuius tempore aput Latinos condita est Alba, ex qua deinceps\nnon Latinorum, sed Albanorum reges appellari, in eodem\ntamen Latio, coeperunt. Salomoni successit filius eius Roboam,\nsub quo in duo regna populus ille diuisus est, et singulae\npartes suos singulos reges habere coeperunt.\nCAPUT XXI. De regibus Latii, quorum primus Aeneas et duodecimus\nAuentinus di facti sunt.\n\nLatium post Aenean, quem deum fecerunt, undecim reges\nhabuit, quorum nullus deus factus est. Auentinus autem, qui\nduodecimo loco Aenean sequitur, cum esset prostratus in bello\net sepultus in eo monte, qui etiam nunc eius nomine nuncupatur,\ndeorum talium, quales sibi faciebant, numero est additus.\nAlii sane noluerunt eum in proelio scribere occisum,\nsed non conparuisse dixerunt; nec ex eius uocabulo appellatum\nmontem, sed ex aduentu auium dictum Auentinum. Post hunc\nnon est deus factus in Latio nisi Romulus conditor Romae.\nInter istum autem et illum reges reperiuntur duo, quorum\nprimus est, ut eum Vergiliano uersu eloquar:\n\n\n\n\n\n\n\n\nProximus ille Procas, Troianae gloria gentis.\nCuius tempore quia iam quodam modo Roma parturiebatur,\nillud omnium regnorum maximum Assyrium finem tantae\ndiuturnitatis accepit. Ad Medos quippe translatum est post\nannos ferme mille trecentos quinque, ut etiam Beli, qui Ninum\ngenuit et illic paruo contentus imperio primus rex fuit. tempora\nconputentur. Procas autem regnauit ante Amulium. Porro\nAmulius fratris sui Numitoris filiam, Rheam nomine, quae\netiam Ilia uocabatur, Romuli matrem, Vestalem uirginem\nfecerat, quam uolunt de Marte geminos concepisse, isto modo\nstuprum eius honorantes uel excusantes, et adhibentes argumentum,\nquod infantes expositos lupa nutriuerit. Hoc enim\ngenus bestiae ad Martem existimant pertinere, ut uidelicet\nideo lupa credatur admouisse ubera paruulis, quia filios domini\nsui Martis agnouit; quamuis non desint qui dicant, cum expositi\nuagientes iacerent, a nescio qua primum meretrice fuisse\ncollectos et primas eius suxisse mamillas (meretrices autem\nlupas uocabant, unde etiam nunc turpia loca earum lupanaria\nnuncupantur), et eos postea ad Faustulum peruenisse pastorem\nadque ab eius Acca uxore nutritos. Quamquam si ad arguendum\nhominem regem, qui eos in aquam proici crudeliter iusserat,\neis infantibus, per quos tanta ciuitas condenda fuerat,\nde aqua diuinitus liberatis per lactantem feram Deus uoluit\nsubuenire, quid mirum est? Amulio successit in regnum\nLatiare frater eius Numitor, auus Romuli, cuius Numitoris\nprimo anno condita est Roma; ac per hoc cum suo deinceps,\nid est Romulo, nepote regnauit.\nCAPUT XXII. Quod eo tempore Roma sit condita, quo regnum\nAssyriorum intercidit et quo Ezechias regnabat\nin Iuda.\n\nNe multis morer, condita est ciuitas Roma uelut altera\nBabylon et uelut prioris filia Babylonis, per quam Deo placuit\norbem debellare terrarum et in unam societatem rei publicae\nlegumque perductum longe lateque pacare. Erant enim iam\npopuli ualidi et fortes et armis gentes exercitatae, quae non\nfacile cederent, et quas opus esset ingentibus periculis et\nuastatione utrimque non parua adque horrendo labore superari.\nNam quando regnum Assyriorum totam paene Asiam subiugauit,\nlicet bellando sit factum, non tamen multum asperis\net difficilibus bellis fieri potuit, quia rudes adhuc ad resistendum\ngentes erant nec tam multae uel magnae. Si quidem\npost illud maximum adque uniuersale diluuium, cum in arca\nNoe octo soli homines euaserunt, anni non multo amplius\nquam mille transierant, quando Ninus Asiam totam excepta\nIndia subiugauit. Roma uero tot gentes [et] Orientis et Occidentis,\nquas imperio Romano subditas cernimus, non ea celeritate\nac facilitate perdomuit, quoniam paulatim crescendo\nrobustas eas et bellicosas, quaqua uersum dilatabatur, inuenit.\nTempore igitur, quo Roma condita est, populus Israel habebat\nin terra promissionis annos septingentos decem et octo. Ex\nquibus uiginti septem pertinent ad Iesum Naue, deinde ad\ntempus iudicum trecenti uiginti nouem. Ex quo autem reges\nibi esse coeperant, anni erant trecenti sexaginta duo. Et rei\ntunc erat in Iuda, cuius nomen erat Achaz uel, sicut alii\nconputant, qui ei successit Ezechias, quem quidem constat\noptimum et piissimum regem Romuli regnasse temporibus. In\n\n\n\n\nea uero Hebraei populi parte, quae appellabatur Israel, regnare\ncoeperat Osee.\nCAPUT XXIII. De Sibylla Erythraea, quae inter alias Sibyllas\ncognoscitur de Christo euidentia multa cecinisse.\n\n\nEodem tempore nonnulli Sibyllam Erythraeam uaticinatam\nferunt. Sibyllas autem Varro prodit plures fuisse, non unam.\nHaec sane Erythraea Sibylla quaedam de Christo manifesta\nconscripsit; quod etiam nos prius in Latina lingua uersibus\nmale Latinis et non stantibus legimus per nescio cuius interpretis\ninperitiam, sicut post cognouimus. Nam uir clarissimus .\nFlaccianus, qui etiam proconsul fuit, homo facillimae facundiae\nmultaeque doctrinae, cum de Christo conloqueremur, Graecum\nnobis codicem protulit, carmina esse dicens Sibyllae Erythraeae,\nubi ostendit quodam loco in capitibus uersuum ordinem litterarum\nita se habentem, ut haec in eo uerba legerentur:\nÎ™Ì“Î·ÏƒÎ¿Ï…Í‚Ï‚ Î§ÏÎµÎ¹ÏƒÏ„Î¿Ì€Ï‚ Î˜ÎµÎ¿Ï…Í‚ Ï…Î¹Ì”Î¿Ì€Ï‚ ÏƒÏ‰Ï„Î·ÌÏ, quod est Latine, Iesus Christus\nDei filius saluator. Hi autem uersus, quorum primae\nlitterae istum sensum, quem diximus, reddunt, sicut eos quidam\nLatinis et stantibus uersibus est interpretatus, hoc continent:\n\n\nÎ™Indicii signum tellus sudore madescet. Î— E caelo rex adueniet per saecla futurus,Î£ Scilicet ut carnem praesens, ut iudicet orbem. ÎŸ Unde Deum cernent incredulus adque fidelisÎ¥ Celsum cum sanctis aeni iam termino in ipso. Î£ Sic animae cum carne aderunt, quas indicat ipse,Î§ Cum iacet incultus densis in uepribus orbis,Î¡Reicient simulacra uiri, cunctam quoque gazam,Î• Exuret terras ignis pontumque polumqueÎ™ Inquirens taetri portas effringet Auerni. Î£ Sanctorum sed enim cunctae lux libera carniÎ¤ Tradetur, sontes aeterna flamma cremabit. ÎŸ Occultos actus retegens tunc quisque loqueturÎ£ Secreta, adque Deus reserabit pectora luci. Î˜ Tunc erit et luctus, stridebunt dentibus omnes. Î• Eripitur solis iubar et chorus interit astris. ÎŸVoluetur caelum, lunaris splendor obibit;Î¥Deiciet colles, ualles extollet ab imo. Î¥ Non erit in rebus hominum sublime uel altum. Â»Î™ Iam aequantur campis montes et caerula pontiÎŸ Omnia cessabunt, tellus confracta peribit:Î£ Sic pariter fontes torrentur fluminaque igni. Î£ Sed tuba tum sonitum tristem demittet ab altoÎ© Orbe, gemens facinus miserum uariosque labores,Î¤ Tartareumque chaos monstrabit terra dehiscens. Î— Et coram hic Domino reges sistentur ad unum. Î¡Reccidet e caelo ignisque et sulphuris amnis.\n\n\nIn his Latinis uersibus de Graeco utcumque translatis ibi non\npotuit ille sensus occurrere, qui fit, cum litterae, quae sunt\nin eorum capitibus, conectuntur, ubi Î¥ littera in Graeco posita\nest, quia non potuerunt Latina uerba inueniri, quae ab eadem\nlittera inciperent et sententiae conuenirent. Hi autem sunt\nuersus tres, quintus et octauus decimus et nonus decimus.\nDenique si litteras quae sunt in capitibus omnium uersuum\nconectentes horum trium quae scriptae sunt non legamus, sed\npro eis Î¥ litteram, tamquam in eisdem locis ipsa sit posita,\nrecordemur, exprimitur in quinque uerbis: Iesus Christus Dei\n\n\n\n\nfilius saluator; sed cum Graece hoc dicitur, non Latine. Et\nsunt uersus uiginti et septem, qui numerus quadratum ternarium\nsolidum reddit. Tria enim ter ducta fiunt nouem; et\nipsa nouem si ter ducantur, ut ex lato in altum figura consurgat,\nad uiginti septem perueniunt. Horum autem Graecorum\nquinque uerborum, quae sunt\nÎ™Ì“Î·ÏƒÎ¿Ï…Í‚Ï‚ Î§ÏÎµÎ¹ÏƒÏ„Î¿Ì€Ï‚ Î˜ÎµÎ¿Ï…Í‚ Ï…Î¹Ì”Î¿Ì€Ï‚ ÏƒÏ‰Ï„Î·ÌÏ, quod est Latine Iesus Christus Dei filius saluator,\nsi primas litteras iungas, erit Î¹Ì“Ï‡Î¸Ï…ÌÏ‚, id est piscis, in quo\nnomine mystice intellegitur Christus, eo quod in huius mortalitatis\nabysso uelut in aquarum profunditate uiuus, hoc est\nsine peccato, esse potuerit.\n\nHaec autem Sibylla sine Erythraea siue, ut quidam magis\ncredunt, Cumaea ita nihil habet in toto carmine suo, cuius\nexigua ista particula est, quod ad deorum falsorum siue\nfactorum cultum pertineat, quin immo ita etiam contra eos\net contra cultores eorum loquitur, ut in eorum numero deputanda\nuideatur, qui pertinent ad ciuitatem Dei. Inserit etiam\nLactantius operi suo quaedam de Christo uaticinia Sibyllae,\nquamuis non exprimat cuius. Sed quae ipse singillatim posuit,\nego arbitratus sum coniuncta esse ponenda, tamquam unum\nsit prolixum, quae ille plura commemorauit et breuia. \\'In\nmanus [iniquas], inquit, infidelium postea ueniet; dabunt autem\nDeo alapas manibus incestis et inpurato ore exspuent uenenatos\nsputus; dabit uero ad uerbera simpliciter sanctum dorsum.\nEt colaphos accipiens tacebit, ne quis agnoscat, quod uerbum\nuel unde uenit, ut inferis loquatur et corona spinea coronetur.\nAd cibum autem fel et ad sitim acetum dederunt; inhospitalitatis\nhanc monstrabunt mensam. Ipsa enim insipiens tuum\nDeum non intellexisti, ludentem mortalium mentibus, sed\n\n\n\n\n\n\nspinis coronasti et horridum fel miscuisti. Templi uero uelum\nscindetur; et medio die nox erit tenebrosa nimis in tribus\nhoris. Et morte morietur tribus diebus somno suscepto; et\ntunc ab inferis regressus ad lucem ueniet primus resurrectionis\nprincipio reuocatis ostenso.\\' Ista Lactantius carptim per\ninterualla disputationis suae, sicut ea poscere uidebantur, quae\n-probare intenderat, adhibuit testimonia Sibyllina, quae nos\nnihil interponentes, sed in unam seriem conexa ponentes solis\ncapitibus, si tamen scriptores deinceps ea seruare non neglegant,\ndistinguenda curauimus. Nonnulli sane Erythraeam Si-10\nbyllam non Romuli, sed belli Troiani tempore fuisse scripserunt.\nCAPUT XXIIII. Quod regnante Romulo septem sapientes claruerint,\nquo tempore decem tribus, quae Israel\ndicebantur, in captiuitatem a Chaldaeis ductae\nsunt, idemque Romulus mortuus diuino honore\ndonatus est.\n\nEodem Romulo regnante Thales Milesius fuisse perhibetur,\nunus e septem sapientibus, qui post theologos poetas, in\nquibus Orpheus maxime omnium nobilitatus est, cotpoi appellati\nsunt, quod est Latine sapientes. Per idem tempus decem tribus,\nquae in diuisione populi uocatae sunt Israel, debellatae\na Chaldaeis et in eas terras captiuae ductae sunt, remanentibus\nin Iudaea terra duabus illis tribubus, quae nomine Iudae\nuocabantur sedemque regni habebant Hierusalem. Mortuum\nRomulum, cum et ipse non conparuisset, in deos, quod et\nuulgo notissimum est, rettulere Romani; quod usque adeo\nfieri iam desierat (nec postea nisi adulando, non errando, factum\nest temporibus Caesarum), ut Cicero magnis Romuli laudibus\ntribuat, quod non rudibus et indoctis temporibus, quando\n\n\n\n\n\n\nfacile homines fallebantur, sed iam expolitis et eruditis meruerit\nhos honores, quamuis nondum efiferbuerat ac pullulauerat\nphilosophorum subtilis et acuta loquacitas. Sed etiamsi posteriora\ntempora deos homines mortuos non instituerunt, tamen\nab antiquis institutos colere ut deos et habere non destiterunt;\nquin etiam simulacris, quae ueteres non habebant, auxerunt\nuanae adque inpiae superstitionis inlecebram, id efficientibus\ninmundis in eorum corde daemonibus per fallacia quoque\noracula decipientibus, ut fabulosa etiam crimina deorum, quae\niam urbaniore saeculo non fingebantur, per ludos tamen in\neorundem falsorum numinum obsequium turpiter agerentur.\nRegnauit deinde Numa post Romulum, qui cum illam ciuitatem\nputauerit deorum profecto falsorum numerositate muniendam,\nin eandem turbam referri mortuus ipse non meruit, tamquam\nita putatus sit caelum multitudine numinum constipasse, ut\nlocum ibi reperire non posset. Hoc regnante Romae et aput\nHebraeos initio regni Manasse, a quo inpio rege propheta\nEsaias perhibetur occisus, Samiam fuisse Sibyllam ferunt.\nCAPUT XXV. Qui philosophi enituerint regnante aput Romanos\nTarquinio Prisco, aput Hebraeos Sedechia, cum\nHierusalem capta est templumque subuersum.\n\nRegnante uero aput Hebraeos Sedechia et aput Romanos\nTarquinio Prisco, qui successerat Anco Marcio, ductus est\ncaptiuus in Babyloniam populus Iudaeorum euersa Hierusalem\net templo illo a Salomone constructo. Increpantes enim eos\nprophetae de iniquitatibus et inpietatibus suis haec eis uentura\npraedixerant, maxime Hieremias, qui etiam numerum\n\n\n\n\n\n\ndefiniuit annorum. Eo tempore Pittacus Mitylenaeus, alius e\nseptem sapientibus, fuisse perhibetur. Et quinque ceteros, qui,\nut septem numerentur, Thaleti, quem supra commemorauimus,\net huic Pittaco adduntur, eo tempore fuisse scribit Eusebius,\nquo captiuus Dei populus in Babylonia tenebatur. Hi sunt\nautem: Solon Atheniensis, Chilon Lacedaemonius, Periandrus\nCorinthius, Cleobulus Lindius, Bias Prienaeus. Omnes hi,\nseptem appellati sapientes, post poetas theologos claruerunt,\nquia genere uitae quodam laudabili praestabant hominibus\nceteris et morum nonnulla praecepta sententiarum breuitate\nconplexi sunt. Nihil autem monumentorum, quod ad litteras\nadtinet, posteris reliquerant, nisi quod Solon quasdam leges\nAtheniensibus dedisse perhibetur; Thales uero physicus fuit\net suorum dogmatum libros reliquit. Eo captiuitatis Iudaicae\ntempore et Anaximander et Anaximenes et Xenophanes physici\nclaruerunt. Tunc et Pythagoras, ex quo coeperunt appellari\nphilosophi.\nCAPUT XXVI. Quod eo tempore, quo inpletis septuaginta annis\nIudaeorum est resoluta captiuitas, Romani quoque\na dominatu sint regio liberati.\n\nPer idem tempus Cyrus, rex Persarum, qui etiam Chaldaeis\net Assyriis imperabat, relaxata aliquanta captiuitate Iudaeorum,\nquinquaginta milia hominum ex eis ad instaurandum\ntemplum regredi fecit. A quibus tantum prima coepta fundamina\net altare constructum est. Incursantibus autem hostibus\nnequaquam progredi aedificando ualuerunt, dilatumque opus\nest usque ad Darium. Per idem tempus etiam illa sunt gesta,\nquae conscripta sunt in libro Iudith; quem sane in canone\nscripturarum Iudaei non recepisse dicuntur. Sub Dario ergo\n\n\n\n\nrege Persarum inpletis septuaginta annis, quos Hieremias\npropheta praedixerat, reddita est Iudaeis soluta captiuitate\nlibertas, regnante Romanorum septimo rege Tarquinio. Quo\nexpulso etiam ipsi a regum suorum dominatione liberi esse\ncoeperunt. Usque ad hoc tempus prophetas habuit populus\nIsrael; qui cum multi fuerint, paucorum et aput Iudaeos et\naput nos canonica scripta retinentur. De quibus me aliqua\npositurum esse promisi in hoc libro, cum clauderem superiorem,\nquod iam uideo esse faciendum.\nCAPUT XXVII. De temporibus prophetarum, quorum oracula habentur\nin libris quique tunc de uocatione gentium\nmulta cecinerunt, quando Romanorum regnum\ncoepit Assyriorumque defecit.\n\nTempora igitur eorum ut possimus aduertere, in anteriora\npaululum recurramus. In capite libri Osee prophetae, qui\nprimus in duodecim ponitur, ita scriptum est: Verbum Domini,\nquod factum est ad Osee in diebus Oziae et\nIoatham et Achaz et Ezechiae regum Iuda. Amos\nquoque diebus regis Oziae prophetasse se scribit; addit etiam\nHieroboam regem Israel, qui per eosdem dies fuit. Nec non\nEsaias, filius Amos, siue supradicti prophetae siue, quod\nmagis perhibetur, alterius qui non propheta eodem nomine\nuocabatur, eosdem reges quattuor, quos posuit Osee, in capite\nlibri sui ponit, quorum diebus se prophetasse praeloquitur.\nMichaeas etiam eadem suae prophetiae commemorat tempora\npost dies Oziae. Nam tres qui sequuntur reges nominat, quos\net Osee nominauit, Ioatham et Achaz et Ezechian. Hi sunt,\nquos eodem tempore simul prophetasse ex eorum litteris\n\n\n\n\n\n\ninuenitur. His adiungitur Ionas eodem Ozia rege regnante et\nIoel, cum iam regnaret Ioatham, qui successit Oziae. Sed\nistorum prophetarum duorum tempora in chronicis, non in\neorum libris potuimus inuenire, quoniam de suis diebus tacent.\nTenduntur autem hi dies a rege Latinorum Proca siue superiore\nAuentino usque ad regem Romulum iam Romanum, uel\netiam usque ad regni primordia successoris eius Numae Pompilii\n(Ezechias quippe rex Iuda eo usque regnauit); ac per\nhoc per ea tempora isti uelut fontes prophetiae pariter eruperunt,\nquando regnum defecit Assyrium coepitque Romanum;\nut scilicet, quem ad modum regni Assyriorum primo tempore\nexstitit Abraham, cui promissiones apertissimae fierent in eius\nsemine benedictionis omnium gentium, ita occidentalis Babylonis\nexordio, qua fuerat Christus imperante uenturus, in quo\ninplerentur illa promissa, oracula prophetarum non solum\nloquentium, uerum etiam scribentium in tantae rei futurae\ntestimonium soluerentur. Cum enim prophetae numquam fere\ndefuissent populo Israel, ex quo ibi reges esse coeperunt, in\nusum tantummodo eorum fuere, non gentium; quando autem\nscriptura manifestius prophetica condebatur, quae gentibus\nquandoque prodesset, tunc oportebat inciperet, quando condebatur\nhaec ciuitas, quae gentibus imperaret.\nCAPUT XXVIII. De his, quae ad euangelium Christi pertinent,\nquid Osee et Amos prophetauerint.\n\n\nOsee igitur propheta, quanto profundius quidem loquitur,\ntanto operosius penetratur. Sed aliquid inde sumendum est\n\n\n\n\nuciuitate dei lib. XVIII . cap 27. 28.305\net hic ex nostra promissione ponendum. Et erit, inquit, in\nloco quo dictum est eis: Non populus meus uos,\nuocabuntur et ipsi filii Dei uiui. Hoc testimonium\npropheticum de uocatione populi gentium, qui prius non per-\n5 tinebat ad Deum, etiam apostoli intellexerunt. Et quia ipse\nquoque populus gentium spiritaliter est in filiis Abrahae ac\nper hoc recte dicitur Israel, propterea sequitur et dicit: Et\ncongregabuntur filii Iuda et filii Israel in id\nipsum, et ponent sibi principatum unum et adscenlodent\na terra. Hoc si adhuc uelimus exponere, eloquii prophetici\nobtundetur sapor. Recolatur tamen lapis ille angularis\net duo parietes, unus ex Iudaeis, alter ex gentibus; ille nomine\nfiliorum Iuda, iste nomine filiorum Israel, eidem uni principatui\nsuo in id ipsum innitentes et adscendentes agnoscantur\ni5 a terra. Istos autem carnaliter Israelitas, qui nunc nolunt\ncredere in Christum, postea credituros, id est filios eorum\n(nam utique isti in suum locum moriendo transibunt), idem\npropheta testatur dicens: Quoniam diebus multis sedebunt\nfilii Israel sine rege, sine principe, sine\n20 sacrificio, sine altari, sine sacerdotio, sine manifestationibus.\nQuis non uideat nunc sic esse Iudaeos?\nSed quid adiungat, audiamus. Et postea, inquit, reuertentur\nfilii Israel et inquirent Dominum Deum\nsuum et Dauid regem suum, et stupescent in Domino\net in bonis ipsius in nouissimis diebus. Nihil\nest ista prophetia manifestius, cum Dauid regis nomine significatus\nintellegitur Christus, quia factus est, sicut dicit\napostolus, ex semine Dauid secundum carnem. Praenuntiauit\niste propheta etiam tertio die Christi resurrectionem\n\n\n\n\n\n\n\n\nfuturam, sicut eam prophetica altitudine praenuntiari oportebat,\nubi ait: Sanabit nos post biduum, in die tertio\nresurgemus. Secundum hoc enim nobis dicit apostolus:\nSi resurre-xistis cum Christo, quae sursum sunt\nquaerite. Amos quoque de rebus talibus sic prophetat:\nPraepara, inquit, te, ut inuoces Deum tuum Israel;\nquia ecce ego firmans tonitrum et creans spiritum\net adnuntians in hominibus Christum suum; et alio\nloco: In illa die, inquit, resuscitabo tabernaculum\nDauid, quod cecidit, et reaedificabo, quae ceci.\nderunt eius, et destructa eius resuscitabo et reaedificabo\nea sicut dies saeculi; ita ut exquirant\nme residui hominum et omnes gentes, in quibus\ninuocatum est nomen meum super eos, dicit Dominus\nfaciens haec.\nCAPUT XXVIIII. Quae ab Esaia de Christo et ecclesia sint praedicta.\n\nEsaias propheta non est in libro duodecim prophetarum,\nqui propterea dicuntur minores, quia sermones eorum sunt 10\nbreues in eorum conparatione, qui maiores ideo uocantur,\nquia prolixa uolumina condiderunt; ex quibus est hic Esaias,\nquem propter eadem prophetiae tempora subiungo supradictis\nduobus. Esaias ergo inter illa, quae arguit iniqua et iusta\npraecepit et peccatori populo mala futura praedixit, etiam de\nChristo et ecclesia, hoc est de rege et ea quam condidit ciuitate,\nmulto plura quam ceteri prophetauit, ita ut a quibusdam\neuangelista quam propheta potius diceretur. Sed propter rationem\noperis terminandi unum de multis hoc loco ponam. Ex\n\n\n\n\n\n\npersona quippe Dei Patris loquens: Ecce, inquit, intelleget\npuer meus et exaltabitur et glorificabitur ualde.\nQuem ad modum stupescent super te multi, ita gloria\npriuabitur ab hominibus species tua et gloria tua ab\nhominibus; ita mirabuntur gentes multae super eum\net continebunt reges os suum; quoniam quibus non\nest nuntiatum de illo, uidebunt, et qui non audierunt,\nintellegent. Domine, quis credidit auditui nostro, et\nbrachium Domini cui reuelatum est? Adnuntiauimus\ncoram illo, ut infans, ut radix in terra sitienti: non\nest species illi neque gloria. Et uidimus eum, et non\nhabebat speciem neque decorem; sed species eius\nsine honore, deficiens prae omnibus hominibus. Homo\nin plaga positus et sciens ferre infirmitatem; quoniam\nauersa est facies eius, inhonoratus est nec\nmagni aestimatus est. Hic peccata nostra portat et\npro nobis dolet; et nos existimauimus illum esse in\ndolore et in plaga et in adflictione. Ipse autem uulneratus\nest propter iniquitates nostras et infirmatus\nest propter peccata nostra. Eruditio pacis nostrae in\neo; liuore eius nos sanati sumus. Omnes ut oues\nerrauimus, homo a uia sua errauit; et Dominus tradidit\nillum pro peccatis nostris; et ipse, propter\nquod adflictus est, non aperuit os. Ut ouis ad immolandum\nductus est et ut agnus ante eum, qui se tonderet,\nsine uoce, sic non aperuit os suum. In humilitate\niudicium eius sublatum est. Generationem eius\n\n\n\n\n\n\n\n\nquis enarrabit? Quoniam tolletur de terra uita eius.\nAb iniquitatibus populi mei ductus est ad mortem.\nEt dabo malignos pro sepultura eius et diuites pro\nmorte eius. Quoniam iniquitatem non fecit nec dolum\nin ore suo; et Dominus uult purgare eum de plaga.\nSi dederitis pro peccato animam uestram, uidebitis\nsemen longaeuum; et Dominus uult auferre a dolore\nanimam eius, ostendere illi lucem et formare intellectum,\niustificare iustum bene seruientem pluribus;\net peccata eorum ipse portabit. Propterea ipse hereditabit\nplures et fortium diuidet spolia, propter quod\ntradita est ad mortem anima eius, et inter iniquos\naestimatus est et ipse peccata multorum portauit, et\npropter peccata eorum traditus est. Haec de Christo\nIam uero de ecclesia, quod sequitur, audiamus. Laetare,\ninquit, sterilis, quae non paris; erumpe et clama, quae\nnon parturis; quoniam multi filii desertae magis\nquam eius, quae habet uirum. Dilata locum tabernaculi\ntui et aulaearum tuarum; fige, noli parcere, prolonga\nfuniculos tuos et palos tuos conforta, adhuc\nin dextram et sinistram partem extende. Et semen\ntuum hereditabit gentes, et ciuitates desertas inhabitabis.\nNe timeas, quoniam confusa es, neque reuerearis,\nquia exprobrata es; quoniam confusionem\naeternam obliuisceris et obprobrium uiduitatis tuae\nnon eris memor. Quoniam Dominus faciens te, Dominus\nSabaoth nomen ei; et qui eruit te, ipse Deus\nIsrael uniuersae terrae uocabitur; et cetera. Verum ista\n\n\n\n\n\n\nsint satis; et in eis sunt exponenda nonnulla; sed sufficere\narbitror quae ita sunt aperta, ut etiam inimici intellegere\ncogantur inuiti.\nCAPUT XXX. Quae Michaeas et Ionas et Ioel nouo testamento\ncongruentia prophetarint.\n\nMichaeas propheta Christum in figura ponens magni cuiusdam\nmontis haec loquitur: Erit in nouissimis diebus\nmanifestus mons Domini paratus super uertices montium\net exaltabitur super colles. Et festinabunt ad\neum plebes, et ibunt gentes multae et dicent: Venite,\nascendamus in montem Domini et in domum Dei\nIacob, et ostendet nobis uiam suam, et ibimus in\nsemitis eius; quia ex Sion procedet lex et uerbum\nDomini ex Hierusalem. Et iudicabit inter plebes multas,\net redarguet gentes potentes usque in longinquum.\nPraedicens iste propheta et locum in quo natus est\nChristus: Et tu, inquit, Bethleem, domus Ephrata, minima\nes, ut sis in milibus Iuda; ex te mihi prodiet,\nut sit in principem Israel; et egressus eius ab initio\net ex diebus aeternitatis. Propterea dabit eos usque\nad tempus parturientis, pariet, et residui fratres eius\nconuertentur ad filios Israel. Et stabit et uidebit et\npascet gregem suum in uirtute Domini, et in honore\nnominis Domini Dei sui erunt; quoniam nunc magnificabitur\nusque ad summum terrae.\n\n\n\n\n\n\nIonas autem propheta non tam sermone Christum, quam\nsua quadam passione prophetauit, profecto apertius, quam si\neius mortem et resurrectionem uoce clamaret. Ut quid enim\nexceptus est uentre beluino et die tertio redditus, nisi ut\nsignificaret Christum de profundo inferni die tertio rediturum?\n\n\nIoel omnia, quae prophetat, multis uerbis conpellit exponi.\nut quae pertinent ad Christum et ecclesiam dilucescant. Unum\ntamen, quod etiam apostoli commemorauerunt, quando in congregatos\ncredentes Spiritus sanctus, sicut a Christo promissus\nfuerat, desuper uenit, non praetermittam. Et erit, inquit,\npost haec, et effundam de spiritu meo super omnem\ncarnem; et prophetabunt filii uestri et filiae uestrae,\net seniores uestri somnia somniabunt, et\niuuenes uestri uisa uidebunt; et quidem in seruos\net ancillas meas in illis diebus effundam de spiritu\nmeo.\nCAPUT XXXI. Quae in Abdia et Naum et Ambacu de salute mundi\nin Christo praenuntiata reperiantur.\n\nTres prophetae de minoribus, Abdias, Naum, Ambacum,\nnec tempora sua dicunt ipsi, nec in chronicis Eusebii et\nHieronymi, quando prophetauerint, inuenitur. Abdias enim\npositus est quidem ab eis cum Michaea, sed non eo loco, ubi\nnotantur tempora, quando Michaeam prophetasse ex eius litteris\nconstat; quod errore neglegenter describentium labores\nalienos existimo contigisse; duos uero alios commemoratos in\ncodicibus chronicorum, quos habuimus, non potuimus inuenire.\nTamen quia canone continentur, nec ipsi oportet praetereantur\n\n\n\n\n\n\na nobis. Abdias, quantum ad scripturam eius adtinet, omnium\nbreuissimus prophetarum, aduersus Idumaeam loquitur, gentem\nscilicet Esau, ex duobus geminis filiis Isaac, nepotibus Abrahae,\nmaioris illius reprobati. Porro si Idumaeam modo locutionis,\nquo intellegitur a parte totum, accipiamus positam esse pro\ngentibus: possumus de Christo agnoscere, quod ait inter\ncetera: In monte autem Sion erit salus et erit sanctum;\net paulo post in fine ipsius prophetiae: Et adscendent,\ninquit, resaluati ex monte Sion, ut defendant\nmontem E sau, et erit Domino regnum. Apparet quippe\nid esse conpletum, cum resaluati ex monte Sion, id est ex\nIudaea credentes in Christum, qui praecipue agnoscuntur apostoli,\nadscenderunt, ut defenderent montem Esau. Quo modo\ndefenderent, nisi per euangelii praedicationem saluos faciendo\neos qui crediderunt, ut eruerentur de potestate tenebrarum et\ntransferrentur in regnum Dei? Quod consequenter expressit\naddendo: Et erit Domino regnum. Mons enim Sion\nIudaeam significat, ubi futura praedicta est salus et sanctum,\nquod est Christus Iesus. Mons uero Esau Idumaea est, per\nquam significata est ecclesia gentium, quam defenderunt, sicut\nexposui, resaluati ex monte Sion, ut esset Domino regnum.\nHoc obscurum erat, antequam fieret; sed factum quis non\nfidelis agnoscat?\n\nNaum uero propheta, immo per illum Deus: Exterminabo,\ninquit, sculptilia et conflatilia, ponam sepulturam\ntuam; quia ueloces ecce super montes pedes euangelizantis\net adnuntiantis pacem. Celebra, Iuda,\ndies festos tuos, redde uota tua; quia iam non\nadicientultra, uttranseantinuetustatem. Consummatum\nest, consumtum est, ablatum est.\n\n\n\n\n\n\nAdscendit, qui insufflat in faciem tuam, eripiens te ex\ntribulatione. Quis adscenderit ab inferis et insufflauerit in\nfaciem Iudae, hoc est Iudaeorum discipulorum, Spiritum\nsanctum, recolat qui meminit euangelium. Ad nouum enim\ntestamentum pertinent, quorum dies festi ita spiritaliter innouantur,\nut in uetustatem transire non possint. Porro per\neuangelium exterminata sculptilia et conflatilia, id est idola\ndeorum falsorum, et obliuioni tamquam sepulturae tradita iam\nuidemus et hanc etiam in hac re prophetiam conpletam esse\ncognoscimus.\n\n\nAmbacum de quo alio quam de Christi aduentu, qui futurus\nfuerat, intellegitur dicere: Et respondit Dominus ad me\net dixit: Scribe uisum aperte in buxo, ut adsequatur\nqui legit ea; quia adhuc uisio ad tempus, et\norietur in fine et non in uacuum; si tardauerit,\nsustine eum, quia ueniens ueniet et non morabitur?.\nCAPUT XXXII. De prophetia quae in oratione Ambacu et cantico\ncontinetur.\n\n\nIn oratione autem sua cum cantico cui nisi Domino Christo\ndicit: Domine, audiui auditionem tuam, et timui;\nDomine, consideraui opera tua, et expaui? Quid\nenim hoc est nisi praecognitae nouae ac repentinae salutis\nhominum ineffabilis admiratio? In medio duorum anima\nlium cognosceris quid est nisi aut in medio duorum\ntestamentorum, aut in medio duorum latronum, aut in medio\n\n\n\n\n\n\nMoysi et Heliae cum illo in monte sermocinantium? Dum\nadpropinquant anni, nosceris; in aduentu temporis\nostenderis, nec exponendum est. In eo cum turbata\nfuerit anima mea, in ira misericordiae memor eris\nquid est nisi quod Iudaeos in se transfigurauit, quorum gentis\nfuit, qui cum magna ira turbati crucifigerent Christum, ille\nmisericordiae memor dixit: Pater ignosce illis, quia\nnesciunt quod faciunt? Deus de Theman ueniet et\nsanctus de monte umbroso et condenso. Quod hic\ndictum est: De Theman ueniet, alii interpretati sunt lab\nAustro) uel cAfrico); per quod significatur meridies, id est\nferuor caritatis et splendor ueritatis. Montem uero umbrosum\nadque condensum, quamuis multis modis possit intellegi,\nlibentius acceperim scripturarum altitudinem diuinarum, quibus\nprophetatus est Christus. Multa ibi quippe umbrosa adque\ncondensa sunt, quae mentem quaerentis exerceant. Inde autem\nuenit, cum ibi eum, qui intellegit, inuenit. Operuit caelos\nuirtus eius, et laudis eius plena est terra quid est\nnisi quod etiam in psalmo dicitur: Exaltare supercaelos,\nDeus, et super omnem terram gloria tua? Splendor\neius ut lumen erit quid est nisi cfama eius credentes\ninluminabit\\'? Cornua in manibus eius sunt quid est\nnisi tropaeum crucis? Et posuit caritatem firmam\nfortitudinis suae nec exponendum est. Ante faciem\neius ibit uerbum, etprodietin campum post pedes\neius quid est nisi quod et antequam huc ueniret praenuntiatus\nest, et postea quam hinc reuersus est, adnuntiatus est?\n\n\n\n\n\n\nStetit, et terra commota est quid est nisi *stetit ad subueniendum,\net terra commota est ad credendum\\'? Respexit.\net tabuerunt gentes, hoc est \\'misertus est et fecit populos\npaenitentes\\'. Contriti sunt montes uiolentia, hoc\nest \\'uim facientibus miraculis elatorum est contrita superbia\\'.\nDefluxerunt colles aeternales, hoc est humiliati sunt\nad tempus, ut erigerentur in aeternum\\\\ Ingressus aeternos\neius pro laboribus uidi, hoc est (non sine mercede\naeternitatis laborem caritatis adspexi*. Tabernacula Aethiopum\nexpauescent et tabernacula terrae Madiam,\nhoc est \\'gentes repente perterritae nuntio mirabilium tuorum\netiam quae non sunt in iure Romano erunt in populo Christiano.\\'\nNumquid in fluminibus iratus es, Domine.\naut in fluminibus furor tuus aut in mari impetus\ntuus? hoc ideo dictum est, quia non uenit nunc ut iudicet\nmundum, sed ut saluetur mundus per ipsum. Quia adscendes\nsuper equos tuos, et equitatio tua salus, hoc\nest \\'euangelistae tui portabunt te, qui reguntur a te, et euangelium\ntuum salus erit eis, qui credunt in te/ Intendens\nintendes arcum tuumsupersceptra, dicitDominus\nhoc est ccomminaberis iudicium tuum etiam regibus terrae.\\'\nFluminibus scindetur terra, hoc est influentibus sermonibus\npraedicantium te aperientur ad confitendum hominum\ncorda, quibus est dictum: Scindite corda uestra et non\nuestimenta.\\' Quid est: Videbunt te et dolebunt\npopuli, nisi ut lugendo sint beati? Quid est: Dispergens\naquas incessu, an \\'ambulando in eis, qui te usque quaque\nadnuntiant, hac adque hac dispergis fluenta doctrinae\\'? Quid\nest: Dedit abyssus uocem suam, an \\'profunditas cordis\n\n\n\n\n\n\nhumani quid ei uideretur expressit\\'? Altitudo phantasiae\nsuae tamquam uersus superioris est expositio; altitudo enim\nest abyssus. Quod autem ait: Phantasiae suae, subaudiendum\nest (uocem dedit); hoc est, quod diximus, quid ei\nuideretur expressit). Phantasia quippe uisio est, quam non\ntenuit, non operuit, sed confitendo eructauit. Eleuatus est\nsol, et luna stetit in ordine suo, hoc est \\'adscendit\nChristus in caelum, et ordinata est ecclesia sub rege suo*.\nIn lucem iacula tua ibunt, hoc est \\'non in occultum,\nsed in manifestum tua uerba mittentur.\\' In splendorem\ncoruscationis armorum tuorum, subaudiendum est\niacula tua ibunt\\\\ Dixerat enim suis: Quae dico uobis in\ntenebris, dicite in lumine. In comminatione minor\na b i s terram, id est \\'comminando humiliabis homines.) Et\nin furore deicies gentes, quia eos, qui se exaltant,\nuindicando conlides. Existi in salutem populi tui, ut\nsaluos facias christos tuos; misisti in capita iniquorum\nmortem, nihil horum est exponendum. Excitasti\nuincula usque ad collum, et bona hic possunt intellegi\nuincula sapientiae, ut iniciantur pedes in conpedes eius et\ncollum in torquem eius. Praecidisti in stupore mentis,\nsubaudimus (uincula); excitauit enim bona, praecidit mala, de\nquibus ei dicitur: Disrupisti uincula mea, et hoc in\nstupore mentis, id est mirabiliter. Capita potentium\nmouebuntur in ea, in ea scilicet admiratione. Adaperient\nmorsus suos, sicut edens pauper absconse. Potentes\nenim quidam Iudaeorum ueniebant ad Dominum facta eius et\nuerba mirati, et esurientes panem doctrinae manducabant absconse\npropter metum Iudaeorum, sicut eos prodidit\n\n\n\n\n\n\neuangeÌ¨lium. Et inmisisti in mare equos tuos turbantes\naquas multas, quae nihil sunt aliud quam populi multi;\nnon enim alii timore conuerterentur, alii furore persequerentur,\nnisi omnes turbarentur. Obseruaui, et expauit uenter\nmeus a uoce orationis labiorum meorum; et introiit\ntremor in ossa mea, et subtus me turbata\nest habitudo mea. Intendit in ea, quae dicebat, et ipsa\nsua est oratione perterritus, quam prophetice fundebat et in\nqua futura cernebat; turbatis enim populis multis uidit inminentes\necclesiae tribulationes; continuoque se membrum eius\nagnouit adque ait: Requiescam in die tribulationis.\ntamquam ad eos pertinens, qui sunt spe gaudentes, in tribulatione\npatientes. Ut adscendam, inquit, ad populum\nperegrinationis meae, recedens utique a populo maligno\ncarnalis cognationis suae, non peregrinante in hac terra nec\nsupernam patriam requirente. Quoniam ficus, inquit, non\nadferet fructus, et non erunt natiuitates in uineis;\nmentietur opus oliuae, et campi non facient escam.\nDefecerunt ab esca oues, et non supersunt in\npraesepibus boues. Vidit eam gentem, quae Christum\nfuerat occisura, ubertatem copiarum spiritalium perdituram,\nquas per terrenam fecunditatem more prophetico figurauit\nEt quia iram Dei talem propterea passa est illa gens, quia\nignorans Dei iustitiam suam uoluit constituere, iste continuo:\nEgo autem, inquit, in Domino exultabo, gaudebo in\nDeo salutari meo. Dominus Deus meus uirtus mea,\nstatuit pedes meos in consummationem; super excelsa\ninponet me, ut uincam in cantico eius, illo\nscilicet cantico, de quo similia quaedam dicuntur in psalmo:\n\n\n\n\n\n\nStatuit super petram pedes meos et direxit gressus\nmeos, et inmisit in os meum canticum nouum,\nhymnum Deo nostro. Ipse ergo uincit in cantico Domini,\nqui placet in eius laude non sua, ut qui gloriatur, in\nDomino glorietur. Melius autem mihi uidentur quidam\ncodices habere: Gaudebo in Deo Iesu meo, quam hi, qui\nuolentes id Latine ponere, nomen ipsum non posuerunt, quod\nest nobis amicius et dulcius nominare.\nCAPUT XXXIII. De Christo et uocatione gentium quae Hieremias\net Sophonias prophetico spiritu sint praefati.\n\nHieremias propheta de maioribus est, sicut Esaias, non de\nminoribus, sicut ceteri, de quorum scriptis nonnulla iam posui.\nProphetauit autem regnante Iosia in Hierusalem et aput Romanos\nAnco Marcio, iam propinquante captiuitate Iudaeorum\nTetendit autem prophetiam usque ad quintum mensem captiuitatis,\nsicut in eius litteris inuenimus. Sophonias autem unus\nde minoribus adiungitur ei. Nam et ipse in diebus Iosiae\nprophetasse se dicit; sed quousque, non dicit. Prophetauit\nergo Hieremias non solum Anci Marcii, uerum etiam Tarquinii\nPrisci temporibus, quem Romani habuerunt quintum regem.\nIpse enim, quando illa captiuitas facta est, regnare iam coeperat.\nProphetans ergo de Christo Hieremias: Spiritus,\ninquit, oris nostri Christus Dominus captus est in\npeccatis nostris, sic breuiter ostendensetdominum nostrum\nChristum et passum esse pro nobis. Item loco alio: Hic\nDeus meus, inquit, et non aestimabitur alter ad\neum; qui inuenit omnem uiam prudentiae et dedit\n\n\n\n\n\n\neam Iacob puero suo et Israel dilecto suo; post\nhaec in terra uisus est et cum hominibus conuersatus\nest. Hoc testimonium quidam non Hieremiae, sed\nscribae eius adtribuunt, qui uocabatur Baruch; sed Hieremiae\ncelebratius habetur. Rursus idem propheta de ipso: Ecce.\ninquit, dies ueniunt, ait Dominus, et suscitabo\nDauid germen iustum, et regnabit rex et sapiens\nerit et faciet iudicium et iustitiam in terra. In\ndiebus illis saluabitur Iuda, et Israel habitabit\nconfidenter; et hoc est nomen, quod uocabunt\neum: Dominus iustus noster. De uocatione etiam gentium,\nquae fuerat futura et eam nunc inpletam cernimus, sic\nlocutus est: Domine Deus meus et refugium meum\nin die malorum, ad te gentes uenient ab extremo\nterrae et dicent: Vere mendacia coluerunt patres\nnostri simulacra, et non est in illis utilitas. Quia\nuero non erant eum agnituri Iudaei, a quibus eum et occidi\noportebat, sic idem propheta significat: Graue cor per\nomnia, et homo est, et quis agnoscit eum? Huius\nest etiam illud quod in libro septimo decimo posui de testamento\nnouo, cuius est mediator Christus. Ipse quippe Hieremias\nait: Ecce dies ueniunt, dicit Dominus, et consummabo\nsuper domumlacob testamentum nouum,\net cetera quae ibi leguntur.\n\nSophoniae autem prophetae, qui cum Hieremia prophetabat,\nhaec praedicta de Christo interim ponam: Exspecta me, dicit\nDominus, in die resurrectionis meae in futurum:\nquia iudicium meum, ut congregem gentes et\n\n\n\n\n\n\ncolligam regna. Et iterum: Horribilis, inquit, Dominus super\neos, et exterminabit omnes deos terrae, et adorabit\neum uir de loco suo, omnes insulae gentium. Et paulo\npost: Tunc, inquit, transuertam in populos linguam et\nprogenies eius, ut inuocent omnes nomen Domini et\nseruiant ei sub iugo uno; a finibus fluminum Aethiopiae\nadferent hostias mihi. In illo die [non] confunderis\nex omnibus adinuentionibus tuis, quas inpie\negisti in me; quia tunc auferam abs te prauitates\niniuriae tuae; et iam non adicies, ut magnificeris\nsuper montem sanctum meum, et subrelinquam in te\npopulum mansuetum et humilem; et uerebuntur a\nnomine Domini, qui reliqui fuerint Israel. Hae sunt\nreliquiae, de quibus alibi prophetatur, quod apostolus etiam\ncommemorat: Si fuerit numerus filiorum Israel sicut\nharena maris, reliquiae saluae fient. Hae quippe in\nChristum illius gentis reliquiae crediderunt.\nCAPUT XXXIIII. De prophetia Danielis et Hiezechielis, quae in\nChristum ecclesiamque concordat.\n\n\nIn ipsa POITO Babyloniae captiuitate prius prophetauerunt\nDaniel et Hiezechiel, alii scilicet duo ex prophetis maioribus.\nQuorum Daniel etiam tempus, quo uenturus fuerat Christus\nadque passurus, numero definiuit annorum; quod longum est\nconputando monstrare, et ab aliis factitatum est ante nos.\nDe potestate uero eius et ecclesia sic locutus est:\n\n\n\n\n\n\nVidebam, inquit, in uisu noctis, et ecce cum nubibus\ncaeli ut filius hominis ueniens erat; et usque ad\nuetustum dierum peruenit, et in conspectu eius\npraelatus est; et ipsi datus est principatus et\nhonor et regnum, et omnes populi, tribus, linguae\nipsi seruient. Potestas eius potestas perpetua.\nquae non transibit, et regnum eius non corrump\ne t u r.\n\nHiezechiel quoque more prophetico per Dauid Christum\nsignificans, quia carnem de Dauid semine adsumsit (propter\nquam formam serui, qua factus est homo, etiam seruus Dei\ndicitur idem Dei filius), sic eum prophetando praenuntiat ei\npersona Dei Patris: Et suscitabo, inquit, superpecora\nmea pastorem unum qui pascat ea, seruum meum\nDauid; et ipse pascet ea et ipse erit his in pastorem.\nEgo autem Dominus ero eis in Deum, et\nseruus meus Dauid princeps in medio eorum; ego\nDominus locutus sum. Et alio loco: Et rex, inquit.\nunus erit omnibus imperans; et non erunt ultra\nduae gentes, nec diuidentur amplius ia duo regna;\nneque polluentur ultra in idolis suis et abominationibus\net in cunctis iniquitatibus suis. Et saluos\neos faciam de uniuersis sedibus suis, in quibus\npeccauerunt, et mundabo eos; et erunt mihi populus,\net ego ero eis Deus; et seruus meus Dauid\nrex super eos, et pastor unus erit omnium eorum.\nCAPUT XXXV. De trium prophetarum uaticinio, id est Aggaei,\nZachariae et Malachiae.\n\nRestant tres minores prophetae, qui prophetauerunt in fine\ncaptiuitatis, Aggaeus, Zacharias, Malachias. Quorum Aggaeus\nChristum et ecclesiam hac apertius breuitate prophetat: Haec\ndicit Dominus exercituum: Adhuc unum modicum\nest, et ego commouebo caelum et terram et mare\net aridam, et mouebo omnes gentes, et ueniet\ndesideratus cunctis gentibus. Haec prophetia partim\nconpleta iam cernitur, partim speratur in fine conplenda.\nMouit enim caelum angelorum et siderum testimonio, quando\nincarnatus est Christus; mouit terram ingenti miraculo de\nipso uirginis partu; mouit mare et aridam, cum et in insulis\net in orbe toto Christus adnuntiatur: ita moueri omnes gentes\nuidemus ad fidem. Iam uero quod sequitur: Et ueniet\ndesideratus cunctis gentibus, de nouissimo eius exspectatur\naduentu. Ut enim esset desideratus exspectantibus, prius\noportuit eum dilectum esse credentibus.\n\nZacharias de Christo et ecclesia: Exuit, inquit, ualde,\nfilia Sion, iubila, filia Hierusalem; ecce rex tuus\nuenit tibi iustus et saluator; ipse pauper et\nadscendens super asinum et super pullum filium\nasinae; et potestas eius a mari usque ad mare et\na fluminibus usque ad fines terrae. Hoc quando\nfactum sit, ut Dominus Christus in itinere iumento huius\ngeneris uteretur, in euangelio legitur, ubi et haec prophetia\ncommemoratur ex parte, quantum illi loco sufficere uisum\nest. Alio loco ad ipsum Christum in spiritu prophetiae\n\n\n\n\n\n\n\n\n\n\nloquens de remissione peccatorum per eius sanguinem: Tu\nquoque, inquit, in sanguine testamenti tu-i emisisti\nuinctos tuos de lacu, in quo non est aqua. Quid\nper hunc lacum uelit intellegi, possunt diuersa sentiri etiam\nsecundum rectam fidem. Mihi tamen uidetur non eo significari\nmelius, nisi humanae miseriae profunditatem siccam\nquodam modo et sterilem, ubi non sunt fluenta iustitiae, sed\niniquitatis lutum. De hoc quippe etiam in psalmo dicitur:\nEt eduxit me de lacu miseriae et de luto limi.\n\nMalachias prophetans ecclesiam, quam per Christum cernimus\npropagatam, Iudaeis apertissime dicit ex persona Dei:\nNon est mihi uoluntas in uobis, et munus non\nsuscipiam de manu uestra. Ab ortu enim solis\nusque ad occasum magnum nomen meum in gentibus,\net in omni loco sacrificabitur et offeretur\nnomini meo oblatio munda; quia magnum nomen\nmeum in gentibus, dicit Dominus. Hoc sacrificium\nper sacerdotium Christi secundum ordinem Melchisedech cum\nin omni loco a solis ortu usque ad occasum Deo iam uideamus\nofferri, sacrificium autem Iudaeorum, quibus dictum est:\nNon est mihi uoluntas in uobis, nec accipiam\nmunus de manibus uestris, cessasse negare non possunt:\nquid adhuc exspectant alium Christum, cum hoc, quod prophetatum\nlegunt et inpletum uident, inpleri non potuerit\nnisi per ipsum? Dicit enim paulo post de ipso ex persona\nDei: Testamentum meum erat cum eo uitae et pacis.\net.dedi ei, ut timore timeret me, et a facie nominis\nmei reuereretur. Lex ueritatis erat in ore ipsius.\nin pace dirigens ambulauit mecum et multos conuertit\nab iniquitate; quoniam labia sacerdotis\n\n\n\n\n\n\ncustodient scientiam et legem inquirent ex ore\neius; quoniam angelus Domini omnipotentis est.\nNec mirandum est, quia Domini omnipotentis angelus dictus\nest Christus Iesus. Sicut enim seruus propter formam serui,\nin qua uenit ad homines, sic angelus propter euangelium,\nquod nuntiauit hominibus. Nam si Graeca ista interpretemur,\net euangelium bona nuntiatio est et angelus nuntius. De ipso\nquippe iterum dicit: Ecce mittam angelum meum, et\nprospiciet uiam ante faciem meam; et subito\nueniet in templum suum Dominus, quem uos quaeritis,\net angelus testamenti, quem uos uultis.\nEcce uenit, dicit Dominus omnipotens; et quis\nsustinebit diem introitus eius? aut quis resistet\nin adspectu eius? Hoc loco et primum et secundum Christi\npraenuntiauit aduentum; primum scilicet, de quo ait: Et\nsubito ueniet in templum suum, id est in carnem\nsuam, de qua dixit in euangelio: Soluite templum hoc,\net in triduo resuscitabo illud; secundum uero, ubi\nait: Ecce uenit, dicit Dominus omnipotens, et\nquis sustinebit diem introitus eius? aut quis resistet\nin adspectu eius? Quod autem dixit: Dominus,\nquem uos quaeritis, et angelus testamenti, quem\nuos uultis, significauit utique etiam Iudaeos secundum\nscripturas, quas legunt, Christum quaerere et uelle. Sed multi\neorum, quem quaesierunt et uoluerunt, uenisse non agnouerunt,\nexcaecati in cordibus suis praecedentibus meritis suis. Quod\nsane hic nominat testamentum, uel supra, ubi ait: Testamentum\nmeum erat cum eo, uel hic, ubi eum dixit\n\n\n\n\n\n\n\n\nangelum testamenti, nouum procul dubio testamentum debemus\naccipere, ubi sempiterna, non uetus, ubi temporalia sunt\npromissa; quae pro magno habentes plurimi infirmi et Deo\nuero talium rerum mercede seruientes, quando uident eis\ninpios abundare, turbantur. Propter quod idem propheta, ut\nnoui testamenti aeternam beatitudinem, quae non dabitur nisi\nbonis, distingueret a ueteris terrena felicitate, quae plerumque\ndatur et malis: Ingrauastis, inquit, super me uerba\nuestra, dicit Dominus, et dixistis: In quo detraximus\nde te? Dixistis: Vanus est omnis, qui seruit\nDeo, et quid plus, quiacustodiuimusobseruationes\neius, et quia ambulauimus supplicantes ante faciem\nDomini omnipotentis? Et nunc nos beatificamus\nalienos, etreaedificanturomnes, quifaciunt\niniqua; et aduersati sunt Deo, et salui facti sunt.\nHaec oblocuti sunt, qui timebant Dominum, unusquisque\nad proximum suum; et animaduertit Dominus\net audiuit; et scripsit librum memoriae in\nconspectu suo eis, qui timent Dominum et reuerentur\nnomen eius. Isto libro significatum est testamentum\nnouum. Denique quod sequitur audiamus: Et erunt\nmihi, dicit Dominus omnipotens, in diem qua\nego facio in adquisitionem, et eligam eos sicut\neligit homo filium suum seruientem sibi; et conuertimini,\net uidebitis inter iustum et in ius t u ro,\net inter seruientem Deo et non seruientem. Quoniam\necce dies uenit ardens sicut clibanus et\nconcremabit eos, et erunt omnes alienigenae et\n\n\n\n\n\n\nomnes facientes iniquitatem stipula, et incendet\nillos dies, qui adueniet, dicitDominusomnipotens;\net non derelinquetur eorum radix neque sarmentum.\nEt orietur uobis timentibus nomen meum\nsol iustitiae, et sanitas in pinnis eius; et exibitis\net exultabitis sicut uituli ex uinculis resoluti;\net conculcabitis iniquos, et erunt cinis sub pedibus\nuestris in die, in quo ego facio, dicit Dominus\nomnipotens. Hic est qui dicitur dies iudicii; de quo suo\nloco, si Deus uoluerit, loquemur uberius.\nCAPUT XXXVI. De Esdra et libris Macchabaeorum.\n\nPost hos tres prophetas, Aggaeum, Zachariam, Malachiam,\nper idem tempus liberationis populi ex Babylonica seruitute\nscripsit etiam Esdras, qui magis rerum gestarum scriptor est\nhabitus quam propheta (sicuti est et liber, qui appellatur\nEsther, cuius res gesta in laudem Dei non longe ab his temporibus\ninuenitur); nisi forte Esdras in eo Christum prophe\ntasse intellegendus est, quod inter quosdam iuuenes orta\nquaestione, quid amplius ualeret in rebus, cum reges unus\ndixisset, alter uinum, tertius mulieres, quae plerumque regibus\nimperarent, idem tamen tertius ueritatem super omnia\ndemonstrauit es. e uictricem. Consulto autem euangelio Christum\nesse cognoscimus ueritatem. Ab hoc tempore aput\nIudaeos restituto templo non reges, sed principes fuerunt\nusque ad Aristobolum: quorum subputatio temporum non in\n\n\n\n\n\n\nscripturis sanctis, quae appellantur canonicae, sed in aliis\ninuenitur, in quibus sunt et Macchabaeorum libri, quos non\nIudaei, sed ecclesia pro canonicis habet propter quorundam\nmartyrum passiones uehementes adque mirabiles, qui, antequam\nChristus uenisset in carne, usque ad mortem pro Dei\nlege certarunt et mala grauissima adque horribilia pertulerunt.\nCAPUT XXXVII. Quod prophetica auctoritas omni origine gentilis\nphilosophiae inueniatur antiquior.\n\n\nTempore igitur prophetarum nostrorum, quorum iam scripta\nad notitiam fere omnium gentium peruenerunt, et multo magis\npost eos fuerunt philosophi gentium, qui hoc etiam nomine\nuocarentur, quod coepit a Samio Pythagora, qui eo tempore,\nquo Iudaeorum est soluta captiuitas, coepit excellere adque\ncognosci. Multo magis ergo ceteri philosophi post prophetas\nreperiuntur fuisse. Nam ipse Socrates Atheniensis, magister\nomnium, qui tunc maxime claruerunt, tenens in ea parte, quae\nmoralis uel actiua dicitur, principatum, post Esdram in chronicis\ninuenitur. Non multo post etiam Plato natus est, qui\nlonge ceteros Socratis discipulos anteiret. Quibus si addamus\netiam superiores, qui nondum philosophi uocabantur, septem\nscilicet sapientes ac deinde physicos, qui Thaleti successerunt\nin perscrutanda natura rerum studium eius imitati, Anaximandrum\nscilicet et Anaximenem et Anaxagoram aliosque nonnullos,\nantequam Pythagoras philosophum primus profiteretur:\nnec illi prophetas nostros uniuersos temporis antiquitate praecedunt,\nquando quidem Thales, post quem ceteri fuerunt,\nregnante Romulo eminuisse fertur, quando de fontibus Israel\n\n\n\n\nin\\' eis litteris, quae toto orbe manarent, prophetiae flumen\nerupit. Soli igitur illi theologi poetae, Orpheus, Linus, Musaeus\net si quis alius aput Graecos fuit, his prophetis Hebraeis,\nquorum scripta in auctoritate habemus, annis reperiuntur\npriores. Sed nec ipsi uerum theologum nostrum Moysen, qui\nunum uerum Deum ueraciter praedicauit, cuius nunc scripta\nin auctoritatis canone prima sunt, tempore praeuenerunt; ac\nper hoc, quantum ad Graecos adtinet, in qua lingua litterae\nhuius saeculi maxime ferbuerunt, nihil habent unde sapientiam\nsuam iactent, quo religione nostra, ubi uera sapientia est, si\nnon superior, saltem uideatur antiquior. Verum, quod fatendum\nest, non quidem in Graecia, sed in barbaris gentibus,\nsicut in Aegypto, iam fuerat ante Moysen nonnulla doctrina,\nquae illorum sapientia diceretur; alioquin non scriptum esset\nin libris sanctis, Moysen eruditum fuisse omni sapientia\nAegyptiorum, tunc utique, quando ibi natus et a filia Pharaonis\nadoptatus adque nutritus etiam liberaliter educatus\nest. Sed nec sapientia Aegyptiorum sapientiam prophetarum\nnostrorum tempore antecedere potuit, quando quidem et\nAbraham propheta fuit. Quid autem sapientiae potuit esse in\nAegypto, antequam eis Isis, quam mortuam tamquam magnam\ndeam colendam putarunt, litteras traderet? Isis porro Inachi\nfilia fuisse proditur, qui primus regnare coepit Argiuis, quando\nAbrahae iam nepotes reperiuntur exorti.\nCAPUT XXXVIII. Quod quaedam sanctorum scripta ecclesiasticus\ncanon propter nimiam non receperit uetustatem,\nne per occasionem eorum falsa ueris insererentur.\n\nIam uero si longe antiquiora repetam, et ante illud grande\ndiluuium noster erat utique Noe patriarcha, quem prophetam\nquoque non inmerito dixerim; si quidem ipsa arca, quam\nfecit et in qua cum suis euasit, prophetia nostrorum temporum\nfuit. Quid Enoch septimus ab Adam, nonne etiam in\ncanonica epistula apostoli Iudae prophetasse praedicatur?\nQuorum scripta ut aput Iudaeos et aput nos in auctoritate\nnon essent, nimia fecit antiquitas, propter quam uidebantur\nhabenda esse suspecta, ne proferrentur falsa pro ueris. Nam\net proferuntur quaedam quae ipsorum esse dicantur ab eis,\nqui pro suo sensu passim quod uolunt credunt. Sed ea castitas\ncanonis non recepit, non quod eorum hominum, qui Deo\nplacuerunt, reprobetur auctoritas, sed quod ista esse non\ncredantur ipsorum. Nec mirum debet uideri, quod suspecta\nhabentur, quae sub tantae antiquitatis nomine proferuntur;\nquando quidem in ipsa historia regum Iuda et regum Israel,\nquae res gestas continet, de quibus eidem scripturae canonicae\ncredimus, commemorantur plurima, quae ibi non explicantur\net in libris dicuntur aliis inueniri, quos prophetae\nscripserunt, et alicubi eorum quoque prophetarum nomina\nnon tacentur; nec tamen inueniuntur in canone, quem recepit\npopulus Dei. Cuius rei, fateor, causa me latet, nisi quod\nexistimo etiam ipsos, quibus ea, quae in auctoritate religionis\nesse deberent, sanctus utique Spiritus reuelabat, alia sicut\nhomines historica diligentia, alia sicut prophetas inspiratione\n\n\n\n\n\n\ndiuina scribere potuisse, adque haec ita fuisse distincta, ut\nilla tamquam ipsis, ista uero tamquam Deo per ipsos loquenti\niudicarentur esse tribuenda, ac sic illa pertinerent ad uber.\ntatem cognitionis, haec ad religionis auctoritatem, in qua\nauctoritate custoditur canon, praeter quem iam si qua etiam\nsub nomine uerorum prophetarum scripta proferuntur, nec ad\nipsam copiam scientiae ualent, quoniam utrum eorum sint,\nquorum esse dicuntur, incertum est; et ob hoc eis non habetur\nfides, maxime his, in quibus etiam contra fidem librorum\ncanonicorum quaedam leguntur, propter quod ea prorsus non\nesse apparet illorum.\nCAPUT XXXVIIII. De Hebraicis litteris, quae numquam in suae linguae\nproprietate non fuerint.\n\nNon itaque credendum est, quod nonnulli arbitrantur, Hebraeam\ntantum linguam per illum, qui uocabatur Heber, unde\nHebraeorum uocabulum est, fuisse seruatam, adque inde\nperuenisse ad Abraham, Hebraeas autem litteras a lege coepisse,\nquae data est per Moysen, sed potius per illam successionem\npatrum memoratam linguam cum suis litteris custoditam.\nDenique Moyses in populo constituit qui docendis\nlitteris praeessent, priusquam diuinae legis ullas litteras nossent.\nHos appellat scriptura 7pa[i{iatostoaifÂ«>Yoy(:, qui Latine\ndici possunt litterarum inductores uel introductores, eo quod\neas inducant, id est introducant, quodam modo in corda discentium\nuel in eas potius ipsos quos docent. Nulla igitur\ngens de antiquitate suae sapientiae super patriarchas et prophetas\nnostros, quibus diuina inerat sapientia, ulla se uanitate\n\n\n\n\niactauerit, quando nec Aegyptus inuenitur, quae solet falso\net inaniter de suarum doctrinarum antiquitate gloriari, qualicumque\nsapientia sua patriarcharum nostrorum tempore\npraeuenisse sapientiam. Neque enim quisquam dicere audebit\nmirabilium disciplinarum eos peritissimos fuisse, antequam\nlitteras nossent, id est, antequam Isis eo uenisset easque ibi\ndocuisset. Ipsa porro eorum memorabilis doctrina, quae appellata\nest sapientia, quid erat nisi maxime astronomia et si\nquid aliud talium disciplinarum magis ad exercenda ingenia\nquam ad inluminandas uera sapientia mentes solet ualere?\nNam quod adtinet ad philosophiam, quae se docere profitetur\naliquid, unde fiant homines beati, circa tempora Mercurii,\nquem Trismegistum uocauerunt, in illis terris eius modi studia\nclaruerunt, longe quidem ante sapientes uel philosophos\nGraeciae, sed tamen post Abraham et Isaac et Iacob et Ioseph,\nnimirum etiam post ipsum Moysen. Eo quippe tempore, quo\nMoyses natus est, fuisse reperitur Atlans ille magnus astrologus,\nPromethei frater, maternus auus Mercurii maioris,\ncuius nepos fuit Trismegistus iste Mercurius,\nCAPUT XXXX. De Aegyptiorum mendacissima uanitate, quae\nantiquitati scientiae suae centum milia adscribit\nannorum.\n\nFrustra itaque uanissima praesumtione garriunt quidam\ndicentes, ex quo Aegyptus rationem siderum conprehendit,\namplius quam centum annorum milia numerari. In quibus\nenim libris istum numerum collegerunt, qui non multum ante\nannorum duo milia litteras magistra Iside didicerunt? Non\nenim paruus auctor est in historia Varro, qui hoc prodidit,\n\n\n\n\nquod a litterarum etiam diuinarum ueritate non dissonat.\nCum enim ab ipso primo homine, qui est appellatus Adam,\nnondum sex annorum milia conpleantur, quo modo non isti\nridendi potius quam refellendi sunt, qui de spatio temporum\ntam diuersa et huic exploratae ueritati tam contraria persuadere\nconantur? Cui enim melius narranti praeterita credimus,\nquam qui etiam futura praedixit, quae praesentia iam uidemus?\nNam et ipsa historicorum inter se dissonantia copiam\nnobis praebet, ut ei potius credere debeamus, qui diuinae,\nquam tenemus, non repugnat historiae. Porro autem ciues\ninpiae ciuitatis diffusi usquequaque per terras cum legunt\ndoctissimos homines, quorum nullius contemnenda uideatur\nauctoritas, inter se de rebus gestis ab aetatis nostrae memoria\nremotissimis discrepantes, cui potius credere debeant, non\ninueniunt. Nos uero in nostrae religionis historia fulti auctoritate\ndiuina, quidquid ei resistit, non dubitamus esse falsissimum,\nquomodolibet sese habeant cetera in saecularibus\nlitteris, quae seu uera seu falsa sint, nihil momenti adferunt,\nquo recte beateque uiuamus.\nCAPUT XXXXI. De philosophicarum opinionum dissensionibus et\ncanonicarum aput ecclesiam concordia scripturarum.\n\nUt autem iam cognitionem omittamus historiae, ipsi philosophi,\na quibus ad ista progressi sumus, qui non uidentur\nlaborasse in studiis suis, nisi ut inuenirent quo modo uiuendum\nesset adcommodate ad beatitudinem capessendam, quur\ndissenserunt et a magistris discipuli, et inter se condiscipuli,\nnisi quia ut homines humanis sensibus et humanis ratiocinationibus\nista quaesierunt? Ubi quamuis esse potuerit et\nstudium gloriandi, quo quisque alio sapientior et acutior\n\n\n\n\nuideri cupit nec sententiae quodam modo addictus alienae.\nsed sui dogmatis et opinionis inuentor, tamen ut nonnullos\nuel etiam plurimos eorum fuisse concedam, quos a suis\ndoctoribus uel discendi sociis amor ueritatis abruperit, ut pro\nea certarent, quam ueritatem putarent, siue illa esset, siue\nnon esset: quid agit aut quo uel qua, ut ad beatitudinem\nperueniatur, humana se porrigit infelicitas, si diuina non ducit\nauctoritas? Denique auctores nostri, in quibus non frustra\nsacrarum litterarum figitur et terminatur canon, absit ut\ninter se aliqua ratione dissentiant. Unde non inmerito, cum\nilla scriberent, eis Deum uel per eos locutum, non pauci in\nscholis adque gymnasiis litigiosis disputationibus garruli, sed\nin agris adque urbibus cum doctis adque indoctis tot tantique\npopuli crediderunt. Ipsi sane pauci esse debuerunt, ne\nmultitudine uilesceret, quod religione carum esse oporteret;\nnec tamen ita pauci, ut eorum non sit miranda consensio.\nNeque enim in multitudine philosophorum, qui labore etiam\nlitterario monumenta suorum dogmatum reliquerunt, facile\nquis inuenerit, inter quos cuncta quae sensere conueniant:\nquod ostendere hoc opere longum est.\n\n\nQuis autem sectae cuiuslibet auctor sic est in hac daemonicola\nciuitate adprobatus, ut ceteri inprobarentur, qui\ndiuersa et aduersa senserunt? Nonne aput Athenas et Epicurei\nclarebant, adserentes res humanas ad deorum curam\nnon pertinere, et Stoici, qui contraria sentientes eas regi ti\nadque muniri dis adiutoribus et tutoribus disputabant? Unde\nmiror quur Anaxagoras reus factus sit, quia solem dixit esse\nlapidem ardentem, negans utique deum, cum in eadem\n\n\n\n\nciuitate gloria floruerit Epicurus uixeritque securus, non solum\nsolem uel ullum siderum deum esse non credens, sed nec\nIouem nec ullum deorum omnino in mundo habitare contendens,\nad quem preces hominum supplicationesque perueniant.\nNonne ibi Aristippus in uoluptate corporis summum bonum\nponens, ibi Antisthenes uirtute animi potius hominem fieri\nbeatum adseuerans, duo philosophi nobiles et ambo Socratici,\nin tam diuersis adque inter se contrariis finibus uitae summam\nlocantes, quorum etiam ille fugiendam, iste administrandam\nsapienti dicebat esse rem publicam, ad suam quisque\nsectam sectandam discipulos congregabat? Nempe palam\nin conspicua et notissima porticu, in gymnasiis, in hortulis,\nin locis publicis ac priuatis cateruatim pro sua quisque opinione\ncertabant, alii adserentes unum, alii innumerabiles mundos;\nipsum autem unum alii ortum esse, alii uero initium\nnon habere; alii interiturum, alii semper futurum; alii mente\ndiuina, alii fortuito et casibus agi; alii inmortales esse animas,\nalii mortales; et qui inmortales, alii reuolui in bestias,\nalii nequaquam; qui uero mortales, alii mox interire post\ncorpus, alii uiuere etiam postea uel paululum uel diutius,\nnon tamen semper; alii in corpore constituentes finem boni,\nalii in animo, alii in utroque, alii extrinsecus posita etiam\nbona ad animum et corpus addentes; alii sensibus corporis\nsemper, alii non semper, alii numquam putantes esse credendum.\nHas et alias paene innumerabiles dissensiones philosophorum\nquis umquam populus, quis senatus, quae potestas\nuel dignitas publica inpiae ciuitatis diiudicandas et alias\nprobandas ac recipiendas, alias inprobandas repudiandasque\ncurauit, ac non passim sine ullo iudicio confuseque habuit\nin gremio suo tot controuersias hominum dissidentium, non\nde agris et domibus uel quacumque pecuniaria ratione, sed\n\n\n\n\nde his rebus, quibus aut misere uiuitur aut beate? Ubi etsi\naliqua uera dicebantur, eadem licentia dicebantur et falsa,\nprorsus ut non frustra talis ciuitas mysticum uocabulum\nBabylonis acceperit. Babylon interpretatur quippe confusio,\nquod nos iam dixisse meminimus. Nec interest diaboli regis\neius, quam contrariis inter se rixentur erroribus, quos merito\nmultae uariaeque inpietatis pariter possidet.\n\nAt uero gens illa, ille populus, illa ciuitas, illa res publica,\nilli Israelitae, quibus credita sunt eloquia Dei, nullo modo\npseudoprophetas cum ueris prophetis parilitate licentiae confuderunt,\nsed concordes inter se adque in nullo dissentientes\nsacrarum litterarum ueraces ab eis agnoscebantur et tenebantur\nauctores. Ipsi eis erant philosophi, hoc est amatores\nsapientiae, ipsi sapientes, ipsi theologi, ipsi prophetae, ipsi\ndoctores probitatis adque pietatis. Quicumque secundum illos\nsapuit et uixit, non secundum homines, sed secundum Deum,\nqui per eos locutus est, sapuit et uixit. Ibi si prohibitum\nest sacrilegium, Deus prohibuit. Si dictum est: Honora\npatrem [tuum] et matrem tuam, Deus iussit. Si dictum\nest: Non moechaberis, non homicidium facies, non\nfuraberis, et cetera huius modi, non haec ora humana.\nsed oracula diuina fuderunt. Quidquid philosophi quidam inter\nfalsa, quae opinati sunt, uerum uidere potuerunt et laboriosis\ndisputationibus persuadere moliti sunt, quod mundum istum\nDeus fecerit eumque ipse prouidentissimus administret, de\nhonestate uirtutum, de amore patriae; de fide amicitiae, de\nbonis operibus adque omnibus ad mores probos pertinentibus\nrebus, quamuis nescientes ad quem finem et quonam modo\nessent ista omnia referenda, propheticis, hoc est diuinis, uocibus,\nquamuis per homines, in illa ciuitate populo commendata\n\n\n\n\n\n\nsunt, non argumentationum concertationibus inculcata, ut non\nhominis ingenium, sed Dei eloquium contemnere formidaret,\nqui illa cognosceret.\nCAPUT XXXXII. Qua dispensatione prouidentiae Dei scripturae\nsacrae ueteris testamenti ex Hebraeo in Graecum\neloquium translatae sint, ut gentibus innotescerent.\n\nHas sacras litteras etiam unus Ptolomaeorum regum Aegypti\nnosse studuit et habere. Nam post Alexandri Macedonis, qui\netiam Magnus cognominatus est, mirificentissimam minimeque\ndiuturnam potentiam, qua uniuersam Asiam, immo paene\ntotum orbem, partim ui et annis, partim terrore subegerat,\nquando inter cetera Orientis etiam Iudaeam ingressus obtinuit;\neo mortuo comites eius cum regnum illud amplissimum non\npacifice inter se possessuri diuisissent, sed potius dissipassent\nbellis omnia uastaturi, Ptolomaeos reges habere coepit Aegyptus;\nquorum primus, Lagi filius, multos ex Iudaea captiuos\nin Aegyptum transtulit. Huic autem succedens alius Ptolomaeus,\nqui est appellatus Philadelphus, omnes, quos ille\nadduxerat subiugatos, liberos redire permisit; insuper et dona\nregia in templum Dei misit petiuitque ab Eleazaro tunc pontifice\ndari sibi scripturas, quas profecto audierat fama praedicante\ndiuinas, et ideo concupiuerat habere in bibliotheca,\nquam nobilissimam fecerat. Has ei cum idem pontifex misisset\nHebraeas, post ille etiam interpretes postulauit; et dati\nsunt septuaginta duo, de singulis duodecim tribubus seni\nhomines, linguae utriusque doctissimi, Hebraeae scilicet adque\nGraecae, quorum interpretatio ut Septuaginta uocetur, iam\nobtinuit consuetudo. Traditur sane tam mirabilem ac stupendum\nplaneque diuinum in eorum uerbis fuisse consensum, ut,\n\n\n\n\ncum ad hoc opus separatim singuli sederint (ita enim eorum\nfidem Ptolomaeo placuit explorare), in nullo uerbo, quod idem\nsignificaret et tantundem ualeret, uel in uerborum ordine\nalter ab altero discreparet; sed tamquam unus esset interpres,\nita quod omnes interpretati sunt unum erat; quoniam re uera\nspiritus erat unus in omnibus. Et ideo tam mirabile Dei\nmunus acceperant, ut illarum scripturarum non tamquam\nhumanarum, sed, sicut erant, tamquam diuinarum etiam isto\nmodo commendaretur auctoritas, credituris quandoque gentibus\nprofutura, quod iam uidemus effectum.\nCAPUT XXXXIII. De auctoritate septuaginta interpretum, quae,\nsaluo honore Hebraei stili, omnibus sit interpretibus\npraeferenda.\n\nNam cum fuerint et alii interpretes, qui ex Hebraea lingua\nin Graecam sacra illa eloquia transtulerunt, sicut Aquila,\nSymmachus, Theodotion; sicut etiam illa est interpretatio,\ncuius auctor non apparet et ob hoc sine nomine interpretis\nquinta editio nuncupatur: hanc tamen, quae Septuaginta est,\ntamquam sola esset, sic recepit ecclesia, eaque utuntur Graeci\npopuli Christiani, quorum plerique utrum alia sit aliqua ignorant.\nEx hac Septuaginta interpretatione etiam in Latinam\nlinguam interpretatum est, quod ecclesiae Latinae tenent;\nquamuis non defuerit temporibus nostris presbyter Hieronymus,\nhomo doctissimus et omnium trium linguarum peritus. qui\nnon ex Graeco, sed ex Hebraeo in Latinum eloquium easdem\n. scripturas conuerterit. Sed eius tam litteratum laborem quamuis\nIudaei fateantur esse ueracem, septuaginta uero interpretes\nin multis errasse contendant: tamen ecclesiae Christi\ntot hominum auctoritati ab Eleazaro tunc pontifice ad hoc\n\n\n\n\ntantum opus electorum neminem iudicant praeferendum; quia,\netsi non in eis unus apparuisset spiritus sine dubitatione\ndiuinus, sed inter se uerba interpretationis suae septuaginta\ndocti more hominum contulissent, ut, quod placuisset omnibus,\nhoc maneret, nullus eis unus interpres debuit anteponi; cum\nuero tantum in eis signum diuinitatis apparuerit, profecto quisquis\nalius illarum scripturarum ex Hebraea in quamlibet aliam\nlinguam interpres est uerax, aut congruit illis septuaginta\ninterpretibus, aut si non congruere uidetur, altitudo ibi prophetica\nesse credenda est. Spiritus enim, qui in prophetis\nerat, quando illa dixerunt, idem ipse erat etiam in septuaginta\nuiris, quando illa interpretati sunt; qui profecto auctoritate\ndiuina et aliud dicere potuit, tamquam propheta ille utrumque\ndixisset, quia utrumque idem Spiritus diceret, et hoc ipsum\naliter, ut, si non eadem uerba, idem tamen sensus bene intellegentibus\ndilucesceret, et aliquid praetermittere et aliquid\naddere, ut etiam hinc ostenderetur non humanam fuisse in\nillo opere seruitutem, quam uerbis debebat interpres, sed\ndiuinam potius potestatem, quae mentem replebat et regebat\ninterpretis. Nonnulli autem codices Graecos interpretationis\nSeptuaginta ex Hebraeis codicibus emendandos putarunt; nec\ntamen ausi sunt detrahere, quod Hebraei non habebant et\nSeptuaginta posuerunt; sed tantum modo addiderunt, quae in\nHebraeis inuenta aput Septuaginta non erant, eaque signis\nquibusdam in stellarum modum factis ad capita eorundem\nuersuum notauerunt, quae signa asteriscos uocant. Illa uero,\nquae non habent Hebraei, habent autem Septuaginta. similiter\nad capita uersuum iacentibus uirgulis, sicut scribuntur unciae,\nsignauerunt. Et multi codices has notas habentes usquequaque\ndiffusi sunt et Latini. Quae autem non praetermissa uel addita,\nsed aliter dicta sunt, siue alium sensum faciant etiam ipsum\n\n\n\n\n\n\n\n\n\n\nnon abhorrentem, siue alio modo eundem sensum explicare\nmonstrentur, nisi utrisque codicibus inspectis nequeunt reperiri.\nSi ergo, ut oportet, nihil aliud intueamur in scripturis illis.\nnisi quid per homines dixerit Dei Spiritus, quidquid est in\nHebraeis codicibus et non est aput interpretes septuaginta,\nnoluit ea per istos, sed per illos prophetas Dei Spiritus dicere.\nQuidquid uero est aput Septuaginta, in Hebraeis autem codicibus\nnon est, per istos ea maluit quam per illos idem Spiritus\ndicere, sic ostendens utrosque fuisse prophetas. Isto enim modo\nalia per Esaiam, alia per Hieremiam, alia per alium aliumque\nprophetam uel aliter eadem per hunc ac per illum dixit. ut\nuoluit. Quidquid porro aput utrosque inuenitur, per utrosque\ndicere uoluit unus adque idem Spiritus; sed ita ut illi praecederent\nprophetando, isti sequerentur prophetice illos interpretando;\nquia sicut in illis uera et concordantia dicentibus\nunus pacis Spiritus fuit, sic et in istis non secum conferentibus\net tamen tamquam ore uno cuncta interpretantibus idem\nSpiritus unus apparuit.\nCAPUT XXXXIIII. Quid intellegendum sit deNineuitarum excidio.\ncuius denuntiatio in Hebraeo quadraginta dierum\nspatio tenditur, in Septuaginta autem tridui breuitate\nconcluditur.\n\nSed ait aliquis: lQuo modo sciam quid Ionas propheta\ndixerit Nineuitis, utrum: Triduum, et Nineue euertetur.\n\n\n\n\n\n\nan: Quadraginta dies? Quis enim non uideat non potuisse\nutrumque tunc dici a propheta, qui missus fuerat terrere comminatione\ninminenti exitii ciuitatem? Cui si tertio die fuerat\nfuturus interitus, non utique quadragensimo die; si autem\nquadragensimo, non utique tertio. Si ergo a me quaeritur,\nquid horum Ionas dixerit, hoc puto potius quod legitur in\nHebraeo: Quadraginta dies, et Nineue euertetur.\nSeptuaginta -quinque longe posterius interpretati aliud dicere\npotuerunt, quod tamen ad rem pertineret et in unum eundemque\nsensum, quamuis sub altera significatione, concurreret,\nadmoneretque lectorem utraque auctoritate non spreta ab\nhistoria sese adtollere ad ea requirenda, propter quae significanda\nhistoria ipsa conscripta est. Gesta sunt quippe illa in\n, Nineue ciuitate, sed aliquid etiam significauerunt, quod modum\nillius ciuitatis excedat; sicut gestum est, quod ipse propheta\nin uentre ceti triduo fuit, et tamen alium significauit in profundo\ninferni triduo futurum, qui dominus est omnium prophetarum.\nQuapropter si per illam ciuitatem recte accipitur\necclesia gentium prophetice figurata, euersa scilicet per paenitentiam,\nut qualis fuerat iam non esset, hoc quoniam per\nChristum factum est in ecclesia gentium, cuius illa Nineue\nfiguram gerebat, siue per quadraginta dies sine per triduum\nidem ipse significatus est Christus; per quadraginta scilicet,\nquia tot dies peregit cum discipulis suis post resurrectionem\net adscendit in caelum; per triduum uero, quia die tertio resurrexit;\ntamquam lectorem nihil aliud quam historiae rerum\ngestarum inhaerere cupientem de somno excitauerint septuaginta\ninterpretes idemque prophetae ad perscrutandam altitudinem\nprophetiae et quodam modo dixerint: lIn quadraginta\ndiebus ipsum quaere, in quo et triduum potueris inuenire;\n\n\n\n\n\n\nillud in adscensione, hoc in eius resurrectione reperies.\\' Propter\nquod utroque numero significari conuenientissime potuit, quorum\nunum per Ionam prophetam, alterum per septuaginta\ninterpretum prophetiam, tamen unus adque idem Spiritus dixit.\nLongitudinem fugio, ut non haec per multa demonstrem, in\nquibus ab Hebraica ueritate putantur septuaginta interpretes\ndiscrepare et bene intellecti inueniuntur esse concordes. Unde\netiam ego pro meo modulo uestigia sequens apostolorum, quia\net ipsi ex utriusque, id est ex Hebraeis et ex Septuaginta,\ntestimonia prophetica posuerunt, utraque auctoritate utendum\nputaui, quoniam utraque una adque diuina est. Sed iam quae\nrestant, ut possumus, exsequamur.\nCAPUT XXXXV. Quod post instaurationem templi Iudaei prophetas\nhabere destiterint et exinde usque ad natiuitatem\nChristi continuis aduersitatibus sint adflicti,\nut probaretur alterius templi aedificationem\npropheticis uocibus fuisse promissam.\n\nPostea quam gens Iudaea coepit non habere prophetas,\nprocul dubio deterior facta est, eo scilicet tempore, quo se\nsperabat instaurato templo post captiuitatem, quae fuit in\nBabylonia, futuram esse meliorem. Sic quippe intellegebat\npopulus ille carnalis, quod praenuntiatum est per Aggaeuni\nprophetam dicentem: Magna erit gloria domus istius\nnouissimae, plus quam primae; quod de nouotestamento\ndictum esse paulo superius demonstrauit, ubi ait aperte\nChristum promittens: Et mouebo omnes gentes, et\nueniet desideratus cunctis gentibus. Quo loco\n\n\n\n\n\n\nseptuaginta interpretes alium sensum magis corpori quam capiti,\nhoc est magis ecclesiae quam Christo, conuenientem prophetica\nauctoritate dixerunt: Venient quae electa sunt\nDomini de cunctis gentibus, id est homines, de quibus\nipse Iesus in euangelio: Multi, inquit, uocati, pauci uero\nelecti. Talibus enim electis gentium domus aedificatur Dei\nper testamentum nouum lapidibus uiuis, longe gloriosior,\nquam templum illud fuit, quod a rege Salomone constructum\nest et post captiuitatem instauratum. Propter hoc ergo nec\nprophetas ex illo tempore habuit illa gens et multis cladibus\nadflicta est ab alienigenis regibus ipsisque Romanis, ne hanc\nAggaei prophetiam in illa instauratione templi opinaretur\ninpletam.\n\nNon multo post enim adueniente Alexandro subiugata est,\nquando etsi nulla est facta uastatio, quoniam non sunt ei\nausi resistere et ideo placatum facillime subditi receperunt,\nnon erat tamen gloria tanta domus illius, quanta fuit in\nsuorum regum libera potestate. Hostias sane Alexander immolauit\nin Dei templo, non ad eius cultum uera pietate conuersus,\nsed inpia uanitate cum dis eum falsis colendum putans.\nDeinde Ptolomaeus, Lagi filius, quod supra memoraui, post\nAlexandri mortem captiuos inde in Aegyptum transtulit, quos\neius successor Ptolomaeus Philadelphus beneuolentissime inde\ndimisit; per quem factum est, quod paulo ante narraui, ut\nseptuaginta interpretum scripturas haberemus. Deinde contriti\nsunt bellis, quae in Macchabaeorum libris explicantur. Post\nhaec capti a rege Alexandriae Ptolomaeo, qui est appellatus\n, Epiphanes; inde ab Antiocho rege Syriae multis et grauissimis\nmalis ad idola colenda conpulsi, templumque ipsum\nrepletum sacrilegis superstitionibus gentium. quod tamen dux\n\n\n\n\n\n\neorum strenuissimus ludas, qui etiam Macchabaeus dictus\nest, Antiochi ducibus pulsis ab omni illa idolatriae contaminatione\nmundauit.\n\nNon autem multo post Alcimus quidam per ambitionem,\ncum a genere sacerdotali esset alienus, quod nefas erat, pontifex\nfactus est. Hinc iam post annos ferme quinquaginta, in\nquibus eis tamen pax non fuit, quamuis aliqua et prospere\ngesserint, primus aput eos Aristobolus adsumto diademate et\nrex et pontifex factus est. Antea quippe, ex quo de Babyloniae\ncaptiuitate reuersi sunt templumque instauratum est,\nnon reges, sed duces uel principes habuerunt; quamuis et\nqui rex est possit dici princeps a principatu imperandi et\ndux eo, quod sit ductor exercitus; sed non continuo, quicumque\nprincipes uel duces sunt, etiam reges dici possunt, quod\niste Aristobolus fuit. Cui successit Alexander, etiam ipse rei\net pontifex, qui crudeliter in suos regnasse traditur. Post\nhunc uxor eius Alexandra regina Iudaeorum fuit, ex cuius\ntempore deinceps mala sunt eos secuta grauiora. Filii quippe\nhuius Alexandrae Aristobolus et Hyrcanus inter se de imperio\ndimicantes uires aduersus Israeliticam gentem prouocauere\nRomanas. Hyrcanus namque ab eis contra fratrem poposcit\nauxilium. Tunc iam Roma subiugauerat Africam, subiugauerat\nGraeciam lateque etiam aliis orbis partibus imperans, tamquam\nse ipsam non ualens ferre, sua se quodam modo magnitudine\nfregerat. Peruenerat quippe ad seditiones domesticas graues ?\nadque inde ad bella socialia moxque ciuilia, tantumque se\ncommmuerat et adtriuerat, ut ei mutandus rei publicae status.\nquo regeretur regibus, inmineret. Pompeius ergo, populi\nRomani praeclarissimus princeps, Iudaeam cum exercitu ingressus\nciuitatem capit, templum reserat, non deuotione\n\n\n\n\nsupplicis, sed iure uictoris. et ad sancta sanctorum, quo nisi\nsummum sacerdotem non licebat intrare, non ut uenerator,\nsed ut profanator accedit; confirmatoque Hyrcani pontificatu\net subiugatae genti inposito custode Antipatro, quos tunc\nprocuratores uocabant, uinctum secum Aristobolum ducit. Ex\nillo Iudaei etiam tributarii Romanorum esse coeperunt. Postea\nCassius etiam templum exspoliauit. Deinde post paucos annos\netiam Herodem alienigenam regem habere meruerunt, quo\nregnante natus est Christus. Iam enim uenerat plenitudo\ntemporis significata prophetico spiritu per os patriarchae\nIacob, ubi ait: Non deficiet princeps ex Iuda, neque\ndux de femoribus eius, donec ueniat cui repositum\nest, et ipse exspectatio gentium. Non ergo defuit\nIudaeorum princeps ex Iudaeis usque ad istum Herodem,\nquem primum acceperunt alienigenam regem. Tempus ergo\niam erat, ut ueniret ille, cui repositum erat, quod nouo\npromissum est testamento, ut ipse esset exspectatio gentium.\nFieri autem non posset, ut exspectarent eum gentes uenturum,\nsicut eum cernimus exspectari, ut ueniat ad faciendum\niudicium in claritate potentiae, nisi prius in eum crederent,\ncum uenit ad patiendum iudicium in humilitate patientiae.\nCAPUT XXXXVI. De ortu Saluatoris nostri, secundum quod Verbum\ncaro factum est, et de dispersione Iudaeorum per\nomnes gentes, sicut fuerat prophetatum.\n\n\nRegnante ergo Herode in Iudaea, aput Romanos autem\niam mutato rei publicae statu imperante Caesare Augusto\n\n\n\n\n\n\net per eum orbe pacato natus est Christus secundum praecedentem\nprophetiam in Bethleem Iudae, homo manifestus\nex homine uirgine, Deus occultus ex Deo Patre. Sic enim\npropheta praedixerat: Ecce uirgo accipiet in utero et\npariet filium, et uocabunt nomen eius Emmanuel,\nquod est interpretatum: Nobiscum Deus. Qui ut in\nse commendaret Deum, miracula multa fecit, ex quibus quaedam,\nquantum ad eum praedicandum satis esse uisum est,\nscriptura euangelica continet. Quorum primum est, quod tam\nmirabiliter natus est; ultimum autem, quod cum suo resuscitato\na mortuis corpore adscendit in caelum. Iudaei autem,\nqui eum occiderunt et in eum credere noluerunt, quia oportebat\neum mori et resurgere, uastati infelicius a Romanis\nfunditusque a suo regno, ubi iam eis alienigenae dominabantur,\neradicati dispersique per terras (quando quidem ubique\nnon desunt) per scripturas suas testimonio nobis sunt prophetias\nnos non finxisse de Christo; quas plurimi eorum considerantes\net ante passionem et maxime post eius resurrectionem\ncrediderunt in eum, de quibus praedictum est: Si\nfuerit numerus filiorum Israel sicut harena maris,\nreliquiae saluae fient. Ceteri uero excaecati sunt, de\nquibus praedictum est: Fiat mensa eorum [coram ipsis]\nin laqueum et in retributionem et scandalum. Obscurentur\noculi eorum, ne uideant; et dorsum illorum\nsemper incurua. Proinde cum scripturis nostris non credunt,\nconplentur in eis suae, quas caeci legunt. Nisi forte quis\ndixerit illas prophetias Christianos finxisse de Christo, quae\nSibyllae nomine proferuntur uel aliorum, si quae sunt, quae\nnon pertinent ad populum Iudaeorum. Nobis quidem illae\n\n\n\n\n\n\nsufficrunt, quae de nostrorum inimicorum codicibus proferuntur,\nquos agnoscimus propter hoc testimonium, quod nobis\ninuiti perhibent eosdem codices habendo adque seruando, per\nomnes gentes etiam ipsos esse dispersos, quaqua uersum\nChristi ecclesia dilatatur. Nam prophetia in psalmis, quos\nlegunt etiam, de hac re praemissa est, ubi scriptum est:\nDeus meus, misericordia eius praeueniet me; Deus\nmeus demonstrauit mihi in inimicis meis, ne occideris\neos, ne quando obliuiscantur legem tuam; disperge\neos in uirtute tua. Demonstrauit ergo Deus ecclesiae\nin eius inimicis Iudaeis gratiam misericordiae suae, quoniam,\nsicut dicit apostolus, delictum illorum salus gentibus;\net ideo non eos occidit, id est non in eis perdidit quod sunt\nIudaei, quamuis a Romanis fuerint deuicti et obpressi, ne\nobliti legem Dei ad hoc, de quo agimus, testimonium nihil\nualerent. Ideo parum fuit, ut diceret: Ne occideris eos,\nne quando obliuiscantur legem tuam, nisi adderet etiam:\nDisperge eos; quoniam si cum isto testimonio scripturarum\nin sua tantummodo terra, non ubique essent, profecto ecclesia,\nquae ubique est, eos prophetiarum, quae de Christo praemissae\nsunt, testes in omnibus gentibus habere non posset.\nCAPUT XXXXVII. An ante tempora Christiana aliqui fuerint extra Israeliticum\ngenus, qui ad caelestis ciuitatis consortium\npertinerent.\n\n\nQuapropter quisquis alienigena, id est non ex Israel progenitus\nnec ab illo populo in canonem sacrarum litterarum\nreceptus, legitur aliquid prophetasse de Christo, si in nostram\n\n\n\n\n\n\nnotitiam uenit aut uenerit, ad cumulum a nobis commemorari\npotest; non quo necessarius sit, etiamsi desit, sed quia non\nincongrue creditur fuisse et in aliis gentibus homines, quibus\nhoc mysterium. reuelatum est, et qui haec etiam praedicere\ninpulsi sunt, siue participes eiusdem gratiae fuerint siue\nexpertes, sed per malos angelos docti sunt. quos etiam prae- \\'\nsentem Christum, quem Iudaei non agnoscebant, scimus\nfuisse confessos. Nec ipsos Iudaeos existimo audere contendere\nneminem pertinuisse ad Deum praeter Israelitas, ex quo\npropago Israel esse coepit, reprobato eius fratre maiore.\nPopulus enim re uera, qui proprie Dei populus diceretur.\nnullus alius fuit; homines autem quosdam non terrena, sed\ncaelesti societate ad ueros Israelitas supernae ciues patriae\npertinentes etiam in aliis gentibus fuisse negare non possunt:\nquia si negant, facillime conuincuntur de sancto et mirabili\nuiro Iob, qui nec indigena nec proselytus, id est aduena\npopuli Israel fuit, sed ex gente Idumaea genus ducens, ibi\nortus, ibidem mortuus est; qui diuino sic laudatur eloquio,\nut, quod ad iustitiam pietatemque adtinet, nullus ei homo\nsuorum temporum coaequetur. Quae tempora eius quamuis\nnon inueniamus in Chronicis, colligimus tamen ex libro eius,\nquem pro sui merito Israelitae in auctoritatem canonicam\nreceperunt, tertia generatione posteriorem fuisse quam Israel.\nDiuinitus autem prouisum fuisse non dubito, ut ex hoc uno\nsciremus etiam per alias gentes esse potuisse, qui secundum\nDeum uixerunt eique placuerunt, pertinentes ad spiritalem\nHierusalem. Quod nemini concessum fuisse credendum est.\nnisi cui diuinitus reuelatus est unus mediator Dei et hominum,\nhomo Christus Iesus, qui uenturus in carne sic antiquis\n\n\n\n\n\n\nsanetis praenuntiabatur, quem ad modum nobis uenisse nuntiatus\nest, ut una eademque per ipsum fides omnes in Dei ciuitatem,\nDei domum, Dei templum praedestinatos perducat ad Deum.\nSed quaecumque aliorum prophetiae de Dei per legum Christum\ngratia proferuntur, possunt putari a Christianis esse\nconfictae. Ideo nihil est firmius ad conuincendos quoslibet\nalienos, si de hac re contenderint, nostrosque faciendos, si\nrecte sapuerint, quam ut diuina praedicta de Christo ea proferantur,\nquae in Iudaeorum codicibus scripta sunt; quibus\nauulsis de sedibus propriis et propter hoc testimonium toto\norbe dispersis Christi usquequaque creuit ecclesia.\nCAPUT XXXXVIII. Prophetiam Aggaei, qua dixit maiorem futuram\ngloriam domus Dei, quam primum fuisset, non in\nreaedificatione templi, sed in ecclesia Christi\nesse conpletam.\n\nHaec domus Dei maioris est gloriae, quam fuerat illa prima\nlignis et lapidibus ceterisque pretiosis rebus metallisque constructa.\nNon itaque Aggaei prophetia in templi illius instauratione\nconpleta est. Ex quo enim est instauratum, numquam\nostenditur habuisse tantam gloriam, quantam habuit tempore\nSalomonis; immo potius ostenditur primum cessatione prophetiae\nfuisse domus illius gloriam diminutam, deinde ipsius\ngentis cladibus tantis usque ad ultimum excidium, quod factum\nest a Romanis, sicut ea, quae supra sunt commemorata\ntestantur. Haec autem domus ad nouum pertinens testamentum\ntanto utique maioris est gloriae, quanto meliores sunt lapides\nuiui, quibus credentibus renouatisque construitur. Sed ideo\nper instaurationem templi illius significata est, quia ipsa\n\n\n\n\nrenouatio illius aedificii significat eloquio prophetico alterum\ntestamentum, quod appellatur nouum. Quod ergo Deus dixit\nper memoratum prophetam: Et dabo pacem in loco isto,\nper significantem locum ille, qui eo significatur, intellegendus\nest; ut, quia illo loco instaurato significata est ecclesia,\nquae fuerat aedificanda per Christum, nihil aliud accipiatur,\nquod dictum est: Dabo pacem in loco isto, nisi dabo\npacem in loco, quem significat locus iste). Quoniam omnia\nsignificantia uidentur quodam modo earum rerum, quas significant,\nsustinere personas; sicut dictum est ab apostolo:\nPetra erat Christus, quoniam petra illa, de qua hoc dictum\nest, significabat utique Christum. Maior est itaque gloria\ndomus huius noui testamenti quam domus prioris ueteris\ntestamenti, et tunc apparebit maior cum dedicabitur. Tunc\nenim ueniet desideratus cunctis gentibus, sicut legitur\nin Hebraeo. Nam primus eius aduentus nondum erat desideratus\nomnibus gentibus. Non enim quem deberent desiderare\nsciebant, in quem non crediderant. Tunc etiam secundum\nseptuaginta interpretes (quia et ipse propheticus sensus est)\nuenient quae electa sunt Domini de cunctis gentibus.\nTunc enim uere non uenient nisi electa, de quibus dicit\napostolus: Sicut elegit nos in ipso ante mundi constitutionem.\nIpse quippe architectus, qui dixit: Multi uocati,\npauci uero electi, non de his, qui uocati sic uenerunt, ut\nde conuiuio proicerentur, sed de electis demonstraturus eat\naedificatam domum, quae nullam ruinam deinceps formidabit.\nNunc autem, quando et hi replent ecclesias, quos tamquam\nin area uentilatio separabit, non apparet tanta gloria domus\n\n\n\n\n\n\nhuius, quanta tunc apparebit, quando, quisquis ibi erit, semper\nerit.\nCAPUT XXXXVIIII. De indiscreta multiplicatione ecclesiae, qua in hoc\nsaeculo multi reprobi miscentur electis.\n\n\nIn hoc ergo saeculo maligno, in his diebus malis, ubi per\nhumilitatem praesentem futuram conparat ecclesia celsitudinem\net timorum stimulis, dolorum tormentis, laborum molestiis,\ntentationum periculis eruditur, sola spe gaudens, quando\nsanum gaudet, multi reprobi miscentur bonis et utrique tamquam\nin sagenam euangelicam colliguntur et in hoc mundo\ntamquam in mari utrique inclusi retibus indiscrete natant,\ndonec perueniatur ad litus, ubi mali segregentur a bonis, et\nin bonis tamquam in templo suo sit Deus omnia in omnibus.\nProinde uocem nunc agnoscimus eius inpleri, qui loquebatur\nin psalmo adque dicebat: Adnuntiaui et locutus\nsum, multiplicati sunt super numerum. Hoc fit nunc,\nex quo primum per os praecursoris sui Iohannis, deinde per\nos proprium adnuntiauit et locutus est dicens: Agite paenitentiam,\nadpropinquauit enim regnum caelorum.\nElegit discipulos, quos et apostolos nominauit, humiliter\nnatos, inhonoratos, inlitteratos, ut, quidquid magnum essent\net facerent, ipse in eis esset et faceret. Habuit inter eos\nunum, quo malo utens bene et suae passionis inpleret dispositum\net ecclesiae suae tolerandorum malorum praeberet\nexemplum. Seminato, quantum per eius oportebat praesentiam\ncorporalem, sancto euangelio passus est, mortuus est, resurrexit,\npassione ostendens quid sustinere pro ueritate,\n\n\n\n\n\n\nresurrectione quid sperare in aeternitate debeamus, excepta altitudine\nsacramenti, qua sanguis eius in remissionem fusus est peccatorum.\nConuersatus est in teiTa quadraginta dies cum discipulis\nsuis adque ipsis uidentibus adscendit in caelum et post\ndies decem misit promissum Spiritum sanctum; cuius ueni.\nentis in eos qui crediderant tunc signum erat maximum et\nmaxime necessarium, ut unusquisque eorum linguis omnium\ngentium loqueretur; ita significans unitatem catholicae ecclesiae\nper omnes gentes futuram ac sic linguis omnibus locuturam.\nCAPUT L. De praedicatione euangelii, quae per passiones praedicantium\nclarior et potentior facta est.\n\nDeinde secundum illam prophetiam: Ex Sion lex prodiet\net uerbum Domini ex Hierusalem, et secundum ipsius\nDomini Christi praedicta, ubi post resurrectionem stupentibus\neum discipulis suis aperuit sensum, ut intellegerent\nscripturas, et dixit eis, quoniam sic scriptum est, et\nsic oportebat Christum pati et resurgere a mortuis\ntertio die et praedicari in nomine eius paenitentiam\net remissionem peccatorum per omnes gentes, incipientibus\nab Hierusalem, et ubi rursus eis de aduentu\neius nouissimo requirentibus respondit adque ait: Non est\nuestrum scire tempora quae Pater posuit in sua potestate;\nsed accipietis uirtutem Spiritus sancti superuenientem\nin uos, et eritis mihi testes in Hierusalem\net in totam Iudaeam et Samariam et usque in fines\nterrae, primum se ab Hierusalem diffudit ecclesia, et cum\n\n\n\n\n\n\nin Iudaea adque Samaria plurimi credidissent, et in alias\ngentes itum est, eis adnuntiantibus euangelium, quos ipse\nsicut luminaria et aptauerat uerbo et accenderat Spiritu\nsancto. Dixerat enim eis: Nolite timere eos, qui corpus\noccidunt, animam autem non possunt occidere. Qui ut\nfrigidi timore non essent, igne caritatis ardebant. Denique\nnon solum per ipsos, qui eum et ante passionem et post\nresurrectionem uiderant et audierant, uerum etiam post obitum\neorum per posteros eorum inter horrendas persecutiones et\nuarios cruciatus ac funera martyrum praedicatum est toto\norbe euangelium, contestante Deo signis et ostentis et uariis\nuirtutibus et Spiritus sancti muneribus; ut populi gentium\ncredentes in eum, qui pro eorum redemtione crucifixus est,\nChristiano amore uenerarentur sanguinem martyrum, quem\ndiabolico furore fuderunt, ipsique reges, quorum legibus\nuastabatur ecclesia, ei nomini salubriter subderentur, quod\nde terra crudeliter auferre conati sunt, et falsos deos inciperent\npersequi, quorum causa cultores Dei ueri fuerant\nantea persecuti.\nCAPUT LI. Quod etiam per haereticorum dissensiones fides\ncatholica roboretur.\n\nVidens autem diabolus templa daemonum deseri et in nomen\nliberantis Mediatoris currere genus humanum, haereticos mouit,\nqui sub uocabulo Christiano doctrinae resisterent Christianae,\nquasi possent indifferenter sine ulla correptione haberi in\nciuitate Dei, sicut ciuitas confusionis indifferenter habuit\nphilosophos inter se diuersa et aduersa sentientes. Qui ergo\nin ecclesia Christi morbidum aliquid prauumque sapiunt, si\n\n\n\n\n\n\ncorrepti, ut sanum rectumque sapiant, resistunt contumaciter\nsuaque pestifera et mortifera dogmata emendare nolunt, sed\ndefensare persistunt, haeretici fiunt et foras exeuntes habentur\nin exercentibus inimicis. Etiam sic quippe ueris illis catholicis\nmembris Christi malo suo prosunt, dum Deus utitur et\nmalis bene et diligentibus eum omnia cooperantur in\nbonum. Inimici enim omnes ecclesiae, quolibet errore caecentur\nuel malitia deprauentur, si accipiunt potestatem corporaliter\nadfligendi, exercent eius patientiam; si tantummodo\nmale sentiendo aduersantur, exercent eius sapientiam; ut\nautem etiam inimici diligantur, exercent eius beneuolentiam\naut etiam beneficentiam, siue suadibili doctrina cum eis agatur\nsiue terribili disciplina. Ac per hoc diabolus princeps inpiae\nciuitatis aduersus peregrinantem in hoc mundo ciuitatem\nDei uasa propria commouendo nihil ei nocere permittitur,\ncui procul dubio et rebus prosperis consolatio, ut non frangatur\naduersis, et rebus aduersis exercitatio, ut non corrumpatur\nprosperis, per diuinam prouidentiam procuratur, adque\nita temperatur utrumque ab alterutro. ut in psalmo illam\nuocem non aliunde agnoscamus exortam: Secundum multitudinem\ndolorum meorum in corde meo consolationes\ntuae iucundauerunt animam meam. Hinc est et illud\napostoli: Spe gaudentes, in tribulatione patientes.\n\nNam et id, quod ait idem doctor: Quicumque uolunt\nin Christo pie uiuere, persecutionem patiuntur, nullis\nputandum est deesse posse temporibus. Quia et cum ab eis,\nqui foris sunt, non saeuientibus uidetur esse tranquillitas et\nre uera est plurimumque consolationis adfert, maxime infirmis:\n\n\n\n\n\n\nnon tamen desunt, immo multi sunt intus, qui corda pie\nuiuentium suis perditis moribus cruciant; quoniam per eos\nblasphematur Christianum et catholicum nomen; quod quanto\nest carius eis, qui uolunt pie uiuere in Christo, tanto magis\ndolent, quod per malos intus positos fit, ut minus, quam\npiorum mentes desiderant, diligatur. Ipsi quoque haeretici,\ncum cogitantur habere nomen et sacramenta Christiana et\nscripturas et professionem, magnum dolorem faciunt in cordibus\npiorum; quia et multi uolentes esse Christiani propter\neorum dissensiones haesitare coguntur et multi maledici\netiam in his inueniunt materiam blasphemandi Christianum\nnomen, quia et ipsi quoquo modo Christiani appellantur. His\nadque huius modi prauis moribus et erroribus hominum persecutionem\npatiuntur, qui uolunt in Christo pie uiuere, etiam\nnullo infestante neque uexante corpus illorum. Patiuntur\nquippe hanc persecutionem non in corporibus, sed in cordibus.\nUnde illa uox est: Secundum multitudinem dolorum\nmeorum in corde meo. Non enim ait: (In corpore meo.*\nSed rursus quoniam cogitantur inmutabilia diuina promissa,\net quod ait apostolus: Nouit Dominus qui sunt eius (quos\nenim praesciuit et praedestinauit conformes imaginis\nfilii sui, ex eis perire nullus potest): ideo sequitur in illo\npsalmo: Consolationes tuae iucundauerunt animam\nmeam. Dolor autem ipse, qui fit in cordibus piorum, quos\npersequuntur mores Christianorum malorum siue falsorum,\nprodest dolentibus, quoniam de caritate descendit, qua eos\nperire nolunt nec inpedire aliorum salutem. Denique magnae\nconsolationes fiunt etiam de correctionibus eorum, quae piorum\nanimas tanta iucunditate perfundunt, quantis doloribus de sua\nperditione cruciauerunt. Sic in hoc saeculo, in his diebus\n\n\n\n\n\n\n\n\n\n\nmalis non solum a tempore corporalis praesentiae Christi et\napostolorum eius, sed ab ipso Abel, quem primum iustum\ninpius frater occidit, et deinceps usque in huius saeculi\nfinem inter persecutiones mundi et consolationes Dei peregrinando\nprocurrit ecclesia.\nCAPUT LII. An credendum sit, quod quidam putant, inpletis\ndecem persecutionibus, quae fuerunt, nullam iam\nsuperesse praeter undecimam, quae in ipso Antichristi\ntempore sit futura.\n\n\nProinde ne illud quidem temere puto esse dicendum siue\ncredendum, quod nonnullis uisum est uel uidetur, non amplius\necclesiam passuram persecutiones usque ad tempus Antichristi.\nquam quot iam passa est, id est decem, ut undecima eademque\nnouissima sit ab Antichristo. Primam quippe conputant\na Nerone quae facta est, secundam a Domitiano, a Traiano\ntertiam, quartam ab Antonino, a Seuero quintam, sextam a\nMaximino, a Decio septimam, octauam a Valeriano, ab Aureliano\nnonam, decimam a Diocletiano et Maximiano. Plagas\nenim Aegyptiorum, quoniam decem fuerunt, antequam exire\ninde inciperet populus Dei, putant ad hunc intellectum esse\nreferendas, ut nouissima Antichristi persecutio similis uideatur\nundecimae plagae, qua Aegyptii, dum hostiliter sequerentur\nHebraeos, in mari Rubro populo Dei per siccum transeunte\nperierunt. Sed ego illa re gesta in Aegypto istas persecutiones\nprophetice significatas esse non arbitror; quamuis ab eis. qui\n\n\n\n\nhoc putant, exquisite et ingeniose illa singula his singulis\nconpai-ata uideantur, non prophetico spiritu, sed coniectura\nmentis humanae, quae aliquando ad uerum peruenit, aliquando\nfallitur.\n\nQuid enim, qui hoc sentiunt, dicturi sunt de persecutione,\nqua ipse Dominus crucifixus est? in quo eam numero posituri?\nSi autem hac excepta existimant conputandum, tamquam\nillae numerandae sint, quae ad corpus pertinent, non\nqua ipsum caput est adpetitum et occisum: quid agent de\nilla. quae, postea quam Christus adscendit in caelum, Hierosolymis\nfacta est, ubi beatus Stephanus lapidatus est, ubi\nIacobus frater Iohannis gladio trucidatus, ubi apostolus Petrus\nut occideretur inclusus et per angelum liberatus, ubi fugati\nadque dispersi de Hierosolymis fratres, ubi Saulus, qui postea\nPaulus apostolus factus est, uastabat ecclesiam, ubi ipse\nquoque iam fidem, quam persequebatur, euangelizans, qualia\nfaciebat, est passus, siue per Iudaeam siue per alias gentes,\nquacumque Christum feruentissimus praedicabat? Quur ergo\neis a Nerone uidetur ordiendum, cum ad Neronis tempora\ninter atrocissimas persecutiones, de quibus nimis longum est\ncuncta dicere, ecclesia crescendo peruenerit? Quod si a regibus\nfactas persecutiones in numero existimant esse debere:\nrex fuit Herodes, qui etiam post adscensum Domini grauissimam\nfecit. Deinde quid respondent etiam de Iuliano, quem\nnon numerant in decem? An ipse non est ecclesiam persecutus,\nqui Christianos liberales litteras docere ac discere\nuetuit? Sub quo Valentinianus maior, qui post eum tertius\nimperator fuit, fidei Christianae confessor exstitit militiaque\npriuatus est; ut omittam quae aput Antiochiam facere coeperat,\nnisi unius fidelissimi et constantissimi iuuenis, qui\n\n\n\n\n\n\nmultis, ut torquerentur, adprehensis per totum diem primus\nest tortus, inter ungulas cruciatusque psallentis libertatem\nadque hilaritatem miratus horruisset et in ceteris deformius\nerubescere timuisset. Postremo nostra memoria Valens, supradicti\nValentiniani frater, Arianus, nonne magna persecutione\nper Orientis partes catholicam uastauit ecclesiam? Quale est\nautem, non considerare ecclesiam per totum mundum fructificantem\nadque crescentem posse in aliquibus gentibus persecutionem\npati a regibus, et quando in aliis non patitur?\nNisi forte non est persecutio conputanda, quando rex Gothorum\nin ipsa Gothia persecutus est Christianos crudelitate\nmirabili, cum ibi non essent nisi catholici, quorum plurimi\nmartyrio coronati sunt, sicut a quibusdam fratribus, qui tunc\nillic pueri fuerant et se ista uidisse incunctanter recordabantur,\naudiuimus? Quid modo in Perside? Nonne ita in Christianos\nferbuit persecutio (si tamen iam quieuit), ut fugientes inde\nnonnulli usque ad Romana oppida peruenerint? Haec adque\nhuius modi mihi cogitanti non uidetur esse definiendus numerus\npersecutionum, quibus exerceri oportet ecclesiam. Sed\nrursus adfirmare aliquas futuras a regibus praeter illam nouissimam,\nde qua nullus ambigit Christianus, non minoris est\ntemeritatis. Itaque hoc in medio relinquimus neutram partem\nquaestionis huius adstruentes siue destruentes, sed tantummodo\nab adfirmandi quodlibet horum audaci praesumtione reuocantes.\nCAPUT LIII. De tempore nouissimae persecutionis nulli hominum\nreuelato.\n\nIllam sane nouissimam persecutionem, quae ab Antichristo\nfutura est, praesentia sua exstinguet ipse Iesus. Sic enim\n\n\n\n\nscriptum est, quod eum interficiet spiritu oris sui et euacuabit\ninluminatione praesentiae suae. Hic quaeri solet:\nQuando istud erit? Inportune omnino. Si enim hoc nobis\nnosse prodesset, a quo melius quam ab ipso Deo magistro\ninterrogantibus discipulis diceretur? Non enim siluerunt inde\naput eum, sed a praesente quaesierunt dicentes: Domine,\nsi hoc tempore repraesentabis regnum Israel? At ille:\nNon est, inquit, uestrum scire tempora, quae Pater\nposuit in sua potestate. Non utique illi de hora uel die\nuel anno, sed de tempore interrogauerant, quando istud accepere\nresponsum. Frustra igitur annos, qui remanent huic\nsaeculo, conputare ac definire conamur, cum hoc scire non\nesse nostrum ex ore Veritatis audiamus; quos tamen alii\nquadringentos, alii quingentos, alii etiam mille ab adscensione\nDomini usque ad eius ultimum aduentum conpleri posse\ndixerunt. Quem ad modum autem quisque eorum adstruat\nopinionem suam, longum est demonstrare et non necessarium.\nConiecturis quippe utuntur humanis, non ab eis aliquid certum\nde scripturae canonicae auctoritate profertur. Omnium\nuero de hac re calculantium digitos resoluit et quiescere\niubet ille, qui dicit: Non est uestrum scire tempora,\nquae Pater posuit in sua potestate.\n\nSed haec quia euangelica sententia est, mirum non est non\nea repressos fuisse deorum multorum falsorumque cultores,\nquominus fingerent daemonum responsis, quos tamquam deos\ncolunt, definitum esse quanto tempore mansura esset religio\nChristiana. Cum enim uiderent nec tot tantisque\n\n\n\n\n\n\npersecutionibus eam potuisse consumi, sed his potius mira incrementa\nsumsisse, excogitauerunt nescio quos uersus Graecos tamquam\nconsulenti cuidam diuino oraculo effusos, ubi Christum quidem\nab huius tamquam sacrilegii crimine faciunt innocentem.\nPetrum autem maleficia fecisse subiungunt, ut coleretur\nChristi nomen per trecentos sexaginta quinque annos, deinde\nconpleto memorato numero annorum, sine mora sumeret\nfinem.s o hominum corda doctorum!s o ingenia litterata digna\ncredere ista de Christo, quae credere non uultis in Christum,\nquod eius discipulus Petrus ab eo magicas artes non didicerit,\nsed, ipso innocente, tamen eius maleficus fuerit nomenque\nillius quam suum coli maluerit magicis artibus suis,\nmagnis laboribus et periculis suis, postremo etiam effusione\nsanguinis sui! Si Petrus maleficus fecit, ut Christum sic\ndiligeret mundus, quid fecit innocens Christus, ut eum sic\ndiligeret Petrus? Respondeant igitur ipsi sibi et si possunt\nintellegant illa superna gratia factum esse, ut propter aeternam\nuitam Christum diligeret mundus, qua gratia factum\nest, ut et propter aeternam uitam ab illo accipiendam et\nusque ad temporariam mortem pro illo patiendam Christum\ndiligeret Petrus. Deinde isti di qui sunt, qui possunt ista\npraedicere nec possunt auertere, ita succumbentes uni malefico\net uni sceleri magico, quo puer, ut dicunt, anniculus\noccisus et dilaniatus et ritu nefario sepultus est, ut sectam\nsibi aduersariam tam prolixo tempore conualescere, tot tantarumque\npersecutionum horrendas crudelitates non resistendo,\nsed patiendo superare et ad suorum simulacrorum templorum,\nsacrorum oraculorum euersionem peruenire permitterent? Quis\n\n\n\n\npostremo est deus, non noster utique, sed ipsorum, qui uel\ninlectus tanto scelere uel inpulsus est ista praestare? Non\nenim alicui daemoni, sed deo dicunt illi uersus haec Petrum\narte magica definisse. Talem deum habent, qui Christum\nnon habent.\nCAPUT LIIII. De stultissimo mendacio paganorum, quo Christianam\nreligionem non ultra trecentos sexaginta quinque\nannos mansuram esse finxerunt.\n\nHaec adque huius modi multa colligerem, si nondum annus\nipse transisset, quem diuinatio ficta promisit et decepta uanitas\ncredidit. Cum uero, ex quo nominis Christi cultus per\neius in carne praesentiam et per apostolos institutus est, ante\naliquot annos anni trecenti sexaginta quinque conpleti sint,\nquid aliud quaerimus, unde ista falsitas refellatur? Ut enim\nin Christi natiuitate huius rei non ponamus initium, quia\ninfans et puer discipulos non habebat, tamen quando habere\ncoepit, procul dubio tunc innotuit per eius corporalem praesentiam\ndoctrina et religio Christiana, id est, postea quam\nin fluuio Iordane ministerio Iohannis est baptizatus. Propter\nhoc enim de illo prophetia illa praecesserat: Dominabitur\na mari usque ad mare et a flumine usque ad terminos\norbis terrae. Sed quoniam, priusquam passus esset et\nresurrexisset a mortuis, nondum fides omnibus fuerat definita\n(in resurrectione quippe Christi definita est, nam sic apostolus\nPaulus Atheniensibus loquitur dicens: Iam nunc adnuntiat\nhominibus omnes ubique agere paenitentiam, eo\nquod statuit diem iudicare orbem in aequitate in\nuiro quo definiuit fidem omnibus resuscitans illum\n\n\n\n\n\n\na mortuis): melius in hac quaestione soluenda inde initium\nsumimus; praesertim quia tunc datus est etiam Spiritus sanctus,\nsicut eum dari post resurrectionem Christi oportebat\nin ea ciuitate, ex qua debuit incipere lex secunda, hoc est\ntestamentum nouum. Prima enim fuit ex monte Sina per\nMoysen, quod testamentum uocatur uetus. De hac autem.\nquae per Christum danda erat, praedictum est: Ex Sion lex\nprodiet et uerbum Domini ex Hierusalem. Unde et\nipse per omnes gentes dixit praedicari oportere in nomine\nsuo paenitentiam, sed tamen incipientibus ab Hierusalem. Ibi\nergo exorsus est huius nominis cultus, ut in legum Christum,\nqui crucifixus fuerat et resurrexerat, crederetur. Ibi haec fides\ntam insignibus initiis incanduit, ut aliquot hominum milia in\nChristi nomen mirabili alacritate conuersa uenditis suis rebus,\nut egenis distribuerentur, proposito sancto et ardentissima\ncaritate ad paupertatem uoluntariam peruenirent adque inter\nfrementes et sanguinem sitientes Iudaeos se usque ad mortem\npro ueritate certare non armata potentia, sed potentiore\npatientia praepararent. Hoc si nullis magicis artibus factum\nest, quur credere dubitant eadem uirtute diuina per totum\nmundum id fieri potuisse, qua hoc factum est? Si autem ut\nHierosolymis sic ad cultum nominis Christi accenderetur\ntanta hominum multitudo, quae illum in cruce uel fixerat\nprensum uel riserat fixum, iam maleficium illud fecerat\nPetrus, ex ipso anno quaerendum est, quando trecenti sexaginta\nquinque conpleti sint. Mortuus est ergo Christus duobus\nGeminis consulibus octauo Kalendas Aprilis. Resurreiit\ntertio die, sicut apostoli suis etiam sensibus probauerunt.\n\n\n\n\n\n\nDeinde post quadraginta dies adscendit in caelum; post decem\ndies, id est quinquagensimo post suam resurrectionem die,\nmisit Spiritum sanctum. Tunc tria milia hominum apostolis\neum praedicantibus crediderunt. Tunc itaque nominis illius\ncultus exorsus est, sicut nos credimus et ueritas habet, efficacia\nSpiritus sancti; sicut autem finxit uanitas inpia uel\nputauit, magicis artibus Petri. Paulo post etiam signo mirabili\nfacto, quando ad uerbum ipsius Petri quidam mendicus\nab utero matris ita claudus, ut ab aliis portaretur et ad\nportam templi, ubi stipem peteret, poneretur, in nomine Iesu\nChristi saluus exsiliuit, quinque hominum milia crediderunt;\nac deinde aliis adque aliis accessibus credentium creuit ecclesia.\nAc per hoc colligitur etiam dies, ex quo annus ipse\nsumsit initium, scilicet quando missus est Spiritus sanctus,\nid est per Idus Maias. Numeratis proinde consulibus trecenti\nsexaginta quinque anni reperiuntur inpleti per easdem Idus\nconsulatu Honorii et Eutychiani. Porro sequenti anno, consule\nMallio Theodoro, quando iam secundum illud oraculum daemonum\naut figmentum hominum nulla esse debuit religio\nChristiana, quid per alias terrarum partes forsitan factum sit,\nnon fuit necesse perquirere; interim, quod scimus, in ciuitate\nnotissima et eminentissima Carthagine Africae Gaudentius et\nIouius comites imperatoris Honorii quarto decimo Kalendas\nAprilis falsorum deorum templa euerterunt et simulacra fregerunt.\nEx quo usque ad hoc tempus per triginta ferme\nannos quis non uideat quantum creuerit cultus nominis Christi.\npraesertim postea quam multi eorum Christiani facti sunt,\nqui tamquam uera illa diuinatione reuocabantur a fide eamque\nconpleto eodem numero annorum inanem ridendamque\n\n\n\n\n\n\nuiderunt? Nos ergo, qui sumus uocamurque Christiani, non in\nPetrum credimus, sed in quem credidit Petrus; Petri de\nChristo aedificati sermonibus, non carminibus uenenati; nec\ndecepti maleficiis, sed beneficiis eius adiuti. Ille Petri magister\nChristus in doctrina, quae ad uitam ducit aeternam, ipse\nest magister et noster.\n\nSed aliquando iam concludamus hunc librum, huc usque\ndisserentes et quantum satis uisum est demonstrantes, quisnam\nsit duarum ciuitatum, caelestis adque terrenae, ab initio\nusque in finem permixtarum mortalis excursus; quarum illa,\nquae terrena est, fecit sibi quos uoluit uel undecumque uel\netiam ex hominibus falsos deos, quibus sacrificando seruiret;\nilla autem, quae caelestis peregrinatur in terra, falsos deos\nnon facit, sed a uero Deo ipsa fit, cuius uerum sacrificium\nipsa sit. Ambae tamen temporalibus uel bonis pariter utuntur\nuel malis pariter adfliguntur, diuersa fide, diuersa spe, diuerso\namore, donec ultimo iudicio separentur, et percipiat unaquaeque\nsuum finem, cuius nullus est finis; de quibus ambarum\nfinibus deinceps disserendum est.\nQuod in quaestione, quam de finibus bonorum etmalorum\nphilosophica disputatio uentilauit, ducentas octo- Â«\nginta et octo sectas esse posse Varro perspexerit.\n\n\nQuoniam de ciuitatis utriusque, terrenae scilicet et caelestis,\ndebitis finibus deinceps mihi uideo disputandum: prius\n\n\n\n\nexponenda sunt, quantum operis huius terminandi ratio patitur,\nargumenta mortalium, quibus sibi ipsi beatitudinem facere in\nhuius uitae infelicitate moliti sunt, ut ab eorum rebus uanis\nspes nostra quid differat, quam Deus nobis dedit, et res ipsa,\nhoc est uera beatitudo, quam dabit, non tantum auctoritate\ndiuina, sed adhibita etiam ratione, qualem propter infideles\npossumus adhibere, clarescat. De finibus enim bonorum et\nmalorum multa et multipliciter inter se philosophi disputarunt;\nquam quaestionem maxima intentione uersantes inuenire conati\nsunt, quid efficiat hominem beatum. Illud enim est finis boni\nnostri, propter quod adpetenda sunt cetera, ipsum autem\npropter se ipsum; et illud finis mali, propter quod uitanda\nsunt cetera, ipsum autem propter se ipsum. Finem boni ergo\nnunc dicimus, non quo consumatur, ut non sit, sed quo per-\nficiatur, ut plenum sit; et finem mali, non quo esse desinat,\nsed quo usque nocendo perducat. Fines itaque isti sunt summum\nbonum et summum malum. De quibus inueniendis\nadque in hac uita summo bono adipiscendo, uitando autem\nsummo malo, multum, sicut dixi, laborauerunt, qui studium\nsapientiae in saeculi huius uanitate professi sunt; nec tamen\neos, quamuis diuersis errantes modis, naturae limes in tantum\nab itinere ueritatis deuiare permisit, ut non alii in animo,\nalii in corpore, alii in utroque fines bonorum ponerent et\nmalorum. Ex qua tripertita uelut generalium distributione\nsectarum Marcus Varro in libro de philosophia tam multam\ndogmatum uarietatem diligenter et subtiliter scrutatus aduertit,\nut ad ducentas octoginta et octo sectas, non quae iam essent,\nsed quae esse possent, adhibens quasdam differentias facillime\nperueniret.\n\nQuod ut breuiter ostendam, inde oportet incipiam, quod\nipse aduertit et posuit in libro memorato, quattuor esse\nquaedam, quae homines sine magistro, sine ullo doctrinae\n\n\n\n\nadminiculo, sine industria uel arte uiuendi, quae uirtus dicitur\net procul dubio discitur, uelut naturaliter adpetunt, aut uoluptatem,\nqua delectabiliter mouetur corporis sensus, aut quietem,\nqua fit ut nullam molestiam corporis quisque patiatur,\naut utramque, quam tamen uno nomine uoluptatis Epicurus\nappellat, aut uniuersaliter prima naturae, in quibus et haec\nsunt et alia, uel in corpore, ut membrorum integritas et\nsalus adque incolumitas eius, uel in animo, ut sunt ea, quae\nuel parua uel magna in hominum reperiuntur ingeniis. Haec\nigitur quattuor, id est uoluptas, quies, utrumque, prima\nnaturae, ita sunt in nobis, ut uel uirtus, quam postea doctrina\ninserit, propter haec adpetenda sit, aut ista propter uirtutem,\naut utraque propter se ipsa; ac per hoc fiunt hinc duodecim\nsectae; per hanc enim rationem singulae triplicantur; quod\ncum in una demonstrauero, difficile non erit id in ceteris\ninuenire. Cum ergo uoluptas corporis animi uirtuti aut subditur\naut praefertur aut iungitur, tripertita uariatur diuersitate\nsectarum. Subditur autem uirtuti, quando in usum uirtutis\nadsumitur. Pertinet quippe ad uirtutis officium et uiuere\npatriae et propter patriam filios procreare, quorum neutrum\nfieri potest sine corporis uoluptate; nam sine illa nec cibus\npotusque sumitur, ut uiuatur, nec concumbitur, ut generatio\npropagetur. Cum uero praefertur uirtuti, ipsa adpetitur propter\nse ipsam, uirtus autem adsumenda creditur propter illam,\nid est, ut nihil uirtus agat nisi ad consequendam uel conseruandam\ncorporis uoluptatem; quae uita deformis est quidem,\nquippe ubi uirtus seruit dominae uoluptati, quamuis nullo\nmodo haec dicenda sit uirtus; sed tamen etiam ista horribilis\nturpitudo habuit quosdam philosophos patronos et defensores\nsuos. Virtuti porro uoluptas iungitur, quando neutra earum\npropter alteram, sed propter se ipsas ambae adpetuntur.\nQuapropter sicut uoluptas uel subdita uel praelata uel iuncta\n\n\n\n\nuirtuti tres sectas facit, ita quies, ita utrumque, ita prima\nnaturae alias ternas inueniuntur efficere. Pro uarietate quippe\nhumanarum opinionum uirtuti aliquando subduntur, aliquando\npraeferuntur, aliquando iunguntur, ac sic ad duodenarium\nsectarum numerum peruenitur. Sed iste quoque numerus\nduplicatur adhibita una differentia, socialis uidelicet uitae,\nquoniam, quisquis sectatur aliquam istarum duodecim sectam,\nprofecto aut propter se tantum id agit aut etiam propter\nsocium, cui debet hoc uelle quod sibi. Quocirca duodecim\nsunt eorum, qui propter se tantum unamquamque tenendam\nputant, et aliae duodecim eorum, qui non solum propter se\nsic uel sic philosophandum esse decernunt, sed etiam propter\nalios, quorum bonum adpetunt sicut suum. Hae autem sectae\nuiginti quattuor iterum geminantur addita differentia ex Academicis\nnouis et fiunt quadraginta octo. Illarum quippe\nuiginti quattuor unamquamque sectarum potest quisque sic\ntenere ac defendere ut certam, quem ad modum defenderunt\nStoici, quod hominis bonum, quo beatus esset, in animi tantummodo\nuirtute consisteret; potest alius ut incertam, sicut\ndefenderunt Academici noui, quod eis etsi non certum, tamen\nueri simile uidebatur. Viginti quattuor ergo fiunt per eos,\nqui eas uelut certas propter ueritatem, et aliae uiginti quattuor\nper eos, qui easdem quamuis incertas propter ueri similitudinem\nsequendas putant. Rursus, quia unamquamque istarum\nquadraginta octo sectarum potest quisque sequi habitu\nceterorum philosophorum, itemque alius potest habitu Cynicorum,\nex hac etiam differentia duplicantur et nonaginta sex\nfiunt. Deinde quia earum singulas quasque ita tueri homines\npossunt adque sectari, ut aut otiosam diligant uitam, sicut\nhi, qui tantummodo studiis doctrinae uacare uoluerunt adque\n\n\n\n\nualuerunt, aut negotiosam, sicut hi, qui cum philosopharentur\ntamen administratione rei publicae regendisque rebus humanis\noccupatissimi fuerunt,. aut ex utroque genere temperatam,\nsicut hi, qui partim erudito otio partim necessario negotio\nalternantia uitae suae tempora tribuerunt: propter has differentias\npotest etiam triplicari numerus iste sectarum et ad\nducentas octoginta octo perduci.\n\nHaec de Varronis libro, quantum potui, breuiter ac dilucide\nposui, sententias eius meis explicans uerbis. Quo modo\nautem refutatis ceteris unam eligat, quam uult esse Acaderaicorum\nueterum (quos a Platone institutos usque ad Polemonem,\nqui ab illo quartus eius scholam tenuit, quae Academia\ndicta est, habuisse certa dogmata uult uideri et ob hoc distinguit\nab Academicis nonis, quibus incerta sunt omnia, quod\nphilosophiae genus ab Arcesila coepit successore Polemonis),\neamque sectam, id est ueterum Academicorum, sicut dubitatione\nita omni errore carere arbitretur, longum est per\nomnia demonstrare; nec tamen omni ex parte res omittenda\nest. Remouet ergo prius illas omnes differentias, quae numerum\nmultiplicauere sectarum, quas ideo remouendas putat,\nquia non in eis est finis boni. Neque enim existimat ullam\nphilosophiae sectam esse dicendam, quae non eo distet a ceteris.\nquod diuersos habeat fines bonorum et malorum. Quando\nquidem nulla est homini causa philosophandi, nisi ut beatus\nsit; quod autem beatum facit, ipse est finis boni; nulla est\nigitur causa philosophandi, nisi finis boni: quam ob rem quae\nnullum boni finem sectatur, nulla philosophiae secta dicenda\nest. Cum ergo quaeritur de sociali uita, utrum sit tenenda\nsapienti, ut summum bonum, quo fit homo beatus, ita uelit\net curet amici sui, quem ad modum suum, an suae tantummodo\nbeatitudinis causa faciat quidquid facit: non de ipso\n\n\n\n\nsummo bono quaestio est, sed de adsumendo uel non adsumendo\nsocio ad huius participationem boni, non propter se\nipsum, sed propter eundem socium, ut eius bono ita gaudeat,\nsicut gaudet suo. Item cum quaeritur de Academicis nouis,\nquibus incerta sunt omnia, utrum ita sint res habendae, in\nquibus philosophandum est, an, sicut aliis philosophis placuit,\ncertas eas habere debeamus: non quaeritur quid in boni fine\nsectandum sit, sed de ipsius boni ueritate, quod sectandum\nuidetur, utrum sit necne dubitandum; hoc est, ut id planius\neloquar, utrum ita sectandum sit, ut, qui sectatur, dicat esse\nuerum, an ita, ut, qui sectatur, dicat uerum sibi uideri,\netiamsi forte sit falsum, tamen uterque sectetur unum adque\nidem bonum. In illa etiam differentia, quae adhibetur ex\nhabitu et consuetudine Cynicorum, non quaeritur, quisnam\nsit finis boni, sed utrum in illo habitu et consuetudine sit\nuiuendum ei, qui uerum sectatur bonum, quodlibet ei uerum\nuideatur esse adque sectandum. Denique fuerunt, qui cum\ndiuersa sequerentur bona finalia, alii uirtutem, alii uoluptatem,\neundem tamen habitum et consuetudinem tenebant, ex\nqua Cynici appellabantur. Ita illud quidquid est, unde philosophi\nCynici discernuntur a ceteris, ad eligendum ac tenendum\nbonum, quo beati fierent, utique nil ualebat. Nam si aliquid\nad hoc interesset, profecto idem habitus eundem finem\nsequi cogeret, et diuersus habitus eundem sequi finem non\nsineret.\nCAPUT II. .Quo modo remotis omnibus differentiis, quae non\nsectae, sed quaestiones sint, ad tripertitam summi\nboni definitionem Varro perueniat, quarum tamen\nuna sit eligenda.\n\n\nIn tribus quoque illis uitae generibus, uno scilicet non\nsegniter, sed in contemplatione uel inquisitione ueritatis otioso,\naltero in gerendis rebus humanis negotioso, tertio ex utroque\ngenere temperato, cum quaeritur quid horum sit potius eligendum,\nnon finis boni habet controuersiam: sed quid horum\ntrium difficultatem uel facilitatem adferat ad consequendum\nuel retinendum finem boni, id in ista quaestione uersatur.\nFinis enim boni, cum ad eum quisque peruenerit, protinus\nbeatum facit; in otio autem litterato, uel in negotio publico,\nuel quando utrumque uicibus agitur, non continuo quisque\nbeatus est. Multi quippe in quolibet horum trium possunt\nuiuere, et in adpetendo boni fine, quo fit homo beatus, errare.\nAlia est igitur quaestio de finibus bonorum et malorum, quae\nunamquamque philosophorum sectam facit, et aliae sunt quaestiones\nde sociali uita, de cunctatione Academicorum, de\nuestitu et uictu Cynicorum, de tribus uitae generibus. otioso.\nactuoso, ex utroque modificato; quarum nulla est, in qua de\nbonorum et malorum finibus disputatur. Proinde quoniam\nMarcus Varro has quattuor adhibens differentias, id est ei\nuita sociali, ex Academicis nouis, ex Cynicis, ex isto uitae\ngenere tripertito ad sectas ducentas octoginta octo peruenit,\net si quae aliae possunt similiter adici: remotis eis omnibus,\nquoniam de sectando summo bono nullam inferunt quaestionem\net ideo sectae nec sunt nec uocandae sunt, ad illas duodecim,\nin quibus quaeritur, quod sit bonum hominis, quo adsecuto\nfit beatus, ut ex eis unam ueram, ceteras falsas ostendat esse,\n\n\n\n\nreuertitur. Nam remoto illo tripertito genere uitae duae partes\nhuius numeri detrahuntur et sectae nonaginta sex remanent.\nRemota uero differentia ex Cynicis addita ad dimidium rediguntur\net quadraginta octo fiunt. Auferamus etiam quod ex\nAcademicis nouis adhibitum est: rursus dimidia pars remanet,\nid est uiginti quattuor. De sociali quoque uita quod accesserat\nsimiliter auferatur: duodecim sunt reliquae, quas ista\ndifferentia, ut uiginti quattuor fierent, duplicauerat. De his\nergo duodecim nihil dici potest, quur sectae non sint habendae.\nNihil quippe aliud in eis quaeritur quam fines bonorum\net malorum. Inuentis autem bonorum finibus profecto e contrario\nsunt malorum. Hae autem ut fiant duodecim sectae,\nilla quattuor triplicantur, uoluptas, quies, utrumque et prima\nnaturae, quae primigenia Varro uocat. Haec quippe quattuor\ndum singillatim uirtuti aliquando subduntur, ut non propter\nse ipsa, sed propter officium uirtutis adpetenda uideantur,\naliquando praeferuntur, ut non propter se ipsa, sed propter\nhaec adipiscenda uel conseruanda necessaria uirtus putetur,\naliquando iunguntur, ut propter se ipsa et uirtus et ista adpetenda\ncredantur, quaternarium numerum triplum reddunt et\nad duodecim sectas perueniunt. Ex illis autem quattuor rebus\nVarro tres tollit, uoluptatem scilicet et quietem et utrumque;\nnon quod eas inprobet, sed quod primigenia illa naturae et\nuoluptatem in se habeant et quietem. Quid ergo opus est ex\nhis duabus tria quaedam facere, duo scilicet, cum singillatim\nadpetuntur uoluptas aut quies, et tertium cum ambae simul,\nquando quidem prima naturae et ipsas et praeter ipsas alia\nmulta contineant? De tribus ergo sectis ei placet diligenter\nesse tractandum, quaenam sit potius eligenda. Non enim\n\n\n\n\n\n\n\n\nueram plus quam unam uera ratio esse permittit, siue in\nhis tribus sit siue alicubi alibi, quod post uidebimus. Interim\nde his tribus quo modo unam Varro eligat, quantum\nbreuiter aperteque possumus, disseramus. Istae nempe tres\nsectae ita fiunt, cum uel prima naturae propter uirtutem, uel\nuirtus propter prima naturae, uel utraque, id est et uirtus\net prima naturae, propter se ipsa sunt expetenda.\nCAPUT III. De tribus sectis summum hominis bonum quaerentibus\nquam eligendam Varro definiat sequens ueteris\nAcademiae Antiocho auctore sententiam.\n\nQuid ergo istorum trium sit uerum adque sectandum, isto\nmodo persuadere conatur. Primum, quia summum bonum in\nphilosophia non arboris, non pecoris, non Dei, sed hominis\nquaeritur, quid sit ipse homo, quaerendum putat. Sentit\nquippe in eius natura duo esse quaedam, corpus et animam.\n6t horum quidem duorum melius esse animam longeque praestabilius\nomnino non dubitat, sed utrum anima sola sit homo.\nut ita sit ei corpus tamquam equus equiti (eques enim non\nhomo et equus, sed solus homo est; ideo tamen eques dicitur,\nquod aliquo modo se habeat ad equum), an corpus solum\nsit homo, aliquo modo se habens ad animam, sicut poculum\nad potionem (non enim calix et potio, quam continet calix.\nsimul dicitur poculum, sed calix solus; ideo tamen quod\npotioni continendae sit adcommodatus), an uero nec anima\nsola nec solum corpus, sed simul utrumque sit homo, cuius\nsit pars una siue anima siue corpus, ille autem totus ex\nutroque constet, ut homo sit (sicut duos equos iunctos bigas\nuocamus, quorum siue dexter siue sinister pars est bigarum,\n\n\n\n\nunum uero eorum, quoquo modo se habeat ad alterum, bigas\nnon dicimus, sed ambo simul). Horum autem trium hoc\nelegit tertium hominemque nec animam solam nec solum\ncorpus, sed animam simul et corpus esse arbitratur. Proinde\nsummum bonum hominis, quo fit beatus, ex utriusque rei\nbonis constare dicit, et animae scilicet et corporis. Ac per\nhoc prima illa naturae propter se ipsa existimat expetenda\nipsamque uirtutem, quam doctrina inserit uelut artem uiuendi,\nquae in animae bonis est excellentissimum bonum. Quapropter\neadem uirtus, id est ars agendae uitae, cum acceperit\nprima naturae, quae sine illa erant, sed tamen erant etiam\nquando eis doctrina adhuc deerat, omnia propter se ipsa\nadpetit simulque etiam se ipsam, omnibusque simul et se\nipsa utitur, eo fine, ut omnibus delectetur adque perfruatur,\nmagis minusque, ut quaeque inter se maiora adque minora\nsunt, tamen omnibus gaudens et quaedam minora, si necessitas\npostulat, propter maiora uel adipiscenda uel tenenda contemnens.\nOmnium autem bonorum uel animi uel corporis nihil\nsibi uirtus omnino praeponit. Haec enim bene utitur et se\nipsa et ceteris, quae hominem faciunt beatum, bonis. Ubi\nuero ipsa non est, quamlibet multa sint bona, non bono eius\nsunt, cuius sunt, ac per hoc iam nec eius bona dicenda sunt,\ncui male utenti utilia esse non possunt. Haec ergo uita\nhominis, quae uirtute et aliis animi et corporis bonis, sine\nquibus uirtus esse non potest, fruitur, beata esse dicitur; si\nuero et aliis, sine quibus esse uirtus potest, uel ullis uel\npluribus, beatior; si autem prorsus omnibus, ut nullum\nomnino bonum desit uel animi uel corporis, beatissima. Non\n\n\n\n\n\n\nenim hoc est uita, quod uirtus, quoniam non omnis uita, sed\nsapiens uita uirtus est; et tamen qualiscumque uita sine\nulla uirtute potest esse; uirtus uero sine ulla uita non potest\nesse. Hoc et de memoria dixerim adque ratione, et si quid\ntale aliud est in homine. Sunt enim haec et ante doctrinam,\nsine his autem non potest esse ulla doctrina, ac per hoc nec\nuirtus, quae utique discitur. Bene autem currere, pulchrum\nesse corpore, uiribus ingentibus praeualere et cetera huius\nmodi talia sunt, ut et uirtus sine his esse possit et ipsa\nsine uirtute; bona sunt tamen, et secundum istos etiam ipsa\npropter se ipsam diligit uirtus, utiturque illis et fruitur, sicut\nuirtutem decet.\n\nHanc uitam beatam etiam socialem perhibent esse, quae\namicorum bona propter se ipsa diligat sicut sua eisque propter\nipsos hoc uelit quod sibi; siue in domo sint, sicut\nconiux et liberi et quicumque domestici, siue in loco, ubi\ndomus est eius, sicuti est urbs, ut sunt hi qui ciues uocantur,\nsiue in orbe toto, ut sunt gentes quas ei societas humana\nconiungit, siue in ipso mundo, qui censetur nomine\ncaeli et terrae, sicut esse dicunt deos, quos uolunt amicos\nesse homini sapienti, quos nos familiarius angelos dicimus.\nDe bonorum autem et e contrario malorum finibus negant\nullo modo esse dubitandum et hanc inter se et nouos Academicos\nadfirmant esse distantiam, nec eorum interest quidquam,\nsiue Cynico siue alio quolibet habitu et uictu in his\nfinibus, quos ueros putant, quisque philosophetur. Ex tribus\nporro illis uitae generibus, otioso, actuoso et quod ex utroque\nconpositum est, hoc tertium sibi placere adseuerant.\nHaec sensisse adque docuisse Academicos ueteres Varro adserit,\nauctore Antiocho, magistro Ciceronis et suo, quem sane\nCicero in pluribus fuisse Stoicum quam ueterem Academicum I\n\n\n\n\n\n\nunIt uideri. Sed quid ad nos, qui potius de rebus ipsis iudicare\ndebemus, quam pro magno de hominibus quid quisque senserit\nscire?\nCAPUT IIII. De summo bono et summo malo quid Christiani sentiant\ncontra philosophos, qui summum bonum in se\nsibi esse dixerunt.\n\nSi ergo quaeratur a nobis, quid ciuitas Dei de his singulis\ninterrogata respondeat ac primum de finibus bonorum malorumque\nquid sentiat: respondebit aeternam uitam esse summum\nbonum, aeternam uero mortem summum malum; propter\nillam proinde adipiscendam istamque uitandam recte\nnobis esse uiuendum. Propter quod scriptum est: Iustus\nex fide uiuit; quoniam neque bonum nostrum iam uidemus,\nunde oportet ut credendo quaeramus, neque ipsum recte\nuiuere nobis ex nobis est, nisi credentes adiuuet et orantes\nqui et ipsam fidem dedit. qua nos ab illo adiuuandos esse\ncredamus. Illi autem, qui in ista uita fines bonorum et malorum\nesse putauerunt, siue in corpore siue in animo siue in\nutroque ponentes summum bonum, adque, ut id explicatius\neloquar, siue in uoluptate siue in uirtute siue in utraque;\nsiue in quiete siue in uirtute siue in utraque; siue in uoluptate\nsimul et quiete siue in uirtute siue in utrisque, siue in\nprimis naturae siue in uirtute siue in utrisque; hic beati esse\net a se ipsis beati fieri mira uanitate uoluerunt. Inrisit hos\nVeritas per prophetam dicentem: Dominus nouit cogita-\n. tiones hominum uel, sicut hoc testimonium posuit apostolus\nPaulus: Dominus nouit cogitationes sapientium,\nquoniam uanae sunt.\n\nQuis enim sufficit quantouis eloquentiae flumine uitae huius\n\n\n\n\n\n\nmiserias explicare? Quam lamentatus est Cicero in consolatione\nde morte filiae, sicut potuit; sed quantum est quod\npotuit? Ea quippe, quae dicuntur prima naturae, quando, ubi,\nquo modo tam bene se habere in hac uita possunt, ut non\nsub incertis casibus fluctuent? Quis enim dolor contrarius\nuoluptati, quae inquietudo contraria quieti in corpus cadere\nsapientis non potest? Membrorum certe amputatio uel debilitas\nhominis expugnat incolumitatem, deformitas pulchritudinem,\ninbecillitas sanitatem, uires lassitudo, mobilitatem\ntorpor aut tarditas; et quid horum est, quod nequeat in carnem\nsapientis inruere? Status quoque corporis adque motus,\ncum decentes et congruentes sunt, inter naturae prima numerantur;\nsed quid si aliqua mala ualetudo membra tremore\nconcutiat? quid si usque ad ponendas in terra manus dorsi\nspina curuetur et hominem quodam modo quadrupedem faciat?\nNonne omnem statuendi corporis et mouendi speciem decusque\nperuertet? Quid ipsius animi primigenia quae appellantur\nbona, ubi duo prima ponunt propter conprehensionem perceptionemque\nueritatis sensum et intellectum? Sed qualis quantusque\nremanet sensus, si, ut alia taceam, fiat homo surdus\net caecus? Ratio uero et intellegentia quo recedet, ubi sopietur,\nsi aliquo morbo efficiatur insanus? Phrenetici multa\nabsurda cum dicunt uel faciunt, plerumque a bono suo proposito\net moribus aliena, immo suo bono proposito moribusque\ncontraria, siue illa cogitemus siue uideamus, si digne\nconsideremus, lacrimas tenere uix possumus aut forte nec\npossumus. Quid dicam de his, qui daemonum patiuntur\nincursus? Ubi habent absconditam uel obrutam intellegentiam\nsuam, quando secundum suam uoluntatem et anima eorum\net corpore malignus utitur spiritus? Et quis confidit hoc,.\nmalum in hac uita euenire non posse sapienti? Deinde perceptio\nueritatis in hac carne qualis aut quanta est, quando.\n\n\n\n\nsicut legimus in ueraci libro sapientiae, corpus corruptibile\nadgrauat animam et deprimit terrena inhabitatio\nsensum multa cogitantem? Inpetus porro uel adpetitus\nactionis, si hoc modo recte Latine appellatur ea, quam Graeci\nuocant oppjv, quia et ipsam primis naturae deputant bonis,\nnonne ipse est, quo geruntur etiam insanorum illi miserabiles\nmotus et facta, quae horremus, quando peruertitur sensus\nratioque sopitur?\n\nPorro ipsa uirtus, quae non est inter prima naturae, quoniam\neis postea doctrina introducente superuenit, cum sibi\nbonorum culmen uindicet humanorum, quid hic agit nisi\nperpetua bella cum uitiis, nec exterioribus, sed interioribus,\nnec alienis, sed plane nostris et propriis, maxime illa, quae\nGraece ococpoaovirj, Latine temperantia nominatur, qua carnales\nfrenantur libidines, ne in quaeque flagitia mentem consen*\ntientem trahant? Neque enim nullum est uitium, cum, sicut\ndicit apostolus, caro concupiscit aduersus spiritum;\ncui uitio contraria uirtus est, cum, sicut idem dicit, spiritus.\nconcupiscit aduersus carnem. Haec enim, inquit, inuicem\naduersantur, ut non ea quae uultis faciatis. Quid\nautem facere uolumus, cum perfici uolumus fine summi boni,\nnisi ut caro aduersus spiritum non concupiscat, nec sit in\nnobis hoc uitium, contra quod spiritus concupiscat? Quod in\nhac uita, quamuis uelimus, quoniam facere non ualemus, id\nsaltem in adiutorio Dei facimus, ne carni concupiscenti aduersus\nspiritum spiritu succumbente cedamus et ad perpetrandum\npeccatum nostra consensione pertrahamur. Absit ergo ut,\nquamdiu in hoc bello intestino sumus, iam nos beatitudinem,\nad quam uincendo uolumus peruenire, adeptos esse credamus.\n\n\n\n\n\n\nEt quis est usque adeo sapiens, ut contra libidines nullum\nhabeat omnino conflictum?\n\nQuid illa uirtus, quae prudentia dicitur, nonne tota uigilantia\nsua bona discernit a malis, ut in illis adpetendis istisque\nuitandis nullus error obrepat, ac per hoc et ipsa nos in\nmalis uel mala in nobis esse testatur? Ipsa enim docet malum\nesse ad peccandum consentire bonumque esse ad peccandum\nnon consentire libidini. Illud tamen malum, cui nos non consentire\ndocet prudentia, facit temperantia, nec prudentia nec\ntemperantia tollit huic uitae. Quid iustitia, cuius munus est\nsua cuique tribuere (unde fit in ipso homine quidam iustus\nordo naturae, ut anima subdatur Deo et animae caro, ac per\nhoc Deo et anima et caro), nonne demonstrat in eo se adhuc\nopere laborare potius quam in huius operis iam fine requiescere?\nTanto minus quippe anima subditur Deo, quanto minus\nDeum in ipsis suis cogitationibus concipit; et tanto minus\nanimae subditur caro, quanto magis aduersus spiritum concupiscit.\nQuamdiu ergo nobis inest haec infirmitas, haec pestis,\nhic languor, quo modo nos iam saluos, et si nondum saluos,\nquo modo iam beatos illa finali beatitudine dicere audebimus?\nIam uero illa uirtus, cuius nomen est fortitudo, in quantacumque\nsapientia euidentissima testis est humanorum malorum,\nquae conpellitur patientia tolerare. Quae mala Stoici\nphilosophi miror qua fronte mala non esse contendant, quibus\nfatentur, si tanta fuerint, ut ea sapiens uel non possit uel\nnon debeat sustinere, cogi eum mortem sibimet inferre adque\nex hac uita emigrare. Tantus autem superbiae stupor est in\nhis hominibus hic se habere finem boni et a se ipsis fieri\nbeatos putantibus, ut sapiens eorum, hoc est, qualem mirabili\nuanitate describunt, etiamsi excaecetur obsurdescat\n\n\n\n\nobmutescat, membris debilitetur doloribus crucietur et, si quid aliud\ntalium malorum dici aut cogitari potest, incidat in eum, quo\nsibi mortem cogatur inferre, hanc in his malis uitam constitutam\neum non pudeat beatam uocare.s o uitam beatam, quae\nut finiatur mortis quaerit auxilium! Si beata est, maneatur\nin ea. Quo modo ista non sunt mala, quae uincunt fortitudinis\nbonum eandemque fortitudinem non solum sibi cedere,\nuerum etiam delirare conpellunt, ut eandem uitam et dicat\nbeatam et persuadeat esse fugiendam? Quis usque adeo caecus\nest, ut non uideat, quod, si beata esset, fugienda non\nesset? Sed aperta infirmitatis uoce fugiendam fatentur. Quid\nigitur causae est, quur non etiam miseram fracta superbiae\nceruice fateantur? Utrum, obsecro, Cato ille patientia an\npotius inpatientia se peremit? Non enim hoc fecisset, nisi\nuictoriam Caesaris inpatienter tulisset. Ubi est fortitudo?\nNempe cessit, nempe succubuit, nempe usque adeo superata\nest, ut uitam beatam derelinqueret desereret fugeret. An non\nerat iam beata? Misera ergo erat. Quo modo igitur mala\nnon erant, quae uitam miseram fugiendamque faciebant?\n\nQuaproptu etiam ipsi, qui mala ista esse confessi sunt,\nsicut Peripatetici, sicut ueteres Academici, quorum sectam\nVaiTO defendit, tolerabilius quidem loquuntur, sed eorum\nquoque mirus est error, quod in his malis, etsi tam grauia\nsint, ut morte fugienda sint ab ipso sibimet inlata, qui haec\npatitur, uitam beatam tamen esse contendunt. \\'Mala sunt,\ninquit, tormenta adque cruciatus corporis, et tanto sunt peiora,\nquanto potuerint esse maiora; quibus ut careas, ex hac uita\nfugiendum est.\\' Qua uita, obsecro? (Hac, inquit, quae tantis\n\n\n\n\nadgrauatur malis.\\' Certe ergo beata est in eisdem ipsis malis,\npropter quae dicis esse fugiendam? An ideo beatam dicis,\nquia licet tibi ab his malis morte discedere? Quid si ergo in\neis aliquo diuino iudicio tenereris nec permittereris mori nec\numquam sine illis esse sinereris? Nempe tunc saltem miseram\ntalem diceres uitam. Non igitur propterea misera non est,\nquia cito relinquitur. Quando quidem si sempiterna sit, etiam\nabs te ipso misera iudicatur; non itaque propterea, quoniam\nbreuis est, nulla miseria debet uideri aut, quod est absurdius,\nquia breuis miseria est, ideo etiam beatitudo appellari. Magna\nuis est in eis malis, quae cogunt hominem secundum ipsos\netiam sapientem sibimet auferre quod homo est; cum dicant\net uerum dicant, hanc esse naturae primam quodam modo\net maximam uocem, ut homo concilietur sibi et propterea\nmortem naturaliter fugiat, ita sibi amicus, ut esse se animal\net in hac coniunctione corporis adque animae uiuere uelit\nuehementer adque adpetat. Magna uis est in eis malis, quibus\niste naturae uincitur sensus, quo mors omni modo omnibus\nuiribus conatibusque uitatur, et ita uincitur, ut, quae\nuitabatur optetur adpetatur et, si non potuerit aliunde contingere,\nab homine ipso sibimet inferatur. Magna uis est in\neis malis, quae fortitudinem faciunt homicidam; si tamen\nadhuc dicenda est fortitudo, quae ita his malis uincitur, ut\nhominem, quem sicut uirtus regendum tuendumque suscepit,\nnon modo non possit per patientiam custodire, sed ipsa insuper\ncogatur occidere. Debet quidem etiam mortem sapiens\nferre patienter, sed quae accidit aliunde. Secundum istos\nautem si eam sibi ipse inferre conpellitur, profecto fatendum\nest eis non solum mala, sed intolerabilia etiam mala esse.\nquae hoc eum perpetrare conpellunt. Vita igitur, quae istorum\ntam magnorum tamque grauium malorum aut premitur\n\n\n\n\noneribus aut subiacet casibus, nullo modo beata diceretur, si\nhomines, qui hoc dicunt, sicut uicti malis ingrauescentibus,\ncum sibi ingerunt mortem, cedunt infelicitati, ita uicti certis\nrationibus, cum quaerunt beatam uitam, dignarentur cedere\nueritati et non sibi putarent in ista mortalitate fine summi\nboni esse gaudendum, ubi uirtutes ipsae, quibus hic certe\nnihil melius adque utilius in homine reperitur, quanto maiora\nsunt adiutoria contra uim periculorum laborum dolorum,\ntanto fideliora testimonia miseriarum. Si enim uerae uirtutes\nsunt, quae nisi in eis, quibus uera inest pietas, esse non\npossunt: non se profitentur hoc posse, ut nullas miserias\npatiantur homines, in quibus sunt (neque enim mendaces\nsunt uerae uirtutes, ut hoc profiteantur), sed ut uita humana,\nquae tot et tantis huius saeculi malis esse cogitur misera,\nspe futuri saeculi sit beata, sicut et salua. Quo modo enim\nbeata est, quae nondum salua est? Unde et apostolus Paulus\nnon de hominibus inprudentibus inpatientibus, intemperantibus\net iniquis, sed de his, qui secundum ueram pietatem uiuerent\net ideo uirtutes, quas haberent, ueras haberent, ait: Spe\nenim salui facti sumus. Spes autem quae uidetur,\nnon est spes. Quod enim uidet quis, quid et sperat?\nSi autem quod non uidemus speramus, per patientiam\nexpectamus. Sicut ergo spe salui, ita spe beati facti\nsumus, et sicut salutem, ita beatitudinem non iam tenemus\npraesentem, sed exspectamus futuram, et hoc per patientiam;\nquia in malis sumus, quae patienter tolerare debemus, donec\nad illa ueniamus bona, ubi omnia erunt, quibus ineffabiliter\ndelectemur, nihil erit autem, quod iam tolerare debeamus.\nTalis salus, quae in futuro erit saeculo, ipsa erit etiam\n\n\n\n\n\n\nfinalis beatitudo. Quam beatitudinem isti philosophi, quoniam\nnon uidentes nolunt credere, hic sibi conantur falsissimam\nfabricare, quanto superbiore, tanto mendaciore uirtute.\nCAPUT V. De sociali uita, quae, cum maxime expetenda sit,\nmultis offensionibus saepe subuertitur.\n\nQuod autem socialem uitam uolunt esse sapientis, nos\nmulto amplius adprobamus. Nam unde ista Dei ciuitas, de\nqua huius operis ecce iam undeuicensimum librum uersamus\nin manibus, uel inchoaretur exortu uel progrederetur excursu\nuel adprehenderet debitos fines, si non esset socialis uita\nsanctorum? Sed in huius mortalitatis aerumna quot et quantis\nabundet malis humana societas, quis enumerare ualeat?\nquis aestimare sufficiat? Audiant aput comicos suos hominem\ncum sensu adque consensu omnium hominum dicere:\n\nDuxi uxorem; quam ibi miseriam uidi! Nati filii. Alia cura.\n\nQuid itidem illa, quae in amore uitia commemorat idem\nTerentius, <iniuriae suspiciones, inimicitiae bellum, pax rursum\\':\nnonne res humanas ubique inpleuerunt? nonne et in\namicorum honestis amoribus plerumque contingunt? nonne\nhis usquequaque plenae sunt res humanae, ubi iniurias suspiciones,\ninimicitias bellum mala certa sentimus; pacem uero\nincertum bonum, quoniam corda eomm, cum quibus eam\ntenere uolumus, ignoramus, et si hodie nosse possemus\nqualia cras futura essent utique nesciremus. Qui porro inter\nse amiciores solent esse uel debent, quam qui una etiam\ncontinentur domo? Et tamen quis inde securus est, cum\ntanta saepe mala ex eorum occultis insidiis exstiterint, tanto\n\n\n\n\n\n\namariora, quanto pax dulcior fuit, quae uera putata est, cum\nastutissime fingeretur? Propter quod omnium pectora sic\nadtingit, ut cogat in gemitum, quod ait Tullius: \\'Nullae sunt\noccultiores insidiae quam hae, quae latent in simulatione\nofficii aut in aliquo necessitudinis nomine. Nam eum, qui\npalam est aduersarius, facile cauendo uitare possis; hoc uero\noccultum intestinum ac domesticum malum non solum exsistit,\nuerum etiam obprimit, antequam prospicere adque explorare\npotueris.\\' Propter quod etiam diuina uox illa: Et inimici\nhominis domestici eius cum magno dolore cordis auditur,\nquia, etsi quisque tam fortis sit, ut aequo animo perferat,\nuel tam uigilans, ut prouido consilio caueat, quae aduersus\neum molitur amicitia simulata, eorum tamen hominum perfidorum\nmalo, cum eos esse pessimos experitur, si ipse bonus\nest, grauiter excrucietur necesse est, siue semper mali fuerint\net se bonos finxerint, siue in istam malitiam ex bonitate\nmutati sint. Si ergo domus, commune perfugium in his malis\nhumani generis, tuta non est, quid ciuitas, quae quanto\nmaior est, tanto forum eius litibus et ciuilibus et criminalibus\nplenius, etiamsi quiescant non. solum turbulentae, uerum\nsaepius et cruentae seditiones ac bella ciuilia, a quorum\neuentis sunt aliquando liberae ciuitates, a periculis numquam?\nCAPUT VI. De errore humanorum iudiciorum, cum ueritas latet.\n\nQuid ipsa iudicia hominum de hominibus, quae ciuitatibus\nin quantalibet pace manentibus deesse non possunt,\nqualia putamus esse, quam misera, quam dolenda? Quando\nquidem hi iudicant, qui conscientias eorum, de quibus iudicant,\ncernere nequeunt. Unde saepe coguntur tormentis innocentium\n\n\n\n\n\n\ntestium ad alienam causam pertinentem quaerere ueritatem.\nQuid cum in sua causa quisque torquetur et, cum quaeritur\nutrum sit nocens, cruciatur et innocens luit pro incerto\nscelere certissimas poenas, non quia illud commisisse detegitur,\nsed quia non commisisse nescitur? Ac per hoc ignorantia\niudicis plerumque est calamitas innocentis. Et quod\nest intolerabilius magisque plangendum rigandumque, si fieri\npossit, fontibus Iaci-imarum, cum propterea iudex torqueat\naccusatum, ne occidat nesciens innocentem, fit per ignorantiae\nmiseriam, ut et tortum et innocentem occidat, quem ne\ninnocentem occideret torserat. Si enim secundum istorum\nsapientiam delegerit ex hac uita fugere quam diutius illa\nsustinere tormenta: quod non commisit, commisisse se dicit.\nQuo damnato et occiso, utrum nocentem an innocentem\niudex occiderit, adhuc nescit, quem ne innocentem nesciens\noccideret torsit; ac per hoc innocentem et ut sciret torsit,\net dum nesciret occidit. In his tenebris uitae socialis sedebit\niudex ille sapiens an non audebit? Sedebit plane. Constringit\nenim eum et ad hoc officium pertrahit humana societas,\nquam deserere nefas ducit. Hoc enim nefas esse non ducit,\nquod testes innocentes in causis torquentur alienis; quod hi,\nqui arguuntur, ui doloris plerumque superati et de se falsa\nconfessi etiam puniuntur innocentes, cum iam torti fuerint\ninnocentes; quod, etsi non morte puniantur, in ipsis uel ex\nipsis tormentis plerumque moriuntur; quod aliquando et ipsi,\nqui arguunt, humanae societati fortasse, ne crimina inpunita\nsint, prodesse cupientes et mentientibus testibus reoque ipso\ncontra tormenta durante inmaniter nec fatente probare quod\nobiciunt non ualentes, quamuis uera obiecerint, a iudice\nnesciente damnantur. Haec tot et tanta mala non deputat esse\n\n\n\n\npeccata; non enim haec facit sapiens iudex nocendi uoluntate,\nsed necessitate nesciendi, et tamen, quia cogit humana societas,\nnecessitate etiam iudicandi. Haec est ergo quam dicimus\nmiseria certe hominis, etsi non malitia sapientis. An uero\nnecessitate nesciendi adque iudicandi torquet insontes, punit\ninsontes, et parum est illi, quod non est reus, si non sit\ninsuper et beatus? Quanto consideratius et homine dignius\nagnoscit in ista necessitate miseriam eamque odit in se et,\nsi pie sapit, clamat ad Deum: De necessitatibus meis\nerue me!\nCAPUT VII. De diuersitate linguarum, qua societas hominum\ndirimatur, et de miseria bellorum, etiam quae iusta\ndicuntur.\n\nPost ciuitatem uel urbem sequitur orbis terrae, in quo\ntertium gradum ponunt societatis humanae, incipientes a\ndomo adque inde ad urbem, deinde ad orbem progrediendo\nuenientes; qui utique, sicut aquarum congeries, quanto maior\nest, tanto periculis plenior. In quo primum linguarum diuersitas\nhominem alienat ab homine. Nam si duo sibimet inuicem\nfiant obuiam neque praeterire, sed simul esse aliqua necessitate\ncogantur, quorum neuter linguam nouit alterius:\nfacilius sibi muta animalia, etiam diuersi generis, quam illi,\ncum sint homines ambo, sociantur. Quando enim quae sentiunt\ninter se communicare non possunt propter solam diuersitatem\nlinguae, nihil prodest ad consociandos homines tanta\nsimilitudo naturae; ita ut libentius homo sit cum cane suo\nquam cum homine alieno. At enim opera data est, ut\n\n\n\n\n\n\nimperiosa ciuitas non solum iugum, uerum etiam linguam suam\ndomitis gentibus per pacem societatis inponeret, per quam\nnon deesset, immo et abundaret etiam interpretum copia.\nVelum est; sed hoc quam multis et quam grandibus bellis,\nquanta strage hominum, quanta effusione humani sanguinis\nconparatum est? Quibus transactis, non est tamen eorundem\nmalorum finita miseria. Quamuis enim non defuerint neque\ndesint hostes exterae nationes, contra quas semper bella gesta\nsunt et geruntur: tamen etiam ipsa imperii latitudo peperit\npeioris generis bella, socialia scilicet et ciuilia, quibus miserabilius\nquatitur humanum genus, siue cum belligeratur, ut\naliquando conquiescant, siue cum timetur, ne rursus exsurgant.\nQuorum malorum multas et multiplices clades, duras et diras\nnecessitates si ut dignum est eloqui uelim, quamquam nequaquam\nsicut res postulat possim: quis erit prolixae disputationis\nmodus? Sed sapiens, inquiunt, iusta bella gesturus est. Quasi\nnon, si se hominem meminit, multo magis dolebit iustorum\nnecessitatem sibi extitisse bellorum, quia nisi iusta essent,\nei gerenda non essent, ac per hoc sapienti nulla bella essent.\nIniquitas enim partis aduersae iusta bella ingerit gerenda\nsapienti; quae iniquitas utique homini est dolenda, quia\nhominum est, etsi nulla ex ea bellandi necessitas nasceretur.\nHaec itaque mala tam magna, tam horrenda, tam saeua\nquisquis cum dolore considerat, miseriam fateatur; quisquis\nautem uel patitur ea sine animi dolore uel cogitat, multo\nutique miserius ideo se putat beatum, quia et humanum perdidit\nsensum.\nCAPUT VIII. Quod amicitia bonorum secura esse non possit,\ndum a periculis, quae in hac uita sunt, trepidari\nnecesse est.\n\nSi autem non contingat quaedam ignorantia similis dementiae,\nquae tamen in huius uitae misera condicione saepe\ncontingit, ut credatur uel amicus esse, qui inimicus est, uel\ninimicus, qui amicus est: quid nos consolatur in hac humana\nsocietate erroribus aerumnisque plenissima nisi fides non\nficta et mutua dilectio uerorum et bonorum amicorum? Quos\nquanto plures et in locis pluribus habemus, tanto longius\nlatiusque metuimus, ne quid eis contingat mali de tantis\nmalorum aggeribus huius saeculi. Non enim tantummodo\nsolliciti sumus, ne fame, ne bellis, ne morbis, ne captiuitatibus\nadfligantur, ne in eadem seruitute talia patiantur, qualia\nnec cogitare sufficimus; uerum etiam, ubi timor est multo\namarior, ne in perfidiam malitiam nequitiamque mutentur.\nEt quando ista contingunt (tanto utique plura, quanto illi\nsunt plures) et in nostram notitiam perferuntur, quibus cor\nnostrum flagris uratur, quis potest, nisi qui talia sentit,\naduertere? Mortuos quippe audire mallemus, quamuis et hoc\nsine dolore non possimus audire. Quorum enim nos uita propter\namicitiae solacia delectabat, unde fieri potest, ut eorum\nmors nullam nobis ingerat maestitudinem? Quam qui prohibet,\nprohibeat, si potest, amica conloquia, interdicat amicalem\nuel intercidat adfectum, humanarum omnium necessitudinum\n\n\n\n\n\n\n\n\nuincula mentis inmiti stupore disrumpat aut sic eis utendum\ncenseat, ut nulla ex eis animum dulcedo perfundat. Quod si\nfieri nullo modo potest, etiam hoc quo pacto futurum est,\nut eius nobis amara mors non sit, cuius dulcis est uita? Hinc\nenim est et luctus quoddam non inhumani cordis quasi uulnus\naut ulcus, cui sanando adhibentur officiosae consolationes.\nNon enim propterea non est quod sanetur, quoniam quanto\nest animus melior, tanto in eo citius faciliusque sanatur.\nCum igitur etiam de carissimorum mortibus, maxime quorum\nsunt humanae societati officia necessaria, nunc mitius, nunc\nasperius adfligatur uita mortalium: mortuos tamen eos, quos\ndiligimus, quam uel a fide uel a bonis moribus lapsos, hoc\nest in ipsa anima mortuos, audire seu uidere mallemus. Qua\ningenti materia malorum plena est terra, propter quod scriptum\nest: Numquid non tentatio est uita humana\nsuper terram? et propter quod ipse Dominus ait: Vae\nmundo ab scandalis, et iterum: Quoniam abundauit,\ninquit, iniquitas, refrigescet caritas multorum. Ex\nquo fit, ut bonis amicis mortuis gratulemur et, cum mors\neorum nos contristet, ipsa nos certius consoletur, quoniam\ncaruerunt malis, quibus in hac uita etiam boni homines uel\nconteruntur uel deprauantur uel in utroque periclitantur.\nCAPUT VIIII. De amicitia sanctorum angelorum, quae homini\nin hoc mundo non potest esse manifesta propter\nfallaciam daemonum, in quos inciderunt, qui multos\nsibi deos colendos putarunt.\n\nIn societate uero sanctorum angelorum, quam philosophi\nilli, qui nobis deos amicos esse uoluerunt, quarto\n\n\n\n\n\n\nconstitnerunt loco, uelut ad mundum uenientes ab orbe terrarum, ut\nsic quodam modo conplecterentur et caelum, nullo modo\nquidem metuimus, ne tales amici uel morte nos sua uel\ndeprauatione contristent. Sed quia nobis non ea, qua homines,\nfamiliaritate miscentur (quod etiam ipsum ad aerumnas huius\npertinet- uitae) et aliquando Satanas, sicut legimus, transfigurat\nse uelut angelum lucis ad tentandos eos, quos ita\nuel erudiri opus est uel decipi iustum est: magna Dei misericordia\nnecessaria est, ne quisquam, cum bonos angelos amicos\nse habere putat, habeat malos daemones fictos amicos, eosque\ntanto nocentiores, quanto astutiores ac fallaciores, patiatur\ninimicos. Et cui magna ista Dei misericordia necessaria est\nnisi magnae humanae miseriae, quae ignorantia tanta premitur,\nut facile istorum simulatione fallatur? Et illos quidem philosophos\nin inpia ciuitate, qui deos sibi amicos esse dixerunt,\nin daemones malignos incidisse certissimum est, quibus tota\nipsa ciuitas subditur, aeternum cum eis habitura supplicium.\nEx eorum quippe sacris uel potius sacrilegiis, quibus eos\ncolendos, et ex ludis inmundissimis, ubi eorum crimina celebrantur,\nquibus eos placandos putarunt eisdem ipsis auctoribus\net exactoribus talium tantorumque dedecorum, satis ab eis\nqui colantur apertum est.\nCAPUT X. Quis fructus sanctis de superata huius uitae tentatione\npariatur.\n\n\nSed neque sancti et fideles unius ueri Dei summique cultores\nab eorum fallaciis et multiformi tentatione securi sunt.\nIn hoc enim loco infirmitatis et diebus malignis etiam ista\n\n\n\n\n\n\n\n\nsollicitudo non est inutilis, ut illa securitas, ubi pax plenissima\nadque certissima est, desiderio feruentiore quaeratur.\nIbi enim erunt naturae munera, hoc est, quae naturae nostrae\nab omnium naturarum creatore donantur, non solum bona,\nuerum etiam sempiterna, non solum in animo, qui sanatur\nper sapientiam, uerum etiam in corpore, quod resurrectione\nrenouabitur; ibi uirtutes, non contra ulla uitia uel mala\nquaecumque certantes, sed habentes uictoriae praemium aeternam\npacem. quam nullus aduersarius inquietet. Ipsa est enim\nbeatitudo finalis, ipse perfectionis finis, qui consumentem non\nhabet finem. Hic autem dicimur quidem beati, quando pacem\nhabemus, quantulacumque hic haberi potest in uita bona;\nsed haec beatitudo illi, quam finalem dicimus, beatitudini\nconparata prorsus miseria reperitur. Hanc ergo pacem, qualis\nhic potest esse, mortales homines in rebus mortalibus quando\nhabemus, si recte uiuimus, bonis eius recte utitur uirtus;\nquando uero eam non habemus, etiam malis, quae homo\npatitur, bene utitur uirtus. Sed tunc est uera uirtus, quando\net omnia bona, quibus bene utitur. et quidquid in bono usu\nbonorum et malorum facit, et se ipsam ad eum finem refert,\nubi nobis talis et tanta pax erit, qua melior et maior esse\nnon possit.\nCAPUT XI. De beatitudine pacis aeternae, in qua sanctis finis\nest, id est uera perfectio.\n\n\nQuapropter possemus dicere fines bonorum nostrorum esse\npacem, sicut aeternam diximus uitam, praesertim quia ipsi\nciuitati Dei, de qua nobis est ista operosissima disputatio, in\n\n\n\n\nsancto dicitur psalmo: Lauda Hierusalem Dominum,\nconlauda Deum tuum Sion; quoniam confirmauit\nseras portarum tuarum, benedixit filios tuos in\nte, qui posuit fines tuos pacem. Quando enim confirmatae\nfuerint serae portarum eius, iam in illam nullus intrabit\nnec ab illa ullus exibit. Ac per hoc fines eius eam debemus\nhic intellegere pacem, quam uolumus demonstrare finalem.\nNam et ipsius ciuitatis mysticum nomen, id est Hierusalem,\nquod et ante iam diximus, uisio pacis interpretatur. Sed\nquoniam pacis nomen etiam in his rebus mortalibus frequentatur,\nubi utique non est uita aeterna, propterea finem ciuitatis\nhuius, ubi erit summum bonum eius, aeternam uitam\nmaluimus commemorare quam pacem. De quo fine apostolus\nait: Nunc uero liberati a peccato, serui autem\nfacti Deo, habetis fructum uestrum in sanctificationem,\nfinem uero uitam aeternam. Sed rursus quia\nuita aeterna ab eis, qui familiaritatem non habent cum scripturis\nsanctis, potest accipi etiam malorum uita, uel secundum\nquosdam etiam philosophos propter animae inmortalitatem\nuel secundum etiam fidem nostram propter poenas\ninterminabiles inpiorum, qui utique in aeternum cruciari non\npoterunt, nisi etiam uixerint in aeternum: profecto finis ciuitatis\nhuius, in quo summum habebit bonum, uel pax in uita\naeterna uel uita aeterna in pace dicendus est, ut facilius ab\nomnibus possit intellegi. Tantum est enim pacis bonum, ut\netiam in rebus terrenis adque mortalibus nihil gratius soleat\naudiri, nihil desiderabilius concupisci, nihil postremo possit\nmelius inueniri. De quo si aliquanto diutius loqui uoluerimus,\nnon erimus, quantum arbitror, onerosi legentibus, et propter\n\n\n\n\n\n\nfinem ciuitatis huius, de qua nobis sermo est, et propter\nipsam dulcedinem pacis, quae omnibus cara est.\nCAPUT XII. Quod etiam bellantium saeuitia omnesque hominum\ninquietudines ad pacis finem cupiant peruenire,\nsine cuius adpetitu nulla natura sit.\n\nQuod enim mecum quisquis res humanas naturamque communem\nutcumque intuetur agnoscit, sicut nemo est qui gaudere\nnolit, ita nemo est qui pacem habere nolit. Quando\nquidem et ipsi, qui bella uolunt, nihil aliud quam uincere\nuolunt; ad gloriosam ergo pacem bellando cupiunt peruenire.\nNam quid est aliud uictoria nisi subiectio repugnantium ?\nquod cum factum fuerit, pax erit. Pacis igitur intentione\ngeruntur et bella, ab his etiam, qui uirtutem bellicam student\nexercere imperando adque pugnando. Unde pacem constat\nbelli esse optabilem finem. Omnis enim homo etiam belligerando\npacem requirit; nemo autem bellum pacificando. Nam\net illi qui pacem, in qua sunt, perturbari uolunt, non pacem\noderunt, sed eam pro arbitrio suo cupiunt commutari. Non\nergo ut sit pax nolunt, sed ut ea sit quam uolunt. Denique\netsi per seditionem se ab aliis separauerint, cum eis ipsis\nconspiratis uel coniuratis suis nisi qualemcumque speciem pacis\nteneant, non efficiunt quod intendunt. Proinde latrones ipsi,\nut uehementius et tutius infesti sint paci ceterorum, pacem\nuolunt habere sociorum. Sed etsi unus sit tam praepollens\nuiribus et conscios ita cauens, ut nulli socio se committat\nsolusque insidians et praeualens quibus potuerit obpressis et\n\n\n\n\nexstinctis praedas agat, cum eis certe, quos occidere non\npotest et quos uult latere quod facit, qualemcumque umbram\npacis tenet. In domo autem sua cum uxore et cum filiis, et\nsi quos. alios illic habet, studet profecto esse pacatus; eis\nquippe ad nutum obtemperantibus sine dubio delectatur. Nam\nsi non fiat, indignatur corripit uindicat et domus suae pacem,\nsi ita necesse sit, etiam saeuiendo conponit, quam sentit esse\nnon posse, nisi cuidam principio, quod ipse in domo sua est,\ncetera in eadem domestica societate subiecta sint. Ideoque\nsi offerretur ei seruitus plurium, uel ciuitatis uel gentis, ita\nut sic ei seruirent, quem ad modum sibi domi suae seruiri\nuolebat: non se iam latronem latebris conderet, sed regem\nconspicuum sublimaret, cum eadem in illo cupiditas et malitia\npermaneret. Pacem itaque cum suis omnes habere cupiunt,\nquos ad arbitrium suum uolunt uiuere. Nam et cum quibus\nbellum gerunt, suos facere, si possint, uolunt eisque subiectis\nleges suae pacis inponere.\n\nSed faciamus aliquem, qualem canit poetica et fabulosa\nnarratio, quem fortasse propter ipsam insociabilem feritatem\nsemihominem quam hominem dicere maluerunt. Quamuis ergo\nhuius regnum dirae speluncae fuerit solitudo tamque malitia\nsingularis, ut ex hac ei nomen inuentum sit (Graece namque\nmalus xax:m dicitur, quod ille uocabatur), nulla coniux ei\nblandum ferret referretque sermonem, nullis filiis uel adluderet\nparuulis uel grandiusculis imperaret, nullo amici conloquio\nfrueretur, nec Vulcani patris, quo uel hinc tantum non\nparum felicior fuit, quia tale monstrum ipse non genuit;\nnihil cuiquam daret, sed a quo posset quidquid uellet et\n\n\n\n\nquando posset et cum uellet auferret: tamen in ipsa sua\nspelunca solitaria. cuius, ut describitur, \\'semper recenti caede\ntepebat humus,\\' nihil aliud quam pacem uolebat, in qua\nnemo illi molestus esset, nec eius quietem uis ullius ten\\'orne\nturbaret. Cum corpore denique suo pacem habere cupiebat,\net quantum habebat, tantum bene illi erat. Quando quidem\nmembris obtemperantibus imperabat, et ut suam mortalitatem\naduersum se ex indigentia rebellantem ac seditionem famis\nad dissofciandam adque excludendam de corpore animam concitantem\nquanta posset festinatione pacaret, rapiebat necabat\nuorabat et quamuis inmanis ac ferus paci tamen suae uitae\nac salutis inmaniter ac ferociter consulebat; ac per hoc si\npacem, quam in sua spelunca adque in se ipso habere satis\nagebat, etiam cum aliis habere uellet, nec malus nec monstrum\nnec semihomo uocaretur. Aut si eius corporis forma\net atrorum ignium uomitus ab eo deterrebat hominum societatem,\nforte non nocendi cupiditate, sed uiuendi necessitate\nsaeuiebat. Verum iste non fuerit uel, quod magis credendum\nest, non talis fuerit, qualis poetica uanitate describitur; nisi\nenim nimis accusaretur Cacus, parum Hercules laudaretur.\nTalis ergo homo siue semihomo melius, ut dixi, creditur non\nfuisse, sicut multa figmenta poetarum. Ipsae enim saeuissimae\nferae, unde ille partem habuit feritatis (nam et semiferus\ndictus est), genus proprium quadam pace custodiunt, coeundo\ngignendo pariendo, fetus fouendo adque nutriendo, cum sint\npleraeque insociabiles et soliuagae; non scilicet ut [oues]\n\n\n\n\n\n\ncerui columbae sturni apes, sed ut leones uulpes aquilae\nnoctuae. Quae enim tigris non filiis suis mitis inmurmurat\net pacata feritate blanditur? Quis miluus, quantumlibet solitarius\nrapinis circumuolet, non coniugium copulat, nidum\ncongerit, oua confouet, pullos alit et quasi cum sua matre\nfamilias societatem domesticam quanta potest pace conseruat?\nQuanto magis homo fertur quodam modo naturae suae legibus\nad ineundam societatem pacemque cum hominibus, quantum\nin ipso est, omnibus obtinendam, cum etiam mali pro suorum\npace belligerent omnesque, si possint, suos facere uelint, ut\nuni cuncti et cuncta deseruiant; quo pacto, nisi in eius\npacem uel amando uel timendo consentiant? Sic enim superbia\nperuerse imitatur Deum. Odit namque cum sociis aequalitatem\nsub illo. sed inponere uult sociis dominationem suam\npro illo. Odit ergo iustam pacem Dei et amat iniquam pacem\nsuam. Non amare tamen qualemcumque pacem nullo modo\npotest. Nullius quippe uitium ita contra naturam est, ut\nnaturae deleat etiam extrema uestigia.\n\nItaque pacem iniquorum in pacis conparatione iustorum\nille uidet nec pacem esse dicendam, qui nouit praeponere\nrecta prauis et ordinata peruersis. Quod autem peruersum\nest, etiam hoc necesse est ut in aliqua et ex aliqua et cum\naliqua rerum parte pacatum sit, in quibus est uel ex quibus\nconstat; alioquin nihil esset omnino. Velut si quisquam capite\ndeorsum pendeat, peruersus est utique situs corporis et ordo\nmembrorum, quia id, quod desuper esse natura postulat, subter\nest. et quod illa subter uult esse, desuper factum est;\nconturbauit carnis pacem ista peruersitas et ideo molesta est:\nuerum tamen anima corpori suo pacata est et pro eius salute\nsatagit, et ideo est qui doleat: quae si molestiis eius exclusa\n\n\n\n\ndiscesserit, quamdiu conpago membrorum manet, non est\nsine quadam partium pace quod remanet, et ideo est adhuc\nqui pendeat. Et quod terrenum corpus in terram nititur et\nuinculo quo suspensum est renititur, in suae pacis ordinem\ntendit et locum quo requiescat quodam modo uoce ponderis\nposcit, iamque exanime ac sine ullo sensu a pace tamen\nnaturali sui ordinis non recedit, uel cum tenet eam, uel cum\nfertur ad eam. Si enim adhibeantur medicamenta adque curatio,\nquae formam cadaueris dissolui dilabique non sinat,\nadhuc pax quaedam partes partibus iungit totamque molem\nadplicat terreno et conuenienti ac per hoc pacato loco. Si\nautem nulla adhibeatur cura condendi, sed naturali cursui\nrelinquatur, tamdiu quasi tumultuatur dissidentibus exhalationibus\net nostro inconuenientibus sensui (id enim est quod\nin putore sentitur), donec mundi conueniat elementis et in\neorum pacem paulatim particulatimque discedat. Nullo modo\ntamen inde aliquid legibus summi illius creatoris ordinatorisque\nsubtrahitur, a quo pax uniuersitatis administratur; quia, etsi\nde cadauere maioris animantis animalia minuta nascantur,\neadem lege creatoris quaeque corpuscula in salutis pace suis\nanimulis seruiunt; etsi mortuorum carnes ab aliis animalibus\ndeuorentur. easdem leges per cuncta diffusas ad salutem\ngeneris cuiusque mortalium congrua congruis pacificantes,\nquaqua uersum trahantur et rebus quibuscumque iungantur\net in res quaslibet conuertantur et commutentur, inueniunt.\nCAPUT XIII. De pace uniuersali, quae inter quaslibet perturbationes\npriuari non potest lege naturae, dum sub\niusto iudice ad id quisque peruenit ordinatione,\nquod meruit uoluntate.\n\n\nPax itaque corporis est ordinata temperatura partium, pax\nanimae inrationalis ordinata requies adpetitionum, pax animae\nrationalis ordinata cognitionis actionisque consensio, pax corporis\net animae ordinata uita et salus animantis, pax hominis\nmortalis et Dei ordinata in fide sub aeterna lege oboedientia,\npax hominum ordinata concordia, pax domus ordinata imperandi\noboediendique concordia cohabitantium, pax ciuitatis\nordinata imperandi adque oboediendi concordia ciuium, pax\ncaelestis ciuitatis ordinatissima et concordissima societas\nfruendi Deo et inuicem in Deo, pax omnium rerum tranquillitas\nordinis. Ordo est parium dispariumque rerum sua cuique\nloca tribuens dispositio. Proinde miseri, quia, in quantum\nmiseri sunt, utique in pace non sunt, tranquillitate quidem\nordinis carent, ubi perturbatio nulla est; uerum tamen quia\nmerito iusteque sunt miseri, in ea quoque ipsa miseria sua I\npraeter ordinem esse non possunt; non quidem coniuncti\nbeatis, sed ab eis tamen ordinis lege seiuncti. Qui cum sine\nperturbatione sunt, rebus, in quibus sunt, quantacumque congruentia\ncoaptantur; ac per hoc inest eis ordinis nonnulla\ntranquillitas, inest ergo nonnulla pax. Verum ideo miseri\nsunt, quia, etsi in aliqua securitate non dolent, non tamen\nibi sunt, ubi securi esse ac dolere non debeant; miseriores\nautem, si pax eis cum ipsa lege non est, qua naturalis ordo\nadministratur. Cum autem dolent, ex qua parte dolent, pacis\nperturbatio facta est; in illa uero adhuc pax est, in qua nec\n\n\n\n\ndolor urit nec conpago ipsa dissoluitur. Sicut ergo est\nquaedam uita sine dolore, dolor autem sine aliqua uita esse\nnon potest: sic est quaedam pax sine ullo bello, bellum uero\nesse sine aliqua pace non potest; non secundum id, quod\nbellum est, sed secundum id, quod ab eis uel in eis geritur,\nquae aliquae naturae sunt; quod nullo modo essent, si non\nqualicumque pace subsisterent.\n\nQuapropter est natura, in qua nullum malum est uel\netiam in qua nullum esse malum potest; esse autem natura,\nin qua nullum bonum sit, non potest. Proinde nec ipsius\ndiaboli natura, in quantum natura est, malum est; sed peruersitas\neam malam facit. Itaque in ueritate non stetit, sed\nueritatis iudicium non euasit; in ordinis tranquillitate non\nmansit, nec ideo tamen a potestate ordinatoris effugit. Bonum\nDei, quod illi est in natura, non eum subtrahit iustitiae Dei,\nqua ordinatur in poena; nec ibi Deus bonum insequitur quod\ncreauit, sed malum quod ille commisit. Neque enim totum\naufert quod naturae dedit, sed aliquid adimit, aliquid relinquit,\nut sit qui doleat quod ademit. Et ipse dolor testimonium\nest boni ademti et boni relicti. Nisi enim bonum relictum\nesset, bonum amissum dolere non posset. Nam qui peccat,\npeior est, si laetatur in damno aequitatis; qui uero cruciatur,\nsi nihil inde adquirat boni, dolet damnum salutis. Et quoniam\naequitas ac salus utrumque bonum est bonique amissione\ndolendum est potius quam laetandum (si tamen non sit conpensatio\nmelioris; melior est autem animi aequitas quam\ncorporis sanitas): profecto conuenientius iniustus dolet in\nsupplicio, quam laetatus est in delicto. Sicut ergo laetitia\n\n\n\n\n\n\ndeserti boni in peccato testis est uoluntatis malae, ita dolor\namissi boni in supplicio testis est naturae bonae. Qui enim\ndolet amissam naturae suae pacem, ex aliquibus reliquiis\npacis id dolet, quibus fit, ut sibi amica natura sit. Hoc autem\nin extremo supplicio recte fit, ut iniqui et inpii naturalium\nbonorum damna in cruciatibus defleant, sentientes eorum\nablatorem iustissimum Deum, quem contemserunt benignissimum\nlargitorem. Deus ergo naturarum omnium sapientissimus\nconditor et iustissimus ordinator, qui terrenorum ornamentorum\nmaximum instituit mortale genus humanum, dedit hominibus\nquaedam bona huic uitae congrua, id est pacem temporalem\npro modulo mortalis uitae in ipsa salute et incolumitate ac\nsocietate sui generis, et quaeque huic paci uel tuendae uel\nrecuperandae necessaria sunt (sicut ea, quae apte et conuenienter\nadiacent sensibus, lux uox, aurae spirabiles aquae\npotabiles, et quidquid ad alendum tegendum curandum\nornandumque corpus congruit), eo pacto aequissimo, ut, qui\nmortalis talibus bonis paci mortalium adcommodatis recte\nusus fuerit, accipiat ampliora adque meliora, ipsam scilicet\ninmortalitatis pacem eique conuenientem gloriam et honorem\nin uita aeterna ad fruendum Deo et proximo in Deo; qui\nautem perperam, nec illa accipiat et haec amittat.\nCAPUT XIIII.-De ordine ac lege siue terrena siue caelesti, per\nquam societati humanae etiam dominando consulitur,\ncui et consulendo seruitur.\n\nOmnis igitur usus rerum temporalium refertur ad fructum\npacis terrenae in terrena ciuitate; in caelesti autem ciuitate\n\n\n\n\nrefertur ad fructum pacis aeternae. Quapropter si inrationalia\nessemus animantia, nihil adpeteremus praeter ordinatam temperaturam\npartium corporis et requiem adpetitionum; nihil\nergo praeter quietem carnis et copiam uoluptatum, ut pax\ncorporis prodesset paci animae. Si enim desit pax corporis,\ninpeditur etiam inrationalis animae pax, quia requiem adpetitionum\nconsequi non potest. Utrumque autem simul ei paci\nprodest, quam inter se habent anima et corpus, id est ordinatae\nuitae ac salutis. Sicut enim pacem corporis amare se\nostendunt animantia, cum fugiunt dolorem, et pacem aahnae,\ncum propter explendas indigentias adpetitionum uoluptatem\nsequuntur: ita mortem fugiendo satis indicant, quantum dili.\ngant pacem, qua sibi conciliantur anima et corpus. Sed quia\nhomini rationalis anima inest, totum hoc, quod habet commune\ncum bestiis, subdit paci animae rationalis, ut mente\naliquid contempletur et secundum hoc aliquid agat, ut sit ei\nordinata cognitionis actionisque consensio, quam pacem rationalis\nanimae dixeramus. Ad hoc enim uelle debet nec dolore\nmolestari nec desiderio perturbari nec morte dissolui, ut\naliquid utile cognoscat et secundum eam cognitionem uitam\nmoresque conponat. Sed ne ipso studio cognitionis propter\nhumanae mentis infirmitatem in pestem alicuius erroris incurrat,\nopus habet magisterio diuino, cui certus obtemperet, et\nadiutorio, ut liber obtemperet. Et quoniam, quamdiu est in\nisto mortali corpore, peregrinatur a Domino: ambulat per\nfidem, non per speciem; ac per hoc omnem pacem uel corporis\nuel animae uel simul corporis et animae refert ad illam\npacem, quae homini mortali est cum inmortali Deo, ut ei\nsit ordinata in fide sub aeterna lege oboedientia. Iam uero\n\n\n\n\n\n\nquia duo praecipua praecepta, hoc est dilectionem Dei et\ndilectionem proximi, docet magister Deus, in quibus tria\ninuenit homo quae diligat, Deum, se ipsum et proximum,\nadque ille in se diligendo non errat, qui Deum diligit: consequens\nest, ut etiam proximo ad diligendum Deum consulat,\nquem iubetur sicut se ipsum diligere (sic uxori, sic filiis,\nsic domesticis, sic ceteris quibus potuerit hominibus), et ad\nhoc sibi a proximo, si forte indiget, consuli uelit; ac per\nhoc erit pacatus, quantum in ipso est, omni homini pace\nhominum, id est ordinata concordia, cuius hic ordo est,\nprimum ut nulli noceat, deinde ut etiam prosit cui potuerit.\nPrimitus ergo inest ei suorum cura; ad eos quippe habet\nopportuniorem facilioremque aditum consulendi, uel naturae\nordine uel ipsius societatis humanae. Unde apostolus dicit:\nQuisquis autem suis et maxime domesticis non\nprouidet, fidem denegat et est infideli deterior.\nHinc itaque etiam pax domestica oritur, id est ordinata imperandi\noboediendique concordia cohabitantium. Imperant enim,\nqui consulunt; sicut uir uxori, parentes filiis, domini seruis.\nOboediunt autem quibus consulitur; sicut mulieres maritis,\nfilii parentibus, serui dominis. Sed in domo iusti uiuentis ex\nfide et adhuc ab illa caelesti ciuitate peregrinantis etiam\nqui imperant seruiunt eis, quibus uidentur imperare. Neque\nenim dominandi cupiditate imperant, sed officio consulendi,\nnec principandi superbia, sed prouidendi misericordia.\nCAPUT XV. De libertate naturali et de seruitute, cuius prima\ncausa peccatum est, quia homo malae uoluntatis,\netiamsi non est mancipium alterius hominis, seruus\nest propriae libidinis.\n\n\nHoc naturalis ordo praescribit, ita Deus hominem condidit.\n\nNam: Dominetur, inquit, piscium maris et\n\n\n\n\n\n\nuolatilium caeli et omnium repentium, quae repunt\nsuper terram. Rationalem factum ad imaginem suam noluit\nnisi inrationabilibus dominari; non hominem homini. sed hominem\npecori. Inde primi iusti pastores pecorum magis quam\nreges hominum constituti sunt, ut etiam sic insinuaret Deus,\nquid postulet ordo creaturarum, quid exigat meritum peccatorum.\nCondicio quippe seruitutis iure intellegitur inposita\npeccatori. Proinde nusquam scripturarum legimus seruum,\nantequam hoc uocabulo Noe iustus peccatum filii uindicaret.\nNomen itaque istuc culpa meruit, non natura. Origo autem\nuocabuli seruorum in Latina lingua inde creditur ducta, quod\nhi, qui iure belli possent occidi. a uictoribus cum seruabantur\nserui fiebant, a seruando appellati; quod etiam ipsum sine\npeccati merito non est. Nam et cum iustum geritur bellum,\npro peccato e contrario dimicatur; et omnis uictoria, cum\netiam malis prouenit, diuino iudicio uictos humiliat uel\nemendans peccata uel puniens. Testis est homo Dei Daniel.\ncum in captiuitate positus peccata sua et peccata populi sui\nconfitetur Deo et hanc esse causam illius captiuitatis pio\ndolore testatur. Prima ergo seruitutis causa peccatum est. ut\nhomo homini condicionis uinculo subderetur; quod non fit\nnisi Deo iudicante, aput quem non est iniquitas et nouit\ndiuersas poenas meritis distribuere delinquentium. Sicut autem\nsupernus Dominus dicit: Omnis, qui facit peccatum,\nseruus est peccati, ac per hoc multi quidem religiosi\ndominis iniquis, non tamen liberis seruiunt: A quo enim\nquis deuictus est, huic et seruus addictus est. Et\nutique felicius seruitur homini, quam libidini, cum saeuissimo\ndominatu uastet corda mortalium, ut alias omittam, libido\n\n\n\n\n\n\nipsa dominandi. Hominibus autem illo pacis ordine, quo aliis\nalii subiecti sunt, sicut prodest humilitas seruientibus, ita\nnocet superbia dominantibus. Nullus autem natura, in qua\nprius Deus hominem condidit, seruus est hominis aut peccati.\nVerum et poenalis seruitus ea lege ordinatur, quae naturalem\nordinem conseruari iubet, perturbari uetat; quia si contra\neam legem non esset factum, nihil esset poenali seruitute\ncohercendum. Ideoque apostolus etiam seruos monet subditos\nesse dominis suis et ex animo eis cum bona uoluntate serio;\nut scilicet, si non possunt a dominis liberi fieri, suam\nseruitutem ipsi quodam modo liberam faciant, non timore\nsubdolo, sed fideli dilectione seruiendo, donec transeat iniquitas\net euacuetur omnis principatus et potestas humana\net sit Deus omnia in omnibus.\nCAPUT XVI. De aequo iure dominandi.\n\nQuocirca etiamsi habuerunt seruos iusti patres nostri, sic\nadministrabant domesticam pacem, ut secundum haec temporalia\nbona filiorum sortem a seruorum condicione distinguerent;\nad Deum autem colendum, in quo aeterna bona speranda\nsunt, omnibus domus suae membris pari dilectione consulerent.\nQuod naturalis ordo ita praescribit, ut nomen patrum\nfamilias hinc exortum sit et tam late uulgatum, ut etiam\ninique dominantes hoc se gaudeant appellari. Qui autem ueri\npatres familias sunt, omnibus in familia sua tamquam filiis\nad colendum et promerendum Deum consulunt, desiderantes\nadque optantes uenire ad caelestem domum, ubi necessarium\nnon sit officium imperandi mortalibus, quia necessarium non\nerit officium consulendi iam in illa inmortalitate felicibus;\nquo donec ueniatur, magis debent patres quod dominantur,\n\n\n\n\n\n\n\n\n\n\nquam serui tolerare quod seruiunt. Si quis autem in domo\nper inoboedientiam domesticae paci aduersatur, corripitur seu\nuerbo seu uerbere seu quolibet alio genere poenae iusto adque\nlicito, quantum societas humana concedit, pro eius qui corripitur\nutilitate, ut paci unde dissiluerat coaptetur. Sicut enim\nnon est beneficentiae adiuuando efficere, ut bonum quod\nmaius est amittatur: ita non est innocentiae parcendo sinere.\nut in malum grauius incidatur. Pertinet ergo ad innocentis\nofficium, non solum nemini malum inferre, uerum etiam\ncohibere a peccato uel punire peccatum, ut aut ipse qui\nplectitur corrigatur experimento, aut alii terreantur exemplo.\nQuia igitur hominis domus initium siue particula debet esse\nciuitatis, omne autem initium ad aliquem sui generis finem\net omnis pars ad uniuersi, cuius pars est, integritatem refertur,\nsatis apparet esse consequens, ut ad pacem ciuicam pax\ndomestica referatur, id est, ut ordinata imperandi oboediendique\nconcordia cohabitantium referatur ad ordinatam imperandi\noboediendique concordiam ciuium. Ita fit, ut ex lege ciuitatis\npraecepta sumere patrem familias oporteat, quibus domum\nsuam sic regat, ut sit paci adcommoda ciuitatis.\nCAPUT XVII. Unde caelestis societas cum terrena ciuitate pacem\nhabeat et unde discordiam.\n\nSed domus hominum, qui non uiuunt ex fide, pacem terrenam\nex huius temporalis uitae rebus commodisque sectatur:\ndomus autem hominum ex fide uiuentium exspectat ea, quae\nin futurum aeterna promissa sunt, terrenisque rebus ac temporalibus\ntamquam peregrina utitur, non quibus capiatur et\nauertatur quo tendit in Deum, sed quibus sustentetur ad\nfacilius toleranda minimeque augenda onera corporis\n\n\n\n\nCOITUPtibilis, quod adgrauat animam. Idcirco rerum uitae huic\nmortali necessariarum utrisque hominibus et utrique domui\ncommunis est usus; sed finis utendi cuique suus proprius\nmultumque diuersus. Ita etiam terrena ciuitas, quae non uiuit\nex fide, terrenam pacem adpetit in eoque defigit imperandi\noboediendique concordiam ciuium, ut sit eis de rebus ad\nmortalem uitam pertinentibus humanarum quaedam conpositio\nuoluntatum. Ciuitas autem caelestis uel potius pars eius,\nquae in hac mortalitate peregrinatur et uiuit ex fide, etiam\nista pace necesse est utatur, donec ipsa, cui talis pax necessaria\nest, mortalitas transeat; ac per hoc, dum aput terrenam\nciuitatem uelut captiuam uitam suae peregrinationis agit, iam\npromissione redemtionis et dono spiritali tamquam pignore\naccepto legibus terrenae ciuitatis, quibus haec administrantur,\nquae sustentandae mortali uitae adcommodata sunt, obtemperare\nnon dubitat, ut, quoniam communis est ipsa mortalitas.\nseruetur in rebus ad eam pertinentibus inter ciuitatem utramque\nconcordia. Verum quia terrena ciuitas habuit quosdam\nsuos sapientes, quos diuina inprobat disciplina, qui uel suspicati\nuel decepti a daemonibus crederent multos deos conciliandos\nesse rebus humanis, ad quorum diuersa quodam modo\nofficia diuersa subdita pertinerent, ad alium corpus, ad alium\nanimum, inque ipso corpore ad alium caput, ad alium ceruicem\net cetera singula ad singulos; similiter in animo ad\nalium ingenium, ad alium doctrinam, ad alium iram, ad alium\nconcupiscentiam; inque ipsis rebus uitae adiacentibus ad\nalium pecus, ad alium triticum, ad alium uinum, ad alium\n\n\n\n\n\n\n\n\noleum, ad alium siluas, ad alium nummos, ad alium nauigationem,\nad alium bella adque uictorias, ad alium coniugia,\nad alium partum ac fecunditatem et ad alios alia cetera:\ncaelestis autem ciuitas cum unum Deum solum colendum\nnosset eique tantum modo seruiendum seruitute illa, quae\nGraece Xocrpeia dicitur et non nisi Deo debetur, fideli pietate\ncenseret: factum est, ut religionis leges cum terrena ciuitate\nnon posset habere communes proque his ab ea dissentire\nhaberet necesse adque oneri esse diuersa sentientibus eorumque\niras et odia et persecutionum inpetus sustinere, nisi\ncum animos aduersantium aliquando terrore suae multitudinis\net semper diuino adiutorio propulsaret. Haec ergo caelestis\nciuitas dum peregrinatur in terra, ex omnibus gentibus ciues\neuocat adque in omnibus linguis peregrinam colligit societatem,\nnon curans quidquid in moribus legibus institutisque diuersum\nest, quibus pax terrena uel conquiritur uel tenetur. nihil\neorum rescindens uel destruens, immo etiam seruans ac\nsequens, quod licet diuersum in diuersis nationibus, ad unum\ntamen eundemque finem terrenae pacis intenditur, si religionem,\nqua unus summus et uerus Deus colendus docetur.\nnon inpedit. Utitur ergo etiam caelestis ciuitas in hac sua\nperegrinatione pace terrena et de rebus ad mortalem hominum\nnaturam pertinentibus humanarum uoluntatum conpositionem.\nquantum salua pietate ac religione conceditur, tuetur adque\nadpetit eamque terrenam pacem refert ad caelestem pacem,:\nquae uere ita pax est, ut rationalis dumtaxat creaturae sola\npax habenda adque dicenda sit, ordinatissima scilicet et concordissima\nsocietas fruendi Deo et inuicem in Deo; quo cum\nuentum erit, non erit uita mortalis, sed plane certeque uitalis\n\n\n\n\nnec corpus animale, quod, dum corrumpitur, adgrauat animam,\nsed spiritale sine ulla indigentia ex omni parte subditum\nuoluntati. Hanc pacem, dum peregrinatur in fide, habet\nadque ex hac fide iuste uiuit, cum ad illam pacem adipiscendam\nrefert quidquid bonarum actionum gerit erga Deum et\nproximum, quoniam uita ciuitatis utique socialis est.\nCAPUT XVIII. Quam diuersa sit Academiae nouae ambiguitas\na constantia fidei Christianae.,\n\nQuod autem adtinet ad illam differentiam, quam de Academicis\nnouis Varro adhibuit, quibus incerta sunt omnia, omnino\nciuitas Dei talem dubitationem tamquam dementiam detestatur,\nhabens de rebus, quas mente adque ratione conprehendit,\netiamsi paruam propter corpus corruptibile, quod adgrauat\nanimam (quoniam, sicut dicit apostolus, ex parte scimus),\ntamen certissimam scientiam, creditque sensibus in rei cuiusque\neuidentia, quibus per corpus animus utitur, quoniam\nmiserabilius fallitur, qui numquam putat eis esse credendum:\ncredit etiam scripturis sanctis et ueteribus et nouis, quas\ncanonicas appellamus, unde fides ipsa concepta est, ex qua\niustus uiuit; per quam sine dubitatione ambulamus, quamdiu\nperegrinamur a Domino; qua salua adque certa de quibusdam\nrebus, quas neque sensu neque ratione percepimus neque .\nnobis per scripturam canonicam claruerunt nec per testes,\nquibus non credere absurdum est, in nostram notitiam peruenerunt,\nsine iusta reprehensione dubitamus.\nCAPUT XVIIII. De habitu et moribus populi Christiani.\n\nNihil sane ad istam pertinet ciuitatem quo habitu uel\nmore uiuendi, si non est contra diuina praecepta, istam fidem,\n\n\n\n\n\n\nqua peruenitur ad Deum, quisque sectetur; unde ipsos quoque\nphilosophos, quando Christiani fiunt. non habitum uel consuetudinem\nuictus, quae nihil inpedit religionem, sed falsa dogmata\nmutare conpellit. Unde illam quam Varro adhibuit ex\nCynicis differentiam, si nihil turpiter adque intemperanter\nagat, omnino non curat. Ex tribus. uero illis uitae generibus.\notioso, actuoso et ex utroque conposito, quamuis salua fide\nquisque possit in quolibet eorum uitam ducere et ad sempiterna\npraemia peruenire, interest tamen quid amore teneat\nueritatis, quid officio caritatis inpendat.fNec sic esse quisque\ndebet otiosus, ut in eodem otio utilitatem non cogitet proximi,\nnec sic actuosus, ut contemplationem non requirat Dei.\nIn otio non iners uacatio delectare debet, sed aut inquisitio\naut inuentio ueritatis, ut in ea quisque proficiat et quod\ninuenerit ne alteri inuideat. In actione uero non amandus est\nhonor in hac uita siue potentia, quoniam omnia uana sub\nsole, sed opus ipsum, quod per eundem honorem uel potentiam\nfit, si recte adque utiliter fit, id est, ut ualeat ad eam\nsalutem subditorum, quae secundum Deum est; unde iam\nsuperius disputauimus. Propter quod ait apostolus: Qui\nepiscopatum desiderat, bonum opus desiderat. Exponere\nuoluit quid sit episcopatus, quia nomen est operis,\nnon honoris. Graecum est enim adque inde ductum uocabulum,\nquod ille qui praeficitur eis quibus praeficitur superintendit,\ncuram scilicet eorum gerens; oxoso? quippe intentio\nest; ergo 67cioxojrslv, si uelimus, Latine superintendere possumus\ndicere, ut intellegat non se esse episcopum, qui\n\n\n\n\n\n\npraeesse dilexerit, non prodesse. Itaque ab studio cognoscendae\nueritatis nemo prohibetur, quod ad laudabile pertinet otium;\nlocus uero superior, sine quo regi populus non potest, etsi\nita teneatur adque administretur ut decet, tamen indecenter\nadpetitur. Quam ob rem otium sanctum quaerit caritas ueri-.\ntatis; negotium iustum suscipit necessitas caritatis. Quam\nsarcinam si nullus inponit, percipiendae adque intuendae\nuacandum est ueritati; si autem inponitur, suscipienda est\npropter caritatis necessitatem: sed nec sic omni modo ueritatis\ndelectatio deserenda est, ne subtrahatur illa suauitas et\nobprimat ista necessitas.\nCAPUT XX. Quod ciues sanctorum in huius uitae tempore spe\nbeati sint.\n\nQuam ob rem summum bonum ciuitatis Dei cum sit pax\naeterna adque perfecta, non per quam mortales transeant\nnascendo adque moriendo, sed in qua inmortales maneant\nnihil aduersi omnino patiendo: quis est qui illam uitam uel\nbeatissimam neget uel in eius comparatione istam, quae hic\nagitur, quantislibet animi et corporis externarumque rerum\nbonis plena sit, non miserrimam iudicet? Quam tamen quicumque\nsic habet, ut eius usum referat ad illius finem, quam\ndiligit ardentissime ac fidelissime sperat, non absurde dici\netiam nunc beatus potest, spe illa potius quam re ista. Res\nista uero sine spe illa beatitudo falsa et magna miseria est;\nnon enim ueris animi bonis utitur, quoniam non est uera\nsapientia, quae intentionem suam in his, quae prudenter\ndiscernit, gerit fortiter, cohibet temperanter iusteque distribuit,\nnon in illum dirigit finem, ubi erit Deus omnia in omnibus,\naeternitate certa et pace perfecta.\nCAPUT XXI. An secundum definitiones Scipionis, quae in dialogo\nCiceronis sunt, umquam fuerit Romana res\npublica.\n\nQuapropter nunc est locus, ut quam potero breuiter ac\ndilucide expediam, quod in secundo huius operis libro me\ndemonstraturum esse promisi, secundum definitiones, quibus\naput Ciceronem utitur Scipio in libris de re publica, numquam\nrem publicam fuisse Romanam. Breuiter enim rem\npublicam definit esse rem populi. Quae definitio si uera est,\nnumquam fuit Romana res publica, quia numquam fuit res\npopuli, quam definitionem uoluit esse rei publicae. Populum\nenim esse definiuit coetum multitudinis iuris consensu et\nutilitatis communione sociatum. Quid autem dicat iuris consensum,\ndisputando explicat, per hoc ostendens geri sine\niustitia non posse rem publicam; ubi ergo iustitia uera non\nest, nec ius potest esse. Quod enim iure fit, profecto iuste\nfit; quod autem fit iniuste, nec iure fieri potest Non enim\niura dicenda sunt uel putanda iniqua hominum constituta,\ncum illud etiam ipsi ius esse dicant, quod de iustitiae fonte\nmanauerit, falsumque esse, quod a quibusdam non recte sentientibus\ndici solet, id esse ius, quod ei, qui plus potest.\nutile est. Quocirca ubi non est uera iustitia, iuris consensu\nsociatus coetus hominum non potest esse et ideo nec populus\niuxta illam Scipionis uel Ciceronis definitionem; et si non\npopulus, nec res populi. sed qualiscumque multitudinis, quae\npopuli nomine digna non est. Ac per hoc, si res publica res\nest populi et populus non est, qui consensu non sociatus est\niuris, non est autem ius, ubi nulla iustitia est: procul dubio\ncolligitur, ubi iustitia non est, non esse rem publicam. Iustitia\n\n\n\n\n\n\nporro ea uirtus est, quae sua cuique distribuit. Quae igitur\niustitia est hominis, quae ipsum hominem Deo uero tollit et\ninmundis daemonibus subdit? Hocine est sua cuique distribuere?\nAn qui fundum aufert eius, a quo emtus est, et tradit\nei, qui nihil habet in eo iuris, iniustus est; et qui se ipsum\naufert dominanti Deo, a quo factus est, et malignis seruit\nspiritibus, iustus est?\n\nDisputatur certe acerrime adque fortissime in eisdem ipsis\nde re publica libris aduersus iniustitiam pro iustitia. Et\nquoniam, cum prius ageretur pro iniustitiae partibus contra\niustitiam et diceretur nisi per iniustitiam rem publicam stare\naugerique non posse, hoc ueluti ualidissimum positum erat,\niniustum esse, ut homines hominibus dominantibus seruiant;\nquam tamen iniustitiam nisi sequatur imperiosa ciuitas, cuius\nest magna res publica, non eam posse prouinciis imperare:\nresponsum est a parte iustitiae ideo iustum esse, quod talibus\nhominibus sit utilis seruitus, et pro utilitate eorum fieri, cum\nrecte fit, id est cum inprobis aufertur iniuriarum licentia, et\ndomiti melius se habebunt, quia indomiti deterius se habuerunt;\nsubditumque est, ut ista ratio firmaretur, ueluti a natura\nsumtum nobile exemplum adque dictum est: \\'Quur igitur\nDeus homini, animus imperat corpori, ratio libidini ceterisque\nuitiosis animi partibus?\\' Plane hoc exemplo satis edoctum\nest quibusdam esse utilem seruitutem, et Deo quidem ut\nseruiatur utile esse omnibus. Seruiens autem Deo animus recte\nimperat corpori, inque ipso animo ratio Deo Domino subdita\nrecte imperat libidini uitiisque ceteris. Quapropter ubi homo\nDeo non seruit, quid in eo putandum est esse iustitiae?\nquando quidem Deo non seruiens nullo modo potest iuste\nanimus corpori aut humana ratio uitiis imperare. Et si in\n\n\n\n\nhomine tali non est ulla iustitia. procul dubio nec in hominum\ncoetu, qui ex hominibus talibus constat. Non est hic\nergo iuris ille consensus, qui hominum multitudinem populum\nfacit, cuius res dicitur esse res publica. Nam de utilitate\nquid dicam, cuius etiam communione sociatus coetus hominum,\nsicut sese habet ista definitio, populus nuncupatur?\nQuamuis enim, si diligenter adtendas, nec utilitas sit ulla\nuiuentium, qui uiuunt inpie, sicut uiuit omnis, qui non seruit\nDeo seruitque daemonibus, tanto magis inpiis, quanto magis\nsibi, cum sint inmundissimi spiritus, tamquam dis sacrificari\nuolunt: tamen quod de iuris consensu diximus satis esse\narbitror, unde appareat per hanc definitionem non esse populum,\ncuius res publica esse dicatur, in quo iustitia non est.\nSi enim dicunt non spiritibus inmundis, sed dis bonis adque\nsanctis in sua re publica seruisse Romanos: numquid eadem\ntotiens repetenda sunt, quae iam satis, immo ultra quam\nsatis est diximus? Quis enim ad hunc locum per superiores\nhuius operis libros peruenit, qui dubitare adhuc possit malis\net inpuris daemonibus seruisse Romanos, nisi uel nimium\nstolidus uel inpudentissime contentiosus? Sed ut taceam\nquales sint, quos sacrificiis colebant: in lege ueri Dei scriptum\neat: Sacrificans dis eradicabitur nisi Domino tantum.\nNec bonis igitur nec malis dis sacrificari uoluit, qui\nhoc cum tanta comminatione praecepit.\nCAPUT XXII. An uerus sit Deus, cui Christiani seruiunt, cui\nsoli debeat sacrificari.\n\nSed responderi potest: \\'Quis iste Deus est aut unde dignus\nprobatur, cui deberent obtemperare Romani, ut nullum deorum\n\n\n\n\n\n\npraeter ipsum colerent sacrificiis ?\\' Magnae caecitatis est,\nadhuc quaerere, quis iste sit Deus. Ipse est Deus, cuius\nprophetae praedixerunt ista quae cernimus. Ipse est Deus, a\nquo responsum accepit Abraham: In semine tuo benedicentur\nomnes gentes. Quod in Christo fieri, qui secundum\ncarnem de illo semine exortus est, idem ipsi qui remanserunt\nhuius nominis inimici, uelint nolintue, cognoscunt.\nIpse est Deus, cuius diuinus Spiritus per eos locutus est,\nquorum praedicta adque conpleta per ecclesiam, quam uidemus\ntoto orbe diffusam, in libris superioribus posui. Ipse\nest Deus, quem Varro doctissimus Romanorum Iouem putat,\nquamuis nesciens quid loquatur; quod tamen ideo commemorandum\nputaui, quoniam uir tantae scientiae nec nullum istum\nDeum potuit existimare nec uilem. Hunc enim eum esse\ncredidit, quem summum putauit deum. Postremo ipse est\nDeus, quem doctissimus philosophorum, quamuis Christianorum\nacerrimus inimicus, etiam per eorum oracula, quos deos\nputat, deum magnum Porphyrius confitetur.\nCAPUT XXIII. Quae Porphyrius dicat oraculis deorum responsa\nesse de Christo.\n\nNam in libris. quos ex XoTfwv <ptXooo<ptac appellat, in quibus\nexsequitur adque conscribit rerum ad philosophiam pertinentium\nuelut diuina responsa, ut ipsa uerba eius, quem ad modum\nex Graeca lingua in Latinam interpretata sunt, ponam: \\'Interroganti,\ninquit, quem deum placando reuocare possit uxorem\nsuam a Christianismo, haec ait uersibus Apollo/ Deinde uerba\n\n\n\n\n\n\nuelut Apollinis ista sunt: Torte magis poteris in aqua inpressis\nlitteris scribere aut adinflans leues pinnas per aera auis\nuolare, quam pollutae reuoces inpiae uxoris sensum. Pergat\nquo modo uult inanibus fallaciis [perseuerans et lamentari\nfallaciis] mortuum Deum cantans, quem iudicibus recta sentientibus\nperditum pessima in speciosis ferro uincta mors\ninterfecit.\\' Deinde post hos uersus Apollinis, qui non stante\nmetro Latine interpretati sunt, subiunxit adque ait: lIn his\nquidem inremediabile sententiae eorum manifestauit dicens,\nquoniam Iudaei suscipiunt Deum magis quam isti.\\' Ecce, ubi\ndecolorans Christum Iudaeos praeposuit Christianis, confitens\nquod Iudaei suscipiant Deum. Sic enim exposuit uersus Apollinis,\nubi a iudicibus recta sentientibus Christum dicit occisum,\ntamquam illis iuste iudicantibus merito sit ille punitus.\nViderim quid de Christo uates mendax Apollinis dixerit\nadque iste crediderit aut fortasse uatem, quod non dixit,\ndixisse iste ipse confinxerit. Quam sibi constet uel ipsa oracula\ninter se faciat conuenire, postea uidebimus; hic tamen Iudaeos.\ntamquam Dei susceptores, recte dicit iudicasse de Christo,\nquod eum morte pessima excruciandum esse censuerint. Deus\nitaque Iudaeorum, cui perhibet testimonium, audiendus fuit\ndicens: Sacrificans dis eradicabitur, nisi Domino\ntantum. Sed ad manifestiora ueniamus et audiamus quam\nmagnum Deum dicat esse Iudaeorum. Item ad ea, quae\n\n\n\n\ninterrogauit Apollinem, quid melius, uerbum siue ratio an lex:\ncRespondit, inquit, uersibus haec dicens.\\' Ac deinde subicit\nApollinis uersus, in quibus et isti sunt, ut quantum satis est\ninde decerpam: (In Deum uero, inquit, generatorem et in\nregem ante omnia, quem tremit et caelum et terra adque\nmare et infernorum abdita et ipsa numina perhorrescunt;\nquorum lex est Pater, quem ualde sancti honorant Hebraei.)\nTali oraculo dei sui Apollinis Porphyrius tam magnum Deum\ndixit Hebraeorum, ut eum et ipsa numina perhorrescant. Cum\nergo Deus iste dixerit: Sacrificans dis eradicabitur,\nmiror quod ipse Porphyrius non perhorruerit et sacrificans\ndis eradicari non formidauerit.\n\nDicit etiam bona philosophus iste de Christo, quasi oblitus\nillius, de qua paulo ante locuti sumus, contumeliae suae, aut\nquasi in somnis di eius maledixerint Christo et euigilantes\neum bonum esse cognouerint digneque laudauerint. Denique\ntamquam mirabile aliquid adque incredibile prolaturus: Traeter\nopinionem, inquit, profecto quibusdam uideatur esse quod\ndicturi sumus. Christum enim di piissimum pronuntiauerunt\net inmortalem factum et cum bona praedicatione eius meminerunt;\nChristianos uero pollutos, inquit, et contaminatos et\nerrore inplicatos esse dicunt et multis talibus aduersus eos\nblasphemiis utuntur.\\' Deinde subicit uelut oracula deorum\nblasphemantium Christianos et post haec: \\'De Christo autem,\ninquit, interrogantibus si est Deus, ait Hecate: Quoniam\nquidem inmortalis anima post corpus ut incedit, nosti; a\nsapientia autem abscisa semper errat. Viri pietate praestantissimi\nest illa anima; hanc colunt aliena a se ueritate.)\n\n\n\n\n\n\n\nDeinde post uerba huius quasi oraculi sua ipse contexens:\nTiissimum igitur uirum, inquit, eum dixit et eius animam,\nsicut et aliorum piorum, post obitum inmortalitate dignatam\net hanc colere Christianos ignorantes.) (Interrogantibus autem,\ninquit: Quur ergo damnatus est? oraculo respondit dea:\nCorpus quidem debilitantibus tormentis semper obpositum\nest; anima autem piorum caelesti sedi insidet. Illa uero anima\naliis animabus fataliter dedit, quibus fata non adnuerunt\ndeorum dona obtinere neque habere Iouis inmortalis agnitionem,\nerrore inplicari. Propterea ergo dis exosi, quia, quibus\nfato non fuit nosse Deum nec dona ab dis accipere, his fataliter\ndedit iste errore inplicari. Ipse uero pius et in caelum,\nsicut pii, concessit. Itaque hunc quidem non blasphemabis,\nmisereberis autem hominum dementiam, ex eo in eis facile\npraecepsque periculum.\\' \\'\n\n\nQui ita stultus est, ut non intellegat aut ab homine\ncallido eoque Christianis inimicissimo haec oracula fuisse\nconficta aut consilio simili ab inpuris daemonibus ista fuisse\nresponsa, ut scilicet, quoniam laudant Christum, propterea\ncredantur ueraciter uituperare Christianos adque ita, si possint,\nintercludant uiam salutis aeternae, in qua fit quisque Christianus?\nSuae quippe nocendi astutiae milleformi sentiunt non\nesse contrarium, si credatur eis laudantibus Christum, dum\ntamen credatur etiam uituperantibus Christianos; ut eum,\nqui utrumque crediderit, talem Christi faciant laudatorem, ne\nuelit esse Christianus, ac sic quamuis ab illo laudatus ab\nistorum tamen daemonum dominatu eum non liberet Christus;\npraesertim quia ita laudant Christum, ut, quisquis in eum\ntalem crediderit, qualis ab eis praedicatur, Christianus\n\n\n\n\nnerus non sit, sed Photimanus haereticus, qui tantummodo\nhominem, non etiam Deum nouerit Christum, et ideo per\neum saluus esse non possit nec istorum mendaciloquorum\ndaemonum laqueos uitare uel soluere. Nos autem neque\nApollinem uituperantem Christum neque Hecaten possumus\nadprobare laudantem. Ille quippe tamquam iniquum Christum\nuult credi, quem iudicibus recta sentientibus dicit occisum;\nista hominem piissimum, sed hominem tantum. Una est tamen\net illius et huius intentio, ut nolint homines esse Christianos,\nquia, nisi Christiani erunt, ab eorum erui potestate non poterunt.\nIste uero philosophus, uel potius qui talibus aduersus\nChristianos quasi oraculis credunt, prius faciant, si possunt,\nut inter se de ipso Christo Hecate adque Apollo concordent\neumque aut ambo condemnent aut ambo conlaudent. Quod si\nfacere potuissent, nihilo minus nos et uituperatores et laudatores\nChristi fallaces daemones uitaremus. Cum uero eorum\ndeus et dea inter se de Christo, ille uituperando, ista laudando\ndissentiant: profecto eis blasphemantibus Christianos non\ncredunt homines, si recte ipsi sentiant.\n\nSane Christum laudans uel Porphyrius uel Hecate, cum\ndicat eum ipsum fataliter dedisse Christianis, ut inplicarentur\nerrore, causas tamen eiusdem, sicut putat, pandit erroris.\nQuas antequam ex uerbis eius exponam, prius quaero, si\nfataliter dedit Christus Christianis erroris inplicationem, utrum\nnolens an nolens dederit. Si uolens, quo modo iustus? Si\nnolens, quo modo beatus? Sed iam causas ipsius audiamus\nerroris. \\'Sunt, inquit, spiritus terreni minimi loco quodam\nmalorum daemonum potestati subiecti. Ab his sapientes Hebraeorum\n(quorum unus iste etiam Iesus fuit, sicut audisti\ndiuina Apollinis, quae superius dicta sunt) â€” ab his ergo\nHebraei daemonibus pessimis et minoribus spiritibus uetabant\n\n\n\n\nreligiosos et ipsis uacare prohibebant; uenerari autem magis\ncaelestes deos, amplius autem uenerari Deum Patrem. Hoc\nautem, inquit, et di praecipiunt et in superioribus ostendimus,\nquem ad modum animum aduertere ad Deum monent et\nillum colere ubique imperant. Verum indocti et inpiae naturae,\nquibus uere fatum non concessit ab dis dona obtinere\nneque habere Iouis inmortalis notionem, non audientes et\ndeos et diuinos uiros deos quidem omnes recusauerunt, prohibitos\nautem daemones et hos non odisse, sed reuereri.\nDeum autem simulantes colere, ea sola, per quae Deus adoratur,\nnon agunt. Nam Deus quidem, utpote omnium Pater,\nnullius indiget; sed nobis est bene, cum eum per iustitiam\net castitatem aliasque uirtutes adoramus, ipsam uitam precem\nad ipsum facientes per\\'imitationem et inquisitionem de ipso.\nInquisitio enim purgat, inquit; imitatio deificat adfectionem\nad ipsum operando.\\' Bene quidem praedicauit Deum Patrem,\net quibus sit colendus moribus dixit; quibus praeceptis prophetici\nlibri pleni sunt Hebraeorum, quando sanctorum uita\nsiue imperatur siue laudatur. Sed in Christianis tantum errat\naut tantum calumniatur, quantum uolunt daemones, quos\nopinatur deos; quasi cuiquam difficile sit recolere, quae turpia,\nquae dedecora erga deorum obsequium in theatris agebantur\net templis, et adtendere quae legantur dicantur audiantur in\necclesiis, uel Deo uero quid offeratur, et hinc intellegere ubi\naedificium, et ubi ruina sit morum. Quis autem huic dixit\nuel inspirauit, nisi diabolicus spiritus, tam uanum apertumque\nmendacium, quod daemones ab Hebraeis coli prohibitos reuereantur\npotius, quam oderint Christiani? Sed Deus ille. quem\ncoluerunt sapientes Hebraeorum, etiam caelestibus sanctis\n\n\n\n\nangelis et uirtutibus Dei, quos beatissimos tamquam ciues\nin hac nostra peregrinatione mortali ueneramur et amamus,\nsacrificari uetat intonans in lege sua, quam dedit Hebraeo\npopulo suo, et ualde minaciter dicens: Sacrificans dis\neradicabitur. Et ne quisquam putaret daemonibus pessimis\nterrenisque spiritibus, quos iste dicit minimos uel minores,\nne sacrificetur esse praeceptum (quia et ipsi in scripturis\nsanctis dicti sunt di, non Hebraeorum, sed gentium; quod\neuidenter in psalmo septuaginta interpretes posuerunt, dicentes:\nQuoniam [omnes] di gentium daemonia), â€” ne quis\nergo putaret istis quidem daemoniis prohibitum, caelestibus\nautem uel omnibus uel aliquibus sacrificari esse permissum,\nmox addidit: Nisi Domino soli, id est nisi Domino tantum;\nne forte in eo, quod ait: Domino soli, Dominum\nsolem credat esse quispiam, cui sacrificandum putet; quod\nnon ita esse intellegendum in scripturis Graecis facillime\nreperitur.\n\nDeus igitur Hebraeorum, cui tam magnum tantus etiam\niste philosophus perhibet testimonium, legem dedit Hebraeo\npopulo suo, Hebraeo sermone conscriptam, non obscuram et\nincognitam, sed omnibus iam gentibus diffamatam, in qua\nlege scriptum est: Sacrificans dis eradicabitur nisi\nDomino tantum. Quid opus est in hac eius lege eiusque\nprophetis de hac re multa perquirere; immo non perquirere,\nnon enim abstrusa uel rara sunt, sed aperta et crebra colligere\net in hac disputatione mea ponere, quibus luce clarius\napparet nulli omnino nisi tantum sibi Deum uerum et summum\nuoluisse sacrificari? Ecce hoc unum breuiter, immo\ngranditer, minaciter, sed ueraciter dictum ab illo Deo, quem\ntam excellenter eorum doctissimi praedicant, audiatur timeatur\ninpleatur, ne inoboedientes eradicatio consequatur.\n\n\n\n\n\n\n\n\n\n\nSacrificans, inquit, dis eradicabitur nisi Domino tantum;\nnon quo rei egeat alicuius, sed quia nobis expedit, ut\nres eius simus. Huic enim canitur in sacris litteris Hebraeorum:\nDixi Domino: Deus meus es tu, quoniam\nbonorum meorum non eges. Huius autem praechuissimum\nadque optimum sacrificium nos ipsi sumus, hoc est\nciuitas eius, cuius rei mysterium celebramus oblationibus\nnostris, quae fidelibus notae sunt, sicut in libris praecedentibus\ndisputauimus. Cessaturas enim uictimas, quas in umbra\nfuturi offerebant Iudaei, et unum sacrificium gentes a solis\nortu usque ad occasum, sicut iam fieri cernimus, oblaturas\nper prophetas Hebraeos oracula increpuere diuina; ex quibus\nquantum satis uisum est, nonnulla protulimus et huic iam .\noperi adspersimus. Quapropter ubi non est ista iustitia, ut\nsecundum suam gratiam ciuitati oboedienti Deus imperet\nunus et summus, ne cuiquam sacrificet nisi tantum sibi, et\nper hoc in omnibus hominibus ad eandem ciuitatem pertinentibus\nadque oboedientibus Deo animus etiam corpori adque\nratio uitiis ordine legitimo fideliter imperet; ut, quem ad\nmodum iustus unus, ita coetus populusque iustorum uiuat\nex fide, quae operatur per dilectionem, qua homo diligit\nDeum, sicut diligendus est Deus, et proximum sicut semet\nipsum, â€” ubi ergo non est ista iustitia, profecto non est\ncoetus hominum iuris consensu et utilitatis communione\n. sociatus. Quod si non est, utique populus non est si uera\nest haec populi definitio. Ergo nec res publica est, quia res\npopuli non est, ubi ipse populus non est.\nCAPUT XXIIII. Qua definitione constet populi et rei publicae\nnuncupationem recte sibi non solum Romanos, sed\netiam regna alia uindicare.\n\nSi autem populus non isto, sed alio definiatur modo, uelut\nsi dicatur: Topulus est coetus multitudinis rationalis rerum\nquas diligit concordi communione sociatus\\', profecto, ut uideatur\nqualis quisque populus sit, illa sunt intuenda, quae diligit.\nQuaecumque tamen diligat, si coetus est multitudinis non\npecorum, sed rationalium creaturarum et eorum quae diligit\nconcordi communione sociatus est, non absurde populus nuncupatur;\ntanto utique melior, quanto in melioribus, tantoque\ndeterior, quanto est in deterioribus concors. Secundum istam\ndefinitionem nostram Romanus populus populus est et res\neius sine dubitatione res publica. Quid autem primis temporibus\nsuis quidue sequentibus populus ille dilexerit et quibus\nmoribus ad cruentissimas seditiones adque inde ad socialia\nadque ciuilia bella perueniens ipsam concordiam, quae salus\nest quodam modo populi, ruperit adque corruperit, testatur\nhistoria; de qua in praecedentibus libris multa posuimus.\nNec ideo tamen uel ipsum non esse populum uel eius rem\ndixerim non esse rem publicam, quamdiu manet qualiscumque\nrationalis multitudinis coetus, rerum quas diligit concordi\ncommunione sociatus. Quod autem de isto populo et de ista\nre publica dixi, hoc de Atheniensium uel quorumcumque\nGraecorum, hoc de Aegyptiorum, hoc de illa priore Babylone\nAssyriorum, quando in rebus publicis suis imperia uel parua\nuel magna tenuerunt, et de alia quacumque aliarum gentium\nintellegar dixisse adque sensisse. Generaliter quippe ciuitas\ninpiorum, cui non imperat Deus oboedienti sibi, ut sacrificium\nnon offerat nisi tantummodo sibi, et per hoc in illa et animus\n\n\n\n\n\n\ncorpori ratioque uitiis recte ac fideliter imperet, caret iustitiae\nueritate.\nCAPUT XXV. Quod non possint ibi uerae esse uirtutes, ubi non\nest uera religio.\n\n\nQuamlibet enim uideatur animus corpori et ratio uitiis\nlaudabiliter imperare, si Deo animus et ratio ipsa non seruit,\nsicut sibi esse seruiendum ipse Deus praecepit, nullo modo\ncorpori uitiisque recte imperat. Nam qualis corporis adque\nuitiorum potest esse mens domina ueri Dei nescia nec eius\nimperio subiugata, sed uitiosissimis daemonibus corrumpentibus\nprostituta? Proinde uirtutes, quas habere sibi uidetur,\nper quas imperat corpori et uitiis, ad quodlibet adipiscendum\nuel tenendum rettulerit nisi ad Deum, etiam ipsae uitia sunt\npotius quam uirtutes. Nam licet a quibusdam tunc uerae\nadque honestae putentur esse uirtutes, cum referuntur ad se\nipsas nec propter aliud expetuntur: etiam tunc inflatae ac\nsuperbae sunt, et ideo non uirtutes, sed uitia iudicanda sunt.\nSicut enim non est a carne sed super carnem, quod carnem\nfacit uiuere: sic non est ab homine, sed super hominem,\nquod hominem facit beate uiuere; nec solum hominem, sed\netiam quamlibet potestatem uirtutemque caelestem.\nCAPUT XXVI. De pace populi alienati a Deo, qua utitur ad pietatem\npopulus Dei, dum in hoc peregrinus est\nmundo.\n\nQuocirca ut uita carnis anima est, ita beata uita hominis\nDeus est, de quo dicunt sacrae litterae Hebraeorum: Beatus\n\n\n\n\n\n\npopulus, cuius est Dominus Deus ipsius. Miser\nigitur populus ab isto alienatus Deo. Diligit tamen etiam\nipse quandam pacem suam non inprobandam, quam quidem\nnon habebit in fine, quia non ea bene utitur ante finem.\nHanc autem ut interim habeat in hac uita, etiam nostri\ninterest; quoniam, quamdiu permixtae sunt ambae ciuitates,\nutimur et nos pace Babylonis; ex qua ita per fidem populus\nDei liberatur, ut aput hanc interim peregrinetur. Propter quod\net apostolus admonuit ecclesiam, ut oraret pro regibus eius\nadque sublimibus, addens et dicens: Ut quietam et tranquillam\nuitam agamus cum omni pietate et caritate,\net propheta Hieremias, cum populo Dei ueteri praenuntiaret\ncaptiuitatem et diuinitus imperaret, ut oboedienter\nirent in Babyloniam Deo suo etiam ista patientia seruientes\nmonuit et ipse ut oraretur pro illa dicens: Quia in eius\nest pace pax uestra, utique interim temporalis, quae bonis\nmalisque communis est.\nCAPUT XXVII. De pace seruientium Deo, cuius perfecta tranquillitas\nin hac temporali uita non potest adprehendi.\n\n\nPax autem nostra propria et hic est cum Deo per fidem\net in aeternum erit cum illo per speciem. Sed hic siue illa\ncommunis siue nostra propria talis est pax, ut solacium miseriae\nsit potius quam beatitudinis gaudium. Ipsa quoquo nostra\niustitia, quamuis uera sit propter uerum boni finem, ad quem\nrefertur, tamen tanta est in hac uita, ut potius remissione\npeccatorum constet quam perfectione uirtutum. Testis est\n\n\n\n\n\n\noratio totius ciuitatis Dei, quae peregrinatur in terris. Per\nomnia quippe membra sua clamat ad Deum: Dimitte nobis\ndebita nostra, sicut et nos dimittimus debitoribus\nnostris. Nec pro eis est efficax haec oratio, quorum fides\nsine operibus mortua est; sed pro eis, quorum fides per\ndilectionem operatur. Quia enim Deo quidem subdita, in hac\ntamen condicione mortali et corpore corruptibili, quod adgrauat\nanimam, non perfecte uitiis imperat ratio, ideo necessaria\nest iustis talis oratio. Nam profecto quamquam imperetur,\nnequaquam sine conflictu uitiis imperatur; et utique subrepit\naliquid in hoc loco infirmitatis etiam bene confligenti siue\nhostibus talibus uictis subditisque dominanti, unde si non\nfacili operatione, certe labili locutione aut uolatili cogitatione\npeccetur. Et ideo, quamdiu uitiis imperatur, plena pax non\nest, quia et illa, quae resistunt, periculoso debellantur proelio,\net illa, quae uicta sunt, nondum securo triumphantur otio,\nsed adhuc sollicito premuntur imperio. In his ergo tentationibus,\nde quibus omnibus in diuinis eloquiis breuiter dictum\nest: Numquid non tentatio est uita humana super\nterram? quis ita uiuere se praesumat, ut dicere Deo:\nDimitte nobis debita nostra necesse non habeat nisi\nhomo elatus? nec uero magnus, sed inflatus ac tumidus, cui\nper iustitiam resistit, qui gratiam largitur humilibus. Propter\nquod scriptum est: Deus superbis resistit, humilibus\nautem dat gratiam. Hic itaque in unoquoque iustitia est.\nut oboedienti Deus homini, animus corpori, ratio autem uitiis\netiam repugnantibus imperet, uel subigendo uel resistendo,\nadque ut ab ipso Deo petatur et meritorum gratia et uenia\ndelictorum ac de acceptis bonis gratiarum actio persoluatur.\n\n\n\n\n\n\nIn illa uero pace finali, quo referenda et cuius adipiscendae\ncausa habenda est ista iustitia, quoniam sanata inmortalitate\nadque incorruptione natura uitia non habebit nec unicuique\nnostrum uel ab alio uel a se ipso quippiam repugnabit, non\nopus erit ut ratio uitiis, quae nulla erunt, imperet; sed imperabit\nDeus homini, animus corpori, tantaque ibi erit oboediendi\nsuauitas et facilitas, quanta uiuendi regnandique felicitas.\nEt hoc illic in omnibus adque in singulis aeternum\nerit aeternumque esse certum erit, et ideo pax beatitudinis\nhuius uel beatitudo pacis huius summum bonum erit.\nCAPUT XXVIII. In quem finem uenturus sit exitus inpiorum.\n\nEorum autem, qui non pertinent ad istam ciuitatem Dei,\nerit e contrario miseria sempiterna, quae mors etiam secunda\ndicitur, quia nec anima ibi uiuere dicenda est, quae a uita\nDei alienata erit, nec corpus, quod aeternis doloribus subiacebit;\nac per hoc ideo durior ista secunda mors erit, quia\nfiniri morte non poterit. Sed quoniam sicut miseria beatitudini\net mors uitae, ita bellum paci uidetur esse contrarium: merito\nquaeritur, sicut pax in bonorum finibus praedicata est adque\nlaudata, quod uel quale bellum e contrario in finibus malorum\npossit intellegi. Verum qui hoc quaerit, adtendat quid in\nbello noxium perniciosumque sit, et uidebit nihil aliud quam\nrerum esse inter se aduersitatem adque conflictum. Quod\nigitur bellum grauius et amarius cogitari potest, quam ubi\nuoluntas sic aduersa est passioni et passio uoluntati, ut nullius\nearum uictoria tales inimicitiae finiantur, et ubi sic confligit\ncum ipsa natura corporis uis doloris, ut neutrum alteri cedat?\n\n\n\n\n\n\n\nHic enim quando contingit iste conflictus, aut dolor uincit\net sensum mors adimit, aut natura uincit et dolorem sanitas\ntollit. Ibi autem et dolor permanet ut adfligat, et natura\nperdurat ut sentiat; quia utrumque ideo non deficit, ne poena\ndeficiat. Ad hos autem fines bonorum et malorum, illos expetendos,\nistos cauendos, quoniam per iudicium transibunt ad\nillos boni, ad istos mali: de hoc iudicio, quantum Deus donauerit,\nin consequenti uolumine disputabo.\nQuod, quamuis omni tempore Deus iudicet, in hoc\ntamen libro de nouissimo eius iudicio sit proprie\ndisputandum.\n\n\nDe die ultimi iudicii Dei quod ipse donauerit locuturi\neumque adserturi aduersus inpios et incredulos tamquam in\naedificii fundamento prius ponere testimonia diuina debemus:\nquibus qui nolunt credere, humanis ratiunculis falsis adque\nfallacibus contrauenire conantur, ad hoc ut aut aliud significare\ncontendant quod adhibetur testimonium de litteris sacris,\naut omnino diuinitus esse dictum negent. Nam nullum existimo\nesse mortalium, qui cum ea, sicut dicta sunt, intellexerit\net a summo ac uero Deo per animas sanctas dicta esse\ncrediderit, non eis cedat adque consentiat, siue id etiam ore\nfateatur siue aliquo uitio fateri erubescat aut metuat, uel\netiam peruicacia simillima insaniae id, quod falsum esse nouit\n\n\n\n\naut credit, [contra id, quod uerum esse nouit aut credit,]\netiam contentiosissime defendere moliatur.\n\nQuod ergo in confessione ac professione tenet omnis ecclesia\nDei ueri Christum de caelo esse uenturum ad uiuos ac\nmortuos iudicandos, hunc diuini iudicii ultimum diem dicimus,\nid est nouissimum tempus. Nam per quot dies hoc iudicium\ntendatur, incertum est; sed scripturarum more sanctarum\ndiem poni solere pro tempore nemo, qui illas litteras quamlibet\nneglegenter legerit, nescit. Ideo autem, cum diem iudicii\nDei dicimus, addimus ultimum uel nouissimum, quia et\nnunc iudicat et ab humani generis initio iudicauit dimittens\nde paradiso et a ligno uitae separans primos homines peccati\nmagni perpetratores; immo etiam quando angelis peccantibus\nnon pepercit, quorum princeps homines a se ipso subuersus\ninuidendo subuertit, procul dubio iudicauit; nec sine illius\nalto iustoque iudicio et in hoc aerio caelo et in terris et\ndaemonum et hominum miserrima est uita, erroribus aerumnisque\nplenissima. Verum etsi nemo peccasset, non sine bono\nrectoque iudicio uniuersam rationalem creaturam perseuerantissime\nsibi suo Domino cohaerentem in aeterna beatitudine\nretineret. Iudicat etiam non solum uniuersaliter de genere\ndaemonum adque hominum, ut miseri sint propter primorum\nmeritum peccatorum; sed etiam de singulorum operibus propriis,\nquae gerunt arbitrio uoluntatis. Nam et daemones ne\ntorqueantur precantur, nec utique iniuste uel parcitur eis uel\npro sua quique inprobitate torquentur; et homines plerumque\naperte, semper occulte, luunt pro suis factis diuinitus poenas\nsine in hac uita siue post mortem: quamuis nullus hominum\nagat recte, nisi diuino adiuuetur auxilio; nullus daemonum\naut hominum agat inique, nisi diuino eodemque iustissimo\n\n\n\n\n\n\niudicio permittatur. Sicut enim ait apostolus, non estiniquitas\naput Deum; etiam sicut ipse alibi dicit, inscrutabilia\nsunt iudicia eius et inuestigabiles uiae\neius. Non igitur in hoc libro de illis primis nec de istis\nmediis Dei iudiciis, sed de ipso nouissimo, quantum ipsi\ntribuerit, disputabo, quando Christus de caelo uenturus est\nuiuos iudicaturus et mortuos. Iste quippe dies iudicii proprie\niam uocatur, eo quod nullus ibi erit inperitae querellae locus,\nquur iniustus ille sit felix et quur ille iustus infelix. Omnium\nnamque tunc nonnisi bonorum uera et plena felicitas et\nomnium nonnisi malorum digna et summa infelicitas apparebit.\nCAPUT II. De uarietate rerum humanarum, cui non\npotest dici deesse iudicium Dei, quamuis neque at\nuestigari.\n\nNunc autem et mala aequo animo ferre discimus, quae\npatiuntur et boni, et bona non magnipendere, quae adipiscuntur\net mali; ac per hoc etiam in his rebus, in quibus\nnon apparet diuina iustitia, salutaris est diuina doctrina.\nNescimus enim quo iudicio Dei bonus ille sit pauper, malus\nille sit dines; iste gaudeat, quem pro suis perditis moribus\ncruciari debuisse maeroribus arbitramur, contristetur ille, quem\nuita laudabilis gaudere debuisse persuadet; exeat de iudicio\nnon solum inultus, uerum etiam damnatus innocens, aut\niniquitate iudicis pressus aut falsis obrutus testimoniis, e\ncontrario scelestus aduersarius eius non solum inpunitus.\nuerum etiam uindicatus insultet; inpius optime ualeat, pius\nlanguore tabescat; latrocinentur sanissimi iuuenes, et qui nec\n\n\n\n\n\n\nuerbo quemquam laedere potuerunt, diuersa morborum atrocitate\nadfligantur infantes; utilis rebus humanis inmatura\nmorte rapiatur, et qui uidetur nec nasci debuisse, diutissime\ninsuper uiuat; plenus criminibus sublimetur honoribus, et\nhominem sine querella tenebrae ignobilitatis abscondant, et\ncetera huius modi, quae quis colligit, quis enumerat? Quae\nsi haberent in ipsa uelut absurditate constantiam, ut in hac\nuita, in qua homo, sicut sacer psalmus eloquitur, uanitati\nsimilis factus est et dies eius uelut umbra praetereunt,\nnonnisi mali adipiscerentur transitoria bona ista\nadque terrena, nec nisi boni talia paterentur mala: posset\nhoc referri ad iudicium iustum Dei siue etiam benignum, ut,\nqui non erant adsecuturi bona aeterna, quae faciunt beatos,\ntemporalibus uel deciperentur pro malitia sua, uel pro Dei\nmisericordia consolarentur bonis, et qui non erant passuri\naeterna tormenta, temporalibus uel pro suis quibuscumque et\nquantuliscumque peccatis adfligerentur, uel propter inplendas\nuirtutes exercerentur malis. Nunc uero, quando non solum in\nmalo sunt boni et in bono mali, quod uidetur iniustum,\nuerum etiam plerumque et malis mala eueniunt et bonis\nbona proueniunt: magis inscrutabilia fiunt iudicia Dei et\ninuestigabiles uiae eius. Quamuis ergo nesciamus quo iudicio\nDeus ista uel faciat uel fieri sinat, aput quem summa uirtus\nest et summa sapientia, summa iustitia, nulla infirmitas, nulla\ntemeritas. nulla iniquitas: salubriter tamen discimus non\nmagnipendere seu bona seu mala, quae uidemus esse bonis\nmalisque communia, et illa bona quaerere, quae bonorum,\nadque illa mala maxime fugere, quae propria sunt malorum.\n\n\n\n\n\n\nCum uero ad illud Dei iudicium uenerimus, cuius tempus\niam proprie dies iudicii et aliquando dies Domini nuncupatur:\nnon solum quaecumque tunc iudicabuntur, uerum etiam quaecumque\nab initio iudicata et quaecumque usque ad illud\ntempus adhuc iudicanda sunt. apparebunt esse iustissima. Ubi\nhoc quoque manifestabitur, quam iusto iudicio Dei fiat, ut\nnunc tam multa ac paene omnia iusta iudicia Dei lateant\nsensus mentesque mortalium, cum tamen in hac re piorum\nfidem non lateat, iustum esse quod latet.\nCAPUT III. Quid in libro ecclesiaste Salomon de his, quae in\nhac uita et bonis et malis sunt communia, dispatarit.\n\nNempe Salomon, sapientissimus rex Israel, qui regnauit in\nHierusalem, librum, qui uocatur ecclesiastes et a Iudaeis\nquoque habetur in sacrarum canone litterarum, sic exorsus\nest: Vanitas uanitantium, dixit ecclesiastes; uanitas\nuanitantium, omnia uanitas. Quae abundantia\nhomini in omni labore suo, quo laborat sub sole?\nEt cum ex hac sententia conecteret cetera, commemorans\naerumnas erroresque uitae huius et uanescentes interea temporum\nlapsus, ubi nihil solidum, nihil stabile retinetur: in\nea rerum uanitate sub sole illud etiam deplorat quodam\n. modo, quod, cum sit abundantia sapientiae super insipientiam,\nsicut abundantia lucis super tenebras, sapientisque oculi sint\nin capite ipsius et stultus in tenebris ambulet, unus tamen\nincursus incurrat omnibus, utique in hac uita quae sub sole\nagitur, significans uidelicet ea mala, quae bonis et malis\n\n\n\n\n\n\nuidemus esse communia. Dicit etiam illud, quod et boni\npatiantur mala, tamquam mali sint, et mali, tamquam boni\nsint, adipiscantur bona, ita loquens: Est, inquit, uanitas,\nquae facta est super terram, quia sunt iusti, super\nquos uenit sicut factum inpiorum, et sunt inpii\nsuper quos uenit sicut factum iustorum. Dixi quoniam\nhoc quoque uanitas. In hac uanitate, cui quantum\nsatis uisum est intimandae totum istum librum uir sapientissimus\ndeputauit (non utique ob aliud, nisi ut eam uitam\ndesideremus, quae uanitatem non habet sub hoc sole, sed\nueritatem sub illo qui fecit hunc solem), aÌ‚â‚¬â€ in hac ergo\nuanitate numquid nisi iusto Dei rectoque iudicio similis eidem\nuanitati factus uanesceret homo? In diebus tamen uanitatis\nsuae interest plurimum, utrum resistat an obtemperet ueritati,\net utrum sit expers uerae pietatis an particeps; non propter\nuitae huius uel bona adquirenda uel mala uitanda uanescendo\ntranseuntia, sed propter futurum iudicium, per quod erunt\net bonis bona et malis mala sine fine mansura. Denique iste\nsapiens hunc librum sic conclusit, ut diceret: Deum time\net mandata eius custodi, quia hoc est omnis homo;\nquia omne hoc opus Deus adducet in iudicium in\nomni despecto, siue bonum siue malum. Quidbreuius,\nuerius, salubrius dici potuit? Deum, inquit, time et mandata\neius custodi, quia hoc est omnis homo. Quicumque\nenim est, hoc est, custos utique mandatorum Dei;\nquoniam qui hoc non est, nihil est; non enim ad ueritatis\nimaginem reformatur, remanens in similitudine uanitatis. Quia\nomne hoc opus, id est, quod ab homine fit in hac uita,\nsiue bonum sine malum, Deus adducet in iudicium\n\n\n\n\n\n\nin omni despecto, id est in omni etiam qui contemtibilis\nhic uidetur et ideo nec uidetur; quoniam Deus et ipsum\nuidet nec eum despicit nec cum iudicat praeterit.\nCAPUT IIII. Quod ad disserendum de nouissimo iudicio Dei\nnoui primum testamenti ac deinde ueteris testimonia\nprolaturus sit.\n\nHuius itaque ultimi iudicii Dei testimonia de scripturis\nsanctis, quae ponere institui, prius eligenda sunt de libris\ninstrumenti noui, postea de ueteris. Quamuis enim uetera\npriora sint tempore, noua tamen anteponenda sunt dignitate,\nquoniam illa uetera praeconia sunt nouorum. Noua igitur\nponentur prius, quae ut firmius probemus, adsumentur et\nuetera. In ueteribus habentur lex et prophetae, in nouis euangelium\net apostolicae litterae. Ait autem apostolus: Per\nlegem enim cognitio peccati. Nunc autem sine\nlege iustitia Dei manifestata est, testificata per\nlegem et prophetas; iustitia autem Dei per fidem\nIesu Christi in omnes qui credunt. Haec iustitia Dei\nad nouum pertinet testamentum et testimonium habet a ueteribus\nlibris, hoc est lege ac prophetis. Prius igitur ipsa causa\nponenda est, et postea testes introducendi. Hunc et ipse\nChristus Iesus ordinem seruandum esse demonstrans: Scriba,\ninquit, eruditus in regno Dei similis est uiro patri\nfamilias proferenti de thesauro suo noua et uetera.\nNon dixit: \\'Vetera et noua\\', quod utique dixisset, nisi maluisset\nmeritorum ordinem seruare quam temporum.\nCAPUT V. Quibus sententiis Domini Saluatoris diuinum\niudicium futurum in fine saeculi declaretur.\n\nErgo ipse Saluator cum obiurgaret ciuitates, in quibus\nuirtutes magnas fecerat neque crediderant, et eis alienigenas\nanteponeret: Verum tamen, inquit, dico uobis, Tyro et\nSidoni remissius erit in die iudicii quam uobis;\net paulo post alteri ciuitati: Arnen, inquit, dico uobis,\nquia terrae Sodomorum remissius erit in die\niudicii quam tibi (hic euidentissime praedicat diem iudicii\nesse uenturum) ; et alio loco: Viri Nineuitae, inquit, surgent\nin iudicio cum generatione ista et condemnabunt\neam; quia paenitentiam egerunt in praedicatione\nIonae, et ecce plus quam Iona hic. Regina\nAustri surget in iudicio cum generatione ista et\ncondemnabit eam; quia uenit a finibus terrae\naudire sapientiam Salomonis, et ecce plus quam\nSalomon hic. Duas res hoc loco discimus, et uenturum\nesse iudicium et cum mortuorum resurrectione uenturum. De\nNineuitis enim et regina Austri quando ista dicebat, de mortuis\nsine dubio loquebatur, quos tamen in die iudicii resurrecturos\nesse praedixit. Nec ideo dixit: \\'Condemnabunt1, quia\nipsi iudicabunt; sed quia ex ipsorum conparatione isti merito\ndamnabuntur.\n\nRursus alio loco, cum de hominum bonorum et malorum\nnunc permixtione, postea separatione, quae utique die iudicii\nfutura est, loqueretur, adhibuit similitudinem de tritico seminato\net superseminatis zizaniis, eamque suis exponens discipulis:\nQui seminat, inquit, bonum semen, est filius\n\n\n\n\n\n\nhominis; ager autem est mundus: bonum uero\nsemen hi sunt filii regni; zizania autem filii sunt\nnequam; inimicus autem, qui seminauit ea, est\ndiabolus; messis uero consummatio saeculi est,\nmessores autem angeli sunt. Sicut ergo colliguntur\nzizania et igni comburuntur: sic erit in consummatione\nsaeculi. Mittet filius hominis ange-\n108 suos, et colligunt de regno eius omnia scandala\net eos, qui faciunt iniquitatem, et mittunt\neos in caminum ignis; ibi erit fletus et stridor\ndentium. Tunc iusti fulgebunt sicut sol in regno\npatris eorum. Qui habet aures, audiat. Hic iudicium\nquidem uel diem iudicii non nominauit, sed eum multo\nclarius ipsis rebus expressit et in fine saeculi futurum esse\npraedixit.\n\n\nItem discipulis suis: Arnen, inquit, dicouobis, quod\nuos, qui secuti estis me, in regeneratione, cum\nsederit filius hominis in sede maiestatis suae,\nsedebitis et uos super sedes duodecim iudicantes\nduodecim tribus Israel. Hic discimus cum suis discipulis\niudicaturum Iesum. Unde et alibi Iudaeis dixit: Si ego\nin Beelzebub eicio daemonia, filii uestri in quo\neiciunt? Ideo ipsi iudices erunt uestri. Nec quoniam\nsuper duodecim sedes sessuros esse ait, duodecim solos homines\ncum illo iudicaturos putare debemus. Duodenario quippe .\nnumero uniuersa quaedam significata est iudicantium multitudo\npropter duas partes numeri septenarii, quo significatur\nplerumque uniuersitas; quae duae partes, id est tria et\n\n\n\n\n\n\nquattuor, altera per alteram multiplicatae duodecim faciunt, nam\net quattuor ter et tria quater duodecim sunt, et si qua alia\nhuius duodenarii numeri, quae ad hoc ualeat, ratio reperitur.\nAlioquin, quoniam in locum Iudae traditoris apostolum Matthiam\nlegimus ordinatum, apostolus Paulus, qui plus omnibus\nillis laborauit, ubi ad iudicandum sedeat non habebit;\nqui profecto cum aliis sanctis ad numerum iudicum se pertinere\ndemonstrat. cum dicit: Nescitis quia angelos\niudicabimus? De ipsis quoque iudicandis in hoc numero\nduodenario similis causa est. Non enim quia dictum est:\nIudicantes duodecim tribus Israel, tribus Leui, quae\ntertia decima est, ab eis iudicanda non erit, aut solum illum\npopulum, non etiam gentes cet.eras indicabunt. Quod autem\nait: In regeneratione, procul dubio mortuorum resurrectionem\nnomine uoluit regenerationis intellegi. Sic enim caro\nnostra regenerabitur per incorruptionem, quem ad modum\nest anima nostra regenerata per fidem.-\n\nMulta praetereo, quae de ultimo iudicio ita dici uidentur,\nut diligenter considerata reperiantur ambigua uel magis ad\naliud pertinentia, siue scilicet ad eum Saluatoris aduentum,\nquo per totum hoc tempus in ecclesia sua uenit, hoc est in\nmembris suis, particulatim adque paulatim, quoniam tota\ncorpus est eius; siue ad excidium terrenae Hierusalem; quia\net de illo cum loquitur, plerumque sic loquitur, tamquam de\nfine saeculi adque illo die iudicii nouissimo et magno loquatur;\nita ut dignosci non possit omnino, nisi ea, quae aput\ntres euangelistas Matthaeum, Marcum et Lucam de hac re\nsimiliter dicta sunt, inter se omnia conferantur. Quaedam\nquippe alter obscurius, alter explicat planius, ut ea, quae ad\n\n\n\n\n\n\n\n\n\n\nunam rem pertinentia dicuntur, appareat unde dicantur. Quod\nfacere utcumque curaui in quadam epistula, quam rescripsi\nad beatae memoriae uirum Hesychium, Salonitanae urbis episcopum,\ncuius epistulae titulus est: De fine saeculi.\n\nProinde iam illud hic dicam, quod in euangelio secundum\nMatthaeum de. separatione bonorum et malorum legitur per\niudicium praesentissimum adque nouissimum Christi. Cum\nautem uenerit, inquit, filius hominis in maiestate\nsua, et omnes angeli cum eo, tunc sedebit super\nsedem maiestatis suae, et congregabuntur ante\neum omnes gentes, et separabit eos ab inuicem.\nsicut pastor segregat oues ab haedis, et statuet\noues quidem a dextris suis, haedos autem a sinistris.\nTunc dicet rex his, qui a dextris eius erunt:\nVenite, benedicti patris mei, possidete paratum\nuobis regnum a constitutione mundi. Esunuienim,\net dedistis mihi manducare; sitiui, et dedistis\nmihi bibere; hospes eram, et collegistis me; nudus.\net operuistis me; [infirmus, et uisitastis me] in\ncarcere eram, et uenistis ad me. Tunc respondebunt\nei iusti dicentes: Domine, quando te uidimus\nesurientem, et pauimus; sitientem, et dedimus\npotum? Quando autem te uidimus hospitem.\net collegimus te; aut nudum, et cooperuimus te?\nAut quando te uidimus infirmum aut in carcere,\net uenimus ad te? Et respondens rex dicet illis:\nArnen dico uobis, quamdiu fecistis uni de his fratribus\nmeis minimis, mihi fecistis. Tunc dicet,\ninquit, et his qui a sinistris erunt: Discedite a me,\n\n\n\n\n\n\nmaledicti, in ignem aeternum, qui paratus est\ndiabolo et an gelis eius. Deinde similiter etiam his enumerat,\nquod illa non fecerint, quae dextros fecisse memorauit.\nSimiliterque interrogantibus, quando eum uiderint in horum\nindigentia constitutum: quod minimis suis non factum est,\nsibi factum non fuisse respondet; sermonemque concludens:\nEt ibunt, inquit, hi in supplicium aeternum, iusti\nautem in uitam aeternam. Iohannes uero euangelista\napertissime narrat eum in resurrectione mortuorum futurum\npraedixisse iudicium. Cum enim dixisset: Neque enim\n\n\nPater iudicat quemquam, sed iudicium omne dedit\nFilio, ut omnes honorificent Filium, sicut honorificant\nPatrem; qui non honorificat Filium, non\nhonorificat Patrem, qui misit illum: protinus addidit:\nAmen, amen dico uobis, quia, qui uerbum meum\naudit et credit ei qui misit me, habet uitam aeternam,\net in iudicium non uenit, sed transiit a morte\nin uitam. Ecce hic dixit fideles suos in iudicium non uenire.\nQuo modo ergo per iudicium separabuntur a malis et ad\neius dexteram stabunt, nisi quia hoc loco iudicium pro damnatione\nposuit? In tale quippe iudicium non uenient, qui\naudiunt uerbum eius et credunt ei, qui misit illum.\nCAPUT VI. Quae sit prima resurrectio, quae secunda.\n\nDeinde adiungit et dicit: Amen, amen dico uobis,\nquia uenithora etnunc est, quando mortui audient\nuocem filii Dei, et qui audierint uiuent. Sicut\nenim Pater habet uitam in semet ipso, sic dedit\n\n\n\n\n\n\n\n\net Filio habere uitam in semet ipso. Nondum de\nsecunda resurrectione, id est corporum, loquitur, quae in fine\nfutura est, sed de prima, quae nunc est. Hanc quippe ut\ndistingueret, ait: Venit hora, et nunc est. Non autem\nista corporum, sed animarum est. Habent enim et animae\nmortem suam in inpietate adque peccatis, secundum quam\nmortem mortui sunt, de quibus idem Dominus ait: Sine\nmortuos sepelire mortuos suos; ut scilicet in anima\nmortui in corpore mortuos sepelirent. Propter istos ergo inpietate\net iniquitate in anima mortuos: Venit, inquit, hora,\net nunc est, quando mortui audient uocem filii\nDei; et qui audierint, uiuent. Qui audierint dixit\n*qui oboedierint, qui crediderint et usque in finem perseuerauerint\\\\\nNec fecit hic ullam differentiam bonorum et malorum.\nOmnibus enim bonum est audire uocem eius et uiuere ad\nuitam pietatis ex inpietatis morte transeundo. De qua morte\nait apostolus Paulus: Ergo omnes mortui sunt, et pro\nomnibus mortuus est, ut qui uiuunt iam non sibi\nuiuant, sed ei, qui pro ipsis mortuus est et resurrexit.\nOmnes itaque mortui sunt in peccatis, nemine prorsus\nexcepto, siue originalibus siue etiam uoluntate additis, uel\nignorando uel sciendo nec faciendo quod iustum est; et pro\nomnibus mortuis uiuus mortuus est unus, id est nullum\nhabens omnino peccatum; ut, qui per remissionem peccatorum\nuiuunt, iam non sibi uiuant, sed ei, qui pro omnibus mortuus\nest propter peccata nostra et resurrexit propter iustificationem\nnostram, ut credentes in eum, qui iustificat inpium, ex inpietate\niustificati, tamquam ex morte uiuificati, ad primam resurrectionem,\nquae nunc est, pertinere possimus. Ad hanc enim\n\n\n\n\n\n\nprimam non pertinent, nisi qui beati erunt in aeternum; ad\nsecundam uero, de qua mox locuturus est, et beatos pertinere\ndocebit et miseros. Ista est misericordiae, illa iudicii. Propter\nquod in psalmo scriptum est: Misericordiam et iudicium\ncantabo tibi, Domine.\n\n\nDe quo iudicio consequenter adiunxit adque ait: Et potestatem\ndedit ei iudicium facere, quia filius hominis\nest. Hic ostendit, quod in ea carne ueniet iudicaturus,\nin qua uenerat iudicandus. Ad hoc enim ait: Quoniam\nfilius hominis est. Ac deinde subiungens unde agimus:\nNolite, inquit, mirari hoc, quia ueniet hora, in qua\nomnes, qui in monumentis sunt, audient uocem\neius et procedent, qui bona fecerunt, in resurrectionem\nuitae; qui uero mala egerunt, in resurrectionem\niudicii. Hoc est illud iudicium, quod paulo ante,\nsicut nunc, pro damnatione posuerat dicens: Qui uerbum\nmeum audit et credit eiqui m is it me, h a bet u ita m\naeternam et in iudicium non uenit, sed transiit a\nmorte in uitam, id est, pertinendo ad primam resurrectionem,\nqua nunc transitur a morte ad uitam, in damnationem\nnon ueniet, quam significauit appellatione iudicii, sicut etiam\nhoc loco, ubi ait: Qui [uero] mala egerunt, in resurrectionem\niudicii, id est damnationis. Resurgat ergo in\nprima, qui non uult in secunda resurrectione damnari. Venit\nenim hora, et nunc est, quando mortui audient\nuocem filii Dei, et qui audierint, uiuent, id est, in\ndamnationem non uenient, quae secunda mors dicitur: in\nquam mortem post secundam, quae corporum futura est,\nresurrectionem praecipitabuntur, qui in prima, quae animarum\n\n\n\n\n\n\nest, non resurgunt. Veniet enim hora (ubi non ait: Et\nnunc est, quia in fine erit saeculi, hoc est in ultimo et\nmaximo iudicio Dei), quando omnes, qui in monumentis\nsunt, audient uocem eius et procedent. Non dixit\nquem ad modum in prima: Et qui audierint, uiuent.\nNon enim omnes uiuent, ea uita scilicet, quae, quoniam beata\nest, sola uita dicenda est. Nam utique non sine qualicumque\nuita possent audire et de monumentis resurgente carne procedere.\nQuare autem non omnes uiuent, in eo quod sequitur\ndocet; qui bona, inquit, fecerunt, in resurrectionem\nuitae, hi sunt qui uiuent; qui uero mala egerunt, in\nresurrectionem iudicii, hi sunt qui non uiuent, quia\nsecunda morte morientur. Mala quippe egerunt, quoniam male\nuixerunt; male autem uixerunt, quia in prima, quae nunc est,\nanimarum resurrectione non reuixerunt aut in eo, quod reuixerant,\nnon in finem usque manserunt. Sicut ergo duae sunt\nregenerationes, de quibus iam supra locutus sum, una secundum\nfidem, quae nunc fit per baptismum; alia secundum\ncarnem, quae fit in eius incorruptione adque inmortalitate\nper iudicium magnum adque nouissimum: ita sunt et resurrectiones\nduae, una prima, quae et nunc est et animarum est,\nquae uenire non permittit in mortem secundam; alia secunda,\nquae non nunc, sed in saeculi fine futura est, nec animarum,\nsed corporum est, quae per ultimum iudicium alios mittet\nin secundam mortem, alios in eam uitam, quae non habet\nmortem.\nCAPUT VII. De duabus resurrectionibus et de mille annis quid\nin apocalypsi Iohannis scriptum sit et quid de\neis rationabiliter sentiatur.\n\nDe his duabus resurrectionibus idem Iohannes euangelista\nin libro, qui dicitur apocalypsis, eo modo locutus est, ut\nearum prima a quibusdam nostris non intellecta insuper\netiam in quasdam ridiculas fabulas uerteretur. Ait quippe in\nlibro memorato Iohannes apostolus: Et uidi angelum\ndescendentem de caelo, habentem clauem abyssi\net catenam in manu sua. Et tenuit draconem illum\nserpentem antiquum, qui cognominatus est diabolus\net satanas; [et] adligauit illum mille annis et\nmisit illum in abyssum; et elusit et signauit super\neum, ut non seduceret iam gentes, donec finiantur\nmille anni; post haec oportet eum solui breui\ntempore. Et uidi sedes et sedentes super eas, et\niudicium datum est. Et animae occisorum propter\ntestimonium Iesu et propter uerbum Dei, et si\nqui non adorauerunt bestiam nec imaginem eius,\nneque acceperunt inscriptionem in fronte aut in\nmanu sua, et regnauerunt cum Iesu mille annis;\nreliqui eorum non uixerunt, donec finiantur mille\nanni. Haec resurrectio prima est. Beatus et sanctus\nest, qui habet in hac prima resurrectione\npartem. In istis secunda mors non habet potestatem;\nsed erunt sacerdotes Dei et Christi et regnabunt\ncum eo mille annis. Qui propter haec huius libri\nuerba primam resurrectionem futuram suspicati sunt corporalem,\ninter cetera maxime numero annorum mille permoti\n\n\n\n\n\n\nsunt, tamquam oporteret in sanctis eo modo uelut tanti temporis\nfieri sabbatismum, uacatione scilicet sancta post labores\nannorum sex milium, ex quo creatus est homo et magni\nillius peccati merito in huius mortalitatis aerumnas de paradisi\nfelicitate dimissus est, ut, quoniam scriptum est: Unus\ndies aput Dominum sicut mille anni, et mille anni\nsicut dies unus, sex annorum milibus tamquam sex diebus\ninpletis, sequatur uelut septimus sabbati in annis mille postremis,\nad hoc scilicet sabbatum celebrandum resurgentibus\nsanctis. Quae opinio esset utcumque tolerabilis, si aliquae\ndeliciae spiritales in illo sabbato adfuturae sanctis per Domini\npraesentiam crederentur. Nam etiam nos hoc opinati fuimus\naliquando. Sed cum eos, qui tunc resurrexerint, dicant inmoderatissimis\ncarnalibus epulis uacaturos, in quibus cibus sit\ntantus ac potus, ut non solum nullam modestiam teneant,\nsed modum quoque ipsius incredulitatis excedant: nullo modo\nista possunt nisi a carnalibus credi. Hi autem qui spiritales\nsunt, istos ista credentes Ï‡Î¹Î»Î¹Î±Ï„Î±Ì€Ï‚ appellant Graeco uocabulo;\nquos uerbum e uerbo exprimentes nos possemus miliarios\nnuncupare. Eos autem longum est refellere ad singula; sed\npotius, quem ad modum scriptura haec accipienda sit, iam\ndebemus ostendere.\n\nAit ipse Dominus Iesus Christus: Nemo potest introire\nin domum fortis et uasa eius eripere, nisi prius\nadligauerit fortem, diabolum uolens intellegi fortem,\nquia ipse genus humanum potuit tenere captiuum; uasa uero\neius, quae fuerat erepturus, fideles suos futuros, quos ille in\ndiuersis peccatis adque inpietatibus possidebat. Ut ergo adligaretur\nhic fortis, propterea uidit iste apostolus in apocalypsi\n\n\n\n\n\n\nangelum descendentem de caelo, habentem clauem\nabyssi et catenam in manu sua. Et tenuit, inquit,\ndraconem illum serpentem antiquum, qui cognominatus\nest diabolus et satanas, et adligauit illum\nmille annis, hoc est, eius potestatem ab eis seducendis ac\npossidendis. qui fuerant liberandi, cohibuit adque frenauit.\nMille autem anni duobus modis possunt, quantum mihi occurrit.\nintellegi: aut quia in ultimis annis mille ista res agitur,\nid est sexto annorum miliario tamquam sexto die, cuius nunc\nspatia posteriora uoluuntur, secuturo deinde sabbato, quod\nnon habet uesperam. requie scilicet sanctorum, quae non\nhabet finem, ut huius miliarii tamquam diei nouissimam\npartem, quae remanebat usque ad terminum saeculi, mille\nannos appellauerit eo loquendi modo, quo pars significatur a\ntoto; aut certe mille annos pro annis omnibus huius saeculi\nposuit. ut perfecto numero notaretur ipsa temporis plenitudo.\nMillenarius quippe numerus denarii numeri quadratum solidum\nreddit. Decem quippe deciens ducta fiunt centum, quae iam\nfigura quadrata, sed plana est; ut autem in altitudinem surgat\net solida fiat, rursus centum deciens multiplicantur, et mille\nsunt. Porro si centum ipsa pro uniuersitate aliquando ponantur,\nquale illud est, quod Dominus omnia sua dimittenti et eum\nsequenti promisit dicens: Accipiet in hoc saeculo centuplum,\nquod exponens quodam modo apostolus ait: Quasi\nnihil habentes, et omnia possidentes; quia et ante\niam dictum erat: Fidelis hominis totus mundus diuitiarum\nest: quanto magis mille pro uniuersitate ponuntur,\nubi est soliditas ipsius denariae quadraturae? Unde nec illud\nmelius intellegitur, quod in psalmo legitur: Memor fuit\n\n\n\n\n\n\nin saeculum testamenti sui uerbi, quod mandauit\nin mille generationes, id est in omnes.\n\nEt misit illum, inquit, in abyssum; utique diabolum\nmisit in abyssum, quo nomine significata est multitudo innumerabilis\ninpiorum, quorum in malignitate aduersus ecclesiam\nDei multum profunda sunt corda; non quia ibi diabolus ante\nnon erat; sed ideo illuc dicitur missus, quia exclusus a\ncredentibus plus coepit inpios possidere. Plus namque possidetur\na diabolo, qui non solum est alienatus a Deo, uenim\netiam gratis odit seruientes Deo. Et clausit, inquit, et\nsignauit super eum, ut non seduceret iam gentes.\ndonec finiantur mille anni. Clausit super eum\ndictum est \\'interdixit ei, ne posset exire,\\' id est uetitum\ntransgredi. Signauit autem, quod addidit, significasse mihi\nuidetur, quia occultum esse uoluit, qui pertineant ad partem\ndiaboli, et qui non pertineant. Hoc quippe in saeculo isto\nprorsus latet, quia et qui uidetur stare, utrum sit casurus,\net qui uidetur iacere, utrum sit surrecturus, incertum est.\nAb eis autem gentibus seducendis huius interdicti uinculo\net claustro diabolus prohibetur adque cohibetur, quas pertinentes\nad Christum seducebat antea uel tenebat. Has enim\nDeus elegit ante mundi constitutionem eruere de potestate\ntenebrarum et transferre in regnum filii caritatis suae, sicut\napostolus dicit. Nam seducere illum gentes etiam nunc et\nsecum trahere in aeternam poenam, sed non praedestinatas\nin aeternam uitam, quis fidelis ignorat? Nec moueat, quod\nsaepe diabolus seducit etiam illos, qui regenerati iam in\nChristo uias ingrediuntur Dei. Nouit enim Dominus qui\nsunt eius; ex his in aeternam damnationem neminem ille\n\n\n\n\n\n\nseducit. Sic enim eos nouit Dominus, ut Deus, quem nil\nlatet etiam futurorum, non ut homo, qui hominem ad praesens\nuidet (si tamen uidet, cuius cor non uidet). qualis autem\npostea sit futurus nec se ipsum uidet. Ad hoc ergo ligatus\nest diabolus et inclusus in abysso, ut iam non seducat gentes,\nex quibus constat ecclesia. quas antea seductas tenebat, antequam\nessent ecclesia. Neque. enim dictum est ut non seduceret\naliquem, sed ut non seduceret, inquit, iam gentes.\nin quibus ecclesiam procul dubio uoluit intellegi, donec\nfiniantur, inquit, mille anni, id est, aut quod remanet\nde sexto die, qui constat ex mille annis, aut omnes anni,\nquibus deinceps hoc saeculum peragendum est.\n\nNec sic accipiendum est quod ait: Ut non Reduceret\ngentes, donec finiantur mille anni, quasi postea sit\nseducturus eas dumtaxat gentes, ex quibus praedestinata\nconstat ecclesia, a quibus seducendis illo est uinculo claustroque\nprohibitus. Sed aut illa locutione dictum est, quae\nin scripturis aliquotiens inuenitur, qualis est in psalmo: Sic\noculi nostri ad Dominum Deum nostrum, donec\nmisereatur nostri; neque enim, cum misertus fuerit, non\nerunt oculi seruorum eius ad Dominum Deum suum; aut\ncerte iste est ordo uerborum: Et clausit et signauit\nsuper eum, donec finiantur mille anni; quod uero\ninterposuit: Ut non seduceret iam gentes, ita se habet,\nut ab huius ordinis conexione sit liberum et seorsus intellegendum,\nuelut si post adderetur, ut sic se haberet tota sententia:\nEt clausit et signauit super eum, donec\nfiniantur mille anni, ut non seduceret iam gentes;\nid est, ideo clausit donec finiantur mille anni, ut non seduceret\niam gentes.\nCAPUT VIII. De adligatione et solutione diaboli.\n\nPost haec, inquit, oportet eum solui breui tempore.\nSi hoc est diabolo ligari et includi, ecclesiam non\nposse seducere, haec ergo erit solutio eius, ut possit? Absit:\nnumquam enim ab illo ecclesia seducetur praedestinata et\nelecta ante mundi constitutionem, de qua dictum est: Nouit\nDominus qui sunt eius. Et tamen hic erit etiam illo\ntempore. quo soluendus est diabolus, sicut, ex quo est instituta,\nhic fuit et erit omni tempore, in suis utique qui succedunt\nnascendo monentibus. Nam paulo post dicit. quod\nsolutus diabolus seductas gentes toto orbe terrarum adtrahet\nin bellum aduersus eam, quorum hostium numerus erit ut\nharena maris. Et adscenderunt, inquit, supra terrae\nlatitudinem, et cinxerunt castra sanctorum et\ndilectam ciuitatem, et descendit ignis de caelo a\nDeo et comedit eos; et diabolus, qui seducebat\neos, missus est in stagnum ignis et sulphuris, ubi\net bestia et pseudopropheta; et cruciabuntur die\net nocte in saecula saeculorum. Sed hoc iam ad iudicium\nnouissimum pertinet, quod nunc propterea commemorandum\nputaui, ne quis existimet eo ipso paruo tempore, quo\nsoluetur diabolus, in hac terra ecclesiam non futuram, illo\nhic eam uel non inueniente, cum fuerit solutus, uel absumente,\ncum fuerit modis omnibus persecutus. Non itaque per\ntotum hoc tempus, quod liber iste conplectitur, a primo\nscilicet aduentu Christi usque in saeculi finem, qui erit\nsecundus eius aduentus, ita diabolus adligatur, ut eius haec\nipsa sit adligatio, per hoc interuallum, quod mille annorum\n\n\n\n\n\n\nnumero appellat, non seducere ecclesiam, quando quidem\nillam nec solutus utique seducturus est. Nam profecto ei si\nadligari est non posse seducere siue non permitti: quid erit\nsolui nisi posse seducere siue permitti? Quod absit ut fiat;\nsed adligatio diaboli est non permitti exserere totam tentationem,\nquam potest uel ui uel dolo ad seducendos homines in\npartem suam cogendo uiolenter fraudulenterue fallendo. Quod\nsi permitteretur in tam longo tempore et tanta infirmitate\nmultorum, plurimos tales, quales Deus id perpeti non uult,\net fideles deiceret et ne crederent inpediret; quod ne faceret,\nadligatus est.\n\nTunc autem soluetur, quando et breue tempus erit. (Nam\ntribus annis et sex mensibus legitur totis suis suorumque\nuiribus saeuiturus) et tales erunt, cum quibus ei belligerandum\nest, ut uinci tanto eius inpetu insidiisque non possint.\n\n\nSi autem numquam solueretur, minus appareret eius maligna\npotentia. minus sanctae ciuitatis fidelissima patientia probaretur,\nminus denique perspiceretur, quam magno eius malo\ntam bene fuerit usus Omnipotens, qui eum nec omnino abstulit\na tentatione sanctorum, quamuis ab eorum interioribus\nhominibus, ubi in Deum creditur, foras missum, ut eius\nforinsecus obpugnatione proficerent; et in eis, qui sunt ex\nparte ipsius, adligauit, ne quantam posset effundendo et exercendo\nmalitiam innumerabiles infirmos, ex quibus ecclesiam\nmultiplicari et inpleri oportebat, alios credituros, alios iam\n\n\n\n\ncredentes, a fide pietatis hos deterreret, hos frangeret: et\nsoluet in fine, ut, quam fortem aduersarium Dei ciuitas superauerit,\ncum ingenti gloria sui redemtoris adiutoris liberatoris\nadspiciat. In eorum sane, qui tunc futuri sunt, sanctorum\nadque fidelium conparatione quid sumus? Quando quidem ad\nillos probandos tantus soluetur inimicus, cum quo nos ligato\ntantis periculis dimicamus. Quamuis et hoc temporis interuallo\nquosdam milites Christi tam prudentes et fortes fuisse\nadque esse non dubium est, ut, etiamsi tunc in ista mortalitate\nuiuerent, quando ille soluetur, omnes insidias eius\nadque inpetus et cauerent sapientissime et patientissime\nsustinerent.\n\nHaec autem adligatio diaboli non solum facta est, ex quo\ncoepit ecclesia praeter Iudaeam terram in nationes alias adque\nalias dilatari; sed etiam nunc fit et fiet usque ad terminum\nsaeculi, quo soluendus est. quia et nunc homines ab infidelitate,\nin qua eos ipse possidebat, conuertuntur ad fidem et\nusque in illum finem sine dubio conuertentur; et utique\nunicuique iste fortis tunc adligatur, quando ab illo tamquam\nuas eius eripitur; et abyssus, ubi inclusus est, non in eis\nconsumta est, quando sunt mortui, qui tunc erant quando\nesse coepit inclusus; sed successerunt eis alii nascendo adque\nsuccedunt, donec finiatur hoc saeculum, qui oderint Christianos,\nin quorum cottidie, uelut in abysso, caecis et profundis\ncordibus includatur. Utrum autem etiam illis ultimis tribus\nannis et mensibus sex, quando solutus totis uiribus saeuiturus\nest, aliquis, in qua non fuerat, sit accessurus ad fidem.\nnonnulla quaestio est. Quo modo enim stabit quod dictum\nest: Quis intrat in domum fortis, ut uasa eius\n\n\n\n\n\n\neripiat, nisi prius adligauerit fortem, si etiam soluto\neripiuntur? Ac per hoc ad hoc cogere uidetur ista sententia,\nut credamus illo licet exiguo tempore neminem accessurum\nesse populo Christiano, sed cum eis, qui iam Christiani,\nreperti fuerint, diabolum pugnaturum; ex quibus etiamsi\naliqui uicti secuti eum fuerint, non eos ad praedestinatum\nfiliorum Dei numerum pertinere. Neque enim frustra idem\nIohannes apostolus, qui et hanc apocalypsin scripsit, in epistula\nsua de quibusdam dicit: Ex nobis exierunt, sed\nnon erant ex nobis; nam si fuissent ex nobis, mansissent\nutique nobiscum. Sed quid fit de paruulis?\nNimium quippe incredibile est nullos iam natos et nondum\nbaptizatos praeoccupari Christianorum filios illo tempore infantes,\nnullos etiam ipsis nasci iam diebus; aut si erunt, non\neos a parentibus suis ad lauacrum regenerationis modo quocumque\nperduci. Quod si fiet, quo pacto soluto iam diabolo\nuasa ista eripientur, in cuius domum nemo intrat, ut uasa\neius eripiat, nisi prius adligauerit eum? Immo uero id potius\nest credendum. nec qui cadant de ecclesia nec qui accedant\necclesiae illo tempore defuturos; sed profecto tam fortes\nerunt et parentes pro baptizandis paruulis suis et hi, qui\ntunc primitus credituri sunt, ut illum fortem uincant etiam\nnon ligatum, id est omnibus, qualibus antea numquam, uel\nartibus insidiantem uel urgentem uiribus et uigilanter intellegant\net toleranter ferant, ac sic illi etiam non ligato eripiantur.\nNec ideo falsa erit euangelica illa sententia: Quis\nintrat in domum fortis. ut uasa eius eripiat, nisi\nprius adligauerit fortem? Secundum eius enim sententiae\nueritatem ordo iste seruatus est, ut prius adligaretur fortis\n\n\n\n\n\n\nereptisque uasis eius longe lateque in omnibus gentibus er\nfirmis et infirmis ita multiplicaretur ecclesia, ut ex ipsa rerum\ndiuinitus praedictarum et inpletarum robustissima fide etiam\nsoluto uasa posset auferre. Sicut enim fatendum est multorum\nrefrigescere caritatem, cura abundat iniquitas, et inusitatis\nmaximisque persecutionibus adque fallaciis diaboli iam soluti\neos, qui in libro uitae scripti non sunt, multos esse cessuros:\nita cogitandum est non solum quos bonos fideles illud tempus\ninueniet, sed nonnullos etiam, qui foris adhuc erunt, adiuuante\nDei gratia per considerationem scripturarum, in quibus et alia\net finis ipse praenuntiatus est, quem uenire iam sentiunt, ad\ncredendum quod non credebant futuros esse firmiores et ad\nuincendum etiam non ligatum diabolum fortiores. Quod si\nita erit. propterea praecessisse dicenda est eius adligatio, ut\net ligati et soluti exspoliatio sequeretur; quoniam de hac re\ntu m est: Quis intrabit in domum fortis, ut uasa\neius eripiat. nisi prius adligauerit fortem?\nCAPUT VIIII. Quod sit regnum sanctorum cum Christo per mille\nannos, et in quo discernatur a regno aeterno.\n\n\nInterea dum mille annis ligatus est diabolus, sancti regnant\ncum Christo etiam ipsis mille annis, eisdem sine dubio et\neodem modo intellegendis, id est isto iam tempore prioris\neius aduentus. Excepto quippe illo regno, de quo in fine\ndicturus est: Venite, benedicti patris mei, possidete\nparatum uobis regnum, nisi alio aliquo modo, longe\nquidem inpari, iam nunc regnarent cum illo sancti eius.\nquibus ait: Ecce ego uobiscum sum usque in\n\n\n\n\n\n\nconsummationem saeculi: profecto non etiam nunc diceretur\necclesia regnum eius regnumue caelorum. Nam utique isto\ntempore in regno Dei eruditur scriba ille, qui profert de\nthensauro suo noua et uetera, de quo supra locuti sumus;\net de ecclesia collecturi sunt zizania messores illi, quae permisit\ncum tritico simul crescere usque ad messem; quod\nexponens ait: Messis est finis saeculi, messores\nautem angeli sunt. Sicut ergo colliguntur zizania\net igni comburuntur, sic erit in consummatione\\'\nsaeculi; mittet filius hominis angelos suos, et\ncolligent de regno eius omnia scandala. Numquid\nde regno illo, ubi nulla sunt scandala? De isto ergo regno\neius, quod est hic ecclesia, colligentur. Item dicit: Qui soluerit\nunum de mandatis istis minimis et docuerit\nsic homines, minimus uocabitur in regno caelorum;\nqui autem fecerit et sic docuerit, magnus\nuocabitur in regno caelorum. Utrumque dicit in regno\ncaelorum, et qui non facit mandata quae docet (hoc est enim\nsoluere: non seruare, non facere), et illum qui facit et sic\ndocet; sed istum minimum, illum magnum. Et continuo secutus\nadiungit: Dico enim uobis quia, nisi abundauerit\niustitia uestra super scribarum et Pharisaeorum,\nid est super eos, qui soluunt quod docent (de scribis enim et\nPharisaeis dicit alio loco: Quoniam dicunt, et non\nfaciunt), â€” nisi ergo super hos abundauerit iustitia uestra,\nid est, ut uos non soluatis, sed faciatis potius quod docetis,\nnon intrabitis, inquit, in regnum caelorum. Alio modo\nigitur intellegendum est regnum caelorum, ubi ambo sunt,\n\n\n\n\n\n\n\n\n\n\net ille scilicet qui soluit quod docet, et ille qui facit; sed\nille minimus, ille magnus: alio modo autem regnum caelorum\ndicitur, quo non intrat nisi ille qui facit. Ac per hoc\nubi utrumque genus est, ecclesia est, qualis nunc est: ubi\nautem illud solum erit, ecclesia est, qualis tunc erit, quando\nmalus in ea non erit. Ergo et nunc ecclesia regnum Christi\nest regnumque caelorum. Regnant itaque cum illo etiam nunc\nsancti eius, aliter quidem, quam tunc regnabunt; nec tamen\ncum illo regnant zizania, quamuis in ecclesia cum tritico\ncrescant. Regnant enim cum illo, qui faciunt quod ait apostolus:\nSi resurrexistis cum Christo, quae sursum\nsunt sapite, ubiChristus estin dexteraDeisedens;\nquae sursum sunt quaerite, non quae super terram;\nde qualibus item dicit, quod eorum conuersatio sit in caelis.\nPostremo regnant cum illo, qui eo modo sunt in regno eius,\nut sint\\' etiam ipsi regnum eius. Quo modo autem sunt regnum\nChristi, qui, ut alia taceam, quamuis ibi sint donec\ncolligantur in fine saeculi de regno eius omnia scandala, tamen\nillic sua quaerunt, non quae Iesu Christi?\n\nDe hoc ergo regno militiae, in quo adhuc cum hoste confligitur\net aliquando repugnatur pugnantibus uitiis, aliquando\ncedentibus imperatur, donec ueniatur ad illud pacatissimum\nregnum, ubi sine hoste regnabitur, et de hac prima resurrectione,\nquae nunc est, liber iste sic loquitur. Cum enim\ndixisset adligari diabolum mille annis, et postea solui breui\ntempore, tum recapitulando quid in istis mille annis agat\necclesia uel agatur in ea: Et uidi, inquit, sedes et sedentes\nsuper eas, et iudicium datum est Non hoc\n\n\n\n\n\n\nputandum est de ultimo iudicio dici; sed sedes praepositorum et\nipsi praepositi intellegendi sunt, per quos nunc ecclesia gubernatur.\nIudicium autem datum nullum melius accipiendum\nuidetur, quam id quod dictum est: Quae ligaueritis in\nterra, ligata erunt et in caelo; et quae solueritis\nin terra, soluta erunt et in caelo. Unde apostolus:\nQuid enim mihi est, inquit, de his, qui foris sunt,\niudicare? Nonne de his qui intus sunt uos iudicatis?\nEt animae, inquit, occisorum propter testimonium\nIesu et propter uerbum Dei; subauditur\nquod postea dicturus est: Regnauerunt cum Iesu mille\nanuis; animae scilicet martyi-um nondum sibi corporibus\nsuis redditis. Neque enim piorum animae mortuorum separantur\nab ecclesia, quae nunc etiam est regnum Christi.\nAlioquin nec ad altare Dei fieret eorum memoria in communicatione\ncorporis Christi; nec aliquid prodesset ad eius\nbaptismum in periculis currere, ne sine illo finiatur haec\nuita; nec ad reconciliationem, si forte per paenitentiam malamue\nconscientiam quisque ab eodem corpore separatus est.\nQuur enim fiunt ista, nisi quia fideles etiam defuncti membra\nsunt eius? Quamuis ergo cum suis corporibus nondum, iam\ntamen eorum animae regnant cum illo, dum isti anni mille\ndecurrunt. Unde in hoc eodem libro et alibi legitur: Beati\nmortui, qui in Domino moriuntur. Amodo etiam\ndicit Spiritus, ut requiescant a laboribus suis;\nnam opera eorum sequuntur eos. Regnat itaque cum\n\n\n\n\n\n\n\n\nChristo nunc primum ecclesia in uiuis et mortuis. Propterea\nenim, sicut dicit apostolus, mortuus est Christus,\nut et uiuorum et mortuorum dominetur. Sed ideo\ntantummodo martyrum animas commemorauit, quia ipsi praecipue\nregnant mortui, qui usque ad mortem pro ueritate\ncertarunt. Sed a parte totum etiam ceteros mortuos intellegimus\npertinentes ad ecclesiam, quod est regnum Christi.\n\nQuod uero sequitur: Et si qui non adorauerunt bestiamnecimaginemeius,\nnequeacceperunt inscriptionem\nin fronte aut in manu sua, simul de uiuis et\nmortuis debemus accipere. Quae sit porro ista bestia, quamuis\nsit diligentius requirendum, non tamen abhorret a fide recta.\nut ipsa inpia ciuitas intellegatur et populus infidelium contrarius\npopulo fideli et ciuitati Dei. Imago uero eius simulatio\neius mihi uidetur, in eis uidelicet hominibus, qui uelut\nfidem profitentur et infideliter uiuunt. Fingunt enim se esse\nquod non sunt, uocanturque non ueraci effigie, sed fallaci\nimagine Christiani. Ad eandem namque bestiam pertinent non\nsolum aperte inimici nominis Christi et eius gloriosissimae\nciuitatis, sed etiam zizania, quae de regno eius, quod est\necclesia, in fine saeculi colligenda sunt. Et qui sunt qui non\nadorant bestiam nec imaginem eius, nisi qui faciunt quod\nait apostolus: Ne sitis iugum ducentes cum infidelibus?\nNon adorant\\' enim est non consentiunt, non subiciuntur;\n4neque accipiunt inscriptionem>, notam scilicet criminis, in\nfronte\\' propter professionem, (in manu\\' propter operationem.\nAb his igitur malis alieni, siue adhuc in ista mortali carne\nuiuentes siue defuncti, regnant cum Christo iam nunc modo\nquodam huic tempori congruo per totum hoc interuallum,\nquod numero mille significatur annorum.\n\n\n\n\n\n\nReliqui eorum, inquit, non uixerunt. Hora enim\nnunc est, cum mortui audiunt uocem filii Dei, et\nqui audierint uiuent; reliqui ergo eorum non uiuent.\nQuod uero subdidit: Donec finiantur mille anni, intellegendum\nest, quod eo tempore non uixerunt, quo uiuere debuerunt,\nad uitam scilicet de morte transeundo. Et ideo cum dies\nuenerit, quo fiat et corporum resurrectio, non ad uitam de monumentis\nprocedent, sed ad iudicium; ad damnationem scilicet,\nquae secunda mors dicitur. Donec finiantur enim mille anni, quicumque\nnon uixerit, id est, toto isto tempore, quo agitur prima\nresurrectio, non audierit uocem filii Dei et ad uitam de morte\ntransierit, profecto in secunda resurrectione, quae carnis est,\nin mortem secundam cum ipsa carne transibit. Sequitur enim\net dicit: Haec resurrectio prima est. Beatus et sanctus\nqui habet in hac prima resurrectione partem,\nid est particeps eius est. Ipse est autem particeps eius, qui\nnon solum a morte, quae in peccatis est, reuiuescit, uerum\netiam in eo, quod l\\'euixerit, permanebit. Iu istis, inquit,\nsecunda mors non habet potestatem. Habet ergo in\nreliquis, de quibus superius ait: Reliqui eorum non uixerunt,\ndonec finiantur mille anni; quoniam toto isto\ntemporis interuallo, quod mille annos uocat, quantumcumque\nin eo quisque eorum uixit in corpore, non reuixit a morte,\nin qua eum tenebat inpietas, ut sic reuiuescendo primae\nresurrectionis particeps fieret adque in eo potestatem secunda\nmors non haberet.\nCAPUT X. Quid respondendum sit eis, qui putant resurrectionem\nad sola corpora, non etiam ad animas\npertinere.\n\nSunt qui putant resurrectionem dici non posse nisi corporum\nideoque istam quoque primam in corporibus futuram\nesse contendunt. Quorum enim est, inquiunt, cadere, eorum\nest resurgere. Cadunt autem corpora moriendo; nam et a\ncadendo cadauera nuncupantur. Non ergo animarum, inquiunt,\nresurrectio potest esse, sed corporum. Sed quid contra apostolum\ndicunt, qui eam resurrectionem appellat? Nam secundum\ninteriorem, non secundum exteriorem hominem utique\nrosurrexerant, quibus ait: Si resurrexistis cum Christo.\nquae sursum sunt sapite. Quem sensum uerbis aliis\nalibi posuit dicens: Ut, quem ad modum Christus\nresurrexit a mortuis per gloriam Patris, sic et nos\nin nouitate uitae ambulemus. Hinc est et illud: Surge\nqui dormis et exsurge a mortuis, et inluminabit te\nChristus. Quod autem dicunt non posse resurgere, nisi qui\ncadunt, et ideo putant resurrectionem ad corpora, non ad\nanimas pertinere, quia corporum est cadere: quur non audiunt:\nNon recedatis ab illo, ne cadatis, et: Suo Domino\nstat aut cadit; et: Qui se putat stare, caueat ne\ncadat? Puto enim quod in anima, non in corpore casus iste\ncauendus est. Si igitur cadentium est resurrectio, cadunt\nautem et animae: profecto et animas resurgere confitendum\nest. Quod autem, cum dixisset: In istis secunda mors\nnon habet potestatem, adiunxit adque ait: Sed erunt\n\n\n\n\n\n\nsacerdotes Dei et Christi et regnabunt cum eo\nmille annis: non utique de solis episcopis et presbyteris\ndictum est, qui proprie iam uocantur in ecclesia sacerdotes;\nsed sicut omnes christos dicimus propter mysticum chrisma,\nsic omnes sacerdotes, quoniam membra sunt unius sacerdotis;\nde quibus apostolus Petrus: Plebs, inquit, sancta, regale\nsacerdotium. Sane, licet breuiter adque transeunter, insinuauit\nesse Deum Christum dicendo: Sacerdotes Dei et\nChristi, hoc est Patris et Filii; quamuis propter formam\nserui sicut hominis filius, ita etiam sacerdos Christus effectus\nsit in aeternum secundum ordinem Melchisedech. De qua re\nin hoc opere non semel diximus.\nCAPUT XI. De Gog et Magog, quos ad persequendam eccle- siam Dei solutus prope finem saeculi diabolus incitabit. Et cum finiti fuerint, inquit, mille anni, soluetur\nsatanas de custodia sua, et exibit ad seducendas\nnationes, quae sunt in quattuor angulis terrae,\nGog et Magog, et trahet eos in bellum, quorum\nnumerus est ut harena maris. Ad hoc ergo tunc seducet,\nut in hoc bellum trahat. Nam et antea modis quibus\npoterat per mala multa et uaria seducebat. Exibit autem\ndictum est <in apertam persecutionem de latebris erumpet\nodiorum.\\' Haec enim erit nouissima persecutio, nouissimo\ninminente iudicio, quam sancta ecclesia toto terrarum orbe\npatietur, uniuersa scilicet ciuitas Christi ab uniuersa diaboli\nciuitate, quantacumque erit utraque super terram. Gentes\n\n\n\n\n\n\nquippe istae, quas appellat Gog et Magog, non sic sunt\naccipiendae, tamquam sint aliqui in aliqua parte terrarum\nbarbari constituti, siue quos quidam suspicantur Getas et\nMassagetas propter litteras horum nominum primas, siue\naliquos alios alienigenas et a Romano iure seiunctos. Toto\nnamque orbe terrarum significati sunt isti esse, cum dictum\nest nationes quae sunt in quattuor angulis terrae,\neasque subiecit esse Gog et Magog. Quorum interpretationem\nnominum esse comperimus Gog tectum, Magog de tecto;\ntamquam domus et ipse qui procedit de domo. Gentes ergo\nsunt, in quibus diabolum uelut in abysso superius intellegebamus\ninclusum, et ipse de illis quodam modo sese efferens\net procedens; ut illae sint tectum, ipse de tecto. Si autem\nutrumque referamus ad gentes, non unum horum ad illas,\nalterum ad diabolum: et tectum ipsae sunt, quia in eis nunc\nincluditur et quodam modo tegitur inimicus antiquus; et de\ntecto ipsae erunt, quando in apertum odium de operto erupturae\nsunt. Quod uero ait: Et adscenderunt supra terrae\nlatitudinem et cinxerunt castra sanctorum et\ndilectam ciuitatem: non utique ad unum locum uenisse\nuel uenturi esse significati sunt, quasi uno aliquo loco futura\nsint castra sanctorum et dilecta ciuitas, cum haec non sit\nnisi Christi ecclesia toto terrarum orbe diffusa; ac per hoc\nubicumque tunc erit, quae in omnibus gentibus erit, quod\nsignificatum est nomine latitudinis terrae, ibi erunt castra\nsanctorum, ibi erit dilecta Deo ciuitas eius, ibi ab omnibus\ninimicis suis, quia et ipsi in omnibus cum illa gentibus erunt.\npersecutionis illius inmanitate cingetur, hoc est, in angustias\ntribulationis artabitur urgebitur concludetur; nec militiam\nsuam deseret, quae uocabulo est appellata castrorum.\nCAPUT XII. An ad ultimum supplicium pertineat inpiorum,\nquod descendisse ignis de caelo et eosdem comedisse\nmemoratur.\n\nQuod uero ait: Et descendit ignis de caelo et comedit\neos: non extremum putandum est id esse supplicium,\nquod erit, cum dicetur: Discedite a me, maledicti, in\nignem aeternum. Tunc quippe in ignem mittentur ipsi,\nnon ignis de caelo ueniet in ipsos. Hic autem bene intellegitur\nignis de caelo de ipsa firmitate sanctorum, qua non cessuri\nsunt saeuientibus, ut eorum faciant uoluntatem. Firmamentum\nest enim caelum, cuius firmitate illi cruciabuntur ardentissimo\nzelo, quoniam non poterunt adtrahere in partes Antichristi\nsanctos Christi. Et ipse erit ignis, qui comedet eos, et hoc\na Deo, quia Dei munere insuperabiles fiunt sancti, unde\nexcruciantur inimici. Sicut enim in bono positum est: Zelus\ndomus tuae comedit me: ita e contrario: Zelus\noccupauit plebem ineruditam, et nunc ignis contrarios\ncomedet. Et nunc utique, excepto scilicet ultimi\nillius igne iudicii. Aut si eam plagam, qua percutiendi sunt\necclesiae persecutores ueniente iam Christo, quos uiuentes\ninueniet super terram, quando interficiet Antichnstum spiritu\noris sui, ignem appellauit descendentem de caelo eosque comedentem:\nneque hoc ultimum supplicium erit inpiorum, sed\nillud quod facta corporum resurrectione passuri sunt.\nCAPUT XIII. An tempus persecutionis Antichristi mille annis\nadnumerandum sit.\n\nHaec persecutio nouissima, quae futura est ab Antichristo\n(sicut iam diximus, quia et in hoc libro superius et aput\nDanielem prophetam positum est), tribus annis et sex mensibus\nerit. Quod tempus, quamuis exiguum, utrum ad mille annos\npertineat, quibus et diabolum ligatum dicit et sanctos regnare\ncum Christo, an eisdem annis hoc paruum spatium superaddatur\nadque extra sit, merito ambigitur; quia, si dixerimus\nad eosdem annos hoc pertinere, non tanto tempore, sed prolixiore\ncum Christo regnum sanctorum reperietur extendi quam\ndiabolus adligari. Profecto enim sancti cum suo rege etiam\nin ipsa praecipue persecutione regnabunt mala tanta uincentes,\nquando iam diabolus non erit adligatus, ut eos persequi\nomnibus uiribus possit. Quo modo ergo ista scriptura eisdem\nmille annis utrumque determinat, diaboli scilicet adligationem\nregnumque sanctorum, cum trium annorum et sex mensum\ninteruallo prius desinat adligatio diaboli quam regnum sanctorum\nin his annis mille cum Christo? Si autem dixerimus\nparuum persecutionis huius hoc spatium non conputandum\nin mille annis, sed eis inpletis potius adiciendum, ut proprie\npossit intellegi, quod, cum dixisset: Sacerdotes Dei et\nChristi regnabunt cum eo mille annis, adiecit: Et\ncum finiti fuerint mille anni, soluetur satanas de\ncustodia sua; isto enim modo et regnum sanctorum et\nuinculum diaboli simul cessatura esse significat, ut deinde\npersecutionis illius tempus nec ad sanctorum regnum nec ad\ncustodiam satanae, quorum utrumque in mille annis est,\n\n\n\n\n\n\npertinere, sed superadditum et extra conputandum esse credatur:\ncogemur fateri sanctos in illa persecutione regnaturos non\nesse cum Christo; sed quis audeat tunc cum illo non regnatura\nsua membra, quando ei maxime adque fortissime cohaerebunt,\net quo tempore, quanto erit acrior inpetus belli, tanto\nmaior gloria non cedendi, tanto densior corona martyrii? Aut\nsi propter tribulationes, quas passuri sunt, non dicendi sunt\nregnaturi: consequens erit, ut etiam superioribus diebus in\neisdem mille annis, quicumque tribulabantur sanctorum, eo\nipso tempore tribulationis suae cum Christo non regnasse\ndicantur; ac per hoc et illi, quorum animas auctor libri\nhuius uidisse se scribit occisorum propter testimonium Iesu\net propter uerbum Dei, non regnabant cum Christo, quando\npatiebantur persecutionem, et ipsi regnum Christi non erant,\nquos Christus excellentius possidebat. Absurdissimum id quidem\net omni modo auersandum. Sed certe animae uictrices\ngloriosissimorum martyrum omnibus doloribus ac laboribus\nsuperatis adque finitis, postea quam mortalia membra posuerunt,\ncum Christo utique regnauerunt et regnant, donec finiantur\nmille anni, ut postea receptis etiam corporibus iam inmortalibus\nregnent. Proinde tribus illis annis adque dimidio\nanimae occisorum pro eius martyrio, et quae antea de corporibus\nexierunt, et quae ipsa nouissima persecutione sunt\nexiturae, regnabunt cum illo, donec finiatur mortale saeculum\net ad illud regnum, ubi mors non erit, transeatur. Quocirca\ncum Christo regnantium sanctorum plures anni erunt quam\nuinculi diaboli adque custodiae, quia illi cum suo rege Dei\nfilio iam diabolo non ligato etiam per tres illos annos ac\nsemissem regnabunt. Remanet igitur, ut, cum audimus:\n\n\n\n\n\n\nSacerdotes Dei et Christi regnabunt cum eo mille annis.\net cum finiti fuerint mille anni, soluetur satanas\nde custodia sua, aut non regni huius sanctorum intellegamus\nannos mille finiri, sed uinculi diaboli adque custodiae,\nut annos mille, id est annos omnes suos, quaeque pars habeat\ndiuersis ac propriis prolixitatibus finiendos, ampliore sanctorum\nregno, breuiore diaboli uinculo; aut certe, quoniam trium\nannorum et sex mensum breuissimum spatium est, conputari\nnoluisse credatur, siue quod minus satanae uinculum, siue\nquod amplius uidetur regnum habere sanctorum, sicut de\nquadringentis annis in sexto decimo huius operis uolumine\ndisputaui; quoniam plus aliquid erant, et tamen quadringenti\nsunt nuncupati; et talia saepe reperiuntur in litteris sacris.\nsi quis aduertat.\nCAPUT XIIII. De damnatione diaboli cum suis et per recapitulationem\nde resurrectione corporea omnium mortuorum\net de iudicio ultimae retributionis.\n\nPost hanc autem commemorationem nouissimae persecutionis\nbreuiter conplectitur totum, quod ultimo iam iudicio\ndiabolus et cum suo principe ciuitas inimica passura est. Dicit\nenim: Et diabolus, qui seducebat eos, missus est\nin stagnum ignis et sulphuris, quo et bestia et\npseudopropheta; et cruciabuntur die ac nocte in\nsaecula saeculorum. Bestiam bene intellegi ipsam inpiam\nciuitatem supra diximus. Pseudopropheta uero eius aut Antichristus\nest aut imago illa, id est figmentum, de quo ibi\nlocati sumus. Post haec ipsum nouissimum iudicium, quod\n\n\n\n\n\n\nerit in secunda resurrectione mortuorum, quae corporum est,\nrecapitulando narrans quo modo sibi fuerit reuelatum: Et\nuidi. inquit, thronum magnum et candidum et sedentem\nsuper eum, cuius a facie fugit caelum et terra,\net locus eorum inuentus non est. Non ait: lVidi thronum\nmagnum et candidum et sedentem super eum, et ab\neius facie fugit caelum et terra\\', quoniam non tunc factum\nest, id est, antequam esset de uiuis et mortuis iudicatum;\nsed eum se uidisse dixit in throno sedentem, a cuius facie\nfugit caelum et terra, sed postea. Peracto quippe iudicio,\ntunc esse desinet hoc caelum et haec terra, quando incipiet\nesse caelum nouum et terra noua. Mutatione namque rerum,\nnon omni modo interitu transibit hic mundus. Unde et apostolus\ndicit: Praeterit enim figura huius mundi, uolo\nuos sine sollicitudine esse. Figura ergo praeterit, non\nnatura. Cum ergo se Iohannes uidisse dixisset sedentem super\nthronum, cuius a facie, quod postea futurum est, fugit caelum\net terra: Et uidi, inquit, mortuos magnos et pusillos,\net aperti sunt libri; et alius liber apertus est, qui\nest uitae uniuscuiusque; et iudicati sunt mortui\nex ipsis scripturis librorum secundum facta sua.\nLibros dixit esse apertos et librum; sed librum cuius modi\nnon tacuit: Qui est, inquit, uitae uniuscuiusque. Ergo\nilli libri, quos priore loco posuit, intellegendi sunt sancti,\net ueteres et noui, ut in illis ostenderetur, quae Deus fieri\nsua mandata iussisset; in illo autem, qui est uitae uniuscuiusque,\nquid horum quisque non fecisset sine fecisset. Qui liber\nsi carnaliter cogitetur, quis eius magnitudinem aut longitudinem\nualeat aestimare? Aut quanto tempore legi poterit\nliber, in quo scriptae sunt uniuersae uitae uniuersorum ? An\ntantus angelorum numerus aderit, quantus hominum erit, et\n\n\n\n\n\n\nuitam suam quisque ab angelo sibi adhibito audiet recitari?\nNon ergo unus liber erit omnium, sed singuli singulorum.\nScriptura uero ista unum uolens intellegi: Et alius, inquit,\nliber apertus est. Quaedam igitur uis est intellegenda\ndiuina, qua fiet, ut cuique opera sua, uel bona uel mala,\ncuncta in memoriam reuocentur et mentis intuitu mira celeritate\ncernantur, ut accuset uel excuset scientia conscientiam\nadque ita simul et omnes et singuli iudicentur. Quae nimirum\nuis diuina libri nomen accepit. In ea quippe quodam\nmodo legitur, quidquid ea faciente recolitur. Ut autem ostendat,\nqui mortui iudicandi sint, pusilli et magni, recapitulando\ndicit tamquam ad id rediens, quod praeterierat potiusue distulerat:\nEt exhibuit mortuos mare, qui in eo erant,\net mors et infernus reddiderunt mortuos, quos in\nse habebant. Hoc procul dubio prius factum est, quam essent mortui iudicati; et tamen illud prius dictum est. Hoc\nest ergo quod dixi, recapitulando eum ad id redisse quod\nintermiserat. Nunc autem ordinem tenuit, adque ut explicaretur\nipse ordo, commodius etiam de iudicatis mortuis, quod\niam dixerat, suo repetiuit loco. Cum enim dixisset: Et ex\nhibuit mortuos mare, qui in eo erant, et mors et\ninfernus reddiderunt mortuos, quos in se habebant:\nmox addidit quod paulo ante posuerat: Et iudicati\nsunt singuli secundum facta sua. Hoc est enim quod\nsupra dixerat: Et iudicati sunt mortui secundum\nfacta sua.\nCAPUT XV. Qui sint mortui, quos ad iudicium exhibuit mare,\nuel quos mors et inferi reddiderunt.\n\nSed qui sunt mortui, quos exhibuit mare, qui in eo erant?\nNeque enim qui in mari moriuntur, non sunt in inferno, aut\ncorpora eorum seruantur in mari, aut, quod est absurdius,\nmare habebat bonos mortuos et infernus malos. Quis hoc\nputauerit? Sed profecto conuenienter quidam hoc loco mare\npro isto saeculo positum accipiunt. Cum ergo et quos hic\ninueniet Christus in corpore constitutos simul significaret\ncum eis, qui resurrecturi sunt, iudicandos, etiam ipsos mortuos\nappellauit, et bonos, quibus dicitur: Mortui enim\nestis, et uita uestra abscondita est cum Christo\nin Deo, et malos, de quibus dicitur: Sine mortuos sepelire\nmortuos suos. Possunt mortui etiam propter hoc dici,\nquod mortalia gerunt corpora; unde apostolus: Corpus quidem,\ninquit, mortuum est propter peccatum; spiritus\nautem uita est propter iustitiam, utrumque in\nhomine uiuente adque in hoc corpore constituto esse demonstrans,\net corpus mortuum et spiritum uitam. Nec tamen\ndixit corpus mortale, sed mortuum, quamuis eadem paulo\npost etiam mortalia corpora, sicut usitatius uocantur, appellet.\nHos ergo mortuos exhibuit mare, qui in eo erant, id est,\nexhibuit homines hoc saeculum, quicumque in eo erant, quia\nnondum obierant. Et mors et infernus, inquit, reddiderunt\nmortuos, quos in se habebant. Mare exhibuit,\nquia, sicut inuenti sunt, adfuerunt; mors uero et infernus\nreddiderunt, quoniam uitae, de qua iam exierant, reuocarunt.\nNec frustra fortasse non satis fuit ut diceret mors aut\ninfernus, sed utrumque dictum est: mors propter bonos,\nqui tantummodo mortem perpeti potuerunt, non et infernum;\n\n\n\n\n\n\ninfernus autem propter malos, qui etiam poenas aput inferos\npendunt. Si enim non absurde credi uidetur antiquos etiam\nsanctos, qui uenturi Christi tenuerunt fidem, locis quidem a\ntormentis inpiorum remotissimis, sed aput inferos fuisse,\ndonec eos inde Christi sanguis et ad ea loca descensus erueret,\nprofecto deinceps boni fideles effuso illo pretio iam\nredemti prorsus inferos nesciunt, donec etiam receptis corporibus\nbona recipiant, quae merentur. Cum autem dixisset:\nEt iudicati sunt singuli secundum facta sua, breuiter\nsubiecit, quem ad modum fuerint iudicati: Et mors\net infernus, inquit, missi sunt in stagnum ignis, his\nnominibus significans diabolum, quoniam mortis est auctor\ninfemarumqute poenarum, uniuersamque simul daemonum societatem.\nHoc est enim quod supra euidentius praeoccupando\niam dixerat: Et diabolus, qui seducebat eos, missus\nest in stagnum ignis et sulphuris. Quod uero ibi\nobscurius adiunxerat dicens: Quo et bestia etpseudopropheta,\nhic apertius: Et qui non sunt, inquit, inuenti\nin libro uitae scripti, missi sunt in stagnum ignis.\nNon Deum liber iste commemorat, ne obliuione fallatur; sed\npraedestinationem significat eorum, quibus aeterna dabitur\nuita. Neque enim nescit eos Deus et in hoc libro legit, ut\nsciat; sed potius ipsa eius praescientia de illis, quae falli\nnon potest, liber est uitae, in quo sunt scripti, id est ante\npraecogniti.\nCAPUT XVI. De caelo nouo et terra noua.\n\nFinito autem iudicio, quo praenuntiauit iudicandos malos,\nrestat ut etiam de bonis dicat. Iam enim explicauit quod\n\n\n\n\n\n\nbreuiter a Domino dictum est: Sic ibuntaisti in supplicium\naeternum; sequitur ut explicet, quod etiam ibi conectitur:\nIusti autem in uitam aeternam. Et uidi,\ninquit, caelum nouum et terram nouam. Nam primum\ncaelum et terra recesserunt, et mare iam\nnon est. Isto fiet ordine, quod superius praeoccupando iam\ndixit, uidisse se super thronum sedentem, cuius a facie fugit\ncaelum et terra. Iudicatis quippe his, qui scripti non sunt in\nlibro uitae, et in aeternum ignem missis (qui ignis cuius\nmodi et in qua mundi uel rerum parte futurus sit, hominem\nscire arbitror neminem, nisi forte cui Spiritus diuinus ostendit),\ntunc figura huius mundi mundanorum ignium conflagratione\npraeteribit, sicut factum est mundanarum aquarum inundatione\ndiluuium. Illa itaque, ut dixi, conflagratione mundana\nelementorum corruptibilium qualitates, quae corporibus nostris\ncorruptibilibus congruebant, ardendo penitus interibunt. adque\nipsa substantia eas qualitates habebit, quae corporibus inmortalibus\nmirabili mutatione conueniant; ut scilicet mundus in\nmelius innouatus apte adcommodetur hominibus etiam carne\nin melius innouatis. Quod autem ait: Et mare iam non\ne 81: utrum maximo illo ardore siccetur an et ipsum uertatur\nin melius, non facile dixerim. Caelum quippe nonum et terram\nnonam futuram legimus, de mari autem nouo aliquid\nme uspiam legisse non recolo; nisi quod in hoc eodem libro\nreperitur: Tamquam mare uitreum simile crystallo.\n\n\nSed tunc non de isto fine saeculi loquebatur, nec proprie\ndixisse uidetur mare, sed tamquam mare. Quamuis et nunc,\nsicut amat prophetica locutio propriis uerbis translata miscere\nac sic quodam modo uelare quod dicitur, potuit de illo mari\n\n\n\n\n\n\n\n\n\n\ndicere: Et mare iam non est, de quo supra dixerat: Et\nexhibuit mortuos mare, qui in eo erant. Iam enim\ntunc non erit hoc saeculum uita mortalium turbulentum et\nprocellosum, quod maris nomine figurauit.\nCAPUT XVII. De ecclesiae glorificatione sine fine post finem.\n\nEt ciuitatem, inquit, magnam Hierusalem nouam\nuidi descendentem de caelo a Deo, aptatam, quasi\nnouam nuptam ornatam marito suo. Et audiui uocem\nmagnam de throno dicentem: Ecce tabernaculum\nDei cum hominibus, et habitabit cum eis.\net erunt ipsi populus eius, et ipse Deus erit cum\neis. Et absterget omnem lacrimam ab oculis eorum:\net mors iam non erit neque luctus neque clamor.\nsed nec dolor ullus, quia priora abierunt. Et dixit\nsedens in throno: Ecce noua facio omnia. De caelo\ndescendere ista ciuitas dicitur, quoniam caelestis est gratia.\nqua Deus eam fecit. Propter quod ei dicit etiam per Esaiam:\nEgo sum Dominus faciens te. Et de caelo quidem ab\ninitio sui descendit, ex quo per huius saeculi tempus gratia\nDei desuper ueniente per lauacrum regenerationis in Spiritu\nsancto misso de caelo subinde ciues eius adcrescunt. Sed per\niudicium Dei, quod erit nouissimum per eius filium Iesum\nChristum, tanta eius et tam noua de Dei munere claritas\napparebit, ut nulla remaneant uestigia uetustatis; quando\nquidem et corpora ad incorruptionem adque inmortalitatem\nnouam ex uetere corruptione ac mortalitate transibunt. Nam\nhoc de isto tempore accipere, quo regnat cum rege suo mille\n\n\n\n\n\n\nannis, inpudentiae nimiae mihi uidetur, cum apertissime dicat:\nAbsterget omnem lacrimam ab oculis eorum; et\nmors iam non erit neque luctus neque clamor, sed\nnec dolor ullus. Quis uero tam sit absurdus et obstinatissima\ncontentione uesanus, qui audeat adfirmare in huius\nmortalitatis aerumnis, non dico populum sanctum, sed unumquemque\nsanctorum, qui hanc uel ducat uel ducturus sit uel\nduxerit uitam, nullas habentem lacrimas et dolores; cum\npotius quanto est quisque sanctior et desiderii sancti plenior,\ntanto sit eius in orando fletus uberior? An non est uox\nciuitatis supernae Hierusalem: Factae sunt mihi lacrimae\nmeae panis die ac nocte, et: Lauabo per\nsingulas noctes lectum meum, in lacrimis meis\nstratum meum rigabo, et: Gemitus meus non est\nabsconditus a te, et: Dolor meus renouatus est?\n\n\nAut uero non eius filii sunt, qui ingemescunt grauati, in quo\nnolunt spoliari, sed superuestiri, ut absorbeatur mortale a\nuita? Nonne ipsi sunt, qui primitias habentes Spiritus in\nsemet ipsis ingemescunt, adoptionem exspectantes, redemtionem\ncorporis sui? An ipse apostolus Paulus non erat supernus\nHierosolymitanus. uel non multo magis hoc erat, quando\npro Israelitis carnalibus fratribus suis tristitia illi erat magna\net continuus dolor cordi eius? Quando autem mors non erit\nin ista ciuitate, nisi quando dicetur: Ubi est, mors, contentio\ntua? Ubi est, mors, aculeus tuus? Aculeus\nautem mortis est peccatum. Quod tunc utique non erit,\n\n\n\n\n\n\n\n\nquando dicetur: Ubi est? Nunc uero non quilibet infimus\nciuis illius ciuitatis, sed idem iste Iohannes in epistula sua\nclamat: Si dixerimus, quia peccatum non habemus,\nnos ipsos seducimus, et ueritas in nobis non est.\nEt in hoc quidem libro, cuius nomen est apocalypsis, obscure\nmulta dicuntur, ut mentem legentis exerceant, et pauca in\neo sunt, ex quorum manifestatione indagentur cetera cum\nlabore; maxime quia sic eadem multis modis repetit, ut alia\nadque alia dicere uideatur, cum aliter adque aliter haec ipsa\ndicere uestigetur. Verum in his uerbis, ubi ait: Absterget\nomnem lacrimam ab oculis eorum, et mors iam\nnon erit neque luctus neque clamor, sed nec dolor\nullus, tanta luce dicta sunt de saeculo futuro et de inmortalitate\nadque aeternitate sanctorum (tunc enim solum adque\nibi solum ista non erunt), ut nulla debeamus in litteris sacris\nquaerere uel legere manifesta, si haec putauerimus obscura.\nCAPUT XVIII. Quid apostolus Petrus de nouissimo Dei iudicio\npraedicarit.\n\nNunc iam uideamus, quid etiam apostolus Petrus de hoc\niudicio scripserit: Venient, inquit, in nouissimo dierum\ninlusione inludentes, secundum proprias concupiscentias\nsuas euntes et dicentes: Ubi est promissum\npraesentiae ipsius? Ex quo enim patres dormierunt,\nsic omnia perseuerant ab initio creaturae. Latet enim\nillos hoc uolentes, quia caeli erant olim et terra de\naqua, et per aquam constituta Dei uerbo, per quae.\nqui tunc erat mundus, aqua inundatus deperiit. Qui\n\n\n\n\n\n\nautem nunc sunt caeli et terra, eodem uerbo repositi\nsunt, igni reseruandi in diem iudicii et perditionis\nhominum inpiorum. Hoc unum uero non lateat uos,\ncarissimi, quia unus dies aput Dominum sicut mille\nanni et mille anni sicut dies unus. Non tardat Dominus\npromissum, sicut quidam tarditatem existimant;\nsed patienter fert propter uos, nolens aliquem perire,\nsed omnes in paenitentiam conuerti. Veniet autem\ndies Domini ut fur, in quo caeli magno inpetu transcurrent,\nelementa autem ardentia resoluentur et\nterra et quae in ipsa sunt opera exurentur. His ergo\nomnibus pereuntibus quales oportet esse uos in\nsanctis conuersationibus exspectantes et properantes\nad praesentiam diei Domini, per quam caeli ardentes\nsoluentur et elementa ignis ardore decoquentur?\n\n\nNouos uero caelos et terram nouam secundum promissa\nipsius exspectamus, in quibus iustitia inhabitat.\nNihil hic dixit de resurrectione mortuorum, sed sane de perditione\nmundi huius satis. Ubi etiam commemorans factum\nante diluuium uidetur admonuisse quodam modo, quatenus\nin fine huius saeculi mundum istum periturum esse credamus.\nNam et illo tempore perisse dixit, qui tunc erat, mundum;\nnec solum orbem terrae, uerum etiam caelos, quos utique\nistos aenos intellegimus, quorum locum ac spatium tunc\naqua crescendo superauerat. Ergo totus aut paene totus aer\niste uentosus (quod caelum uel potius caelos uocat, sed\nutique istos imos, non illos supremos, ubi sol et luna et\nsidera constituta sunt) conuersus fuerat in umidam qualitatem\nadque hoc modo cum terra perierat, cuius terrae utique prior\n\n\n\n\nfacies fuerat deleta diluuio. Qui autem nunc sunt, inquit,\ncaeli et terra, eodem uerbo repositi sunt, igni\nreseruandi in diem iudicii et perditionis hominum\ninpiorum. Proinde qui caeli et quae terra, id est, qui mundus\npro eo mundo, qui diluuio periit, ex eadem aqua repositus\nest, ipse igni nouissimo reseruatur in diem iudicii et\nperditionis hominum inpiorum. Nam et hominum propter\nmagnam quandam commutationem non dubitat dicere perditionem\nfuturam, cum tamen eorum quamuis in aeternis poenis\nsit mansura natura. Quaerat forsitan aliquis, si post\nfactum iudicium iste mundus ardebit, antequam pro illo\ncaelum nouum et terra noua reponatur, eo ipso tempore conflagrationis\neius ubi erunt sancti, cum eos habentes corpora\nin aliquo corporali loco esse necesse sit. Possumus respondere\nfuturos eos esse in superioribus partibus, quo ita non\nadscendet flamma illius incendii, quem ad modum nec unda\ndiluuii. Talia quippe illis inerunt corpora, ut illic sint, ubi\nesse uoluerint. Sed nec ignem conflagrationis illius pertimescent\ninmortales adque incorruptibiles facti, si uirorum trium\ncorruptibilia corpora adque mortalia in camino ardenti inlaesa\nuiuere potuerunt.\nCAPUT XVIIII. Quid apostolus Paulus Thessalonicensibus scripserit\nde manifestatione Antichristi, cuius tempus\ndies Domini subsequetur.\n\n\nMultas euangelicas apostolicasque sententias de diuino isto\niudicio nouissimo uideo mihi esse praetereundas, ne hoc\nuolumen in nimiam longitudinem prouoluatur; sed nullo\nmodo est praetereundus apostolus Paulus, qui scribens ad\n\n\n\n\n\n\n\nThessalonicenses: Rogamus, inquit, uos, fratres, per\naduentum Domini nostri Iesu Christi et nostrae\ncongregationis in ipsum, ut non cito moueamini\nmente neque terreamini neque per spiritum neque\nper uerbum neque per epistulam tamquam per\nnos, quasi instet dies Domini, ne quis uos seducat\nullo modo; quoniam nisi uenerit refuga primum\net reuelatus fuerit homo peccati, filius interitus,\nqui aduersatur et superextollitur supra omne,\nquod dicitur Deus aut quod colitur, ita ut in templo\ndei sedeat, ostentans se tamquam sit Deus.\nNon retinetis in memoria, quod adhuc cum essem\naput uos haec dicebantur uobis? et nunc quid.\ndetineat scitis, ut reueletur in suo tempore. Iam\nenim mysterium iniquitatis operatur. Tantum qui\nmodo tenet teneat, donec de medio fiat; et tunc\nreuelabitur iniquus, quem Dominus Iesus interficiet\nspiritu oris sui, et euacuabit inluminatione\npraesentiae suae eum, cuius est praesentia secundum\noperationem satanae, in omni uirtute et\nsignis et prodigiis mendacii et in omni seductione\niniquitatis his, qui pereunt, pro eo quod dilectionem\nueritatis non receperunt, ut salui fierent. Et\nideo mittet illis Deus operationem erroris, ut\ncredant mendacio et iudicentur omnes, qui non\ncrediderunt ueritati, sed consenserunt iniquitati.\n\nNulli dubium est eum de Antichristo ista dixisse, diemque\niudicii (hunc enim appellat diem Domini) non esse\n\n\n\n\n\n\nuenturum, nisi ille prior uenerit, quem refugam uocat, utique a\nDomino Deo. Quod si de omnibus inpiis merito dici potest,\nquanto magis de isto! Sed in quo templo Dei sit sessurus,\nincertum est; utrum in illa ruina templi, quod a Salomone\nrege constructum est, an uero in ecclesia. Non enim templum\nalicuius idoli aut daemonis templum Dei apostolus\ndiceret. Unde nonnulli non ipsum principem, sed uniuersum\nquodam modo corpus eius, id est ad eum pertinentem hominum\n. multitudinem, simul cum ipso suo principe hoc loco\nintellegi Antichristum uolunt; rectiusque putant etiam Latine\ndici, sicut in Graeco est, non in templo Dei, sed in\ntemplum Dei sedeat, tamquam ipse sit templum Dei,\nquod est ecclesia; sicut dicimus; \\'Sedet in amicum\\', id est\nuelut amicus, uel si quid aliud isto locutionis genere dici\nsolet. Quod autem ait: Et nunc quid detineat scitis,\nid est, quid sit in mora, quae causa sit dilationis eius, ut\nreueletur in suo tempore, scitis: quoniam scire illos\ndixit, aperte hoc dicere noluit. Et ideo nos, qui nescimus\nquod illi sciebant, peruenire cum labore ad id, quod sensit\napostolus, cupimus nec ualemus; praesertim quia et illa, quae\naddidit, hunc sensum faciunt obscuriorem. Nam quid est:\nIam enim mysterium iniquitatis operatur. Tantum\nqui modo tenet teneat, donec de medio fiat; et\ntunc reuelabitur iniquus? Ego prorsus quid dixerit\nme fateor ignorare. Suspiciones tamen hominum, quas uel\naudire uel legere potui, non tacebo.\n\nQuidam putant hoc de imperio dictum fuisse Romano. et\npropterea Paulum apostolum non id aperte scribere uoluisse.\nne calumniam uidelicet incurreret, quod Romano imperio male\noptauerit, cum speraretur aeternum; ut hoc quod dixit: Iam\nenim mysterium iniquitatis operatur, Neronem\n\n\n\nuoluerit intellegi, cuius iam facta uelut Antichristi uidebantur.\nUnde nonnulli ipsum resurrecturum et futurum Antichristum\nsuspicantur; alii uero nec occisum putant, sed subtractum\npotius, ut putaretur occisus, et uiuum occultari in uigore\nipsius aetatis, in qua fuit, cum crederetur exstinctus, donec\nsuo tempore reueletur et restituatur in regnum. Sed multum\nmihi mira est haec opinantium tanta praesumtio. Illud tamen,\nquod ait apostolus: Tantum qui modo tenet teneat,\ndonec de medio fiat, non absurde de ipso Romano imperio\ncreditur dictum, tamquam dictum sit: \\'Tantum qui modo\nimperat imperet, donec de medio fiat\\', id est de medio tollatur.\nEt tunc reuelabitur iniquus, quem significari\nAntichristum nullus ambigit. Alii uero et quod ait: Quid\ndetineat scitis et mysterium operari iniquitatis\nnon putant dictum nisi de malis et fictis, qui sunt in ecclesia,\ndonec perueniant ad tantum numerum, qui Antichristo\nmagnum populum faciat; et hoc esse mysterium iniquitatis,\nquia uidetur occultum; hortari autem apostolum fideles, ut\nin fide quam tenent tenaciter perseuerent, dicendo: Tantum\nqui modo tenet teneat, donec de medio fiat, hoc.\nest, donec exeat de medio ecclesiae mysterium iniquitatis,\nquod nunc occultum est. Ad ipsum enim mysterium pertinere\narbitrantur, quod ait in epistula sua Iohannes euangelista:\nPueri, nouissima hora est; et sicut audistis, quod\nAntichristus sit uenturus, nunc autem Antichristi\nmulti facti sunt; unde cognoscimus quod nouissima\nsit hora. Ex nobis exierunt; sed non erant\nex nobis. Quod si fuissent ex nobis, permansissent\nutique nobiscum. Sicut ergo ante finem in hac\nhora, inquiunt, quam Iohannes nouissimam dicit, exierunt\n\n\n\n\n\n\nmulti haeretici de medio ecclesiae, quos multos dicit Antichristos:\nita omnes tunc inde exibunt, qui non ad Christum,\nsed ad illum nouissimum Antichristum pertinebunt, et tunc\nreuelabitur.\n\nAlius ergo sic, alius autem sic apostoli obscura uerba couiectant;\nquod tamen eum dixisse non dubium est: non ueniet\nad uiuos et mortuos iudicandos Christus, nisi prius uenerit\nad seducendos in anima mortuos aduersarius eius Antichristus;\nquamuis ad occultum iam iudicium Dei pertineat, quod ab\nillo seducentur. Praesentia quippe eius erit, sicut dictum\nest, secundum operationem satanae in omni uirtute\net signis et prodigiis mendacii et in omni seductione\niniquitatis his, qui pereunt. Tunc enim soluetur\nsatanas et per illum Antichristum in omni sua uirtute\nmirabiliter quidem, sed mendaciter operabitur. Quae solet\nambigi utrum propterea dicta sint signa et prodigia mendacii,\nquoniam mortales sensus per phantasmata decepturus est, ut\nquod non facit facere uideatur, an quia illa ipsa, etiamsi\nerunt uera prodigia, ad mendacium pertrahent credituros non\nea potuisse nisi diuinitus fieri, uirtutem diaboli nescientes,\nmaxime quando tantam, quantam numquam habuit, acceperit\npotestatem. Non enim quando de caelo ignis cecidit et tantam\nfamiliam cum tantis gregibus pecorum sancti Iob uno\ninpetu absumsit et turbo inruens et domum deiciens filios\neius occidit, phantasmata fuerunt; quae tamen fuerunt opera\nsatanae, cui Deus dederat hanc potestatem. Propter quid\nhorum ergo dicta sint prodigia et signa mendacii, tunc potius\napparebit. Sed propter quodlibet horum dictum sit. seducentur\neis signis adque prodigiis. qui seduci merebuntur, pro\neo quod dilectionem, inquit, ueritatis nonreceperunt,\nut salui fierent. Nec dubitauit apostolus addere\n\n\n\n\nac dicere: Ideo mittet illis Deus operationem erroris\nut credant mendacio. Deus enim mittet, quia Deus\ndiabolum facere ista permittet, iusto ipse iudicio, quamuis\nfaciat ille iniquo malignoque consilio: Ut iudicentur,\ninquit, omnes, qui non crediderunt ueritati, sed\nconsenserunt iniquitati. Proinde iudicati seducentur et\nseducti iudicabuntur. Sed iudicati seducentur illis iudiciis Dei\nocculte iustis, iuste occultis, quibus ab initio peccati rationa- .\nlis creaturae numquam iudicare cessauit; seducti autem\niudicabuntur nouissimo manifestoque iudicio per Christum\n\n\nIesum, iustissime iudicaturum, iniustissime iudicatum.\nCAPUT XX. Quid idem apostolus in prima ad eosdem epistula\nde resurrectione docuerit mortuorum.\n\nSed hic apostolus tacuit de resurrectione mortuorum; ad\neosdem autem scribens in epistula prima: Nolumus, inquit,\nignorare uos, fratres, de dormientibus, ut non contristemini,\nsicut et ceteri, qui spem non habent. Nam\nsi credimus, quod Iesus mortuus est et resurrexit:\nita et Deus eos, qui dormierunt per Iesum, adducet\ncum illo. Hoc enim uobis dicimus in uerbo Domini,\nquia nos uiuentes, qui reliqui sumus in aduentum\nDomini, non praeueniemus eos, qui ante dormierunt;\nquoniam ipse Dominus in iussu et in uoce archangeli\net in tuba Dei descendet de caelo, et mortui in Christo\nresurgent primo; deinde nos uiuentes, qui reliqui\nsumus, simul cum illis rapiemur in nubibus in\n\n\n\n\n\n\nobuiam Christi in aera, et ita semper cum Domino erimus.\nHaec uerba apostolica resurrectionem mortuorum futuram,\nquando ueniet Christus, utique ad uiuos et mortuos\niudicandos, praeclarissime ostendunt.\n\nSed quaeri solet, utrum illi, quos hic uiuentes inuenturus\nest Christus, quorum personam in se adque illos, qui tunc\nsecum uiuebant, transfigurabat apostolus, numquam omnino\nmorituri sint, an ipso temporis puncto, quo cum resurgentibus\nrapientur in nubibus in obuiam Christo in aera, ad\ninmortalitatem per mortem mira celeritate transibunt. Neque\nenim dicendum est fieri non posse, ut, dum per aera in\nsublime portantur, in illo spatio et moriantur et reuiuescant.\nQuod enim ait: Et ita semper cum Domino erimus, non\nsic accipiendum est, tamquam in aere nos dixerit semper\ncum Domino esse mansuros; quia nec ipse utique ibi manebit.\nquia ueniens transiturus est; uenienti quippe ibitur obuiam,\nnon manenti; sed ita cum Domino erimus, id est, sic\nerimus habentes corpora sempiterna, ubicumque cum illo\nfuerimus. Ad hunc autem sensum, quo existimemus etiam\nillos, quos hic uiuos inuenturus est Dominus, in ipso paruo\nspatio et passuros mortem et accepturos inmortalitatem, ipse\napostolus nos uidetur urgere, ubi dicit: In Christo omnes\nuiuificabuntur; cum alio loco de ipsa loquens resurrectione\ncorporum dicat: Tu quod seminas, non uiuificatur. nisi\nmoriatur. Quo modo igitur, quos uiuentes hic Christus\ninueniet, per inmortalitatem in illo uiuificabuntur, etsi non\nmoriantur, cum uideamus propter hoc esse dictum: Tu quod\nseminas, non uiuificatur, nisi moriatur? Aut si recte\nnon dicimus seminari nisi ea corpora hominum, quae moriendo\n\n\n\n\n\n\nquoquo modo reuertuntur in terram (sicut sese habet etiam\nilla in transgressorem patrem generis humani diuinitus prolata\nsententia: Terra es, et in terram ibis): fatendum est\nistos, quos nondum de corporibus egressos cum ueniet Christus\ninueniet, et istis uerbis apostoli et illis de genesi non\nteneri; quoniam sursum in nubibus rapti non utique seminantur,\nquia nec eunt in terram nec redeunt, siue nullam\nprorsus experiantur mortem siue paululum in aere moriantur.\n\nSed aliud rursus occurrit, quod idem dixit apostolus, cum\nde resurrectione corporum ad Corinthios loqueretur: Omnes\nresurgemus, uel sicut alii codices habent: Omnes dormiemus.\nCum ergo nec resurrectio fieri, nisi mors praecesserit,\npossit, nec dormitionem possimus illo loco intellegere nisi\nmortem: quo modo omnes uel dormient uel resurgent, si tam\nmulti, quos in corpore inuenturus est Christus, nec dormient\nnec resurgent? Si ergo sanctos, qui reperientur Christo\nueniente uiuentes eique in obuiam rapientur, crediderimus\nin eodem raptu de mortalibus corporibus exituros et ad eadem\nmox inmortalia redituros, nullas in uerbis apostoli patiemur\nangustias, siue ubi dicit: Tu quod seminas, non uiuificatur,\nnisi moriatur, siue ubi dicit: Omnes resurgemus\nant: Omnes dormiemus; quia nec illi per inmortalitatem\nuiuificabuntur, nisi, quamlibet paululum, tamen ante moriantur,\nac per hoc et a resurrectione non erunt alieni, quam dormitione\npraecedunt, quamuis breuissima, non tamen nulla. Quur\nautem nobis incredibile uideatur illam multitudinem corporum\nin aere quodam modo seminari adque ibi protinus inmortaliter\nadque incorruptibiliter reuiuescere, cum credamus, quod\n\n\n\n\n\n\nidem ipse apostolus apertissime dicit, in ictu oculi futuram\nresurrectionem et in membra sine fine uictura tanta facilitate\ntamque inaestimabili uelocitate rediturum antiquissimorum\ncadauerum puluerem? Nec ab illa sententia, qua homini\ndictum est: Terra es et in terram ibis, futuros illos sanetos\narbitremur inmunes, si eorum morientium in terram non\nrecident corpora, sed, sicut in ipso raptu morientur, ita et\nresurgent, dum ferentur in aera. In terram quippe ibis est\n\\'in hoc ibis amissa uita, quod eras antequam sumeres uitam\\':\nid est, hoc eris exanimatus, quod eras antequam esses animatus\n(terrae quippe insufflauit Deus in faciem flatum uitae.\ncum factus est homo in animam uiuam); tamquam diceretur:\n<Terra es animata, quod non eras: terra eris exanimis, sicut\neras\\'; quod sunt et antequam putrescant omnia corpora mortuorum;\nquod erunt et illa. si morientur. ubicumque moriantur,\ncum uita carebunt, quam continuo receptura sunt. Sic\nergo ibunt in terram, quia ex uiuis hominibus terra erunt.\nquem ad modum it in cinerem, quod fit cinis; it in uetustatem,\nquod fit uetus; it in testam, quod ex luto fit testa: et\nalia sescenta sic loquimur. Quo modo autem sit futurum.\nquod nunc pro nostrae ratiunculae uiribus utcumque conicimus,\ntunc erit potius, ut nosse possimus. Resurrectionem\nquippe mortuorum futuram et in carne, quando Christus uenturus\nest uiuos iudicaturus et mortuos, oportet, si Christiani\nesse uolumus, ut credamus; sed non ideo de hac re inanis\nest fides nostra, si, quem ad modum futura sit, perfecte conprehendere\nnon ualemus.\n\nVerum iam, sicut supra] promisimus, de hoc iudicio Dei\nnouissimo etiam prophetici ueteres libri quid praenuntiauerint,\n\n\n\n\n\n\nquantum satis esse uidebitur, debemus ostendere; quae, sicut\narbitror, non tanta mora necesse erit tractari et exponi, si\nistis. quae praemisimus, lector curauerit adiuuari.\nCAPUT XXI. Quid Esaias propheta de mortuorum resurrectione et\nde retributione iudicii sit locutus.\n\nPropheta Esaias: Resurgent, inquit, mortui et resurgent\nqui erant in sepulcris, et laetabuntur omnes qui\nsunt in terra; ros enim, qui abs te est, sanitas illis\nest; terra uero inpiorum cadet. Totum illud superius ad\nresurrectionem pertinet beatorum. Quod autem ait: Terra\nuero inpiorum cadet, bene intellegitur dictum: \\'Corpora\nuero inpiorum ruina damnationis excipiet.\\' Iam porro si de\nbonorum resurrectione quod dictum est diligentius et distinctius\nuelimus intueri, ad primam referendum est quod dictum\nest: Resurgent mortui; ad secundam uero quod sequitur:\nEt resurgent qui erant in sepulcris. Iam si et illos\ninquiramus sanctos, quos hic uiuos inuenturus est Dominus,\neis congrue deputabitur quod adiunxit: Et laetabuntur\nomnes qui sunt in terra; ros enim, qui abs te est,\nsanitas illis est. Sanitatem loco isto inmortalitatem rectissime\naccipimus; ea namque est plenissima sanitas, quae non\nreficitur alimentis tamquam cottidianis medicamentis. Item\nde iudicii die spem prius dans bonis, deinde terrens malos\nidem propheta sic loquitur: Haec dicit Dominus: Ecce\nego declino in eos ut flumen pacis et ut torrens inundans\ngloriam gentium. Filii eorum super umeros portabuntur\net super genua consolabuntur. Quem ad\n\n\n\n\n\n\nmodum si quem mater consoletur, ita ego uos consolabor;\net in Hierusalem consolabimini, et uidebitis,\net gaudebit cor uestrum et ossa uestra ut herba\nexorientur. Et cognoscetur manus Domini colentibus\neum, et comminabitur contumacibus. Ecce enim Dominus\nut ignis ueniet, et ut tempestas currus eius,\nreddere in indignatione uindictam et uastationem in\nflamma ignis. In igne enim Domini iudicabitur omnis\nterra et in gladio eius omnis caro; multi uulnerati\nerunt a Domino. In bonorum promissione flumen pacis\nprofecto abundantiam pacis illius debemus accipere, qua maior\nesse non possit. Hac utique in fine rigabimur; de qua in\npraecedenti libro abundanter locuti sumus. Hoc flumen se in\neos declinare dicit, quibus tantam beatitudinem pollicetur, ut\nintellegamus in illius felicitatis regione, quae in caelis est.\nhoc flumine omnia satiari; sed quia et terrenis corporibus\npax incorruptionis adque inmortalitatis inde influet, ideo\ndeclinare se dixit hoc flumen, ut de supernis quodam modo\netiam inferiora perfundat et homines aequales angelis reddat.\nHierusalem quoque, non illam quae seruit cum filiis suis,\nsed liberam matrem nostram intellegamus secundum apostolum\naeternam in caelis. Ibi post labores aerumnarum curarumque\nmortalium consolabimur, tamquam paruuli eius in\numeris genibusque portati. Rudes enim nos et nouos blandissimis\nadiutoriis insolita nobis beatitudo illa suscipiet. 1m ib\nuidebimus, et gaudebit cor nostrum. Nec expressit quid uidebimus;\nsed quid nisi Deum? ut inpleatur in nobis promissum\neuangelicum: Beati mundicordes, quoniam ipsi Deum\nuidebunt, et omnia illa, quae nunc non uidemus, credentes\n\n\n\n\n\n\nautem pro modulo capacitatis humanae longe minus quam\nsunt adque incomparabiliter cogitamus. Et uidebitis, inquit,\net gaudebit cor uestrum. Hic creditis, ibi uidebitis.\n\nSed quoniam dixit: Et gaudebit cor uestrum, ne putaremus\nilla bona Hierusalem ad nostrum tantummodo spiritum\npertinere: Et ossa, inquit, uestra ut herba exorientur;\nubi resurrectionem corporum strinxit, uelut quod non dixerat\nreddens; neque enim cum uiderimus fiet. sed cum fuerit\nfacta uidebimus. Nam et de caelo nouo ac terra noua iam\nsupra dixerat, dum ea, quae sanctis promittuntur in fine,\nsaepe ac multiformiter diceret. Erit, inquit, caelum nouum\net terra noua, et non erunt memores priorum, nec\nadscendet in cor ipsorum, sed laetitiam et exsultationem\ninuenient in ea. Ecce ego faciam Hierusalem\nexsultationem et populum meum laetitiam; et exsultabo\nin Hierusalem et laetabor in populo meo; et\nultra non audietur in illa uox fletus, et cetera, quae\nquidam ad illos carnales mille annos referre conantur. Locutiones\nenim tropicae propriis prophetico more miscentur, ut\nad intellectum spiritalem intentio sobria cum quodam utili\nac salubri labore perueniat; pigritia uero carnalis uel ineruditae\nadque inexercitatae tarditas mentis contenta litterae\nsuperficie nihil putat interius requirendum. Haec de propheticis\nuerbis, quae ante istum locum scripta sunt, satis dixerim.\nIn hoc autem loco, unde ad illa digressi sumus, cum\ndixisset: Et ossa uestra ut herba exorientur, ut resurrectionem\ncarnis quidem, sed tamen bonorum se nunc commemorare\nmonstraret, adiunxit: Et cognoscetur manus Domini\ncolentibus eum. Quid est hoc nisi manus distinguentis\n\n\n\n\n\n\n\n\n\n\ncultores suos a contemtoribus suis? De quibus sequentia\ncontexens: Et comminabitur, inquit. contumacibus, siue,\nut ait alius interpres, incredulis. Nec tunc comminabitur,\nsed quae nunc dicuntur minaciter, tunc efficaciter inplebuntur.\nEcce enim Dominus, inquit, ut ignis ueniet et ut tempestas\ncurrus eius, reddere in indignatione uindictam\net uastationem in flamma ignis. In igne enim\nDomini iudicabitur omnis terra et in gladio eius\nomnis caro; multi uulnerati erunt a Domino. Siue\nigne, siue tempestate, siue gladio poenam iudicii significat:\nquando quidem ipsum Dominum quasi ignem dicit esse uenturum,\neis profecto quibus poenalis erit eius aduentus. Currus\nuero eius (nam pluraliter dicti sunt) angelica ministeria non\ninconuenienter accipimus. Quod autem ait omnem terram et\nomnem carnem in eius igne et gladio iudicari, non etiam\nhic spiritales intellegamus et sanctos, sed terrenos adque\ncarnales, de qualibus dictum est: Qui terrena sapiunt. et:\nSapere secundum carnem mors est; et quales omnino\ncaro appellantur a Domino, ubi dicit: Non permanebit\nspiritus meus in hominibus istis, quoniam caro sunt.\nQuod uero hic positum est: Multi uulnerati erunt a\nDomino, isto fiet uulnere mors secunda. Potest quidem et\nignis et gladius et uulnus accipi in bono. Nam et ignem\nDominus uelle se dixit mittere in mundum, et uisae sunt\nillis linguae diuisae uelut ignis, quando uenit Spiritus sanctus:\net: Non ueni, inquit idem Dominus, pacem mittere in\nterram, sed gladium, et sermonem Dei dicit scriptura\ngladium bis acutum propter aciem geminam testamentorum\n\n\n\n\n\n\nduorum, et in cantico canticorum caritate se dicit sancta\necclesia uulneratam, uelut amoris inpetu sagittatam. Sed hic\ncum legimus uel audimus ultorem Dominum esse uenturum,\nquem ad modum haec intellegenda sint, clarum est.\n\nDeinde breuiter commemoratis eis, qui per hoc iudicium\nconsumentur, sub figura ciborum in lege uetere uetitorum, a\nquibus se non abstinuerunt, peccatores inpiosque significans\nrecapitulat ab initio gratiam noui testamenti a primo Saluatoris\naduentu usque ad ultimum iudicium, de quo nunc\nagimus, perducens finiensque sermonem. Narrat namque Dominum\ndicere se uenire, ut congreget omnes gentes, easque\nuenturas et uisuras eius gloriam. Omnes enim, sicut dicit\napostolus, peccauerunt et egent gloria Dei. Et relicturum\nse dicit super eos signa, quae utique mirantes credant\nin eum: et emissurum ex illis saluatos in gentes diuersas\net in longinquas insulas, quae non audierunt nomen eius\nneque uiderunt eius gloriam; et adnuntiaturos gloriam eius\nin gentibus et adducturos fratres istorum, quibus loquebatur,\nid est in fide sub Deo Patre fratres Israelitarum electorum;\nadducturos autem ex omnibus gentibus munus Domino in\niumentis et uehiculis (quae iumenta et uehicula bene intel\nleguntur adiutoria esse diuina per cuiusque generis ministeria\nDei, uel angelica uel humana) in sanctam ciuitatem Hierusalem,\nquae nunc in sanctis fidelibus est diffusa per terras.\nUbi enim diuinitus adiuuantur, ibi credunt, et ubi credunt,\nibi ueniunt. Conparauit autem illos Dominus tamquam per\nsimilitudinem filiis Israel offerentibus ei suas hostias cum\n\n\n\n\n\n\n\n\npsalmis in domo eius, quod ubique iam facit ecclesia: et\npromisit ab ipsis se accepturum sibi sacerdotes et Leuitas;\nquod nihilo minus fieri nunc uidemus. Non enim ex genere\ncarnis et sanguinis, sicut erat primum secundum ordinem\nAaron; sed, sicut oportebat in testamento nouo, ubi secundum\nordinem Melchisedech summus sacerdos est Christus, pro\ncuiusque merito, quod in eum gratia diuina contulerit, sacerdotes\net Leuitas eligi nunc uidemus; qui non isto nomine,\nquod saepe adsequuntur indigni, sed ea, quae non est bonis\nmalisque communis, sanctitate pensandi sunt.\n\n\nHaec cum de ista. quae nunc inpertitur ecclesiae, perspicua\nnobisque notissima Dei miseratione dixisset, promisit et fines,\nad quos per ultimum iudicium facta bonorum malorumque\ndiscretione uenietur, dicens per prophetam, uel de Domino\ndicens ipse propheta: Quo modo enim caelum nouum\net terra noua manebit coram me, dicit Dominus, sic\nstabit semen uestrum et nomen uestrum, et erit\nmensis ex mense et sabbatum ex sabbato. Veniet omnis\ncaro in conspectu meo adorare in Hierusalem!\ndixit Dominus; et egredientur et uidebunt membra\nhominum, qui praeuaricati sunt in me. Vermis eorum\nnon morietur, et ignis eorum non exstinguetur. et\nerunt uisui omni carni. Ad hoc iste propheta terminauit\nlibrum, ad quod terminabitur saeculum. Quidam sane non\ninterpretati sunt: Membra hominum, sed cadauera uirorum,\nper cadauera significantes euidentem corporum poenam;\nquamuis cadauer nisi caro exanimis non soleat nuncupari,\nilla uero animata erunt corpora, alioquin nulla poterunt\n\n\n\n\n\n\nsentire tormenta; nisi forte, quia mortuorum erunt corpora, id\nest eorum, qui in secundam mortem cadent, ideo non absurde\netiam cadauera dici possunt. Unde est et illud, quod ab\neodem propheta dictum iam supra posui: Terra uero inpiorum\ncadet. Quis autem non uideat a cadendo esse appellata\ncadauera? Virorum autem pro eo posuisse illos interpretes,\nquod est hominum\\\\ manifestum est. Neque enim quisquam\ndicturus est praeuaricatrices feminas in illo supplicio non\nfuturas; sed ex potiore, praesertim de quo femina facta est,\nuterque sexus accipitur. Verum, quod ad rem maxime pertinet,\ncum et in bonis dicitur: Veniet omnis caro, quia ex omni\ngenere hominum populus ille constabit (non enim omnes\nhomines ibi erunt, quando in poenis plures erunt), â€” sed,\nut dicere coeperam, cum et in bonis caro et in malis membra\nuel cadauera nominantur: profecto post resurrectionem carnis,\ncuius fides his rerum uocabulis omnino firmatur, illud, quo\nboni et mali suis finibus dirimentur, futurum esse iudicium\ndeclaratur.\nCAPUT XXII. Qualis futura sit egressio sanctorum ad uidendas\npoenas malorum.\n\nSed quo modo egredientur boni ad uidendas poenas malorum?\nNumquid corporis motu beatas illas relicturi sunt sedes\net ad loca poenalia perrecturi, ut malorum tormenta conspiciant\npraesentia corporali? Absit; sed egredientur per scientiam.\nHoc enim uerbo significatum est eos qui cruciabuntur\nextra futuros. Propter quod et Dominus ea loca tenebras\nexteriores uocat, quibus contrarius est ille ingressus, de quo\n\n\n\n\n\n\ndicitur seruo bono: Intra in gaudium Domini tui; ne\nilluc mali putentur ingredi, ut sciantur, sed ad illos potius\nuelut egredi scientia, qua eos cognituri sunt, boni, quia id\nquod extra est cognituri sunt. Qui enim erunt in poenis,\nquid agatur intus in gaudio Domini nescient; qui uero erunt\nin illo gaudio, quid agatur foris in illis tenebris exterioribus\nscient. Ideo dictum est: Egredientur, quia eos etiam qui\nforis ab eis erunt utique non latebunt. Si enim haec prophetae\nnondum facta nosse potuerunt per hoc, quod erat Deus,\nquantulumcumque erat, in eorum mortalium mentibus: quo\nmodo inmortales sancti iam facta tunc nescient, cum Deus\nerit omnia in omnibus? Stabit ergo in illa beatitudine sanctorum\nsemen in nomen; semen scilicet de quo Iohannes ait:\nEt semen eius in ipso manet; nomen uero de quo per\nhunc Esaiam dictum est: Nomen aeternum dabo eis\nErit eis et mensis ex mense et sabbatum ex sabbato,\ntamquam luna ex luna et requies ex requie, quorum utrumque\nipsi erunt cum ex his umbris ueteribus et temporalibus\nin illa lumina noua ac sempiterna transibunt. In poenis autem\nmalorum et inexstinguibilis ignis et uiuacissimus uermis ab aliis\nadque aliis aliter adque aliter est expositus. Alii quippe utrumque\nad corpus, alii utrumque ad animum rettulerunt; alii proprie\nad corpus ignem, tropice ad animum uermem, quod esse\ncredibilius uidetur. Sed nunc de hac differentia non est temporis\ndisputare. De iudicio namque ultimo, quo fiet diremtio\nbonorum et malorum, hoc uolumen inplere suscepimus;\n\n\n\n\n\n\nde ipsis uero praemiis et poenis alias diligentius disserendum\nest.\nCAPUT XXIII. Quid prophetauerit Daniel de persecutione Antichristi\net de iudicio Dei regnoque sanctorum.\n\n\nDaniel de hoc ultimo iudicio sic prophetat, ut Antichristum\nquoque prius uenturum esse praenuntiet adque ad aeternum\nregnum sanctorum perducat narrationem suam. Cum enim\nuisione prophetica quattuor bestias significantes quattuor\nregna uidisset, ipsumque quartum a quodam rege superatum,\nqui Antichristus agnoscitur, et post haec aeternum regnum\nfilii hominis, qui intellegitur Christus: Horruit, inquit,\nspiritus meus, ego Daniel, in habitudine mea, et\nuisus capitis mei conturbabant me. Et accessi, inquit,\nad unum de stantibus, et ueritatem quaerebam ab eo\nde omnibus his, et dixit mihi ueritatem. Deinde, quid\naudierit ab illo, a quo de omnibus his quaesiuit, tamquam\neo sibi exponente sic loquitur: Hae bestiae magnae quattuor\nquattuor regna surgent in terra, quae auferentur,\net accipient regnum sancti Altissimi et obtinebunt\nillud usque in saeculum et usque in saeculum saeculorum.\nEt quaerebam, inquit, diligenter de bestia\nquarta, quae erat differens prae omni bestia, terribilis\namplius â€” dentes eius ferrei et ungues eius\naerei, manducans et comminuens et reliqua pedibus\nsuis conculcans â€”, et de cornibus eius decem, quae ,\nerant in capite eius, et de altero, quod adscendit et\nexcussit de prioribus tria; cornu illud in quo erant\n\n\n\n\n\n\noculi et os loquens magna, et uisus eius maior ceteris.\nVidebam, et cornu illud faciebat bellum cum\nsanctis, et praeualebat ad ipsos, donec uenit uetustus\ndierum, et regnum dedit sanctis Altissimi; et tempus\nperuenit, et regnum obtinuerunt sancti. Haec\nDaniel quaesisse se dixit. Deinde quid audierit continuo\nsubiungens: Et dixit, inquit (id est ille, a quo quaesierat.\nrespondit et dixit): Bestia quarta quartum regnum erit\nin terra, quod praeualebit omnibus regnis; et manducabit\nomnem terram, et conculcabit eam et con c ide t.\nEt decem cornua eius decem reges surgent; et post\neos surget alius, qui superabit malis omnes, qui\nante eum fuerunt; et tres reges humiliabit et uerba\naduersus Altissimum loquetur et sanctos Altissimi\nconteret et suspicabitur mutare tempora et legem:\net dabitur in manu eius usque ad tempus et tempora\net dimidium tempus. Et iudicium sedebit, et principatum\nremouebunt ad exterminandum et perdendum\nusque in finem; et regnum et potestas et magnitudo\nregum, qui sub omni caelo sunt, data est sanctis\nAltissimi. Et regnum eius regnum sempiternum; et\nomnes principatus ipsi seruient et obaudient. Huc\nusque, inquit, finis sermonis. Ego Daniel; multum\ncogitationes meae conturbabant me, et forma mea\ninmutata est super me, et uerbum in corde meo conseruaui.\nQuattuor illa regna exposuerunt quidam Assyriorum,\nPersarum, Macedonum et Romanorum. Quam uero conuenienter\nid fecerint, qui nosse desiderant, legant presbyteri\nHieronymi librum in Danielem satis erudite diligenterque\nconscriptum. Antichristi tamen aduersus ecclesiam saeuissimum\nregnum licet exiguo spatio temporis sustinendum, donec\n\n\n\n\n\nDei ultimo iudicio regnum sancti accipiant sempiternum, qui\nuel dormitans haec legit, dubitare non sinitur. Tempus quippe\net tempora et dimidium temporis unum annum esse et duo\net dimidium ac per hoc tres annos et semissem etiam numero\ndierum posterius posito dilucescit, aliquando in scripturis et\nmensum numero declaratur. Videntur enim tempora indefinite\nhic dicta lingua Latina; sed per dualem numerum dicta sunt,\nquem Latini non habent. Sicut autem Graeci, ita hunc dicuntur\nhabere et Hebraei. Sic ergo dicta sunt tempora, tamquam\ndicerentur duo tempora. Vereri me sane fateor, ne in decem\nregibus, quos tamquam decem homines uidetur inuenturus\nAntichristus, forte fallamur, adque ita [ne] ille inopinatus\nadueniat, non exsistentibus tot regibus in orbe Romano. Quid\nsi enim numero isto denario uniuersitas regum significata\nest. post quos ille uenturus est; sicut millenario, centenario,\nseptenario significatur plerumque uniuersitas, et aliis adque\naliis numeris, quos nunc commemorare non est necesse?\n\nAlio loco idem Daniel: Et erit, inquit, tempus tribulationis,\nqualis non fuit ex quo nata est gens super\nterram usque ad tempus illud. Et in tempore illo saluabitur\npopulus tuus omnis, qui inuentus fuerit scriptus\nin libro. Et multi dormientium in terrae aggere\nexsurgent: hi in uitam aeternam, et hi in obprobrium\net in confusionem aeternam. Et intellegentes fulgebunt\nsicut claritas firmamenti, et ex iustis multi\nsicut stellae in saecula et adhuc. Sententiae illi\n\n\n\n\n\n\neuangelicae est locus iste simillimus de resurrectione dumtaxat\ncorporum mortuorum. Nam qui illic dicti sunt esse in monumentis,\nipsi hic dormientes in terrae aggere, uel, sicut\nalii interpretati sunt, in terrae puluere; et sicut ibi procedent\ndictum est, ita hic exsurgent; sicut ibi qui bona\n. fecerunt, in resurrectionem uiiae; qui autem mala\negerunt, in resurrectionem iudicii: ita et isto loco hi\nin uitam aeternam, et hi in obprobrium et in confusionem\naeternam. Non autem diuersum putetur, quod, cum\nibi positum sit omnes qui sunt in monumentis, hic non\nait propheta omnes, sed multi dormientium in terrae\naggere. Ponit enim aliquando scriptura pro omnibus multos.\nPropterea et Abrahae dictum est: Patrem multarum gentium\nposui te, cui tamen alio loco: In semine, inquit,\ntuo benedicentur omnes gentes. De tali autem resurrectione\nhuic quoque ipsi prophetae Danieli paulo post dicitur:\nEt tu ueni et requiesce; adhuc enim dies in conpletionem\nconsummationis, et requiesces et resurges in\nsorte tua in fine dierum.\nCAPUT XXIIII. In psalmis Dauidicis, quae de fine saeculi huius et\nnouissimo Dei iudicio prophetentur.\n\nMulta de iudicio nouissimo dicuntur in psalmis, sed eorum\nplura transeunter et strictim. Hoc tamen quod de fine huius\nsaeculi apertissime ibi dictum est, nequaquam silentio praeteribo.\nPrincipio terram tu fundasti, Domine, et opera\nmanuum tuarum sunt caeli. Ipsi peribunt, tu autem\n\n\n\n\n\n\npermanes; et omnes sicut uestimentum ueterescent,\net sicut opertorium mutabis eos, et mutabuntur: tu\nautem idem ipse es, et anni tui non deficient. Quid\nest quod Porphyrius, cum pietatem laudet Hebraeorum, qua\nmagnus et uerus et ipsis numinibus terribilis ab eis colitur\n\n\nDeus, Christianos ob hoc arguit maximae stultitiae etiam ex\noraculis deorum suorum, quod istum mundum dicunt esse\nperiturum? Ecce in litteris pietatis Hebraeorum dicitur Deo.\nquem confitente tanto philosopho etiam ipsa numina perhorrescunt:\nOpera manuum tuarum sunt caeli, ipsi peribunt.\n\n\nNumquid quando caeli peribunt, mundus, cuius idem caeli\nsuperior pars est et tutior, non peribit? Si haec sententia\nIoui displicet, cuius, ut scribit iste philosophus, uelut grauioris\nauctoritatis oraculo in Christianorum credulitate culpatur:\nquur non similiter sapientiam tamquam stultitiam culpat\nHebraeorum, in quorum libris piissimis inuenitur? Porro si\nin illa sapientia, quae Porphyrio tam multum placet, ut eam\ndeorum quoque suorum uocibus praedicet, legitur caelos esse\nperituros: quur usque adeo uana est ista fallacia, ut in fide\nChristianorum uel inter cetera uel prae ceteris hoc detestentur,\nquod in ea periturus creditur mundus, quo utique nisi\npereunte caeli perire non possunt? Et in litteris quidem\nsacris, quae proprie nostrae sunt, non Hebraeis nobisque\ncommunes, id est in euangelicis et apostolicis libris legitur:\nPraeterit figura huius mundi; legitur: Mundus transit:\nlegitur: Caelum et terra transibunt. Sed puto. quod\npraeterit, transit, transibunt aliquanto mitius dicta sunt\n\n\n\n\n\n\nquam peribunt. In epistula quoque apostoli Petri. ubi aqua\ninundatus qui tunc erat perisse dictus est mundus, satis\nclarum est, et quae pars mundi a toto significata. et quatenus\nperisse sit dicta, et qui caeli repositi igni reseruandi in diem\niudicii et perditionis hominum inpiorum; et in eo quod paulo\npost ait: Veniet dies Domini ut fur, in quo caeli magno\ninpetu transcurrent, elementa autem ardentia resoluentur.\net terra et quae in ipsa sunt opera exurentur:\nac deinde subiecit: His omnibus pereuntibus quales\noportet esse uos? possunt illi caeli intellegi perituri. quos\ndixit repositos igni reseruandos, et [ea] elementa accipi arsura.\nquae in hac ima mundi parte subsistunt procellosa et turbulenta,\nin qua eosdem caelos dixit esse repositos, saluis illis\nsuperioribus et in sua integritate manentibus, in quorum\nfirmamento sunt sidera constituta. Nam et illud quod scriptum\nest, stellas de caelo esse casuras, praeter quod potest\nmulto probabilius et aliter intellegi, magis ostendit mansuros\nesse illos caelos, si tamen stellae inde casurae sunt; cum\nuel tropica sit locutio, quod est credibilius, uel in isto imo\ncaelo futurum sit, utique mirabilius quam nunc fit. Unde et\nilla stella Vergiliana\nfacem ducens multa cum luce cucurrit,\net Idaea se condidit silua. Hoc autem quod de psalmo commemoraui,\nnullum caelorum uidetur relinquere, quod periturum\nesse non dixerit. Ubi enim dicitur: Opera manuum\ntuarum sunt caeli, ipsi peribunt. quam nullum eorum\nab opere Dei, tam nullum eorum a perditione secernitur.\nNon enim dignabuntur de Petri apostoli locutione, quem\n\n\n\n\n\n\nuehementer oderunt, Hebraeorum defendere pietatem, deorum\nsuorum oraculis adprobatam, ut saltem, ne totus mundus\nperiturus esse credatur, sic a toto pars accipiatur in eo,\nquod dictum est: Ipsi peribunt, cum soli caeli infimi perituri\nsint, quem ad modum in apostolica illa epistula a toto\npars accipitur, quod diluuio perisse dictus est mundus, quamuis\nsola eius cum suis caelis pars ima perierit. Sed quia\nhoc, ut dixi, non dignabuntur, ne uel apostoli Petri adprobent\nsensum, uel tantum concedant conflagrationi nouissimae, quantum\ndicimus ualuisse diluuium, qui nullis aquis, nullis flammis\ntotum genus humanum perire posse contendunt: restat\nut dicant, quod propterea di eorum Hebraeam sapientiam\nlaudauerunt, quia istum psalmum non legerant.\n\nIn psalmo etiam quadragensimo nono de iudicio Dei nouissimo\nintellegitur dictum: Deus manifestus ueniet, Deus\nnoster, et non silebit. Ignis in conspectu eius ardebit,\net in circuitu eius tempestas ualida. Aduocabit\ncaelum sursum et terram discernere populum suum.\nCongregate illi iustos eius, qui disponunt testamento\neius super sacrificia. Hoc nos de Domino Iesu Christo\nintellegimus, quem speramus de caelo esse uenturum ad uiuos\net mortuos iudicandos. Manifestus enim ueniet inter iustos\net iniustos iudicaturus iuste, qui prius uenit occultus ab\niniustis iudicandus iniuste. Ipse, inquam, manifestus ueniet\net non silebit, id est, in uoce iudicis euidens apparebit,\nqui prius cum uenisset occultus, ante iudicem siluit, quando\nsicut ouis ad immolandum ductus est et sicut agnus coram\ntondente fuit sine uoce, quem ad modum de illo per Esaiam\nlegimus prophetatum et in euangelio uidemus inpletum. De\n\n\n\n\n\n\nigne uero et tempestate, cum in Esaiae prophetia tale aliquid\ntractaremus, quo modo essent haec intellegenda, iam diximus.\nQuod uero dictum est: Aduocabit caelum sursum: quoniam\nsancti et iusti recte caelum appellantur, nimirum hoc\nest, quod ait apostolus: Simul cum illis rapiemur in\nnubibus in obuiam Christo in aera. Nam secundum\nlitterae superficiem, quo modo aduocatur caelum sursum,\nquasi possit esse nisi sursum? Quod autem adiunctum est:\nEt terram discernere populum suum, si tantummodo\nsubaudiatur aduocabit, id est aduocabit et terram, nec subaudiatur\nsursum, hunc uidetur habere sensum secundum\nrectam fidem, ut caelum intellegatur in eis, qui cum illo\niudicaturi sunt, et terra in eis, qui iudicandi sunt; ut aduocabit\ncaelum sursum non hic intellegamus \\'rapiet in aera\\',\nsed \\'in iudiciarias eriget sedes\\'. Potest et illud intellegi aduocabit\ncaelum sursum \\'aduocabit angelos in supernis et\nexcelsis locis, cum quibus descendat ad faciendum iudicium\\';\naduocabit et terram, id est homines in terra utique iudicandos.\nSi autem utrumque subaudiendum est, cum dicitur\net terram, id est et aduocabit. et sursum, ut iste sit\nsensus: Aduocabit caelum sursum, et terram aduocabit sursum:\nnihil melius intellegi existimo quam omnes qui rapientur\nin obuiam Christo in aera, sed caelum dictum propter\nanimas, terram propter corpora. Discernere porro populum\nsuum, quid est nisi per iudicium separare bonos a malis,\ntamquam oues ab haedis? Deinde conuersio sermonis ad\nangelos facta est: Congregate illi iustos eius; profecto\n\n\n\n\n\n\nenim per angelicum ministerium res tanta peragenda est. Si\nautem quaerimus, quos iustos ei congregaturi sunt angeli:\nQui disponunt, inquit, testamentum eius super sacrificia.\nHaec est omnis uita iustorum: disponere testamentum\nDei super sacrificia. Aut enim opera misericordiae sunt super\nsacrificia, id est sacrificiis praeponenda, iuxta sententiam\nDei dicentis: Misericordiam uolo quam sacrificium;\naut si super sacrificia (in sacrificiis) intellegitur dictum,\nquo modo super terram fieri dicitur quod fit utique in terra:\nprofecto ipsa opera misericordiae sunt sacrificia, quibus placetur\nDeo, sicut in libro huius operis decimo me disseruisse\nreminiscor; in quibus operibus disponunt iusti testamentum\nDei, quia propter promissiones, quae nouo eius testamento\ncontinentur, haec faciunt. Unde congregatis sibi iustis suis\net ad suam dexteram constitutis nouissimo utique iudicio\ndicturus est Christus: Venite, benedicti patris mei, possidete\nparatum uobis regnum a constitutione mundi.\nEsuriui enim, et dedistis mihi manducare. et cetera\nquae ibi proferuntur de bonorum operibus bonis et eorum\npraemiis sempiternis per ultimam sententiam iudicantis.\nCAPUT XXV. De prophetia Malachielis, qua Dei iudicium ultimum\ndeclaratur et quorundam dicitur per purificatorias\npoenas facienda mundatio.\n\nPropheta Malachiel siue Malachi, qui et angelus dictus\nest, qui etiam Esdras sacerdos, cuius alia in canonem scripta\nrecepta sunt, ab aliquibus creditur (nam de illo hanc esse\n\n\n\n\n\n\n\nHebraeorum opinionem dicit Hieronymus), iudicium nouissimum\nprophetat dicens: Ecce uenit, dicit Dominus omnipotens;\net quis sustinebit diem introitus -eius, aut\nquis ferre poterit ut adspiciat eum? Quia ipse ingreditur\nquasi ignis conflatorii et quasi herba lauantium;\net sedebit conflans et emundans sicut argentum\net sicut aurum, et emundabit filios Leui, et\nfundet eos sicut aurum et argentum; et erunt Domino\nofferentes hostias in iustitia, et placebit Domino\nsacrificium Iudae et Hierusalem, sicut diebus pristinis\net sicut annis prioribus. Et accedam ad uos in\niudicio, et ero testis uelox super maleficos et super\nadulteros et super eos, qui iurant in nomine meo\nmendaciter, et qui fraudant mercedem mercennario\net obprimunt per potentiam uiduas et percutiunt\npupillos et peruertunt iudicium aduenae, et qui non\ntiment me, dicit Dominus omnipotens; quoniam ego\nDominus Deus uester, et non mutor. Ex his quae dicta\nsunt uidetur euidentius apparere in illo iudicio quasdam\nquorundam purgatorias poenas futuras. Ubi enim dicitur:\nQuis sustinebit diem introitus eius, aut quis ferre\npoterit, ut adspiciat eum? Quia ipse ingreditur quasi\nignis conflatorii et quasi herba lauantium; et sedebit\nconflans et emundans sicut argentum et sicut aurum\net emundabit filios Leui, et fundet eos sicut aurum\net argentum: quid aliud intellegendum est? Dicit tale aliquid\net Esaias: Lauabit Dominus sordes filiorum et\n\n\n\n\n\n\nfiliarum Sion, et sanguinem emundabit de medio\neorum spiritu iudicii et spiritu combustionis. Nisi\nforte sic eos dicendum est emundari a sordibus et eliquari\nquodam modo, cum ab eis mali per poenale iudicium separantur,\nut illorum segregatio adque damnatio purgatio sit\nistorum, quia sine talium de cetero permixtione uicturi sunt.\nSed cum dicit: Et emundabit filios Leui et fundet eos\nsicut aurum et argentum; et erunt Domino offerentes\nhostias in iustitia, et placebit Domino sacrificium\nIudae et Hierusalem, utique ostendit eos ipsos, qui emundabuntur,\ndeinceps in sacrificiis iustitiae Domino esse placituros,\nac per hoc ipsi a sua iniustitia mundabuntur, in qua\nDomino displicebant. Hostiae porro in plena perfectaque\niustitia, cum mundati fuerint, ipsi erunt. Quid enim acceptius\nDeo tales offerunt quam se ipsos? Verum ista quaestio de\npurgatoriis poenis, ut diligentius pertractetur, in tempus\naliud differenda est. Filios autem Leui et ludam et Hierusalem\nipsam Dei ecclesiam debemus accipere, non ex Hebraeis\ntantum, sed ex aliis etiam gentibus congregatam; nec talem,\nqualis nunc est, ubi, si dixerimus, quia peccatum non\nhabemus, nos ipsos seducimus, et ueritas in nobis\nnon est; sed qualis tunc erit, uelut area per uentilationem,\nita per iudicium purgata nouissimum, eis quoque igne mundatis,\nquibus talis mundatio necessaria est, ita ut nullus\nomnino sit, qui offerat sacrificium pro peccatis suis. Omnes\nenim qui sic offerunt, profecto in peccatis sunt, pro quibus\ndimittendis offerunt, ut, cum obtulerint acceptumque Deo\nfuerit, tunc dimittantur.\nCAPUT XXVI. De sacri\\'ficiis, quae sancti offerent Deo sic placitura.\nquo modo in diebus pristinis et annis prioribus placuerunt.\n\nVolens autem Deus ostendere ciuitatem suam tunc in ista\nconsuetudine non futuram dixit filios Leui oblaturos hostias\nin iustitia; non ergo in peccato ac per hoc non pro peccato.\nUnde intellegi potest in eo quod secutus adiunxit adque ait:\nEt placebit Domino sacrificium Iudae et Hierusalem.\nsicut diebus pristinis et sicut annis prioribus, frustra\nsibi Iudaeos secundum legem ueteris testamenti sacrificiorum\nsuorum praeterita tempora polliceri. Non enim tunc in iustitia,\nsed in peccatis hostias offerebant, quando pro peccatis praecipue\nac primitus offerebant, usque adeo ut sacerdos ipse.\nquem debemus utique credere ceteris fuisse iustiorem, secundum\nDei mandatum soleret pro suis primum offerre peccatis.\ndeinde pro populi. Quapropter exponere nos oportet, quo\nmodo sit accipiendum quod dictum est: Sicut diebus pristinis\net sicut annis prioribus. Fortassis enim tempus\nillud commemorat, quo primi homines in paradiso fuerunt.\nTunc enim puri adque integri ab omni sorde ac labe peccati\nse ipsos Deo mundissimas hostias offerebant; ceterum ex quo\ncommissae praeuaricationis causa inde dimissi sunt adque\nhumana in eis natura damnata est, excepto uno Mediatore\net post lauacrum regenerationis quibusque adhuc paruulis\nnemo mundus a sorde, sicut scriptum est, nec infans.\ncuius est unius diei uita super terram. Quod si respondetur\netiam eos merito dici posse offerre hostias in iustitia,\nqui offerunt in fide (iustus enim ex fide uiuit; quamuis\n\n\n\n\n\n\nse ipsum seducat, si dixerit se non habere peccatum, et ideo\nnon dicat, quia ex fide uiuit): numquid dicturus est quispiam\nhoc fidei tempus illi fini esse coaequandum, quando igne\niudicii nouissimi mundabuntur, qui offerant hostias in iustitia?\nAc per hoc quoniam post talem mundationem nullum peccatum\niustos habituros esse credendum est, profecto illud tempus,\nquantum adtinet ad non habere peccatum, nulli tempori\nconparandum est, nisi quando primi homines in paradiso\nante praeuaricationem innocentissima felicitate uixerunt. Recte\nitaque intellegitur hoc significatum esse, cum dictum est:\n\n\nSicut diebus pristinis et sicut annis prioribus. Nam\net per Esaiam postea quam caelum nouum et terra noua\npromissa est, inter cetera, quae ibi de sanctorum beatitudine\nper allegorias et aenigmata exsequitur, quibus expositionem\ncongruam reddere nos prohibuit uitandae longitudinis cura:\nSecundum dies, inquit, ligni uitae erunt dies populi\nmei. Quis autem sacras litteras adtigit et ignorat ubi Deus\nplantauerit lignum uitae, a cuius cibo separatis illis hominibus,\nquando eos sua de paradiso eiecit iniquitas, eidem ligno\ncircumposita est ignea terribilisque custodia?\n\n\nQuod si quisquam illos dies ligni uitae, quos commemorauit\npropheta Esaias, istos qui nunc aguntur ecclesiae Christi\ndies esse contendit ipsumque Christum lignum uitae prophetice\ndictum, quia ipse est sapientia Dei, de qua Salomon ait:\nLignum uitae est omnibus amplectentibus eam; nec\nannos egisse aliquos in paradiso illos primos homines, unde\ntam cito eiecti sunt, ut nullum ibi gignerent filium, et ideo\nnon posse illud tempus intellegi in eo quod dictum est:\nSicut diebus pristinis et sicut annis prioribus: istam\npraetereo quaestionem, ne cogar, quod prolixum est, cuncta\n\n\n\n\n\n\n\n\ndiscutere, ut aliquid horum ueritas manifesta confirmet. Video\nquippe alterum sensum, ne dies pristinos et annos priores\ncarnalium sacrificiorum nobis pro magno munere per prophetam\npromissos fuisse credamus. Hostiae namque illae ueteris\nlegis in quibusque pecoribus inmaculatae ac sine ullo prorsus\nuitio iubebantur offerri, et significabant homines sanctos,\nqualis solus inuentus est Christus, sine ullo omnino peccato.\nProinde quia post iudicium, cum fuerint etiam igne mundati,\nqui eius modi mundatione sunt digni, in omnibus sanctis\nnullum inuenietur omnino peccatum, adque ita se ipsos offerent\nin iustitia, ut tales hostiae omni modo inmaculatae ac\nsine ullo uitio sint futurae, erunt profecto sicut pristinis diebus\net sicut annis prioribus, quando in umbra huius rei futurae\nmundissimae offerebantur hostiae. Haec erit namque munditia\ntunc in inmortali carne ac mente sanctorum, quae figurabatur\nin illarum corporibus hostiarum.\n\nDeinde propter eos, qui non mundatione, sed damnatione\nsunt digni: Et accedam, inquit. ad uos in iudicium, et\nero testis uelox super maleficos et super adulteros.\net cetera, quibus damnabilibus enumeratis criminibus addidit:\nQuoniam ego Dominus Deus uester, et non mutor;\ntamquam diceret: \\'Cum uos mutauerit et in deterius culpa\nuestra et in melius gratia mea, ego non mutor.\\' Testem uero\nse dicit futurum, quia in iudicio suo non indiget testibus,\neumque uelocem, siue quia repente uenturus est eritque\niudicium ipso inopinato eius aduentu celerrimum, quod tardissimum\nuidebatur, siue quia ipsas conuincet sine ulla sermonis\nprolixitate conscientias. In cogitationibus enim,\nsicut scriptum est, inpii interrogatio erit; et apostolus:\nCogitationibus, inquit, accusantibus uel etiam\n\n\n\n\n\n\neicusantibus in die, qua iudicabit Deus occulta hominum\nsecundum euangelium meum per legum Christum.\nEtiam sic ergo Dominus futurus testis intellegendus est uelox,\ncum sine mora reuocaturus est in memoriam, unde conuincat\npuniatque conscientiam.\nCAPUT XXVII. De separatione bonorum et malorum, per quam nouissimi\niudicii discretio declaratur.\n\naÌ‚â‚¬Â¢\nIllud etiam, quod aliud agens in octauo decimo libro ex\nisto propheta posui, ad iudicium nouissimum pertinet, ubi\nait: Erunt mihi, dicit Dominus omnipotens, in die\nqua ego facio in adquisitionem, et eligam eos sicut\neligit homo filium suum qui seruit ei; et conuertar\net uidebitis quid sit inter iustum et iniquum, et inter\nseruientem Deo et eum qui non seruit ei. Quia ecce\ndies uenit ardens sicut clibanus et conburet eos, et\nerunt omnes alienigenae et uniuersi, qui faciunt iniquitatem,\nstipula, et succendet eos dies ueniens, dicit\nDominus omnipotens, et non relinquetur in eis radix\nneque ramus. Et orietur uobis, qui timetis nomen\nmeum, sol iustitiae, et sanitas in pinnis eius, et\negrediemini et salietis sicut uituli de uinculis relaxati;\net conculcabitis iniquos, et erunt cinis sub\npedibus uestris, dicit Dominus omnipotens. Haec distantia\npraemiorum adque poenarum iustos dirimens ab\niniustis, quae sub isto sole in huius uitae uanitate non\ncernitur, quando sub illo sole iustitiae in illius uitae manifestatione\nclarebit, tunc profecto erit iudicium quale numquam\nfuit.\nCAPUT XXVIII. De lege Moysi spiritaliter intellegenda, ne in damnabilia\nmurmura carnalis sensus incurrat.\n\nQuod uero subiungit idem propheta: Mementote legis\nMoysi serui mei, quam mandaui ei in Choreb ad omnem\nIsrael, praecepta et iudicia opportune commemorat\npost declaratum futurum tam magnum inter obseruatores\nlegis contemtoresque discrimen; simul etiam ut discant legem\nspiritaliter intellegere et inueniant in ea Christum, per quem\niudicem facienda est inter bonos et malos ipsa discretio. Non\nenim frustra idem Dominus aitludaeis: Si crederetis Moysi,\ncrederetis et mihi; de me enim ille scripsit. Carnaliter\naÌ‚â€“Â  quippe accipiendo legem et eius promissa terrena rerum caelestium\nfiguras esse nescientes in illa murmura conruerunt.\nut dicere auderent: Vanus est qui seruit Deo, et quid\namplius, quia custodiuimus mandata eius et quia\nambulauimus supplices ante faciem Domini omnipotentis?\nEt nunc nos beatos dicimus alienos, et aedificantur\nomnes qui faciunt iniquitatem. Quibus eorum\nuerbis quodam modo propheta conpulsus est nouissimum\npraenuntiare iudicium, ubi mali nec saltem falso sint beati.\nsed apertissime miserrimi appareant, et boni nulla temporali\nsaltem miseria laborent, sed clara ac sempiterna beatitudine\nperfruantur. Dixerat quippe istorum talia quaedam uerba etiam\nsuperius dicentium: Omnis, qui facit malum, bonus est\nin conspectu Domini, et tales ei placent. Ad haec, inquam,\ncontra Deum murmura peruenerunt legem Moysi accipiendo\ncarnaliter. Unde et ille in psalmo septuagensimo secundo\n\n\n\n\n\n\npaene commotos dicit fuisse pedes suos et effusos gressus\nsuos, utique in lapsum, quia zelauit in peccatoribus, pacem\npeccatorum intuens; ita ut inter cetera diceret: Quo modo\nsciuit Deus, et si est scientia in Altissimo? diceret\netiam: Numquid uano iustificaui cor meum et laui\nin innocentibus manus meas? Ut autem solueret hanc\ndifficillimam quaestionem, quae fit, cum uidentur boni esse\nmiseri et felices mali: Hoc, inquit, labor est ante me,\ndonec introeam in sanctuarium Dei et intellegam in\nnouissima. Iudicio quM)e nouissimo non sic erit; sed in\naperta iniquorum miseria et aperta felicitate iustorum longe\nquam nunc est aliud apparebit.\nCAPUT XXVIIII. De aduentu Heliae ante iudicium, cuius praedicatione\nscripturarum secreta reserante Iudaei conuertentur\nad Christum.\n\nCum autem admonuisset, ut meminissent legis Moysi (quoniam\npraeuidebat eos multo adhuc tempore non eam spiritaliter,\nsicut oportuerat, accepturos), continuo subiecit? Et ecce\nego mittam uobis Heliam Thesbiten, antequam ueniat\ndies Domini magnus et inlustris, qui conuertet cor\npatris ad filium et cor hominis ad proximum suum,\nne forte ueniens percutiam terram penitus. Per hunc\nHeliam magnum mirabilemque prophetam exposita sibi lege\nultimo tempore ante iudicium Iudaeos in Christum uerum,\nid est in Christum nostrum, esse credituros, celeberrimum\nest in sermonibus cordibusque fidelium. Ipse quippe ante\n\n\n\n\n\n\naduentum iudicis Saluatoris non inmerito speratur esse uenturus,\nquia etiam nunc uiuere non inmerito creditur. Curru\nnamque igneo raptus est de rebus humanis, quod euidentissime\nsancta scriptura testatur. Cum uenerit ergo, exponendo\nlegem spiritaliter, quam nunc Iudaei carnaliter sapiunt, conuertet\ncor patris ad filium, id est cor patrum ad filios:\nsingularem quippe pro numero plurali interpretes septuaginta\nposuerunt; et est sensus, ut etiam filii sic intellegant legem,\nid est Iudaei, quem ad modum eam patres intellexerunt. id\nest prophetae, in quibus erat et ipse Moyses; sic enim cor\npatrum conuertetur ad filios, cum intellegentia patrum perducetur\nad intellegentiam filiorum; et cor filiorum ad patres\neorum, dum in id, quod senserunt illi, consentiunt et isti ;\nubi Septuaginta dixerunt: Et cor hominis ad proximum\ns u u m. Sunt enim inter se ualde proximi patres et filii. Quamquam\nin uerbis septuaginta interpretum, qui prophetice interpretati\nsunt. potest alius sensus idemque electior inueniri.\nut intellegatur Helias cor Dei Patris conuersurus ad Filium:\nnon utique agendo ut Pater diligat Filium, sed docendo quod\nPater diligat Filium; ut et Iudaei, quem prius oderant, diligant\neundem, qui noster est, Christum. Iudaeis enim nunc\nauersum cor habet Deus a Christo nostro, quia hoc putant.\nEis ergo tunc cor eius conuertetur ad Filium, cum ipsi conuerso\ncorde didicerint dilectionem Patris in Filium. Quod\nuero sequitur: Et cor hominis ad proximum suum, id\nest, conuertet Helias et cor hominis ad proximum suum:\nquid melius intellegitur quam cor hominis ad hominem\n\n\n\n\n\n\nChristum? Cum enim sit in forma Dei Deus noster, formam serui\naccipiens esse dignatus est etiam proximus noster. Hoc ergo\nfaciet Helias. Ne forte, inquit, ueniam et percutiam\nterram penitus. Terra sunt enim, qui terrena sapiunt,\nsicut Iudaei carnales usque nunc; ex quo uitio contra Deum\nmurmura illa uenerunt: Quia mali ei placent, et: Vanus\nest qui seruit Deo.\nCAPUT XXX. Quod in libris ueteris testamenti, cum Deus legitur\niudicaturus, non euidenter Christi persona\nmonstretur, sed ex quibusdam testimoniis, ubi\nDominus Deus loquitur, appareat non dubie, quod\nipse sit Christus.\n\nMulta alia sunt scripturarum testimonia diuinarum de\nnouissimo iudicio Dei, quae si omnia colligam, nimis longum\nerit. Satis ergo sit, quod et nouis et ueteribus litteris sacris\nhoc praenuntiatum esse probauimus. Sed ueteribus per Christum\nfuturum esse iudicium, id est iudicem Christum de\ncaelo esse uenturum, non tam, quam nouis, euidenter expressum\nest, propterea quia, cum ibi dicit Dominus Deus se\nesse uenturum uel Dominum Deum dicitur esse uenturum,\nnon consequenter intellegitur Christus. Dominus enim Deus\net Pater est et Filius et Spiritus sanctus; neque hoc tamen\nintestatum relinquere nos oportet. Primo itaque demonstrandum\nest, quem ad modum Iesus Christus tamquam Dominus\n\n\nDeus loquatur in propheticis libris, et tamen Iesus Christus\neuidenter appareat, ut et quando non sic apparet et tamen\nad illud ultimum iudicium Dominus Deus dicitur esse\n\n\n\n\n\n\nuenturus, possit Iesus Christus intellegi. Est locus aput Esaiam\nprophetam, qui hoc quod dico euidenter ostendit. Deus enim\nper prophetam: Audi me, inquit, Iacob et Israel quem\nego uoco. Ego sum primus et ego in sempiternum,\net manus mea fundauit terram, et dextera mea\nfirmauit caelum. Vocabo eos, et stabunt simul, et\ncongregabuntur omnes et audient. Quis ei nuntiauit\nhaec? Diligens te feci uoluntatem tuam super\nBabylonem, ut auferrem semen Chaldaeorum. Et\nlocutus sum et ego uocaui; adduxi eum et prosperam\nfeci uiam eius. Accedite ad me et audite haec.\nNon a principio in abscondito locutus sum; quando\nfiebant, ibi eram. Et nunc Dominus Deus misit\nme et Spiritus eius. Nempe ipse est, qui loquebatur sicut\nDominus Deus; nec tamen intellegeretur Iesus Christus, nisi\naddidisset: Et nunc Dominus Deus misit me et Spiritus\neius. Dixit hoc enim secundum formam serui, de re\nfutura utens praeteriti temporis uerbo, quem ad modum aput\neundem prophetam legitur: Sicut ouis ad immolandum\nductus est. Non enim ait: \\'ducetur\\', sed pro eo, quod futurum erat, praeteriti temporis uerbum posuit. Et adsidue\nprophetia sic loquitur.\n\nEst [et] alius locus aput Zachariam, qui hoc euidenter\nostendit, quod omnipotentem misit omnipotens: quis quem.\nnisi Deus Pater Deum Filium? Nam ita scriptum est: Haec\ndicit Dominus omnipotens: Post gloriam misit me\nsuper gentes, quae spoliauerunt uos; quia qui\n\n\n\n\n\n\ntetigerit uos, quasi [qui] tangit pupillam oculi\neius. Ecce ego inferam manum meam super eos, et\nerunt spolia his, qui seruierant eis;et cognoscetis\nquia Dominus omnipotens misit me. Ecce dicit Dominus\nomnipotens a Domino omnipotente se missum. Quis hic\naudeat intellegere nisi Christum loquentem, scilicet ouibus\nquae perierant domus Israel? Ait namque in euangelio: Non\nsum missus nisi ad oues quae perierunt domus\nIsrael; quas hic comparauit pupillae oculi Dei propter excellentissimum\ndilectionis adfectum; ex quo genere ouium\netiam ipsi apostoli fuerunt. Sed post gloriam resurrectionis\nutique suae (quae antequam fieret, ait euangelista: Iesus\nnondum erat glorificatus) etiam super gentes missus\nest in apostolis suis, ac sic inpletum est quod in psalmo\nlegitur: Erues me de contradictionibus populi, constitues\nme in caput gentium, ut, qui spoliauerant Israelitas\nquibusque Israelitae seruierant, quando sunt gentibus\nsubditi, non uicissim eodem modo spoliarentur, sed ipsi spolia\nfierent Israelitarum (hoc enim apostolis promiserat dicens:\nFaciam uos piscatores hominum, et uni eorum: Ex\nhoc iam, inquit, homines eris capiens); spolia ergo\nfierent, sed in bonum, tamquam erepta uasa illi forti, sed\nfortius adligato.\n\nItem per eundem prophetam Dominus loquens: Et erit,\ninquit, in die illa quaeram auferre omnes gentes\nquae ueniunt contra Hierusalem, et effundam super\ndomum Dauid et super habitatores\n\n\n\n\n\n\nHierusalemspiritumgratiaeetraisericordiaejetadspicient\nad me pro eo quod insultauerunt, et plangent\nsuper eo planctum quasi super carissimum, et\ndolebunt dolore quasi super unigenitum. Numquid\nnisi Dei est auferre omnes gentes inimicas sanctae ciuitatis\nHierusalem, quae ueniunt contra eam, id est contrariae\nsunt ei, uel, sicut alii sunt interpretati, ueniunt super\n... eam, id est, ut eam sibi subiciant; aut effundere super domum\nDauid et super habitatores eiusdem ciuitatis spiritum\ngratiae et misericordiae? Hoc utique Dei est, et ex persona\nDei dicitur per prophetam; et tamen hunc Deum haec tam\nmagna et tam diuina facientem se Christus ostendit adiungendo\nadque dicendo: Et adspicient ad me pro eo quod\ninsultauerunt, et plangent super eo planctum quasi\nsuper carissimum (siue dilectum) et dolebunt dolore\nquasi super unigenitum. Paenitebit quippe Iudaeos in\ndie illa, etiam eos, qui accepturi sunt spiritum gratiae et\nmisericordiae, quod in eius passione insultauerint Christo,\ncum ad eum adspexerint in sua maiestate uenientem eumque\nesse cognouerint, quem prius humilem in suis parentibus\ninluserunt; quamuis et ipsi parentes eorum tantae illius inpietatis\nauctores resurgentes uidebunt eum, sed puniendi iam.\nnon adhuc corrigendi. Non itaque hoc loco ipsi intellegendi\nsunt, ubi dictum est: Et effundam super domum Dauid\net super habitatores Hierusalem spiritum gratiae et\nmisericordiae; et adspicient ad me pro eo quod insultauerunt;\nsed tamen de illorum stirpe uenientes, qui per\nHeliam illo tempore credituri sunt. Sed sicut dicimus Iudaeis:\n\\'Vos occidistis Christum\\', quamuis hoc parentes eorum fecerint:\nsic et isti se dolebunt fecisse quodam modo, quod fecerunt\nilli, ex quorum stirpe descendunt. Quamuis ergo accepto\n\n\n\n\nspiritu gratiae et misericordiae iam fideles non damnabuntur\ncum inpiis parentibus suis, dolebunt tamen tamquam ipsi\nfecerint, quod ab illis factum est. Non igitur dolebunt reatu\ncriminis, sed pietatis adfectu. Sane ubi dixerunt septuaginta\ninterpretes: Et adspicient ad me pro eo quod insultauerunt,\nsic interpretatum est ex Hebraeo: Et adspicient\nad me, quem confixerunt; quo quidem uerbo euidentius\nChristus crucifixus apparet. Sed illa insultatio, quam septuaginta\nponere maluerunt, eius uniuersae non defuit passioni.\nNam et detento et adligato et adiudicato et obprobrio ignominiosae\nuestis induto et spinis coronato et calamo in capite\npercusso et inridenter fixis genibus adorato et crucem suam\nportanti et in ligno iam pendenti utique insultauerunt. Proinde\ninterpretationem non sequentes unam, sed utramque iungentes,\ncum et insultauerunt et confixerunt legimus, plenius\nueritatem dominicae passionis agnoscimus.\n\nCum ergo in propheticis litteris ad nouissimum iudicium\nfaciendum Deus legitur esse uenturus, etsi eius alia distinctio\nnon ponatur, tantummodo propter ipsum iudicium Christus\ndebet intellegi, quia etsi Pater iudicabit, per aduentum\nfilii hominis iudicabit. Nam ipse per suae praesentiae manifestationem\nnon iudicat quemquam, sed omne iudicium\ndedit Filio, qui manifestabitur homo iudicaturus, sicut homo\nest iudicatus. Quis est enim alius, de quo item Deus loquitur\nper Esaiam sub nomine Iacob et Israel, de cuius semine\ncorpus accepit? quod ita scriptum est: Iacob puer meus,\nsuscipiam illum; Israel electus meus, adsumsit eum\nanima mea. Dedi Spiritum meum in illum, iudicium\ngentibus proferet. Non clamabit neque cessabit neque\naudietur foris uox eius. Calamum quassatum non\n\n\n\n\n\n\nconteret et linum fumans non exstinguet; sed in ueritate\nproferet iudicium. Refulgebit et non confringetur,\ndonec ponat in terra iudicium; et in nomine eius\ngentes sperabunt. In Hebraeo non legitur Iacob et Israel:\nsed quod ibi legitur seruus meus, nimirum septuaginta\ninterpretes uolentes admonere quatenus id accipiendum sit,\nquia scilicet propter formam serui dictum est, in qua se\nAltissimus humillimum praebuit, ipsius hominis nomen ad\neum significandum posuerunt, de cuius genere eadem serui\nforma suscepta est. Datus est in eum Spiritus sanctus, quod\net columbae specie euangelio teste monstratum est; iudicium\ngentibus protulit, quia praenuntiauit futurum, quod gentibus\nerat occultum; mansuetudine non clamauit, nec tamen in\npraedicanda ueritate cessauit; sed non est audita foris uox\neius nec auditur, quando quidem ab eis, qui foris ab eius\ncorpore praecisi sunt, non illi oboeditur; ipsosque suos persecutores\nIudaeos, qui calamo quassato perdita integritate\n[et] lino fumanti amisso lumine conparati sunt, non contriuit,\nnon exstinxit, quia pepercit eis, qui nondum uenerat eos iudicare,\nsed iudicari ab eis. In ueritate sane protulit iudicium\npraedicens eis, quando puniendi essent, si in sua malignitate\npersisterent. Refulsit in monte facies eius, in orbe fama eius;\nnec confractus siue contritus est, quia neque in se neque in\necclesia sua, ut esse desisteret, persecutoribus cessit; et ideo\nnon est factum nec fiet, quod inimici eius dixerunt uel dicunt:\nQuando morietur et peribit nomen eius? donec ponat\nin terra iudicium. Ecce manifestatum est quod absconditum\nquaerebamus; hoc enim est nouissimum iudicium, quod\nponet in terra, cum uenerit ipse de caelo, de quo iam\n\n\n\n\n\n\nuidemus inpletum, quod hic ultimum positum est: Et nomine\neius gentes sperabunt. Per hoc certe quod negari non\npotest etiam illud credatur quod inpudenter negatur. Quis\nenim speraret, quod etiam hi, qui nolunt adhuc credere in\nChristum, iam nobiscum uident et. quoniam negare non\npossunt, dentibus suis frendent et tabescunt? Quis, inquam,\nsperaret gentes in Christi nomine speraturas, quando tenebatur\nligabatur, caedebatur inludebatur, crucifigebatur, quando\net ipsi discipuli spem perdiderant, quam in illo habere iam\ncoeperant? Quod tunc uix unus latro sperauit in cruce, nunc .\nsperant gentes longe lateque diffusae, et ne in aeternum\nmoriantur, ipsa in qua ille mortuus est cruce signantur.\n\nNullus igitur uel negat uel dubitat per Christum Iesum\ntale, quale istis sacris litteris praenuntiatur, nouissimum futurum\nesse iudicium, nisi qui eisdem litteris nescio qua incredibili\nanimositate seu caecitate non credit, quae iam ueritatem\nsuam orbi demonstrauere terrarum. In illo itaque iudicio\nuel circa illud iudicium has res didicimus esse uenturas,\nHeliam Thesbiten, fidem Iudaeorum, Antichristum persecuturum,\nChristum iudicaturum, mortuorum resurrectionem, bonorum\nmalorumque diremtionem, mundi conflagrationem eiusdemque\nrenouationem. Quae omnia quidem uentura esse\ncredendum est; sed quibus modis et quo ordine ueniant,\nmagis tunc docebit rerum experientia, quam nunc ad perfectum\nhominum intellegentia ualet consequi. Existimo tamen\neo quo a me commemorata sunt ordine esse uentura.\n\nDuo nobis ad hoc opus pertinentes reliqui sunt libri, ut\nadiuuante Domino promissa conpleamus; quorum erit unus\nde malorum supplicio, alius de felicitate iustorum; in quibus\nmaxime, sicut Deus donauerit, argumenta refellentur humana,\nquae contra praedicta ac promissa diuina sapienter sibi miseri\n\n\n\n\nrodere uidentur et salubris fidei nutrimenta uelut falsa et\nridenda contemnunt. Qui uero secundum Deum sapiunt, omnia,\nquae incredibilia uidentur hominibus et tamen scripturis\nsanctis, quarum iam ueritas multis modis adserta est, continentur,\nmaximum argumentum tenent ueracem Dei omnipotentiam,\nquem certum habent nullo modo in eis potuisse\nmentiri et posse facere quod inpossibile est infideli.\nDe ordine disputationis, qua prius disserendum est\nde perpetuo supplicio damnatorum cum diabolo quam\nde aeterna felicitate sanctorum.\n\nCum per Christum Dominum nostrum, iudicem uiuorum\nadque mortuorum, ad debitos fines ambae peruenerint ciuitates,\nquarum est una Dei, altera diaboli, cuius modi supplicium\nsit futurum diaboli et omnium ad eum pertinentium.\nin hoc libro nobis, quantum ope diuina ualebimus, diligentius\ndisputandum est. Ideo autem hunc tenere ordinem malui, ut\npostea disseram de felicitate sanctorum, quoniam utrumque\ncum corporibus erit et incredibilius uidetur esse in aeternis\ncorpora durare cruciatibus quam sine dolore ullo in aeterna\nbeatitudine permanere; ac per hoc cum illam poenam non\ndebere esse incredibilem demonstrauero, adiuuabit me pluri- u\nmum, ut multo facilius omni carens molestia inmortalitas\ncorporum in sanctis futura credatur. Nec a diuinis ordo iste\n\n\n\n\nabhorret eloquiis, ubi aliquando quidem bonorum beatitudo\nprius ponitur, ut est illud: Qui bona fecerunt, in resurrectionem\nuitae; qui autem mala egerunt, in resurrectionem\niudicii; sed aliquando et posterius, ut est: Mittet\nfilius hominis angelos suos, et colligent de regno\neius omnia scandala et mittent in caminum ignis\nardentem; illic erit fletus et stridor dentium; tunc\niusti fulgebunt sicut sol in regno Patris sui, et illud:\nSic ibunt isti in supplicium aeternum, iusti autem\nin uitam \\' aeternam; et in prophetis, quod commemorare\nlongum est, nunc ille, nunc iste ordo, si quis inspiciat, inuenitur.\nSed ego istum qua causa elegerim, dixi.\nCAPUT II. An possint corpora in ustione ignis esse perpetua.\n\nQuid igitur ostendam, unde conuincantur increduli, posse\nhumana corpora animata adque uiuentia non solum numquam\nmorte dissolui, sed in aeternorum quoque ignium durare\ntormentis? Nolunt enim hoc ad Omnipotentis nos referre\npotentiam, sed aliquo exemplo persuaderi sibi flagitant. Quibus\nsi respondebimus esse animalia profecto corruptibilia,\nquia mortalia. quae tamen in mediis ignibus uiuant; nonnullum\netiam genus uermium in aquarum calidarum scaturrigine\nreperiri, quarum feruorem nemo inpune contrectat; illos autem\nnon solum sine ulla sui laesione ibi esse, sed extra esse non\nposse: aut nolunt credere, si ostendere non ualemus; aut, si\nualuerimus sine oculis demonstrare res ipsas siue per testes\nidoneos edocere, non satis esse hoc ad exemplum rei, de qua\n\n\n\n\n\n\n\n\n\n\nquaestio est, eadem infidelitate contendent, quia haec animalia\nnec semper uiuunt et in illis femoribus sine doloribus uiuunt:\nsuae quippe naturae conuenientibus uegetantur illis, non cruciantur\nelementis; quasi non incredibilius sit uegetari quam\ncruciari talibus rebus. Mirabile est enim dolere in ignibus\net tamen uiuere, sed mirabilius uiuere in ignibus nec dolere.\nSi autem hoc creditur, quur non et illud?\nCAPUT III. An consequens sit, ut corporeum dolorem sequatur\ncarnis interitus.\n\n\nSed nullum est, inquiunt, corpus, quod dolere possit nec\npossit mori. Et hoc unde scimus? Nam de corporibus quis\ncertus est daemonum, utrum in eis doleant, quando se adfligi\nmagnis cruciatibus confitentur? Quod si respondetur terrenum\ncorpus solidum scilicet adque conspicuum nullum esse, adque\nut uno potius nomine id explicem, nullam esse carnem, quae\ndolere possit morique non possit: quid aliud dicitur, nisi\nquod sensu corporis homines et experientia collegerunt? Nullam\nnamque carnem nisi mortalem sciunt; et haec est eorum\ntota ratio, ut, quod experti non sunt, nequaquam esse posse\narbitrentur. Nam cuius rationis est dolorem facere mortis\nargumentum, cum uitae potius sit indicium? Etsi enim quaerimus,\nutrum semper possit uiuere: certum tamen est uiuere\nomne quod dolet doloremque omnem nisi in re uiuente esse\nnon posse. Necesse est ergo ut uiuat dolens, non est necesse ut\noccidat dolor, quia nec corpora ista mortalia et utique moritura\nomnis dolor occidit, et ut dolor aliquis possit occidere. illa\ncausa est, quoniam sic est anima conexa huic corpori, ut\nsummis doloribus cedat adque discedat; quoniam et ipsa conpago\nmembrorum adque uitalium sic infirma est, ut eam\n\n\n\n\nuim, quae magnum uel summum dolorem facit, non ualeat\nsustinere. Tunc autem tali corpori anima et eo conectetur\nmodo, ut illud uinculum, sicut nulla temporis longitudine\nsoluetur, ita nullo dolore rumpatur. Proinde etiamsi caro\nnunc talis nulla est, quae sensum doloris perpeti possit mortemque\nnon possit: erit tamen tunc talis caro, qualis nunc\nnon est, sicut talis erit et mors qualis nunc non est. Non\nenim nulla, sed sempiterna mors erit, quando nec uiuere\nanima poterit Deum non habendo nec doloribus corporis\ncarere moriendo. Prima mors animam nolentem pellit e corpore,\nsecunda mors animam nolentem tenet in corpore; ab\nutraque morte communiter id habetur, ut quod non uult\nanima de suo corpore patiatur.\n\nAdtendunt autem isti contradictores nullam esse nunc caris,\nquae dolorem pati possit mortemque non possit, et non\nadtendunt esse tamen aliquid tale quod corpore maius sit.\nIpse quippe animus, cuius praesentia corpus uiuit et regitur,\net dolorem pati potest et mori non potest. Ecce inuenta res\nest, quae, cum sensum doloris habeat, inmortalis est. Hoc\nigitur erit tunc etiam in corporibus damnatorum, quod nunc\nesse scimus in animis omnium. Si autem consideremus diligentius,\ndolor, qui dicitur corporis, magis ad animam pertinet.\nAnimae est enim dolere, non corporis, etiam quando ei\ndolendi causa exsistit a corpore, cum in eo loco dolet, ubi\nlaeditur corpus. Sicut ergo dicimus corpora sentientia et corpora\nuiuentia, cum ab anima sit corpori sensus et uita: ita\ncorpora dicimus et dolentia, cum dolor corpori nisi ab anima\nesse non possit. Dolet itaque anima cum corpore in eo loco\neius, ubi aliquid contingit ut doleat; dolet et sola, quamuis\n\n\n\n\n\n\nsit in corpore, cum aliqua causa etiam inuisibili tristis est\nipsa corpore incolumi; dolet etiam non in corpore constituta;\nnam utique dolebat diues ille aput inferos, quando dicebat:\nCrucior in hac flamma. Corpus autem nec exanime dolet\nnec animatum sine anima dolet. Si ergo a dolore argumentum\nrecte sumeretur ad mortem, ut ideo mors possit accidere.\nquia potuit accidere et dolor, magis ad animam pertineret\nmori, ad quam magis pertinet et dolere. Cum uero illa, quae\nmagis dolere potest, non possit mori, quid momenti adfert\nquur illa corpora, quoniam futura sunt in doloribus, ideo\netiam moritura esse credamus? Dixerunt quidem Platonici ex\nterrenis corporibus moribundisque membris esse animae et\nmetuere et cupere et dolere adque gaudere; unde Vergilius:\nlHinc, inquit, (id est ex moribundis terreni corporis membris)\nmetuunt cupiuntque, dolent gaudentque.\\' Sed conuicimus eos\nin duodecimo huius operis libro, habere animas secundum\nipsos ab omni etiam corporis labe purgatas diram cupiditatem.\nquae rursus incipiunt in corpora uelle reuerti. Ubi autem\npotest esse cupiditas, profecto etiam dolor potest. Frustrata\nquippe cupiditas, siue non perueniendo quo tendebat, siue\namittendo quo peruenerat, uertitur in dolorem. Quapropter si\nanima, quae uel sola uel maxime dolet, habet tamen quandam\npro suo modo inmortalitatem suam, non ideo mori poterunt\nilla corpora, quia dolebunt. Postremo si corpora faciunt,\nut animae doleant, quur eis dolorem possunt. mortem uero\ninferre non possunt, nisi quia non est consequens, ut mortem\nfaciat quod dolorem facit? Quur ergo incredibile est ita ignes\nillis corporibus dolorem posse inferre, non mortem, sicut ipsa\ncorpora dolere animas faciunt, quas tamen non ideo mori\n\n\n\n\n\n\ncogunt? Non est igitur necessarium futurae mortis argumentum\ndolor.\nCAPUT IIII. De naturalibus exemplis, quorum consideratio doceat\nposse inter cruciatus uiuentia corpora permanere.\n\n\nQuapropter si, ut scripserunt qui naturas animalium curiosius\nindagarunt, salamandra in ignibus uiuit et quidam notissimi\nSiciliae montes, qui tanta temporis diuturnitate ac uetustate\nusque nunc ac deinceps flammis aestuant adque integri\nperseuerant, satis idonei testes sunt non omne, quod ardet,\nabsumi et anima indicat non omne, quod dolere potest, posse\netiam mori: quid adhuc a nobis rerum poscuntur exempla,\nquibus doceamus non esse incredibile, ut hominum corpora\nsempiterno supplicio punitorum et in igne animam non amittant\net sine detrimento ardeant et sine interitu doleant?\n\n\nHabebit enim tunc istam carnis substantia qualitatem ab illo\ninditam, qui tam miras et uarias tot rebus indidit, quas uidemus,\nut eas, quia multae sunt, non miremur. Quis enim nisi\nDeus creator omnium dedit carni pauonis mortui ne putesceret?\nQuod cum auditum incredibile uideretur, euenit ut aput\nCarthaginem nobis cocta adponeretur haec auis, de cuius\npectore pulparum, quantum uisum est, decerptum seruari\niussimus; quod post dierum tantum spatium, quanto alia\ncaro quaecumque cocta putesceret, prolatum adque oblatum\nnihilo nostrum offendit olfactum. Itemque repositum post\ndies amplius quam triginta idem quod erat inuentum est,\nidemque post annum, nisi quod aliquantum corpulentiae siccioris\net contractioris fuit. Quis paleae dedit uel tam\n\n\n\n\nfrigidam uim, ut obrutas niues seruet, uel tam feruidam, ut poma\ninmatura maturet?\n\nDe ipso igne mira quis explicet, quo quaeque adusta nigrescunt,\ncum ipse sit lucidus, et paene omnia, quae ambit et\nlambit, colore pulcherrimus decolorat adque ex pruna fulgida\ncarbonem taeterrimum reddit? Neque id quasi regulariter definitum\nest; nam e contrario lapides igne candente percocti\net ipsi fiunt candidi, et quamuis magis ille rubeat, illi albicent,\ncongruit tamen luci quod album est, sicut nigrum\ntenebris. Cum itaque ignis in lignis ardeat, ut lapides coquat,\ncontrarios habet non in contrariis rebus effectus. Etsi enim\nlapides et ligna diuersa sunt, contraria tamen non sunt, sicut\nalbum et nigrum, quorum in lapidibus unum facit, alterum\nin lignis, clarus illos clarificans, haec obfuscans, cum in\nillis deficeret, nisi in istis uiueret. Quid, in carbonibus nonne\nmiranda est et tanta infirmitas, ut ictu leuissimo frangantur,\npressu facillimo conterantur, et tanta firmitas, ut nullo umore\ncorrumpantur, nulla aetate uincantur, usque adeo ut eos substernere\nsoleant, qui limites figunt, ad conuincendum litigatorem,\nquisquis post quantalibet tempora exstiterit fixumque\nlapidem limitem non esse contenderit? Quis eos in terra umida\ninfossos, ubi ligna putescerent, tamdiu durare incorruptibiliter\nposse nisi rerum ille corruptor ignis effecit?\n\nIntueamur etiam miraculum calcis. Excepto eo, de quo\niam satis diximus, quod igne candicat, quo alia taetra redduntur,\netiam occultissime ab igne ignem concipit eumque\niam gleba tangentibus frigida tam latenter seruat, ut nulli\nnostro sensui prorsus appareat, sed conpertus experimento.\netiam dum non apparet, sciatur inesse sopitus. Propter quod\n\n\n\n\neam uiuam calcem loquimur, uelut ipse ignis latens anima\nsit inuisibilis uisibilis corporis. Iam uero quam mirum est,\nquod, cum exstinguitur, tunc accenditur! Ut enim occulto\nigne careat, aquae infunditur aquaue perfunditur, et cum ante\nsit frigida, inde feruescit, unde feruentia cuncta frigescunt.\n\n\nVelut exspirante ergo illa gleba discedens ignis, qui latebat,\napparet, ac deinde tamquam morte sic frigida est, ut adiecta\nunda non sit arsura et quam calcem uocabamus uiuam, uocemus\nexstinctam. Quid est quod huic miraculo addi posse\nuideatur? et tamen additur. Nam si non adhibeas aquam,\nsed oleum, quod magis fomes est ignis, nulla eius perfusione\nuel infusione feruescit. Hoc miraculum si de aliquo Indico\nlapide legeremus siue audiremus et in nostrum experimentum\nuenire non posset, profecto aut mendacium putaremus aut\ncerte granditer miraremur. Quarum uero rerum ante nostros\noculos cottidiana documenta uersantur, non genere minus\nmirabili, sed ipsa adsiduitate uilescunt, ita ut ex ipsa India,\nquae remota est pars orbis a nobis, desierimus nonnulla\nmirari, quae ad nos potuerunt miranda perduci.\n\nAdamantem lapidem multi aput nos habent et maxime\naurifices insignitoresque gemmarum, qui lapis nec ferro nec\nigni nec alia ui ulla perhibetur praeter hircino sanguine uinci.\nSed qui eum habent adque nouerunt, numquid ita mirantur\nut hi, quibus primum potentia eius ostenditur? Quibus autem\nnon ostenditur, fortasse nec credunt; aut si credunt, inexperta\nmirantur; et si contigerit experiri, adhuc quidem mirantur\ninsolita, sed adsiduitas experiendi paulatim subtrahit\n\n\n\n\n\n\nadmirationis incitamentum. Magnetem lapidem nouimus mirabilem\nferri esse raptorem; quod cum primum uidi, uehementer\ninhorrui. Quippe cernebam a lapide ferreum anulum raptum\nadque suspensum; deinde tamquam ferro, quod rapuerat, uim\ndedisset suam communemque fecisset, idem anulus alteri admotus\nest eundemque suspendit, adque ut ille prior lapidi, sic\nalter anulus priori anulo cohaerebat; accessit eodem modo tertius,\naccessit et quartus; iamque sibi per mutua circulis\nnexis non inplicatorum intrinsecus, sed extrinsecus adhaerentium\nquasi catena pependerat anulorum. Quis istam uim\nlapidis non stuperet, quae illi non solum inerat, uerum etiam\nper tot suspensa transibat et inuisibilibus ea uinculis subligabat?\nSed multo est mirabilius, quod a fratre et coepiscopo\nmeo Seuero Mileuitano de isto lapide comperi. Se ipsum\nnamque uidisse narrauit, quem ad modum Bathanarius quondam\ncomes Africae, cum aput eum conuiuaretur episcopus,\neundem protulerit lapidem et tenuerit sub argento ferrumque\nsuper argentum posuerit; deinde sicut subter mouebat manum,\nqua lapidem tenebat, ita ferrum desuper mouebatur, adque\nargento medio nihilque patiente concitatissimo cursu ac recursu\ninfra lapis ab homine, supra ferrum rapiebatur a lapide. Dixi\nquod ipse conspexi, dixi quod ab illo audiui, cui tamquam\nipse uiderim credidi. Quid etiam de isto magnete legerim\ndicam. Quando iuxta eum ponitur adamans, non rapit femlID.\net si iam rapuerat, ut ei propinquauerit, mox remittit. India\nmittit hos lapides; sed si eos nos cognitos iam desistimus\nadmirari, quanto magis illi, a quibus ueniunt, si eos\n\n\n\n\n\n\nfacillimos habent, sic forsitan habent, ut nos calcem, quam miro\nmodo aqua feruescentem, qua solet ignis exstingui, et oleo\nnon feruescentem, quo solet ignis accendi, quia in promtu \\'\nnobis est, non miramur.\nCAPUT V. Quanta sint, quorum ratio nequeat agnosci, et tamen\neadem uera esse non sit ambiguum.\n\nVerum tamen homines infideles, qui, cum diuina uel praeterita\nuel futura miracula praedicamus, quae illis experienda\nnon ualemus ostendere, rationem a nobis earum flagitant\nrerum, quam quoniam non possumus reddere (excedunt enim\nuires mentis humanae), existimant falsa esse quae dicimus,\nipsi de tot mirabilibus rebus, quas uel uidere possumus uel\nuidemus, debent reddere rationem. Quod si fieri ab homine\nnon posse peruiderint, fatendum est eis non ideo aliquid\nnon fuisse uel non futurum esse, quia ratio inde non potest\nreddi. quando quidem sunt ista, de quibus similiter non potest.\nNon itaque pergo per plurima, quae mandata sunt litteris,\nnon gesta adque transacta, sed in locis quibusque manentia;\nquo si quisquam ire uoluerit et potuerit, utrum uera sint,\nexplorabit; sed pauca commemoro. Agrigentinum Siciliae salem\nperhibent, cum fuerit admotus igni, uelut in aqua fluescere;\ncum uero ipsi aquae, uelut in igne crepitare. Aput Garamantas\nquendam fontem tam frigidum diebus, ut non bibatur,\ntam feruidum noctibus, ut non tangatur. In Epiro alium\nfontem, in quo faces, ut in ceteris, exstinguuntur accensae,\nsed, non ut in ceteris, accenduntur exstinctae. Asbeston Arcadiae\nlapidem propterea sic uocari, quod accensus semel iam\nnon possit exstingui. Lignum cuiusdam ficus Aegyptiae, non\nut ligna cetera in aquis natare, sed mergi; et, quod est\n\n\n\n\n\n\nmirabilius, cum in imo aliquamdiu fuerit, inde ad aquae superficiem\nrursus emergere, quando madefactum debuit umoris\npondere praegrauari. Poma in terra Sodomorum gigni quidem\net ad maturitatis faciem peruenire; sed morsu pressuue tentata\nin fumum ac fauillam corio fatiscente uanescere. Pyriten\nlapidem Persicum tenentis manum, si uehementius prematur,\nadurere, propter quod ab igne nomen accepit. In eadem Perside\ngigni etiam lapidem seleniten, cuius interiorem candorem\ncum luna crescere adque deficere. In Cappadocia etiam uento\nequas concipere, eosdemque fetus non amplius triennio uiuere.\nTylon Indiae insulam eo praeferri ceteris terris, quod omnis\narbor, quae in ea gignitur, numquam nudatur tegmine foliorum.\n\nDe bis adque aliis innumerabilibus mirabilibus, quae\nhistoria non factorum et transactorum, sed manentium locorum\ntenet, mihi autem aliud agenti ea persequi nimis longum\nest, reddant rationem, si possunt, infideles isti, qui nolunt\ndiuinis litteris credere; quid aliud quam non putantes eas\nesse diuinas, eo quod res habeant incredibiles, sicuti hoc\nest unde nunc agimus. Non enim admittit, inquiunt, ulla\nratio, ut caro ardeat nec absumatur, doleat neque moriatur;\nratiocinatores uidelicet magni, qui de omnibus rebus, quas\nesse mirabiles constat, possint reddere rationem. lieddant\nergo de his, quae pauca posuimus, quae procul dubio si esse\nnescirent et ea futura esse diceremus, multo minus crederent\nquam quod nunc dicentibus nobis nolunt credere aliquando\nuenturum. Quis enim eorum nobis crederet, si, quem ad\nmodum dicimus futura hominum uiua corpora, quae semper\narsura adque dolitura nec tamen aliquando moritura sint, ita\ndiceremus in futuro saeculo futurum salem, quem faceret\n\n\n\n\n\n\nignis uelut in aqua fluescere, eundemque faceret aqua uelut\nin igne crepitare; aut futurum fontem, cuius aqua in refrigerio\nnoctis sic ardeat, ut non possit tangi, in aestibus uero\ndiei sic algeat, ut non possit bibi; aut futurum lapidem, uel\neum qui suo calore manum constringentis adureret, uel eum\nqui undecumque accensus exstingui omnino non posset, et\ncetera quae praetermissis aliis innumeris commemoranda interim\nduxi? Haec ergo in illo saeculo, quod futurum est, si\ndiceremus futura nobisque increduli responderent: \\'Si uultis\nut ea credamus, de singulis reddite rationem\\': nos non posse\nconfiteremur, eo quod istis et similibus Dei miris operibus\ninfirma mortalium ratiocinatio uinceretur; fixam tamen aput\nnos esse rationem, non sine ratione Omnipotentem facere,\nunde animus humanus infirmus rationem non potest reddere;\net in multis quidem rebus incertum nobis esse quid uelit,\nillud tamen esse certissimum, nihil eorum illi esse inpossibile,\nquaecumque uoluerit; eique nos credere praedicenti, quem\nneque inpotentem neque mentientem possumus credere. Hi\ntamen fidei reprehensores exactoresque rationis quid ad ista\nrespondent, de quibus ratio reddi ab homine non potest, et\ntamen sunt, et ipsi rationi naturae uidentur esse contraria?\nQuae si futura esse diceremus, similiter a nobis, sicut eorum\nquae futura esse dicimus, ab infidelibus ratio posceretur. Ac\nper hoc, cum in talibus operibus Dei deficiat ratio cordis et\nsermonis humani, sicut ista non ideo non sunt, sic non ideo\netiam illa non erunt, quoniam ratio de utrisque ab homine\nnon potest reddi.\nCAPUT VI. Quod non omnia miracula naturalia sint, sed pleraque\nhumano ingenio modificata, pleraque autem daemonum\narte conposita.\n\nHic forte respondeant: Trorsus nec ista sunt nec ista\ncredimus; falsa de his dicta, falsa conscripta sunt\\'; et adiciant\nratiocinantes adque dicentes: \\'Si talia credenda sunt, credite\net uos quod in easdem litteras est relatum, fuisse uel esse\nquoddam Veneris fanum adque ibi candelabrum et in eo\nlucernam sub diuo sic ardentem, ut eam nulla tempestas,\nnullus imber exstingueret, unde sicut ille lapis, ita ista Î»Ï…ÌÏ‡Î½Î¿Ï‚ Î±Ì“ÌÏƒÎ²ÎµÏƒÏ„Î¿Ï‚,\n\\t id est lucerna inexstinguibilis, nominata est.\\' Quod\npropterea poterunt dicere, ut respondendi nobis angustias\ningerant; quia si dixerimus non esse credendum, scripta illa\nmiraculorum infirmabimus; si autem credendum esse concesserimus,\nfirmabimus numina paganorum. Sed nos, sicut iam\nin libro duodeuicensimo huius operis dixi, non habemus\nnecesse omnia credere, quae historia continet gentium, cum\net ipsi inter se historici, sicut ait Varro, quasi data opera\net quasi ex industria per multa dissentiant; sed ea, si uolumus.\ncredimus, quae non aduersantur libris, quibus non dubitamus\noportere nos credere. De his autem miraculorum locis nobis\nad ea, quae futura persuadere incredulis uolumus, satis illa\nsufficiunt, quae nos quoque possumus experiri, et eorum\ntestes idoneos non difficile est inuenire. De isto autem fano\nVeneris et lucerna inexstinguibili non solum in nullas coartamur\nangustias, uerum etiam latitudinis nobis campus aperitur.\nAddimus enim ad istam lucernam inexstinguibilem et humanarum\net magicarum, id est per homines daemonicarum\n\n\n\n\n\n\nartium et ipsorum per se ipsos daemonum multa miracula;\nquae si negare uoluerimus, eidem ipsi cui credimus sacrarum\nlitterarum aduersabimur ueritati. Aut ergo in lucerna illa\nmechanicum aliquid de lapide asbesto ars humana molita\nest aut arte magica factum est, quod homines illo mirarentur\nin templo, aut daemon quispiam sub nomine Veneris tanta\nse efficacia praesentauit, ut hoc ibi prodigium et appareret\nhominibus et diutius permaneret. Inliciuntur autem daemones\nad inhabitandum per creaturas, quas non ipsi, sed Deus condidit,\ndelectabilibus pro sua diuersitate diuersis, non ut animalia\ncibis, sed ut spiritus signis, quae cuiusque delectationi\ncongruunt, per uaria genera lapidum herbarum, lignorum\nanimalium, carminum rituum. Ut autem inliciantur ab hominibus,\nprius eos ipsi astutissima calliditate seducunt, uel\ninspirando eorum cordibus uirus occultum uel etiam fallacibus\namicitiis apparendo, eorumque paucos discipulos suos faciunt\nplurimorumque doctores. Neque enim potuit, nisi primum\nipsis docentibus, disci quid quisque illorum adpetat, quid\nexhorreat, quo inuitetur nomine, quo cogatur; unde magicae\nartes earumque artifices exstiterunt. Maxime autem possident\ncorda mortalium, qua potissimum possessione gloriantur, cum\nse transfigurant in angelos lucis. Sunt ergo facta eorum\nplurima, quae quanto magis mirabilia confitemur, tanto cautius\nuitare debemus; sed ad hoc, unde nunc agimus, nobis\netiam ipsa proficiunt. Si enim haec inmundi daemones possunt,\nquanto potentiores sunt sancti angeli, quanto potentior\nest his omnibus Deus, qui tantorum miraculorum effectores\netiam ipsos angelos fecit!\n\nQuam ob rem si tot et tanta mirifica, quae Î¼Î·Ï‡Î±Î½Î·ÌÎ¼Î±Ï„Î±\nappellant, Dei creatura utentibus humanis artibus fiunt, ut\n\n\n\n\n\n\nea qui nesciunt opinentur esse diuina (unde factum est,\\' ut\nin quodam templo lapidibus magnetibus in solo et camera\nproportione magnitudinis positis simulacrum ferreum aeris\nillius medio inter utrumque lapidem ignorantibus, quid sursum\nesset ac deorsum, quasi numinis potestate penderet:\nquale aliquid etiam in illa lucerna Veneris de lapide asbesto\nab artifice fieri potuisse iam diximus); si magorum opera,\nquos nostra scriptura ueneficos et incantatores uocat, in tantum\ndaemones extollere potuerunt, ut congruere hominum\nsensibus sibi nobilis poeta uideretur, de quadam femina, quae\ntali arte polleret, dicens:\n\n\nHaec se carminibus promittit soluere mentes Quas uelit, ast aliis duras inmittere curas, Sistere aquam fluuiis et uertere sidera retro;- Nocturnosque ciet manes: mugire uidebis Sub pedibus terram et descendere montibus ornos:\n\nquanto magis Deus potens est facere quae infidelibus sunt\nincredibilia, sed illius facilia potestati; quando quidem ipse\nlapidum aliarumque uim rerum et hominum ingenia, qui ea\nmiris utuntur modis, angelicasque naturas omnibus terrenis\npotentiores animantibus condidit, uniuersa mirabilia mirabili\nuincente uirtute et operandi iubendi sinendique sapientia,\nutens omnibus tam mirabiliter, quam creauit.\nCAPUT VII. Quod in rebus miris summa credendi ratio sit omnipotentia\nCreatoris.\n\nQuur itaque facere non possit Deus, ut et resurgant corpora\nmortuorum et igne aeterno crucientur corpora damnatorum,\n\n\n\n\n\n\nqui fecit mundum in caelo in terra, in aere in aquis innumerabilibus\nmiraculis plenum, cum sit omnibus quibus plenus\nest procul dubio maius et excellentius etiam mundus ipse\nmiraculum? Sed isti, cum quibus uel contra quos agimus,\nqui et Deum esse credunt, a quo factus est mundus, et deos\nab illo factos, per quos ab illo administratur mundus, et\nmiraculorum effectrices siue spontaneorum siue cultu et ritu\nquolibet inpetratorum siue etiam magicorum mundanas uel\nnon negant uel insuper et praedicant potestates, quando eis\nrerum uim mirabilem proponimus aliarum, quae nec animalia\nsunt rationalia nec ulla ratione praediti spiritus, sicut sunt\nea, quorum pauca commemorauimus, respondere adsolent: <Vis\nest ista naturae, natura eorum sic se habet, propriarum sunt\nistae efficaciae naturarum.\\' Tota itaque ratio est, quur Agrigentinum\nsalem flamma fluere faciat, aqua crepitare, quia\nhaec est natura eius. At hoc esse potius contra naturam\nuidetur, quae non igni, sed aquae dedit salem soluere, torrere\nautem igni, non aquae. Sed ista, inquiunt, salis huius naturalis\nest uis, ut his contraria patiatur. Haec igitur ratio\nredditur et de illo fonte Garamantico, ubi una uena friget\ndiebus, noctibus feruet, ui utraque molesta tangentibus; haec\net de illo alio, qui cum sit contrectantibus frigidus et facem\nsicut alii fontes exstinguat accensam, dissimiliter tamen adque\nmirabiliter idem ipse accendit exstinctam; haec et de lapide\nasbesto, qui cum ignem nullum habeat proprium, accepto\ntamen sic ardet alieno, ut non possit exstingui; haec de ceteris,\nquae piget retexere, quibus licet uis insolita contra naturam\ninesse uideatur, alia tamen de illis non redditur ratio,\n\n\n\n\nnisi ut dicatur hanc eorum esse naturam. Breuis sane ista\nest ratio, fateor, sufficiensque responsio. Sed cum Deus auctor\nsit naturarum omnium, quur nolunt fortiorem nos reddere\nrationem, quando aliquid uelut inpossibile nolunt credere\neisque redditionem rationis poscentibus respondemus hanc\nesse uoluntatem omnipotentis Dei? qui certe non ob aliud\nuocatur omnipotens, nisi quoniam quidquid uult potest, qui\npotuit creare tam multa, quae nisi ostenderentur aut a credendis\nhodieque dicerentur testibus, profecto inpossibilia putarentur,\nnon solum quae ignotissima aput nos, uerum etiam\nquae notissima posui. Illa enim quae [aput nos] praeter eos,\nquorum de his libros legimus, non habent testem et ab eis\nconscripta sunt, qui non sunt diuinitus docti adque humanitus\nfalli forte potuerunt, licet cuique sine recta reprehensione\nnon credere.\n\n\nNam nec ego uolo temere credi cuncta quae posui, quia\nnec a me ipso ita creduntur, tamquam nulla de illis sit in\nmea cogitatione dubitatio, exceptis his, quae uel ipse sum\nexpertus et cuiuis facile est experiri; sicut de calce, quod\nferuet in aqua, in oleo frigida est; de magnete lapide, quod\nnescio qua sorbitione insensibili stipulam non moueat et ferrum\nrapiat; de carne non putescente pauonis, cum putuerit\net Platonis; de palea sic frigente, ut Suescere niuem non\nsinat, sic calente ut maturescere poma conpellat; de igne\nfulgido, quod secundum suam fulgorem lapides coquendo candificet\net contra eundem suum fulgorem urendo plurima obfuscet.\nTale est et quod nigrae maculae offunduntur ex oleo splendido,\nsimiliter nigrae lineae de candido inprimuntur argento,\nde carbonibus etiam, quod accendente igne sic uertantur in\n\n\n\n\ncontrarium, ut de lignis pulcherrimis taetri, fragiles de duris,\ninputribiles de putribilibus fiant. Haec ipse quaedam cum\nmultis, quaedam cum omnibus noui, et alia plurima, quae\nhuic libro inserere longum fuit. De his autem, quae posui\nnon experta, sed lecta, praeter de fonte illo, ubi faces exstinguuntur\nardentes et accenduntur exstinctae, et de pomis terrae\nSodomorum forinsecus quasi maturis, intrinsecus fumeis, nec\ntestes aliquos idoneos, a quibus utrum uera essent audirem,\npotui reperire. Et illum quidem fontem non inueni qui in\nEpiro uidisse se dicerent, sed qui in Gallia similem nossent\nnon longe a Gratianopoli ciuitate. De fructibus autem arborum\nSodomitarum non tantum litterae fide dignae indicant,\nuerum etiam tam multi se loquuntur expertos, ut hinc dubitare\nnon possim. Cetera uero sic\\' habeo, ut neque neganda\nneque adfirmanda decreuerim; sed ideo etiam ipsa posui,\nquoniam aput eorum, contra quos agimus, historicos legi, ut\nostenderem qualia multa multique illorum nulla reddita ratione\nin suorum litteratorum scripta litteris credant, qui nobis\ncredere, quando id, quod eorum experientiam sensumque transgreditur,\nomnipotentem Deum dicimus esse facturum, nec\nreddita ratione dignantur. Nam quae melior et ualidior ratio\nde rebus talibus redditur, quam cum Omnipotens ea posse\nfacere perhibetur et facturus dicitur, quae praenuntiasse ibi\nlegitur, ubi alia multa praenuntiauit, quae fecisse monstratur?\nIpse quippe faciet, quia se facturum esse praedixit, quae\ninpossibilia putantur, qui promisit et fecit ut ab incredulis\ngentibus incredibilia crederentur.\nCAPUT VIII. Non esse contra naturam, cum in aliqua re, cuius natura innotuit, aliquid ab eo quod erat notum incipit esse diuersum. Si autem respondent propterea se non credere quae de\nhumanis semper arsuris nec umquam morituris corporibus\ndicimus, quia humanorum corporum naturam nouimus longe\naliter institutam, unde nec illa ratio hinc reddi potest, quae\nde illis naturis mirabilibus reddebatur, ut dici possit: \\'Vis\nista naturalis est, rei huius ista natura est\\'; quoniam scimus\nhumanae carnis istam non esse naturam: habemus quidem\nquod respondeamus de litteris sacris, hanc ipsam scilicet\nhumanam carnem aliter institutam fuisse ante peccatum, id\nest, ut posset numquam perpeti mortem; aliter autem post\npeccatum, qualis in aerumna huius mortalitatis innotuit, ut\nperpetem uitam tenere non possit; sic ergo aliter, quam nobis\nnota est, instituetur in resurrectione mortuorum. Sed quoniam\nistis non credunt litteris, ubi legitur qualis in paradiso\nuixerit homo quantumque fuerit a necessitate mortis alienus\n(quibus utique si crederent, non cum illis de poena damnatorum,\nquae futura est, operosius ageremus): de litteris eorum.\nqui doctissimi aput illos fuerunt, aliquid proferendum est,\nquo appareat posse fieri, ut aliter se habeat quaeque res,\nquam prius in rebus innotuerat suae determinatione naturae.\n\nEst in Marci Varronis libris, quorum inscriptio est: De\ngente populi Romani, quod eisdem uerbis, quibus ibi legitur,\net hic ponam: \\'In caelo, inquit, mirabile exstitit portentum:\nnam stellam Veneris nobilissimam, quam Plautus\n\n\n\n\nVesperugiuem, Homerus Hesperon appellat, pulcherrimam dicens, Castor\nscribit tantum portentum exstitisse, ut mutaret colorem, magnitudinem,\nfiguram, cursum; quod factum ita neque antea nec\npostea sit. Hoc factum Ogygo rege dicebant Adrastos Cyzicenos\net Dion Neapolites, mathematici nobiles.\\' Hoc certe Varro\ntantus auctor portentum non appellaret, nisi esse contra\nnaturam uideretur. Omnia quippe portenta contra naturam\ndicimus esse; sed non sunt. Quo modo est enim contra naturam,\nquod Dei fit uoluntate, cum uoluntas tanti utique conditoris\nconditae rei cuiusque natura sit? Portentum ergo fit\nnon contra naturam, sed contra quam est nota natura. Quis\nautem portentorum numerat multitudinem, quae historia gentium\ncontinetur? Sed nunc in hoc uno adtendamus, quod\nad rem, de qua agimus, pertinet. Quid ita dispositum est ab\nauctore naturae caeli et terrae, quem ad modum cursus ordinatissimus\nsiderum? Quid tam ratis legibus fixisque firmatum?\nEt tamen, quando ille uoluit, qui summo regit imperio\nac potestate quod condidit. stella prae ceteris magnitudine\nac splendore notissima colorem, magnitudinem, figuram et\n(quod est mirabilius) sui cursus ordinem legemque mutauit.\nTurbauit profecto tunc, si ulli iam fuerunt, canones astrologorum,\nquos uelut inerrabili conputatione de praeteritis ac\nfuturis astrorum motibus conscriptos habent, quos canones\nsequendo ausi sunt dicere. hoc, quod de Lucifero contigit,\nnec antea nec postea contigisse. Nos autem in diuinis libris\nlegimus etiam solem ipsum et stetisse, cum hoc a Domino\n\n\n\n\n\n\n\n\nDeo petiuisset uir sanctus Iesus Naue, donec coeptum proelium\nuictoria terminaret, et retrorsum redisse, ut regi Ezechiae\nquindecim anni ad uiuendum additi hoc etiam prodigio\npromissioni Dei significarentur adiuncto. Sed ista quoque\nmiracula, quae meritis sunt concessa sanctorum, quando credunt\nisti facta, magicis artibus tribuunt. Unde illud est, quod\nsuperius commemoraui dixisse Vergilium:\n\nSistere aquam fluuiis et uertere sidera retro.\n\nNam et fluuium stetisse superius inferiusque fluxisse, cum\npopulus Dei ductore supra memorato Iesu Naue uiam carperet,\net Helia propheta transeunte ac postea discipulo eius Helisaeo\nid esse factum in sacris litteris legimus, et retro uersum\nfuisse maximum sidus regnante Ezechia modo commemorauimus.\nQuod uero de Lucifero Varro scripsit, non est illic\ndictum alicui petenti homini id fuisse concessum.\n\n\nNon ergo de notitia naturarum caliginem sibi faciant infideles,\nquasi non possit in aliqua re diuinitus fieri aliud,\nquamdiu eius natura per humanam suam experientiam cognouerunt;\nquamuis et ipsa, quae in rerum natura omnibus nota\nsunt, non minus mira sint, essentque stupenda considerantibus\ncunctis, si, solerent homines mirari mira nisi rara.\nQuis enim consulta ratione non uideat in hominum innumerabili\nnumerositate et tanta naturae similitudine ualde mirabiliter\nsic habere singulos singulas facies, ut nisi inter se\nsimiles essent, non discerneretur species eorum ab animalibus\nceteris; et rursus nisi inter se dissimiles essent, non discernerentur\nsinguli ab hominibus ceteris? Quos ergo similes\nconfitemur, eosdem dissimiles inuenimus. Sed mirabilior est\n\n\n\n\n\n\nconsideratio dissimilitudinis, quoniam similitudinem iustius\nuidetur exposcere natura communis. Et tamen quoniam quae\nsunt rara ipsa sunt mira, multo amplius admiramur quando\nduos ita similes reperimus, ut in eis discernendis aut semper\naut frequenter erremus.\n\n\nSed quod dixi scriptum a Varrone, licet eorum sit historicus\nidemque doctissimus, fortasse uere factum esse non\ncredunt; aut quia non diu mansit alius eiusdem sideris cursus,\nsed reditum est ad solitum, minus isto mouentur exemplo.\nHabent ergo aliud, quod etiam nunc possit ostendi eisque\nputo debere sufficere, quo commoneantur, cum aliquid aduerterint\nin aliqua institutione naturae eamque sibi notissimam\nfecerint, non se inde Deo debere praescribere, quasi eam non\npossit in longe aliud, quam eis cognita est, uertere adque\nmutare. Terra Sodomorum non fuit utique ut nunc est, sed\niacebat simili ceteris facie eademque uel etiam uberiore fecunditate\npollebat; nam Dei paradiso in diuinis eloquiis conparata\nest. Haec postea quam tacta de caelo est, sicut illorum quoque\nadtestatur historia et nunc ab eis qui ueniunt ad loca\nilla conspicitur, prodigiosa fuligine horrori est et poma eius\ninteriorem fauillam mendaci superficie maturitatis includunt.\nEcce non erat talis, et talis est. Ecce a conditore naturarum\nnatura eius in hanc foedissimam diuersitatem mirabili mutatione\nconuersa est; et quod post tam longum accidit tempus,\ntam longo tempore perseuerat.\n\n\nSicut ergo non fuit inpossibile Deo, quas uoluit instituere,\nsic ei non est inpossibile, in quidquid uoluerit, quas instituit,\nmutare naturas. Unde illorum quoque miraculorum multitudo\nsiluescit, quae monstra ostenta, portenta prodigia\n\n\n\n\n\n\nnuncupantur; quae recolere et commemorare si uelim, huius operis\nquis erit finis? Monstra sane dicta perhibent a monstrando,\nquod aliquid significando demonstrent, et ostenta ab ostendendo,\net portenta a portendendo, id est praeostendendo, et\nprodigia, quod porro dicant, id est futura praedicant. Sed\nuiderint eorum coniectores, quo modo ex eis siue fallantur\nsiue instinctu spirituum, quibus cura est tali poena dignos\nanimos hominum noxiae curiositatis retibus inplicare, etiam\nuera praedicant, siue multa dicendo aliquando in aliquid ueritatis\nincurrant. Nobis tamen ista, quae uelut contra naturam\nfiunt et contra naturam fieri dicuntur (quo more hominum\nlocutus est et apostolus dicendo contra naturam in olea insitum\noleastrum factum esse participem pinguedinis oleae) et\nmonstra ostenta, portenta prodigia nuncupantur, hoc monstrare\ndebent, hoc ostendere uel praeostendere, hoc praedicere, quod\nfacturus sit Deus, quae de corporibus hominum se praenuntiauit\nesse facturum, nulla inpediente difficultate, nulla praescribente\nlege naturae. Quo modo autem praenuntiauerit, satis\nin libro superiore docuisse me existimo, decerpendo de scripturis\nsanctis et nouis et ueteribus non quidem omnia ad\nhoc pertinentia, sed quae sufficere huic operi iudicaui.\nCAPUT VIIII. De gehenna et aeternarum qualitate poenarum. Quod igitur de sempiterno supplicio damnatorum per suum\nprophetam Deus dixit, fiet, omnino fiet: Vermis eorum\nnon morietur et ignis eorum non exstinguetur. Ad hoc\nenim uehementius commendandum etiam Dominus Iesus, cum\nmembra quae hominem scandalizant pro his hominibus\n\n\n\n\n\n\nponeret, quos ut sua membra dextra quis diligit, eaque praeciperet\namputari: Bonum est tibi, inquit, debilem introire\nin uitam quam duas manus habentem ire in gehennam,\nin ignem inexstinguibilem, ubi uermis eorum\nnon morietur et ignis non exstinguetur. Similiter de pede:\nBonum est tibi, inquit, claudum introire in uitam\naeternam quam duos pedes habentem mitti in gehennam\nignis inexstinguibilis, ubi uermis eorum non\nmoritur et ignis non exstinguitur. Non aliter ait et de\noculo: Bonum est tibi luscum introire in regnum Dei\nquam duos oculos habentem mitti in gehennam ignis,\nubi uermis eorum non moritur et ignis non exstinguitur.\nNon eum piguit uno loco eadem uerba ter dicere. Quem\nnon terreat ista repetitio et illius poenae commonitio tam\nuehemens ore diuino?\n\n\nUtrumque autem horum, ignem scilicet adque uermem,\nqui uolunt ad animi poenas, non ad corporis pertinere, dicunt\netiam uri dolore animi sero adque infructuose paenitentes\neos, qui fuerint a regno Dei separati, et ideo ignem pro isto\ndolore urente non incongrue poni potuisse contendunt; unde\nillud apostoli est: Quis scandalizatur, et non ego uror?\nEundem etiam uermem putant intellegendum esse. Nam scriptum\nest, inquiunt: Sicut tinea uestimentum et uermis\nlignum, sic maeror excruciat cor uiri. Qui uero poenas\net animi et corporis in illo supplicio futuras esse non dubitant,\nigne uri corpus, animum autem rodi quodam modo\n\n\n\n\n\n\nuerme maeroris adfirmant. Quod etsi credibilius dicitur, quia\nutique absurdum est ibi dolorem aut corporis aut animi\ndefuturum: ego tamen facilius est ut ad corpus dicam utrumque\npertinere quam neutrum, et ideo tacitum in illis diuinae\nscripturae uerbis animi dolorem, quoniam consequens esse\nintellegitur, etiamsi non dicatur, ut corpore sic dolente animus\nquoque sterili paenitentia crucietur. Legitur quippe et\nin ueteribus scripturis: Vindicta carnis inpii, ignis et\nuermis. Potuit breuius dici: Vindicta inpii. Quur ergo dictum\nest: carnis inpii, nisi quia utrumque, id est et ignis et\nuermis, poena erit carnis? Aut si uindictam carnis propterea\ndicere uoluit, quia hoc in homine uindicabitur, quod secundum\ncarnem uixerit (propter hoc enim ueniet in mortem\nsecundam, quam significauit apostolus dicens: Si enim\nsecundum carnem uixeritis, moriemini), eligat quisque\nquod placet, aut ignem tribuere corpori, animo uermem, hoc\nproprie, illud tropice, aut utrumque proprie corpori. Iam enim\nsatis superius disputaui posse animalia etiam in ignibus\nuiuere, in ustione sine consumtione, in dolore sine morte.\nper miraculum omnipotentissimi Creatoris; cui hoc possibile\nesse qui negat, a quo sit quidquid in naturis omnibus miratur\nignorat. Ipse est enim Deus, qui omnia in hoc mundo\nmagna et parua miracula, quae commemorauimus, et inconparabiliter\nplura, quae non commemorauimus, fecit eademque\nipso mundo uno adque omnium maximo miraculo inclusit.\nEligat ergo unum e duobus quisque quod placet, utrum et\nuermem ad corpus proprie an ad animum translato a corporalibus\nad incorporalia uocabulo existimet pertinere. Quid autem\nhorum uerum sit, res ipsa expeditius indicabit, quando erit\n\n\n\n\n\n\nscientia tanta sanctorum, ut eis cognoscendarum illarum poenarum\nnecessaria non sit experientia, sed ea, quae tunc erit\nplena adque perfecta, ad hoc quoque sciendum sapientia sola\nsufficiat (nunc enim ex parte scimus, donec ueniat quod\nperfectum est); dum tamen nullo modo illa corpora talia\nfutura esse credamus, ut nullis ab igne adficiantur doloribus.\nCAPUT X. An ignis gehennae, si corporalis est, possit malignos spiritus, id est daemones incorporeos, tactu suo adurere. Hic occurrit quaerere: Si non erit ignis incorporalis, sicut\nest animi dolor, sed corporalis, tactu noxius, ut eo possint\ncorpora cruciari: quo modo in eo erit etiam poena spirituum\nmalignorum? Idem quippe ignis erit, supplicio scilicet hominum\nadtributus et daemonum, dicente Christo: Discedite a\nme. maledicti, in ignem aeternum, qui paratus est\ndiabolo et angelis eius. Nisi quia sunt quaedam sua etiam\ndaemonibus corpora, sicut doctis hominibus uisum est, ex\nisto aere crasso adque umido, cuius inpulsus uento flante\nsentitur. Quod genus elementi si nihil igne perpeti posset,\nnon ureret feruefactus in balneis. Ut enim urat, prior uritur\nfacitque cum patitur. Si autem quisquam nulla habere corpora\ndaemones adseuerat, non est de hac re aut laborandum operosa\ninquisitione aut contentiosa disputatione certandum. Quur\nenim non dicamus, quamuis miris, tamen ueris modis etiam\nspiritus incorporeos posse poena corporalis ignis adfligi, si\nspiritus hominum, etiam ipsi profecto incorporei, et nunc\npotuerunt includi corporalibus membris et tunc poterunt\n\n\n\n\n\n\ncorporum suorum uinculis insolubiliter adligari? Adhaerebunt\nergo, si eis nulla sunt corpora, spiritus daemonum, immo\nspiritus daemones, licet incorporei corporeis ignibus cruciandi,\nnon ut ignes ipsi, quibus adhaerebunt, eorum iunctura inspirentur\net animalia fiant, quae constent spiritu et corpore, sed,\nut dixi, miris et ineffabilibus modis adhaerendo, accipientes\nex ignibus poenam, non dantes ignibus uitam; quia et iste\nalius modus, quo corporibus adhaerent spiritus et animalia\nfiunt, omnino mirus est nec conprehendi ab homine potest,\net hoc ipse homo est.\n\n\nDicerem quidem sic arsuros sine ullo suo corpore spiritus,\nsicut ardebat aput inferos ille diues, quando dicebat: Crucior\nin hac flamma, nisi conuenienter responderi cernerem\ntalem fuisse illam flammam, quales oculi quos leuauit et\nLazarum uidit, qualis lingua cui umorem exiguum desiderauit\ninfundi, qualis digitus Laxari de quo id sibi fieri postulauit;\nubi tamen erant sine corporibus animae. Sic ergo incorporalis\net illa flamma qua exarsit et illa guttula quam poposcit,\nqualia sunt etiam uisa dormientium siue in ecstasi cernentium\nres incorporales, habentes tamen similitudinem corporum.\nNam et ipse homo cum spiritu, non corpore, sit in talibus\nuisis, ita se tamen tunc similem suo corpori uidet. ut discernere\nomnino non possit. At uero gehenna illa, quod etiam\nstagnum ignis et sulphuris dictum est, corporeus ignis erit\net cruciabit corpora damnatorum, aut et hominum et daemonum,\nsolida hominum, aeria daemonum, aut tantum hominum\ncorpora cum spiritibus, daemones autem spiritus sine corporibus\nhaerentes sumendo poenam, non inpertiendo uitam\n\n\n\n\n\n\ncorporalibua ignibus. Unus quippe utrisque ignis erit, sicut\nVeritas dixit.\nCAPUT XI. An hoc ratio iustitiae habeat, ut non sint extensiora poenarum tempora, quam fuerint peccatorum. Sic autem quidam eorum, contra quos defendimus ciuitatem\nDei, iniustum putant, ut pro peccatis quamlibet magnis,\nparuo scilicet tempore perpetratis, poena quisque damnetur\naeterna, quasi ullius id umquam iustitia legis adtendat, ut\ntanta mora temporis quisque puniatur, quanta mora temporis\nunde puniretur admisit. Octo genera poenarum in legibus\nesse scribit Tullius, damnum, uincla, uerbera, talionem, ignominiam,\nexsilium, mortem, seruitutem. Quid horum est quod\nin breue tempus pro cuiusque peccati celeritate coartetur, ut\ntanta uindicetur morula, quanta deprehenditur perpetratum,\nnisi forte talio? Id enim agit, ut hoc patiatur quisque quod\nfecit. Unde illud est legis: Oculum pro oculo, dentem\npro dente. Fieri enim potest, ut tam breui tempore quisque\namittat oculum seueritate uindictae, quam tulit ipse alteri\ninprobitate peccati. Porro autem si alienae feminae osculum\ninfixum rationis sit uerbere uindicare, nonne qui illud puncto\ntemporis fecerit, inconparabili horarum spatio uerberatur et\nsuauitas uoluptatis exiguae diuturno dolore punitur? Quid,\nin uinculis numquid tamdiu quisque iudicandus est esse\ndebere, quamdiu fecit unde meruit adligari; cum iustissime\nannosas poenas seruus in conpedibus pendat, qui uerbo aut\nictu celerrime transeunte uel lacessiuit dominum uel plagauit?\nIam uero damnum, ignominia, exsilium, seruitus cum plerumque\nsic infliguntur, ut nulla uenia relaxentur, nonne pro\n\n\n\n\n\n\nhuius uitae modo similia poenis uidentur aeternis? Ideo\nquippe aeterna esse non possunt, quia nec ipsa uita, quae\nhis plectitur, porrigitur in aeternum; et tamen peccata, quae\nuindicantur longissimi temporis poenis, breuissimo tempore\nperpetrantur; nec quisquam exstitit qui censeret tam cito\nnocentium finienda esse tormenta, quam cito factum est uel\nhomicidium uel adulterium uel sacrilegium uel quodlibet\naliud scelus non temporis longitudine, sed iniquitatis et inpietatis\nmagnitudine metiendum. Qui uero pro aliquo grandi\ncrimine morte multatur, numquid mora qua occiditur, quae\nperbreuis est, eius supplicium leges aestimant et non quod\neum in sempiternum auferunt de societate uiuentium? Quod\nest autem de ista ciuitate mortali homines supplicio primae\nmortis, hoc est de illa ciuitate inmortali homines supplicio\nsecundae mortis auferre. Sicut enim non efficiunt leges huius\nciuitatis, ut in eam quisque reuocetur occisus: sic nec illius,\nut in uitam reuocetur aeternam secunda morte damnatus.\nQuo modo ergo uerum est, inquiunt, quod ait Christus uester:\nIn qua mensura mensi fueritis, in ea remetietur uobis.\nsi temporale peccatum supplicio punitur aeterno? Nec adtendunt\nnon propter aequale temporis spatium, sed propter\nuicissitudinem mali, id est ut qui mala fecerit mala patiatur,\neandem dictam fuisse mensuram. Quamuis hoc in ea re proprie\npossit accipi, de qua Dominus cum hoc diceret loquebatur,\nid est de iudiciis et condemnationibus. Proinde qui\niudicat et condemnat iniuste, si iudicatur et condemnatur\niuste, in eadem mensura recipit, quamuis non hoc quod\ndedit. Iudicio enim fecit, iudicio patitur; quamuis fecerit\ndamnatione quod iniquum est, patiatur damnatione quod\niustum est.\nCAPUT XII. De magnitudine praeuaricationis primae, ob quam aeterna poena omnibus debeatur, qui extra gratiam fuerint Saluatoris. Sed poena aeterna ideo dura et iniusta sensibus uidetur\nhumanis, quia in hac infirmitate moribundorum sensuum deest\nille sensus altissimae purissimaeque sapientiae, quo sentiri\npossit quantum nefas in illa prima praeuaricatione commissum\nsit. Quanto enim magis homo fruebatur Deo, tanto maiore\ninpietate dereliquit Deum et factus est malo dignus aeterno,\nqui hoc in se peremit bonum, quod esse posset aeternum.\nHinc est uniuersa generis humani massa damnata; quoniam,\nqui hoc primus admisit, cum ea quae in illo fuerat radicata\nsua stirpe punitus est, ut nullus ab hoc iusto debitoque supplicio\nnisi misericordi et indebita gratia liberetur adque ita\ndispertiatur genus humanum, ut in quibusdam demonstretur\nquid ualeat misericors gratia, in ceteris quid iusta uindicta.\nNeque enim utrumque demonstraretur in omnibus, quia, si\nomnes remanerent in poenis iustae damnationis, in nullo appareret\nmisericors gratia; rursus si omnes a tenebris transferrentur\nin lucem, in nullo appareret ueritas ultionis. In qua\npropterea multo plures quam in illa sunt, ut sic ostendatur,\nquid omnibus deberetur. Quod si omnibus redderetur, iustitiam\nuindicantis iuste nemo reprehenderet; quia uero tam\nmulti exinde liberantur, est unde agantur maximae gratiae\ngratuito muneri liberantis.\nCAPUT XIII. Contra opinionem eorum, qui putant criminosis supplicia post mortem causa purgationis adhiberi. Platonici quidem, quamuis inpunita nulla uelint esse peccata,\ntamen omnes poenas emendationi adhiberi putant, uel\nhumanis inflictas legibus uel diuinis, siue in hac uita siue\npost mortem, si aut parcatur hic cuique aut ita plectatur ut\nhic non corrigatur. Hinc est Maronis illa sententia, ubi, cum\ndixisset de terrenis corporibus moiibundisque membris, quod\nanimae\n\nHinc metuunt cupiuntque, dolent gaudentque, nec auras Suspiciunt, clausae tenebris et carcere caeco,\n\nsecutus adiunxit adque ait:\n\nQuin et supremo cum lumine uita reliquit\n\n(id est cum die nouissimo reliquit eas ista uita),\n\nNon tamen (inquit) omne malum miseris, nec funditus omnes Corporeae excedunt pestes, penitusque necesse est Multa diu concreta modis inolescere miris. Ergo exercentur poenis ueterumque malorum Supplicia expendunt; aliae panduntur inanes Suspensae ad uentos, aliis sub gurgite uasto Infectum eluitur scelus aut exuritur igni.\n\nQui hoc opinantur, nullas poenas nisi purgatorias uolunt esse\npost mortem, ut, quoniam terris superiora sunt elementa aqua,\naer, ignis, ex aliquo istorum mundetur per expiatorias poenas,\nquod terrena contagione contractum est. Aer quippe accipitur\nin eo quod ait: \\'Suspensae ad uentos\\'; aqua in eo quod ait:\n\n\n\n\n\n\ncSub gurgite uasto); ignis autem suo nomine expressus est,\ncum dixit: \\'Aut exuritur igni.\\' Nos uero etiam in hac quidem\nmortali uita esse quasdam poenas purgatorias confitemur, non\nquibus adfliguntur, quorum uita uel non inde fit melior, uel\npotius inde fit peior; sed illis sunt purgatoriae, qui eis coherciti\ncorriguntur. Ceterae omnes poenae, siue temporariae siue\nsempiternae, sicut unusquisque diuina prouidentia tractandus\nest, inferuntur uel pro peccatis siue praeteritis siue in quibus\nadhuc uiuit ille qui plectitur, uel pro exercendis declarandisque\nuirtutibus per homines et angelos seu bonos seu malos.\nNam etsi quisque mali aliquid alterius inprobitate uel errore\npatiatur, peccat quidem homo, qui uel ignorantia uel iniustitia\ncuiquam mali aliquid facit; sed non peccat Deus, qui\niusto, quamuis occulto, iudicio fieri sinit. Sed temporarias\npoenas alii in hac uita tantum, alii post mortem, alii et nunc\net tunc, uerum tamen ante iudicium illud seuerissimum nouissimumque\npatiuntur. Non autem omnes ueniunt in sempiternas\npoenas, quae post illud iudicium sunt futurae, qui post\nmortem sustinent temporales. Nam quibusdam, quod in isto\nnon remittitur, remitti in futuro saeculo, id est, ne futuri\nsaeculi aeterno supplicio puniantur, iam supra diximus.\nCAPUT XIIII. De poenis temporalibus istius uitae, quibus subiecta est humana condicio. Rarissimi sunt autem qui nullas in hac uita, sed tantum\npost eam poenas luunt. Fuisse tamen aliquos, qui usque ad\ndecrepitam senectutem ne leuissimam quidem febriculam\n\n\n\n\n\n\nsenserint quietamque duxerint uitam, et ipsi nouimus et audiuimus;\nquamquam uita ipsa mortalium tota poena sit, quia\ntota tentatio est, sicut sacrae litterae personant, ubi scriptum\nest: Numquid non tentatio est uita humana super\nterram? Non enim parua poena est ipsa insipientia uel inperitia,\nquae usque adeo fugienda merito iudicatur, ut per poenas\ndoloribus plenas pueri cogantur quaeque artificia uel litteras\ndiscere; ipsumque discere, ad quod poenis adiguntur, tam\npoenale est eis, ut nonnumquam ipsas poenas, per quas conpelluntur\ndiscere, malint ferre quam discere. Quis autem non\nexhorreat et mori eligat, si ei proponatur aut mors perpetienda\naut rursus infantia? Quae quidem quod non a risu,\nsed a fletu orditur hanc lucem, quid malorum ingressa sit\nnesciens prophetat quodam modo. Solum, quando natus est.\nferunt risisse Zoroastrem, nec ei boni aliquid monstruosus\nrisus ille portendit. Nam magicarum artium fuisse perhibetur\ninuentor; quae quidem illi nec ad praesentis uitae uanam\nfelicitatem contra suos inimicos prodesse potuerunt; a Nino\nquippe rege Assyriorum. cum esset ipse Bactrianorum, bello\nsuperatus est. Prorsus quod scriptum est: Graue iugum\nsuper filios Adam a die exitus de uentre matris\neorum usque in diem sepulturae in matrem omnium,\nusque adeo inpleri necesse est, ut ipsi paruuli per lauacrum\nregenerationis ab originalis peccati, quo solo tenebantur, uinculo\niam soluti mala multa patientes nonnulli et incursus\nspirituum malignorum aliquando patiantur. Quae quidem passio\nabsit ut eis obsit, si hanc uitam in illa aetate etiam ipsa\npassione ingrauescente et animam de corpore excludente\nfinierint.\nCAPUT XV. Quod omne opus gratiae Dei eruentis nos de profunditate ueteris mali ad futuri saeculi pertineat nouitatem. Verum tamen in graui iugo, quod positum est super filios\nAdam a die exitus de uentre matris eorum usque in diem\nsepulturae in matrem omnium, etiam hoc malum mirabile\nreperitur, ut sobrii simus adque intellegamus hanc uitam de\npeccato illo nimis nefario, quod in paradiso perpetratum est,\nfactam nobis esse poenalem totumque, quod nobiscum agitur\nper testamentum nouum, non pertinere nisi ad noui saeculi\nhereditatem nouam, ut hic pignore accepto illud cuius hoc\npignus est suo tempore consequamur, nunc autem ambulemus\nin spe et proficientes de die in diem spiritu facta carnis\nmortificemus. Nouit enim Dominus qui sunt eius; et\nquotquot spiritu Dei aguntur, hi filii sunt Dei, sed\ngratia, non natura. Unicus enim natura Dei filius propter\nnos misericordia factus est hominis filius, ut nos, natura filii\nhominis, filii Dei per illum gratia fieremus. Manens quippe\nille inmutabilis naturam nostram, in qua nos susciperet, suscepit\na nobis et tenax diuinitatis suae nostrae infirmitatis\nparticeps factus est; ut nos in melius commutati, quod peccatores\nmortalesque sumus, eius inmortalis et iusti participatione\namittamus et, quod in natura nostra bonum fecit,\ninpletum summo bono in eius naturae bonitate seruemus.\nSicut enim per unum hominem peccantem in hoc tam graue\nmalum deuenimus, ita per unum hominem eundemque Deum\niustificantem ad illud bonum tam sublime ueniemus. Nec\nquisquam se debet ab isto ad illum transisse confidere, nisi\n\n\n\n\n\n\n\n\ncum ibi fuerit, ubi tentatio nulla erit; nisi pacem tenuerit,\nquam belli huius, in quo caro concupiscit aduersus spiritum\net spiritus aduersus carnem, multis et uariis certaminibus\nquaerit. Hoc autem bellum numquam ullum esset, si natura\nhumana per liberum arbitrium in rectitudine, in qua facta est,\nperstitisset. Nunc uero, quae pacem felix cum Deo habere\nnoluit, secum pugnat infelix, et cum sit hoc malum miserabile,\nmelius est tamen quam priora uitae huius. Melius confligitur\nquippe cum uitiis, quam sine ulla conflictione dominantur.\nMelius est, inquam, bellum cum spe pacis aeternae\nquam sine ulla liberationis\\' cogitatione captiuitas. Cupimus\nquidem etiam hoc bello carere et ad capessendam ordinatissimam\npacem, ubi firmissima stabilitate potioribus inferiora\nsubdantur, igne diuini amoris accendimur. Sed si (quod absit)\nillius tanti boni spes nulla esset, malle debuimus in huius\nconftictationis molestia remanere quam uitiis in nos dominationem\nnon eis resistendo permittere.\nCAPUT XVI. Sub quibus gratiae legibus omnes regeneratorum habeantur aetates. Verum tamen tanta est Dei misericordia in uasa misericordiae,\nquae praeparauit in gloriam, ut etiam prima hominis\naetas, id est infantia, quae sine ullo renisu subiacet carni.\net secunda, quae pueritia nuncupatur, ubi nondum ratio suscepit\nhanc pugnam et fere sub omnibus uitiosis delectationibus\niacet, quia, licet fari iam ualeat et ideo infantiam\n\n\n\n\n\n\ntransisse uideatur, nondum in ea est praecepti capax infirmitas\nmentis, si sacramenta Mediatoris acceperit, etiamsi hanc\nin eis annis uitam finiat, translata scilicet a potestate tenebrarum\nin regnum Christi non solum poenis non praeparetur\naeternis, sed ne ulla quidem post mortem purgatoria tormenta\npatiatur. Sufficit enim sola spiritalis regeneratio, ne post\nmortem obsit quod carnalis generatio cum morte contraxit.\nCum autem uentum fuerit ad aetatem, quae praeceptum iam\ncapit et subdi potest legis imperio, suscipiendum est bellum\ncontra uitia et gerendum acriter, ne ad damnabilia peccata\nperducat. Et si quidem nondum uictoriarum consuetudine\nroborata sunt, facilius uincuntur et cedunt; si autem uincere\nadque imperare consuerunt, laboriosa difficultate superantur.\nNeque id fit ueraciter adque sinceriter nisi uerae delectatione\niustitiae; haec est autem in fide Christi. Nam si lex iubens\nadsit et spiritus iuuans desit, per ipsam prohibitionem desiderio\ncrescente adque uincente peccati etiam reatus praeuaricationis\naccedit. Nonnumquam sane apertissima uitia aliis\nuitiis uincuntur occultis, quae putantur esse uirtutes, in quibus\nregnat superbia et quaedam sibi placendi altitudo ruinosa.\nTunc itaque uicta uitia deputanda sunt, cum Dei amore uincuntur,\nquem nisi Deus ipse non donat nec aliter nisi per\nmediatorem Dei et hominum, hominem Christum Iesum, qui\nfactus est particeps mortalitatis nostrae, ut nos participes\nfaceret diuinitatis suae. Paucissimi autem sunt tantae felicitatis,\nut ab ipsa ineunte adulescentia nulla damnabilia peccata\ncommittant uel in flagitiis uel in facinoribus uel in nefariae\ncuiusquam inpietatis errore, sed magna spiritus largitate\nobprimant, quidquid eis posset carnali delectatione dominari.\n\n\n\n\n\n\n\n\nPlurimi uero praecepto legis accepto, cum prius uicti fuerint\npraeualentibus uitiis et praeuaricatores eius effecti, tunc ad\ngratiam confugiunt adiuuantem, qua fiant et amarius paenitendo\net uehementius pugnando prius Deo subdita adque ita\ncarni praeposita mente uictores. Quisquis igitur cupit poenas\neuadere sempiternas, non solum baptizetur, uerum etiam iustificetur\nin Christo, ac sic uere transeat a diabolo ad Christum.\nPurgatorias autem poenas nullas futuras opinetur, nisi ante\nillud ultimum tremendumque iudicium. Nequaquam tamen\nnegandum est etiam ipsum aeternum ignem pro diuersitate\nmeritorum quamuis malorum aliis leuiorem, aliis futurum\nesse grauiorem, siue ipsius uis adque ardor pro poena digna\ncuiusque uarietur, siue ipse aequaliter ardeat, sed non aequali\nmolestia sentiatur.\nCAPUT XVII. De his, qui putant nullorum hominum poenas in aeternum esse mansuras. Nunc iam cum misericordibus nostris agendum esse uideo\net pacifice disputandum, qui uel omnibus illis hominibus.\nquos iustissimus iudex dignos gehennae supplicio iudicabit,\nuel quibusdam eorum nolunt credere poenam sempiternam\nfuturam, sed post certi temporis metas pro cuiusque peccati\nquantitate longioris siue breuioris eos inde existimant liberandos.\nQua in re misericordior profecto fuit Origenes, qui et\nipsum diabolum adque angelos eius post grauiora pro meritis\net diuturniora supplicia ex illis cruciatibus eruendos et sociandos\nsanctis angelis credidit. Sed illum et propter hoc et\npropter alia nonnulla et maxime propter alternantes sine\n\n\n\n\ncessatione beatitudines et miserias et statutis saeculorum interuallis\nab istis ad illas adque ab illis ad istas itus ac reditus\ninterminabiles non inmerito reprobauit ecclesia; quia et hoc,\nquod misericors uidebatur, amisit faciendo sanctis ueras miserias,\nquibus poenas luerent. et falsas beatitudines, in quibus\nuerum ac securum, hoc est sine timore certum, sempiterni\nboni gaudium non haberent. Longe autem aliter istorum\nmisericordia humano errat adfectu, qui hominum illo iudicio\ndamnatorum miserias temporales, omnium uero qui uel citius\nuel tardius liberantur aeternam felicitatem putant. Quae sententia\nsi propterea bona et uera quia misericors est, tanto\nerit melior et uerior quanto misericordior. Extendatur ergo\nac profundatur fons huius misericordiae usque ad damnatos\nangelos saltem post multa adque prolixa quantumlibet saecula\nliberandos. Quur usque uniuersam naturam manat humanam,\net cum ad angelicam uentum fuerit, mox arescit? Non audent\ntamen se ulterius miserando porrigere et ad liberationem\nipsius quoque diaboli peruenire. Verum si aliquis audeat,\nuincit nempe istos. Et tamen tanto inuenitur errare deformius\net contra recta Dei uerba peruersius, quanto sibi uidetur sentire\nclementius.\nCAPUT XVIII. De his. qui nouissimo iudicio propter intercessionem sanctorum neminem hominum putant esse damnandum. Sunt etiam, quales in conlocutionibus nostris ipse sum expertus,\nqui, cum uenerari uideantur scripturas sanctas, moribus\ninprobandi sunt et agendo causam suam multo maiorem\nquam isti misericordiam Deo tribuunt erga humanum genus.\n\n\n\n\nDicunt enim de malis et infidelibus hominibus diuinitus quidem\nuerum praedictum esse, quod digni sunt; sed cum ad\niudicium uentum fuerit, misericordiam esse superaturam. Donabit\nenim eos, inquiunt, misericors Deus precibus et intercessionibus\nsanctorum suorum. Si enim orabant pro illis,\nquando eos patiebantur inimicos, quanto magis quando uidebunt\nhumiles supplicesque prostratos! Neque enim credendum\nest, aiunt, tunc amissuros sanctos uiscera misericordiae, cum\nfuerint plenissimae ac perfectissimae sanctitatis, ut, qui tunc\norabant pro inimicis suis, quando et ipsi sine peccato non\nerant, tunc non orent pro supplicibus suis, quando nullum\ncoeperint habere peccatum. Aut uero Deus tunc eos non exaudiet\ntot et tales filios suos, quando in tanta eorum sanctitate\nnullum inueniet orationis inpedimentum? Testimonium\nuero psalmi et illi quidem, qui permittunt infideles adque\ninpios homines saltem longo tempore cruciari et postea de\nmalis omnibus erui, sed magis isti pro se dicunt esse, ubi\nlegitur: Numquid obliuiscetur misereri Deus aut continebit\nin ira sua miserationes suas? Ira eius est, inquiunt,\nut omnes indigni beatitudine sempiterna ipso iudicante\npuniantur supplicio sempiterno. Sed si uel longum uel\nprorsus ullum esse permiserit, profecto, ut possit hoc fieri,\ncontinebit in ira sua miserationes suas, quod eum psalmus\ndicit non esse facturum. Non enim ait: \\'Numquid diu continebit\nin ira sua miserationes suas?) sed quod prorsus non\ncontinebit ostendit.\n\nSic ergo isti uolunt iudicii Dei comminationem non esse\nmendacem, quamuis sit neminem damnaturus, quem ad modum\neius comminationem, qua dixit euersurum se esse Nineuen\nciuitatem, mendacem non possumus dicere; et tamen factum\n\n\n\n\n\n\nnon est, inquiunt, quod sine ulla condicione praedixit. Non\nenim ait: \\'Nineue euertetur, si non egerint paenitentiam seque\ncorrexerint); sed hoc non addito praenuntiauit futuram euersionem\nillius ciuitatis. Quam comminationem propterea ueracem\nputant, quia hoc praedixit Deus quod uere digni erant\npati, quamuis hoc non esset ipse facturus. Nam etsi paenitentibus\npepercit, inquiunt, utique illos paenitentiam non ignorabat\nacturos, et tamen absolute ac definite eorum euersionem\nfuturam esse praedixit. Hoc ergo erat, inquiunt, in ueritate\nseueritatis, quia id erant digni; sed in ratione miserationis\nnon erat, quam non continuit in ira sua, ut ab ea poena\nsupplicibus parceret, quam fuerat contumacibus comminatus.\nSic ergo tunc pepercit, aiunt, quando sanctum suum prophetam\nfuerat parcendo contristaturus, quanto magis tunc miserabilius\nsupplicantibus parcet, quando ut parcat omnes sancti\neius orabunt! Sed hoc, quod ipsi suis cordibus suspicantur,\nideo putant scripturas tacuisse diuinas, ut multi se corrigant\nuel prolixarum uel aeternarum timore poenarum, et sint qui\npossint orare pro eis, qui non se correxerint; nec tamen opinantur\nomni modo id eloquia diuina tacuisse. Nam quo pertinet,\ninquiunt, quod scriptum est: Quam multa multitudo\ndulcedinis tuae, Domine, quam abscondisti\ntimentibus te, nisi ut intellegamus propter timorem fuisse\nabsconditam misericordiae diuinae tam multam secretamque\ndulcedinem? Addunt etiam propterea dixisse apostolum: Conclusit\nenim Deus omnes in infidelitate, ut omnium\nmisereatur, quo significaret, quod ab illo nemo damnabitur.\nNec isti tamen, qui hoc sentiunt, hanc opinionem suam\nusque ad liberationem uel nullam damnationem diaboli adque\nangelorum eius extendunt; humana quippe circa solos\n\n\n\n\n\n\nhomines mouentur misericordia et causam maxime agunt suam,\nper generalem in genus humanum quasi Dei miserationem\ninpunitatem falsam suis perditis moribus pollicentes; ac per\nhoc superabunt eos in praedicanda Dei misericordia, qui hanc\ninpunitatem etiam principi daemonum et eius satellitibus\npollicentur.\nCAPUT XVIIII. De his, qui inpunitatem omnium peccatorum promittunt etiam haereticis propter participationem corporis Christi. Item sunt alii ab aeterno supplicio liberationem nec ipsis\nsaltem omnibus hominibus promittentes, sed tantummodo\nChristi baptismate ablutis, qui participes fiunt corporis eius.\nquomodolibet uixerint, in quacumque haeresi uel inpietate\nfuerint, propter illud quod ait Iesus: Hic est panis qui de\ncaelo descendit, ut, si quis ex ipso manducauerit,\nnon moriatur. Ego sum panis uiuus, qui de caelo\ndescendi. Si quis manducauerit ex hoc pane, uiuet in\naeternum. Ab aeterna ergo morte, inquiunt, necesse est\nistos erui et ad uitam aeternam quandocumque perduci.\nCAPUT XX. De his, qui non omnibus, sed eis tantum qui aput catholicos sunt renati, etiamsi postea in multa crimina erroresque proruperint, indulgentiam pollicentur. Item sunt, qui hoc nec omnibus habentibus baptismatis\nChristi et eius corporis sacramentum, sed solis catholicis\nquamuis male uiuentibus pollicentur, quia non solo\n\n\n\n\n\n\nsacramento, sed re ipsa manducauerunt corpus Christi, in ipso\neius corpore constituti, de quo dicit apostolus: Unus panis,\nunum corpus multi sumus; ut, etiamsi postea in aliquam\nhaeresim uel etiam in gentilium idolatriam lapsi fuerint,\ntantum quia in corpore Christi, id est in catholica ecclesia,\nsumserunt baptismum Christi et manducauerunt corpus Christi,\nnon moriantur in aeternum, sed uitam quandoque consequantur\naeternam; adque illa omnis inpietas, quanto maior fuerit, non\neis ualeat ad aeternitatem, sed ad diuturnitatem magnitudinemque\npoenarum.\nCAPUT XXI. De his, qui eos, qui permanent in catholica fide, etiamsi pessime uixerint et ob hoc uri meruerint, tamen propter fidei fundamentum saluandos esse definiunt. Sunt autem, qui propter id quod scriptum est: Qui perseuerauerit\nusque in finem, hic saluus erit, non nisi\nin ecclesia catholica perseuerantibus, quamuis in ea male\nuiuentibus, hoc promittunt, per ignem uidelicet saluandis\nmerito fundamenti, de quo ait apostolus: Fundamentum\nenim aliud nemo potest ponere praeter id, quod positum\nest, quod est Christus Iesus. Si quis autem\naedificat super fundamentum aurum, argentum, lapides\npretiosos, ligna, fenum, stipulam: uniuscuiusque\nopus manifestabitur; dies enim declarabit, quoniam\nin igne reuelabitur, et uniuscuiusque opus quale sit\nignis probabit. Si cuius opus permanserit quod superaedificauit,\nmercedem accipiet. Si cuius autem opus\narserit, damnum patietur; ipse autem saluus erit,\n\n\n\n\n\n\nsic tamen quasi per ignem. Dicunt ergo cuiuslibet uitae\ncatholicum Christianum Christum habere in fundamento, quod\nfundamentum nulla haeresis habet a corporis eius unitate\npraecisa; et ideo propter hoc fundamentum, etiamsi malae\nuitae fuerit catholicus Christianus, uelut qui superaediifcauerit\nligna, fenum, stipulam, putant eum saluum fieri per ignem,\nid est post poenas ignis illius liberari, quo igne in ultimo\niudicio punientur mali.\nCAPUT XXII. De his, qui putant ea crimina, quae inter elemosy- narum opera committuntur, ad damnationis iudicium non uocari. Comperi etiam quosdam putare eos tantummodo arsuros\nillius aeternitate supplicii, qui pro peccatis suis facere dignas\nelemosynas neglegunt, iuxta illud apostoli Iacobi: Iudicium\nautem sine misericordia illi, qui non fecit misericordiam.\nQui ergo fecit, inquiunt, quamuis mores in melius\nnon mutauerit, sed inter ipsas suas elemosynas nefarie ac\nnequiter uixerit, iudicium illi cum misericordia futurum est,\nut aut nulla damnatione plectatur aut post aliquod tempus\nsiue paruum siue prolixum ab illa damnatione liberetur. Ideo\niudicem ipsum uiuorum adque mortuorum noluisse existimant\naliud commemorare se esse dicturum siue dextris, quibus est\nuitam daturus aeternam, siue sinistris, quos aeterno supplicio\ndamnaturus, nisi elemosynas sine factas sine non factas. Ad\nhoc pertinere aiunt et in oratione Dominica cottidianam postulationem:\nDimitte nobis debita nostra, sicut et nos\n\n\n\n\n\n\ndimittimus debitoribus nostris. Quisquis enim illi. qui\nin eum peccauit, dimittit ignoscendo peccatum, procul dubio\nelemosynam facit. Quam rem Dominus ipse sic commendauit,\nut diceret: Si enim dimiseritis peccata hominibus,\ndimittet uobis et pater uester peccata uestra; si\nautem non dimiseritis hominibus, neque pater uester,\nqui in caelis est, dimittet uobis. Ergo et ad hoc genus\nelemosynarum pertinet quod ait apostolus Iacobus iudicium\nfuturum sine misericordia ei, qui non fecit misericordiam.\nNec dixit Dominus, inquiunt, magna uel parua, sed: Dimittet\nuobis pater uester peccata uestra, si et uos dimiseritis\nhominibus. Ac per hoc putant etiam eis, qui perdite\nuixerint, donec claudant diem uitae huius extremum, per\nhanc orationem, qualiacumque et quantacumque fuerint, omnia\ncottidie peccata dimitti, sicut ipsa cottidie frequentatur oratio,\nsi hoc tantummodo custodire meminerint, ut, quando ab eis\nueniam petunt, qui eos peccato qualicumque laeserunt, ex\ncorde dimittant. Cum ad haec omnia Deo donante respondero,\nliber iste claudendus est.\nCAPUT XXIII. Contra opinionem eorum, qui dicunt nec diaboli nec hominum malorum perpetua futura supplicia. Ac primum quaeri oportet adque cognosci, quur ecclesia\nferre nequiuerit hominum disputationem diabolo etiam post\nmaximas et diuturnissimas poenas purgationem uel indulgentiam\npollicentem. Neque enim tot sancti et sacris ueteribus\nac nouis litteris eruditi mundationem et regni caelorum beatitudinem\npost qualiacumque et quantacumque supplicia qualibuscumque\net quantiscumque angelis inuiderunt, sed potius\nuiderunt diuinam uacuari uel infirmari non posse sententiam,\n\n\n\n\n\n\nquam se Dominus praenuntiauit in iudicio prolaturum adque\ndicturum: Discedite a me, maledicti, in ignem aeternum,\nqui paratus est diabolo et angelis eius (sic\nquippe ostendit aeterno igne diabolum et angelos eius arsuros);\net quod scriptum est in apocalypsi: Diabolus, qui\nseducebat eos, missus est in stagnum ignis et\nsulphuris, quo et bestia et pseudopropheta; et\ncruciabuntur die ac nocte in saecula saeculorum.\nQuod ibi dictum est aeternum, hic dictum est in sae.\ncula saecul orum, quibus uerbis nihil scriptura diuina\nsignificare consueuit, nisi quod finem non habet temporis.\nQuam ob rem prorsus nec alia causa nec iustior adque manifestior\ninueniri potest, quur uerissima pietate teneatur fixum\net inmobile nullum regressum ad iustitiam uitamque sanctorum\ndiabolum et angelos eius habituros, nisi quia scriptura,\nquae neminem fallit, dicit eis Deum non pepercisse. et sic\nab illo esse interim praedamnatos, ut carceribus caliginis\ninferi retrusi traderentur seruandi adque ultimo iudicio puniendi,\nquando eos aeternus ignis accipiet, ubi cruciabuntur\nin saecula saeculorum. Quod si ita est, quo modo ab hnitis\naeternitate poenae uel uniuersi uel quidam homines post\nquantumlibet temporis subtrahentur, ac non statim eneruabitur\nfides, qua creditur sempiternum daemonum futurum\nesse supplicium? Si enim quibus dicetur: Discedite a me.\nmaledicti, in ignem aeternum, qui paratus est diabolo\net angelis eius, uel uniuersi uel aliqui eorum non\nsemper ibi erunt, quid causae est quur diabolus et angeli\neius semper ibi futuri esse credantur? An forte Dei sententia.\nquae in malos et angelos et homines proferetur, in angelos\nuera erit, in homines falsa? Ita plane hoc erit, si non quod\nDeus dixit, sed quod suspicantur homines plus ualebit. Quod\n\n\n\n\n\n\nfieri quia non potest, non argumentari aduersus Deum, sed\ndiuino potius, dum tempus est, debent parere praecepto, qui\nsempiterno cupiunt carere supplicio. Deinde quale est aeternum\nsupplicium pro igne diuturni temporis existimare et\nuitam aeternam credere sine fine, cum Christus eodem ipso\nloco, in una eademque sententia dixerit utrumque conplexus:\nSic ibunt isti in supplicium aeternum, iusti autem\nin uitam aeternam? Si utrumque aeternum, profecto\naut utrumque cum fine diuturnum aut utrumque sine fine\nperpetuum debet intellegi. Par pari enim relata sunt, hinc\nsupplicium aeternum, inde uita aeterna. Dicere autem in hoc\nuno eodemque sensu: \\'Vita aeterna sine fine erit, supplicium\naeternum finem habebit\\' multum absurdum est. Unde, quia\nuita aeterna sanctorum sine fine erit, supplicium quoque\naeternum quibus erit finem procul dubio non habebit.\nCAPUT XXIIII. Contra eorum sensum, qui in iudicio Dei omnibus reis propter sanctorum preces putant esse parcendum. Hoc autem et aduersus eos ualet, qui suas agentes causas\ncontra Dei uenire uerba uelut misericordia maiore conantur,\nut ideo uidelicet uera sint, quia ea, quae dixit homines esse\npassuros, pati digni sunt, non quia passuri sunt. Donabit\nenim eos, inquiunt, precibus sanctorum suorum, etiam tunc\ntanto magis orantium pro inimicis suis, quanto sunt utique\nsanctiores, eorumque efficacior est oratio et exauditione Dei\ndignior, iam nullum habentium omnino peccatum. Quur ergo\neadem perfectissima sanctitate et cuncta inpetrare ualentibus\nmundissimis et misericordissimis precibus etiam pro angelis\n\n\n\n\n\n\nnon orabunt, quibus paratus est ignis aeternus, ut Deus sententiam\nsuam mitiget et reflectat in melius eosque ab illo\nigne faciat alienos? An erit forsitan quisquam, qui et hoc\nfuturum esse praesumat adfirmans etiam sanctos angelos simul\ncum sanctis hominibus, qui tunc aequales erunt angelis Dei,\npro damnandis et angelis et hominibus oraturos, ut misericordia\nnon patiantur, quod ueritate merentur pati? Quod\nnemo sanae fidei dixit, nemo dicturus est. Alioquin nulla\ncausa est, quur non etiam nunc pro diabolo et angelis eius\noret ecclesia, quam magister Deus pro inimicis suis iussit\norare. Haec igitur causa, qua fit ut nunc ecclesia non oret\npro malis angelis, quos suos esse nouit inimicos, eadem ipsa\ncausa est, qua fiet ut in illo tunc iudicio etiam pro hominibus\naeterno igne cruciandis, quamuis perfecta sit sanctitate.\nnon oret. Nunc enim propterea pro eis orat, quos in genere\nhumano habet inimicos, quia tempus est paenitentiae fructuosae.\nNam quid maxime pro eis orat, nisi ut det illis\nDeus, sicut dicit apostolus, paenitentiam et resipiscant\nde diaboli laqueis, a quo captiui tenentur secundum\nipsius uoluntatem? Denique si de aliquibus ita\ncerta esset, ut qui sint illi etiam nosset, qui licet adhuc in\nhac uita sint constituti, tamen praedestinati sunt in aeternum\nignem ire cum diabolo: tam pro eis non oraret, quam nec\npro ipso. Sed quia de nullo certa est, orat pro omnibus dumtaxat\nhominibus inimicis suis in hoc corpore constitutis; nec\ntamen pro omnibus exauditur. Pro his enim solis exauditur.\nqui, etsi aduersantur ecclesiae, ita sunt tamen praedestinati.\nut pro eis exaudiatur ecclesia et filii efficiantur ecclesiae. Si\nqui autem usque ad mortem habebunt cor inpaenitens nec ex\n\n\n\n\n\n\ninimicis conuertentur in filios, numquid tamen pro eis, id est\npro talium defunctorum spiritibus, orat ecclesia? Quid ita,\nnisi quia in parte iam diaboli conputatur, qui cum esset in\ncorpore non est translatus ad Christum?\n\nEadem itaque causa est, quur non oretur tunc pro hominibus\naeterno igne puniendis, quae causa est, ut neque nunc\nneque tunc oretur pro angelis malis; quae itidem causa est,\nut, quamuis pro hominibus, tamen iam nec nunc oretur pro\ninfidelibus inpiisque defunctis. Nam pro defunctis quibusdam\nuel ipsius ecclesiae uel quorundam piorum exauditur oratio,\nsed pro his, quorum in Christo regeneratorum nec usque adeo\nuita in corpore male gesta est, ut tali misericordia iudicentur\ndigni non esse, nec usque adeo bene, ut talem misericordiam\nreperiantur necessariam non habere; sicut etiam facta resurrectione\nmortuorum non deerunt, quibus post poenas, quas\npatiuntur spiritus mortuorum, inpertiatur misericordia, ut in\nignem non mittantur aeternum. Neque enim de quibusdam\nueraciter diceretur, quod non eis remittatur neque in hoc saeculo\nneque in futuro, nisi essent quibus, etsi non in isto,\ntamen remittitur in futuro. Sed cum dictum fuerit a iudice\nuiuorum adque mortuorum: Venite, benedicti patris mei,\npossidete paratum uobis regnum a constitutione\nmundi, et aliis e contrario: Discedite a me, maledicti,\nin ignem aeternum, qui paratus est diabolo et angelis\neius, et ierint isti in supplicium aeternum, iusti\nautem in uitam aeternam: nimiae praesumtionis est dicere\ncuiquam eorum aeternum supplicium non futurum, quos Deus\nituros in supplicium dixit aeternum, et per huius\n\n\n\n\n\n\npraesumtionis persuasionem facere, ut de ipsa quoque uita uel desperetur\nuel dubitetur aeterna.\n\nNemo itaque sic intellegat psalmum canentem: Numquid\nobliuiscetur misereri Deus, aut continebit in ira sua\nmiserationes suas? ut opinetur de hominibus bonis ueram.\nde malis falsam, aut de bonis hominibus et malis angelis\nueram, de malis autem hominibus falsam Dei esse sententiam.\nHoc enim, quod ait psalmus, ad uasa misericordiae pertinet\net ad filios promissionis, quorum erat unus etiam ipse pro\npheta, qui cum dixisset: Numquid obliuiscetur misereri\nDeus aut continebit in ira sua miserationes suas?\ncontinuo subiecit: Et dixi: Nunc coepi, haec est inmutatio\ndexterae Excelsi. Exposuit profecto quid dixerit:\nNumquid continebit in ira sua miserationes suas?\nIra enim Dei est etiam ista uita mortalis, ubi homo uanitati\nsimilis factus est: dies eius uelut umbra praetereunt. In qua\ntamen ira non obliuiscitur misereri Deus, faciendo solem\nsuum oriri super bonos et malos et pluendo super iustos et\niniustos, ac sic non continet in ira sua miserationes suas;\nmaximeque in eo, quod expressit hic psalmus dicendo: Nunc\ncoepi, haec est inmutatio dexterae Excelsi, quoniam\nin hac ipsa aerumnosissima uita, quae ira Dei est, uasa misericordiae\nmutat in melius, quamuis adhuc in huius corruptionis\nmiseria maneat ira eius, quia nec in ipsa ira sua continet\nmiserationes suas. Cum ergo isto modo conpleatur dimni\nillius cantici ueritas, non est eam necesse etiam illic intellegi,\nubi non pertinentes ad ciuitatem Dei sempiterno supplicio\npunientur. Sed quibus placet istam sententiam usque\nad illa inpiorum tormenta protendere, saltem sic intellegant.\nut manente in eis ira Dei, quae in aeterno est praenuntiata\n\n\n\n\n\n\nsupplicio, non contineat Deus in hac ira sua miserationes\nsuas et faciat eos non tanta quanta digni sunt poenarum atrocitate\ncruciari; non ut eas poenas uel numquam subeant uel\naliquando finiant, sed ut eas mitiores quam merita sunt eorum\nleuioresque patiantur. Sic enim et ira Dei manebit, et in ipsa\nira sua miserationes suas non continebit. Quod quidem non\nideo confirmo, quoniam non resisto.\n\nCeterum eos, qui putant minaciter potius quam ueraciter\ndictum: Discedite a me, maledicti, in ignem aeternum,\net: Ibunt isti in supplicium aeternum, et: Cruciabuntur\nin saecula saeculorum, et: Vermis eorum non\nmorietur et ignis non exstinguetur, et cetera huius modi,\nnon tam ego, quam ipsa scriptura diuina planissime adque\nplenissime redarguit ac refellit. Nineuitae quippe in hac uita\negerunt paenitentiam et ideo fructuosam, uelut in hoc agro\nseminantes, in quo Deus uoluit cum lacrimis seminari, quod\npostea cum laetitia meteretur; et tamen quis negabit, quod\nDominus praedixit in eis fuisse conpletum, nisi parum aduertat,\nquem ad modum peccatores Deus non solum iratus,\nuerum etiam miseratus euertat? Euertuntur enim peccatores\nduobus modis, aut sicut Sodomitae, ut pro peccatis suis ipsi\nhomines puniantur, aut sicut Nineuitae, ut ipsa hominum\npeccata paenitendo destruantur. Factum est ergo quod praedixit\nDeus; euersa est Nineue quae mala erat, et bona aedificata\nest quae non erat. Stantibus enim moenibus adque\ndomibus euersa est ciuitas in perditis moribus. Ac sic, quamuis\npropheta fuerit contristatus, quia non est factum quod illi\nhomines timuerunt illo prophetante uenturum, factum est\ntamen quod fuerat Deo praesciente praedictum, quoniam nouerat\nqui praedixit, quo modo in melius esset inplendum.\n\n\n\n\n\n\n\n\n\n\n\n\nUt autem nouerint isti in peruersum misericordes quo pertineat\nquod scriptum est: Quam multa multitudo dulcedinis\ntuae, Domine, quam abscondisti timentibus te!\nlegant quod sequitur: Perfecisti autem sperantibus in\nte. Quid est abscondisti timentibus, perfecisti sperantibus,\nnisi quia illis, qui timore poenarum suam iustitiam\nuolunt constituere quae in lege est, non est iustitia Dei dulcis,\nquia nesciunt eam? Non enim gustauerunt eam. In se namque\nsperant, non in ipso, et ideo eis absconditur multitudo dulcedinis\nDei; quoniam timent quidem Deum, sed illo timore\nseruili, qui non est in caritate, quia perfecta caritas foras\nmittit timorem. Ideo sperantibus in eum perficit dulcedinem\nsuam inspirando eis caritatem suam, ut timore casto, non\nquem caritas foras mittit, sed permanente in saeculum saeculi,\ncum gloriantur, in Domino glorientur. Iustitia quippe\nDei Christus est, qui factus est nobis, sicut dicit apostolus,\nsapientia a Deo et iustitia et sanctificatio et\nredemtio, ut, quem ad modum scriptum est, qui gloriatur,\nin Domino glorietur. Hanc Dei iustitiam, quam\ndonat gratia sine meritis, nesciunt illi, qui suam iustitiam\nuolunt constituere, et ideo iustitiae Dei, quod est Christus.\nnon sunt subiecti. In qua iustitia est multa multitudo dulcedinis\nDei, propter quam dicitur in psalmo: Gustate et uidete\nquam dulcis est Dominus. Et hanc quidem in hac\nperegrinatione gustantes, non ad satietatem sumentes, esurimus\neam potius ac sitimus, ut ea postea saturemur, cum\nuidebimus eum, sicuti est, et inplebitur quod scriptum est:\nSaturabor, cum manifestabitur gloria tua. Ita perficit\n\n\n\n\n\n\nChristus multam multitudinem dulcedinis suae sperantibus in\neum. Porro autem si eam, quam illi putant, dulcedinem suam\nDeus abscondit timentibus eum, qua non est inpios damnaturus,\nut hoc nescientes et damnari timentes recte uiuant ac\nsic possint esse qui orent pro non recte uiuentibus: quo\nmodo eam perficit sperantibus in eum, quando quidem, sicut\nsomniant, per hanc dulcedinem non damnaturus est eos, qui\nnon sperant in eum? Illa igitur eius dulcedo quaeratur, quam\nperficit sperantibus in eum, non quam perficere putatur contemnentibus\net blasphemantibus eum. Frustra itaque homo\npost hoc corpus inquirit, quod in hoc corpore sibi conparare\nneglexit.\n\nIllud quoque apostolicum: Conclusit enim Deus omnes\nin infidelitate, ut omnium misereatur, non ideo dictum\nest, quod sit neminem damnaturus, sed superius apparet unde\nsit dictum. Nam cum de Iudaeis postea credituris apostolus\nloqueretur ad gentes, ad quas utique iam credentes conscribebat\nepistulas: Sicut enim uos, inquit, aliquando non\ncredidistis Deo, nunc autem misericordiam consecuti\nestis illorum incredulitate: sic et hi nunc non crediderunt\nin uestram misericordiam, ut et ipsi misericordiam\nconsequantur. Deinde subiecit, unde isti sibi\nerrando blandiuntur, adque ait: Conclusit enim Deus omnes\nin infidelitate, ut omnium misereatur. Quos omnes,\nnisi de quibus loquebatur, tamquam dicens: Et uos et illos?\nDeus ergo et gentiles et Iudaeos, quos praesciuit et praedestinauit\nconformes imaginis filii sui, omnes in infidelitate\nconclusit, ut de amaritudine infidelitatis suae paenitendo confusi\net ad dulcedinem misericordiae Dei credendo conuersi\n\n\n\n\n\n\n\n\nclamarent illud in psalmo: Quam multa multitudo dulcedinis\ntuae, Domine, quam abscondisti timentibus te.\nperfecisti autem sperantibus, non in se, sed in te!\nOmnium itaque miseretur uasorum misericordiae. Quid est\nomnium? Et eorum scilicet quos ex gentibus, et eorum quos\nex Iudaeis praedestinauit uocauit, iustificauit glorificauit, non\nhominum omnium, sed istorum omnium neminem damnaturus.\nCAPUT XXV. An hi, qui inter haereticos baptizati sunt et deteriores postea male uiuendo sunt facti, uel hi, qui aput catholicos renati ad haereses aut schismata transierunt, uel hi, qui a catholicis aput quos renati sunt non recedentes criminose uiuere perstiterunt. possint priuilegio sacramentorum remissionem aeterni sperare supplicii. Sed iam respondeamus etiam illis, qui non solum diabolo\net angelis eius, sicut nec isti, sed ne ipsis quidem omnibus\nhominibus liberationem ab aeterno igne promittunt, uerum\neis tantum, qui Christi baptismate abluti et corporis eius et\nsanguinis participes facti sunt, quomodolibet uixerint, in quacumque\nhaeresi uel inpietate fuerint. Sed contradicit eis\napostolus dicens: Manifesta autem sunt opera carnis,\nquae sunt fornicatio, inmunditia, luxuria, idolorum\nseruitus, ueneficia, inimicitiae, contentiones, aemulationes,\nanimositates, dissensiones, haereses,\n\n\n\n\n\n\ninuidiae, ebrietates, comisationes et his similia; quae\npraedico uobis, sicut praedixi, quoniam qui talia\nagunt regnum Dei non possidebunt. Haec profecto apostolica\nfalsa sententia est, si tales post quantalibet tempora\nliberati regnum Dei possidebunt. Sed quoniam falsa non est,\nprofecto regnum Dei non possidebunt. Et si in regni Dei\npossessione numquam erunt, aeterno supplicio tenebuntur;\nquoniam non est medius locus, ubi non sit in supplicio, qui\nillo non fuerit constitutus in regno.\n\nQuam ob rem quod ait Dominus Iesus: Hic est panis\nqui de caelo descendit, ut, si quis ex ipso manducauerit,\nnon moriatur. Ego sum panis uiuus, qui de\ncaelo descendi; si quis manducauerit ex hoc pane,\nuiuet in aeternum, quo modo sit accipiendum, merito\nquaeritur. Et ab istis quidem, quibus nunc respondemus,\nhunc intellectum auferunt illi, quibus deinde respondendum\nest; hi sunt autem, qui hanc liberationem nec omnibus habentibus\nsacramentum baptismatis et corporis Christi, sed solis\ncatholicis, quamuis male uiuentibus, pollicentur, quia non\nsolo, inquiunt, sacramento, sed re ipsa manducauerunt corpus\nChristi, in ipso scilicet eius corpore constituti; de quo corpore\nait apostolus: Unus panis, unum corpus multi sumus.\nQui ergo est in eius corporis unitate, id est in Christianorum\nconpage membrorum, cuius corporis sacramentum fideles communicantes\nde altari sumere consuerunt, ipse uere dicendus\nest manducare corpus Christi et bibere sanguinem Christi.\nAc per hoc haeretici et schismatici ab huius unitate corporis\nseparati possunt idem percipere sacramentum, sed non sibi\nutile, immo uero etiam noxium, quo iudicentur grauius.\n\n\n\n\n\n\nquam uel tardius liberentur. Non sunt quippe in eo uinculo\npacis, quod illo exprimitur sacramento.\n\nSed rursus etiam isti, qui recte intellegunt, non dicendum\nesse manducare corpus Christi, qui in corpore non est Christi.\nnon recte promittunt eis, qui uel in haeresim uel etiam in\ngentilium superstitionem ex illius corporis unitate labuntur,\nliberationem quandoque ab aeterni igne supplicii; primum.\nquia debent adtendere, quam sit intolerabile adque a sana\ndoctrina nimis deuium, ut multi ac paene omnes, qui haereses\ninpias condiderunt exeuntes de catholica ecclesia et facti\nsunt haeresiarchae. meliores habeant causas, quam hi, qui\nnumquam fuerunt catholici, cum in eorum laqueos incidissent.\nsi illos haeresiarchas hoc facit liberari a supplicio sempiterno.\nquod in catholica ecclesia baptizari sunt et sacramentum\ncorporis Christi in uero Christi corpore primitus acceperunt;\ncum peior sit utique desertor fidei et ex desertore obpugnator\neius effectus quam ille, qui non deseruit quod numquam\ntenuit; deinde quia et his occurrit apostolus eadem uerba\nproferens et enumeratis illis carnis operibus eadem ueritate\npraedicens: Quoniam qui talia agunt, regnum Dei non\npossidebunt.\n\nUnde nec illi in perditis et damnabilibus moribus debent\nesse securi, qui usque in finem quidem uelut in communione\necclesiae catholicae perseuerant, intuentes quod dictum est:\nQui perseuerauerit usque in finem, hic saluus erit.\net per uitae iniquitatem ipsam uitae iustitiam, quod eis\nChristus est, deserunt, siue fornicando siue alias inmunditias\nflagitiorum, quas nec exprimere apostolus uoluit, in suo corpore\nperpetrando, siue turpitudine luxuriae diffluendo siue\n\n\n\n\n\n\naliquid aliud eorum agendo, de quibus ait: Quoniam qui\ntalia agunt, regnum Dei non possidebunt; ac per hoc,\nquicumque agunt talia, nisi in sempiterno supplicio non\nerunt, quia in Dei regno esse non poterunt. In his enim perseuerando\nusque in huius uitae finem non utique dicendi sunt\nin Christo perseuerasse usque in finem, quia in Christo perseuerare\nest in eius fide perseuerare; quae fides, ut eam\ndefinit idem apostolus, per dilectionem operatur; dilectio\nautem, sicut ipse alibi dicit, malum non operatur.\nNec isti ergo dicendi sunt manducare corpus Christi, quoniam\nnec in membris conputandi sunt Christi. Ut enim alia taceam,\nnon possunt simul esse et membra Christi et membra meretricis.\nDenique ipse dicit: Qui manducat carnem meam\net bibit sanguinem meum, in me manet, et ego in eo.\nOstendit quid sit non sacramento tenus, sed re uera corpus\nChristi manducare et eius sanguinem bibere; hoc est enim\nin Christo manere, ut in illo maneat et Christus. Sic enim\nhoc dixit, tamquam diceret: \\'Qui non in me manet, et in quo\nego] non maneo, non se dicat aut existimet manducare corpus\nmeum aut bibere sanguinem meum.\\' Non itaque manent\nin Christo, qui non sunt membra eius. Non sunt autem\nmembra Christi, qui se faciunt membra meretricis, nisi malum\nillud paenitendo esse destiterint et ad hoc bonum reconciliatione\nredierint.\nCAPUT XXVI. Quid sit in fundamento habere Christum et quibus spondeatur salus quasi per ignis usturam. Sed habent, inquiunt, Christiani catholici in fundamento\nChristum, a cuius unitate non recesserunt, tametsi huic\n\n\n\n\n\n\nfundamento superaediifcauemnt quamlibet pessimam uitam, uelut\nligna, fenum, stipulam; recta itaque fides, per quam Christus\nest fundamentum, quamuis cum damno, quoniam illa, quae\nsuperaedificata sunt, exurentur, tamen poterit eos quandoque\nab illius ignis perpetuitate saluare. Respondeat eis breuiter\napostolus Iacobus: Si quis dicat se fidem habere, opera\nautem non habeat, numquid poterit fides saluare\neum? Et quis est, inquiunt, de quo dicit apostolus Paulus:\nIpse autem saluus erit, sic tamen quasi per ignem?\nSimul quis iste sit, inquiramus; hunc tamen non esse certissimum\nest, ne duorum apostolorum sententias mittamus in\nrixam, si unus dicit: \\'Etiamsi mala opera quis habuerit, saluabit\neum per ignem fides\\'; alius autem: Si opera non\nhabeat, numquid poterit fides saluare eum?\n\nInueniemus ergo quis possit saluari per ignem, si prius\ninuenerimus quid sit habere in fundamento Christum. Quod\nut de ipsa similitudine quantocius aduertamus: nihil in aedificio\npraeponitur fundamento; quisquis itaque sic habet in\ncorde Christum, ut ei terrena et temporalia nec ea quae licita\nsunt adque concessa praeponat, fundamentum habet Christum:\nsi autem praeponit, etsi uideatur habere fidem Christi, non\nest tamen in eo fundamentum Christus, cui talia praeponuntur:\nquanto magis, si salutaria praecepta contemnens committat\ninlicita, non praeposuisse Christum, sed postposuisse conuincitur,\nquem posthabuit imperantem siue concedentem, dum\ncontra eius imperata siue concessa suam per flagitia delegit\nexplere libidinem! Si quis itaque Christianus diligit meretricem\neique adhaerens unum corpus efficitur. iam in fundamento\nnon habet Christum. Si quis autem diligit uxorem suam, si\n\n\n\n\n\n\nsecundum Christum, quis ei dubitet in fundamento esse Chri\nstum? si uero secundum hoc saeculum, si carnaliter, si in\nmorbo concupiscentiarum, sicut et gentes quae ignorant Deum,\netiam hoc secundum ueniam concedit apostolus, immo per\napostolum Christus. Potest ergo et iste in fundamento habere\nChristum. Si enim nihil ei talis adfectionis uoluptatisque\npraeponat, quamuis superaedificet ligna. fenum, stipulam,\nChristus est fundamentum, propter hoc saluus erit per ignem.\nDelicias quippe huius modi amoresque terrenos, propter coniugalem\nquidem copulam non damnabiles, tribulationis ignis\nexuret; ad quem pertinent ignem et orbitates et quaecumque\ncalamitates quae auferunt haec. Ac per hoc ei, qui aedificauit,\nerit aedificatio ista damnosa, quia non habebit, quod superaedificauit,\net eorum amissione cruciabitur, quibus fruendo\nutique laetabatur; sed per hunc ignem saluus erit merito\nfundamenti, quia, etsi utrum id habere mallet an Christum\na persecutore proponeretur, illud Christo non praeponeretur.\nVide in apostoli uerbis hominem aedificantem super fundamentum\naurum, argentum, lapides pretiosos: Qui sine uxore\nest, inquit, cogitat quae sunt Dei, quo modo placeat\nDeo. Vide alium aedificantem ligna, fanum, stipulam: Qui\nautem matrimonio iunctus est, inquit, cogitat quae\nsunt mundi, quo modo placeat uxori. Uniuscuiusque\nopus manifestabitur; dies enim declarabit (dies utique\ntribulationis), quoniam in igne, inquit, reuelabitur. Eandem\ntribulationem ignem uocat. sicut alibi legitur: Vasa\nfiguli probat fornax et homines iustos tentatio\ntribulationis. Et uniuscuiusque opus quale sit,\n\n\n\n\n\n\nignis probabit. Si cuius opus permanserit (permanet\nenim quod quisque cogitat quae sunt Dei, quo modo placeat\nDeo), quod superaedificauit mercedem accipiet (id\nest, unde cogitauit, hoc sumet); si cuius autem opus\narserit, damnum patietur (quoniam quod dilexerat non\nhabebit), ipse autem saluus erit (quia nulla eum tribulatio\nab illius fundamenti stabilitate semouit); sic tamen\nquasi per ignem (quod enim sine inliciente amore non\nhabuit, sine urente dolore non perdit). Ecce, quantum mihi\nuidetur, inuentus est ignis, qui nullum eorum damnet, sed\nunum ditet, alterum damnificet, ambos probet.\n\nSi autem ignem illum loco isto uoluerimus accipere, de\nquo Dominus dicet sinistris: Discedite a me, maledicti.\nin ignem aeternum; ut in eis etiam isti esse credantur.\nqui aedificant super fundamentum ligna, fenum, stipulam,\neosque ex illo igne post tempus pro malis meritis inpertitum\nliberet boni meritum fundamenti: quid arbitrabimur dextros\nquibus dicetur: Venite, benedicti patris mei, possidete\nparatum uobis regnum, nisi eos, qui aedificauerunt\nsuper fundamentum aurum, argentum, lapides pretiosos? Sed\nin illum ignem, de quo dictum est: Sic tamen quasi per\nignem, si hoc modo est intellegendus, utrique mittendi sunt,\net dextri scilicet et sinistri. Illo quippe igne utrique probandi\nsunt, de quo dictum est: Dies enim declarabit, quoniam\nin igne reuelabitur, et uniuscuiusque opus\nquale sit, ignis probabit. Si ergo utrumque probabit\nignis, ut, si cuius opus permanserit, id est non fuerit igne\nconsumtum, quod superaedificauit mercedem accipiat; si cuius\nautem opus arserit, damnum patiatur: profecto non est ipse\naeternus ille ignis. In illum enim soli sinistri nouissima et\n\n\n\n\n\n\nperpetua damnatione mittentur, iste autem dextros probat.\nSed alios eorum sic probat, ut aedificium, quod super Christum\nfundamentum ab eis inuenerit esse constructum, non\nexurat adque consumat; alios autem aliter, id est, ut quod\nsuperaediifcauerunt ardeat damnumque inde patiantur, salui\nfiant autem, quoniam Christum in fundamento stabiliter positum\npraecellenti caritate tenuerunt. Si autem salui fient, profecto\net ad dexteram stabunt et cum ceteris audient: Venite,\nbenedicti patris mei, possidete paratum uobis\nreg num, non ad sinistram, ubi illi erunt, qui salui non\nerunt et ideo audient: Discedite a me, maledicti, in\nignem aeternum. Nemo quippe ab illo igne saluabitur,\nquia in supplicium aeternum ibunt illi omnes, ubi uermis\neorum non moritur et ignis non exstinguitur, quo cruciabuntur\ndie ac nocte in saecula saeculorum.\n\n\nPost istius sane corporis mortem, donec ad illum ueniatur,\nqui post resurrectionem corporum futurus est damnationis et\nremunerationis ultimus dies, si hoc temporis interuallo spiritus\ndefunctorum eius modi ignem dicuntur perpeti, quem\nnon sentiant illi, qui non habuerunt tales mores et amores v\nin huius corporis uita, ut eorum ligna, fenum, stipula consumatur;\nalii uero sentiant, qui eius modi secum aedificia\nportauerunt, siue ibi tantum, siue et hic et ibi, siue ideo hic\nut non ibi saecularia, quamuis a damnatione uenialia. concremantem\nignem transitoriae tribulationis inueniant: non redarguo,\nquia forsitan uerum est. Potest quippe ad istam tribulationem\npertinere etiam mors ipsa carnis, quae de primi\npeccati perpetratione concepta est, ut secundum cuiusque\naedificium tempus quod eam sequitur ab unoquoque sentiatur.\nPersecutiones quoque, quibus martyres coronati sunt et quas\n\n\n\n\n\n\npatiuntur quicumque Christiani, probant utraque aedificia\nuelut ignis et alia consumunt cum ipsis aedificatoribus, si\nChristum in eis non inueniunt fundamentum; alia sine ipsis.\nsi inueniunt, quia licet cum damno salui erunt ipsi; alia\nuero non\\' consumunt, quia talia reperiunt quae maneant in\n. aeternum. Erit etiam in fine saeculi tribulatio tempore Antichristi,\nqualis numquam antea fuit. Quam multa erunt tunc\naedificia, siue aurea siue fenea, super optimum fundamentum.\nquod est Christus Iesus, ut ignis ille probet utraque et de\naliis gaudium, de aliis inferat damnum, neutros tamen perdat.,\nin quibus haec inueniet, propter stabile fundamentum!\nQuicumque autem, non dico uxorem, cuius etiam commixtione\ncarnis ad carnalem utitur uoluptatem, sed ipsa quae ab eius\nmodi delectationibus aliena sunt nomina pietatis humano\nmore carnaliter diligendo Christo anteponit, non eum habet\nin fundamento et ideo non per ignem saluus erit, sed saluus\nnon erit, quia esse cum Saluatore non poterit, qui de hac\nre apertissime loquens ait: Qui\\' amat patrem aut matrem\nplus quam me, non est me dignus; et qui\namat filium aut filiam super me, non est me\ndignus. Verum qui has necessitudines sic amat carnaliter\nut tamen eas Christo Domino non praeponat, malitque ipsis.\ncarere quam Christo, si ad hunc fuerit articulum tentationis\nadductus, per ignem erit saluus, quia et earum amissione\ntantum necesse est urat dolor, quantum haeserat amor. Porro\nqui patrem matrem, filios filias secundum Christum dilexerit.\nut ad eius regnum obtinendum eique cohaerendum illis consulat,\nuel hoc in eis diligat, quod membra sunt Christi:\nabsit ut ista dilectio reperiatur in lignis, feno, stipula\n\n\n\n\n\n\nconsumenda. sed prorsus aedificio aureo, argenteo, gemmeo\ndeputabitur. Quo modo autem potest eos plus amare quam\nChristum, quos amat utique propter Christum?\nCAPUT XXVII. Contra eorum persuasionem, qui putant sibi non obfutura peccata, in quibus, cum elemosynas facerent, permanserunt. Restat eis respondere, qui dicunt aeterno igne illos tantummodo\narsuros, qui pro peccatis suis facere dignas elemosynas\nneglegunt, propter illud quod ait apostolus Iacobus: ludicium\nautem sine misericordia illi, qui non fecit\nmisericordiam. Qui ergo fecit, inquiunt, quamuis non\ncorrexerit perditos mores, sed nefarie ac nequiter inter ipsas\nsuas elemosynas uixerit, cum misericordia illi futurum est\niudicium, ut aut non damnetur omnino aut post aliquod tempus\na damnatione nouissima liberetur. Nec ob aliud existimant\nChristum de solo dilectu adque neglectu elemosynarum\ndiscretionem inter dextros et sinistros esse facturum, quorum\nalios in regnum, alios in supplicium mittat aeternum. Ut\nautem cottidiana sibi opinentur, quae facere omnino non cessant,\nqualiacumque et quantacumque sint, per elemosynas\ndimitti posse peccata, orationem, quam docuit ipse Dominus,\net suffragatricem sibi adhibere conantur et testem. Sicut enim\nnullus est, inquiunt, dies, quo a Christianis haec oratio non\ndicatur: ita nullum est cottidianum qualecumque peccatum,\nquod per illam non dimittatur, cum dicimus: Dimitte\nnobis debita nostra, si quod sequitur facere curemus:\nSicut et nos dimittimus debitoribus nostris. Non\nenim ait Dominus, inquiunt: Si dimiseritis peccata hominibus,\n\n\n\n\n\n\ndimittet uobis Pater uester cottidiana parua peccata, sed:\nDimittet, inquit, uobis peccata uestra. Qualicumque\nergo uel quantacumque sint, etiamsi cottidie perpetrentur nec\nab eis uita discedat in melius commutata: per elemosynam\nueniae non negatae remitti sibi posse praesumunt.\n\n\nSed bene, quod isti dignas pro peccatis elemosynas commonent\nesse faciendas; quoniam si dicerent qualescumque elemosynas\npro peccatis et cottidianis et magnis et quantacumque\nscelerum consuetudine misericordiam posse inpetrare diuinam.\nut ea cottidiana remissio sequeretur, uiderent se rem dicere\nabsurdam adque ridiculam. Sic enim cogerentur fateri fieri\nposse, ut opulentissimus homo decem nummulis diurnis in\nelemosynas inpensis homicidia et adulteria et nefaria quaeque\nfacta redimeret. Quod si absurdissimum adque insanissimum\nest dicere, profecto si quaeratur, quae dignae sint pro peccatis\nelemosynae, de quibus etiam Christi praecursor ille dicebat:\nFacite ergo fructus dignos paenitentiae, procul\ndubio non inuenientur eas facere, qui uitam suam usque ad\nmortem cottidianorum criminum perpetratione confodiunt:\nprimum, quia in auferendis rebus alienis longe plura diripiunt,\nex quibus perexigua pauperibus largiendo Christum se\nad hoc pascere existimant, ut licentiam malefactorum ab illo\nse emisse uel cottidie potius emere credentes securi damnabilia\ntanta committant. Qui si pro uno scelere omnia sua\ndistribuerent indigentibus membris Christi, nisi desisterent a\ntalibus factis habendo caritatem, quae non agit perperam,\naliquid eis prodesse non potest. Qui ergo dignas pro suis\npeccatis elemosynas facit, prius eas facere incipit a se ipso.\n\n\n\n\n\n\nIndignum est enim, ut in se non faciat, qui facit in proximum,\ncum audiat dicentem Deum: Diliges proximum\ntuum tamquam te ipsum: itemque audiat: Miserere\nanimae tuae placens Deo. Hanc elemosynam, id est, ut\nDeo placeat, non faciens animae suae quo modo dignas pro\npeccatis suis elemosynas facere dicendus est? Ad hoc enim\net illud scriptum est: Qui sibi malignus est, cui bonus\nerit? Orationes quippe adiuuant elemosynae; et utique intuendum\nest quod legimus: Fili, peccasti, ne adicias iterum\net de praeteritis deprecare, ut tibi dimittantur.\nPropter hoc ergo elemosynae faciendae sunt, ut, cum de\npraeteritis peccatis deprecamur, exaudiamur; non ut in eis\nperseuerantes licentiam malefaciendi nos per elemosynas conparare\ncredamus.\n\nIdeo autem Dominus et dextris elemosynas ab eis factas\net sinistris non factas se inputaturum esse praedixit, ut hinc\nostenderet quantum ualeant elemosynae ad priora delenda,\nnon ad perpetua inpune committenda peccata. Tales autem\nelemosynas non dicendi sunt facere, qui uitam nolunt a consuetudine\nscelerum in melius commutare. Quia et in hoc\nquod ait: Quando uni ex minimis meis non fecistis,\nmihi non fecistis. ostendit eos non facere etiam quando\nse facere existimant. Si enim Christiano esurienti panem tamquam\nChristiano darent, profecto sibi panem iustitiae, quod\nipse Christus est, non negarent; quoniam Deus, non cui\ndetur, sed quo animo detur, adtendit. Qui ergo Christum\ndiligit in Christiano, hoc animo ei porrigit elemosynam, quo\naccedit ad Christum, non quo uult recedere inpunitus a Christo.\nTanto enim magis quisque deserit Christum, quanto magis\n\n\n\n\n\n\ndiligit quod inprobat Christus. Nam quid cuiquam prodest,\nquod baptizatur, si non iustificatur? Nonne qui dixit: Nisi\nquis renatus fuerit ex aqua et Spiritu, non intrabit\nin regnum Dei, ipse etiam dixit: Nisi abundauerit\niustitia uestra super scribarum et Pharisaeorum,\nnon intrabitis in regnum caelorum? Quur illud timendo\nmulti currunt baptizari, et hoc non timendo non multi\ncurant iustificari? Sicut ergo non fratri suo dicit: Fatue.\nqui cum hoc dicit non ipse fraternitati, sed peccato eius\ninfensus est (alioquin reus erit gehennae ignis): ita e contrario,\nqui porrigit elemosynam Christiano, non Christiano\nporrigit, qui non in eo diligit Christum; non autem diligit\nChristum, qui iustificari recusat in Christo. Et quem ad\nmodum si quis praeoccupatus fuerit hoc delicto, ut fratri\nsuo dicat: Fatue, id est, non eius peccatum nolens auferre\nconuicietur iniuste, parum est illi ad hoc redimendum elemosynas\nfacere, nisi etiam quod ibi sequitur remedium reconciliationis\nadiungat (ibi enim sequitur: Si ergo offeres\nmunus tuum ad altare et ibi recordatus fueris,\nquia frater tuus habet aliquid aduersum te, reIinque\nibi munus tuum ad altare et uade prius, reconciliari\nfratri tuo, et tunc ueniens offeres munus\ntuum): ita parum est elemosynas quantaslibet facere pro\nquocumque scelere et in consuetudine scelerum permanere,\n\nOratio uero cottidiana, quam docuit ipse Iesus, unde et\ndominica nominatur, delet quidem cottidiana peccata, cam\n\n\n\n\n\n\ncottidie dicitur: Dimitte nobis debita nostra, adque\nid quod sequitur non solum dicitur, sed etiam fit: Sicut\net nos dimittimus debitoribus nostris; sed quia\nfiunt peccata, ideo dicitur, non ut ideo fiant, quia dicitur.\nPer hanc enim nobis uoluit Saluator ostendere, quantumlibet\niuste in huius uitae caligine adque infirmitate uiuamus, non\nnobis deesse peccata, pro quibus dimittendis debeamus orare\net eis, qui in nos peccant, ut et nobis ignoscatur, ignoscere.\nNon utique propterea Dominus ait: Si dimiseritis peccata\nhominibus, dimittet uobis et Pater uester\npeccata uestra, ut de hac oratione confisi securi cottidiana\nscelera faceremus, uel potentia qua non timeremus\nhominum leges uel astutia qua ipsos homines falleremus;\nsed ut per illam disceremus non putare nos esse sine peccatis,\netiamsi a criminibus essemus inmunes; sicut etiam legis\nueteris sacerdotes hoc ipsum Deus de sacrificiis admonuit,\nquae iussit eos primum pro suis, deinde pro populi offerre\npeccatis. Nam et ipsa uerba tanti magistri et Domini nostri\nuigilanter intuenda sunt. Non enim ait: (Si dimiseritis peccata\nhominibus, et Pater uester dimittet uobis qualiacumque\npeccata\\', sed ait: Peccata uestra. Cottidianam quippe\norationem docebat et iustificatis utique discipulis loquebatur.\nQuid est ergo : Peccata uestra nisi \\'peccata sine quibus\nnec uos eritis, qui iustificati et sanctificati estis\\'? Ubi ergo\nilli, qui per hanc orationem occasionem perpetrandorum cottidie\nscelerum quaerunt, dicunt Dominum significasse etiam\nmagna peccata, quoniam non dixit: \\'Dimittet uobis parua\\\\\nsed peccata uestra: ibi nos considerantes qualibus loquebatur\net audientes dictum peccata uestra nihil aliud debemus\nexistimare quam parua, quoniam talium iam non erant\nmagna. Verum tamen nec ipsa magna, a quibus omnino\nmutatis in melius moribus recedendum est, dimittuntur\n\n\n\n\n\n\n\n\n\n\norantibus, nisi fiat quod ibi dicitur: Sicut et nos dimittimus\ndebitoribus nostris. Si enim minima peccata, sine quibus\nnon est etiam uita iustorum, aliter non remittuntur:\nquanto magis multis et magnis criminibus inuoluti, etiamsi\nea perpetrare iam desinant, nullam indulgentiam consequuntur.\nsi ad remittendum aliis, quod in eis quisque peccauerit, inexorabiles\nfuerint, cum dicat Dominus: Si autem non dimiseritis\nhominibus, neque Pater uester dimittet\nuobis. Ad hoc enim ualet quod etiam Iacobus apostolus ait,\niudicium futurum sine misericordia illi, qui non fecit misericordiam.\nVenire quippe debet in mentem etiam seruus ille.\ncui debitori dominus eius relaxauit decem milia talentorum.\nquae postea iussit ut redderet, quia ipse non misertus est\nconserui sui, qui ei debebat centum denarios. In his ergo,\nqui filii sunt promissionis et uasa misericordiae. ualet quod\nait idem apostolus consequenter adiungens: Superexsultat\nautem misericordia iudicio, quoniam et illi iusti. qui\ntanta sanctitate uixerunt, ut alios quoque recipiant in tabernacula\naeterna, a quibus amici facti sunt de mammona iniquitatis,\nut tales essent, misericordia liberati sunt ab eo, qui\niustificat inpium, inputans mercedem secundum gratiam, non\nsecundum debitum. In eorum quippe numero est apostolus.\nqui dicit: Misericordiam consecutus sum, ut fidelis\nessem.\n\nIlli autem, qui recipiuntur a talibus in tabernacula aeterna,\nfatendum est quod non sint his moribus praediti, ut eis liberandis\nsine suffragio sanctorum sua possit uita sufficere, ac\nper hoc multo amplius in eis superexsultat misericordia iudicio.\n\n\n\n\n\n\n\nNec tamen ideo putandus est quisquam sceleratissimus, nequaquam\nuita uel bona uel tolerabiliore mutatus, recipi in tabernacula\naeterna, quoniam obsecutus est sanctis de mammona\niniquitatis, id est de pecunia uel diuitiis, quae male fuerant\nadquisitae, aut etiamsi bene, non tamen ueris, sed quas iniquitas\nputat esse diuitias, quoniam nescit quae sint uerae\ndiuitiae, quibus illi abundant, qui et alios recipiunt in tabernacula\naeterna. Est itaque quidam uitae modus nec tam\nmalae, ut his qui eam uiuunt nihil prosit ad capessendum\nregnum caelorum largitas elemosynarum, quibus etiam iustorum\nsustentatur inopia et fiunt amici qui in tabernacula\naeterna suscipiant, nec tam bonae, ut ad tantam beatitudinem\nadipiscendam eis ipsa sufficiat, nisi eorum meritis, quos amicos\nfecerint, misericordiam consequantur. (Mirari autem soleo\netiam aput Vergilium reperiri istam Domini sententiam, ubi\nait: Facite uobis amicos de mammona iniquitatis,\nut et ipsi recipiant uos in tabernacula aeterna;\ncui est et illa simillima: Qui recipit prophetam in\nnomine prophetae, mercedem prophetae accipiet;\net qui recipit iustum in nomine iusti, mercedem\niusti accipiet. Nam cum Elysios campos poeta ille describeret,\nubi putant habitare animas beatorum, non solum ibi\nposuit eos, qui propriis meritis ad illas sedes peruenire potuerunt,\nsed adiecit adque ait:\n\nQuique sui memores alios fecere merendo,\n\n\nid est, qui promeruerunt alios eosque sui memores promerendo\nfecerunt; prorsus tamquam eis dicerent, quod frequentatur ore\nChristiano, cum se cuique sanctorum humilis quisque commendat\net dicit: \\'Memor mei esto\\', adque id ut esse possit\n\n\n\n\n\n\n\n\npromerendo efficit.) Sed quis ite sit modus, et quae sint\nipsa peccata, quae ita inpediunt peruentionem ad regnum\nDei. ut tamen sanctorum amicorum meritis inpetrent indulgentiam,\ndifficillimum est inuenire, periculosissimum definire.\nEgo certe usque ad hoc tempus cum inde satagerem ad\neorum indaginem peruenire non potui. Et fortassis propterea\nlatent, ne studium proficiendi ad omnia cauenda peccata\npigrescat. Quoniam si scirentur quae uel qualia sint delicta.\npro quibus etiam permanentibus nec prouectu uitae melioris\nabsumtis intercessio sit inquirenda et speranda iustorum, eis\nsecura se obuolueret humana segnitia, nec euolui talibus\ninplicamentis ullius uirtutis expeditione curaret, sed tantummodo\nquaereret aliorum meritis liberari, quos amicos sibi de\nmammona iniquitatis elemosynarum largitate fecisset. Nunc\nuero dum uenialis iniquitatis, etiamsi perseueret, ignoratur\nmodus, profecto et studium in meliora proficiendi orando et\ninstando uigilantius adhibetur et faciendi de mammona iniquitatis\nsanctos amicos cura non spernitur.\n\nVerum ista liberatio, quae fit siue suis quibusque orationibus\nsiue intercedentibus sanctis, id agit ut in ignem quisque\nnon mittatur aeternum, non ut, cum fuerit missus, post quantumcumque\ninde tempus ematur. Nam et illi, qui putant sic\nintellegendum esse quod scriptum est, adferre terram bonam\nuberem fructum, aliam tricenum, aliam sexagenum, aliam\ncentenum, ut sancti pro suorum diuersitate meritorum alii\n\n\n\n\n\n\ntricenos homines liberent, alii sexagenos, alii centenos, hoc\nin die iudicii futurum suspicari solent, non post iudicium.\nQua opinione quidam cum uideret homines inpunitatem sibi\nperuersissime pollicentes, eo quod omnes isto modo ad liberationem\npertinere posse uideantur, elegantissime respondisse\nperhibetur, bene potius esse uiuendum, ut inter eos quisque\nreperiatur, qui pro aliis intercessuri sunt liberandis, ne tam\npauci sint, ut cito ad numerum suum uel tricenum uel sexagenum\nuel centenum unoquoque eorum perueniente multi\nremaneant, qui erui iam de poenis illorum intercessione non\npossint et in eis inueniatur quisquis sibi spem fructus alieni\ntemeritate uanissima pollicetur. Haec me illis respondisse\nsuffecerit, qui sacrarum litterarum, quas communes habemus,\nauctoritatem non spernunt, sed eas male intellegendo non\nquod illae loquuntur, sed hoc potius putant futurum esse quod\nipsi uolunt. Hac itaque responsione reddita librum, sicut promisimus,\nterminamus.\nSicut in proximo libro superiore promisimus, iste huius\ntotius operis ultimus disputationem de ciuitatis Dei aeterna\nbeatitudine continebit, quae non propter aetatis per multa\nsaecula longitudinem tamen quandocumque finiendam aeternitatis\nnomen accepit, sed quem ad modum scriptum est in\neuangelio, regni eius non erit finis; nec ita ut aliis\n\n\n\n\n\n\nmoriendo decedentibus, aliis succedentibus oriendo species in ea\nperpetuitatis appareat, sicut in arbore, quae perenni fronde\nuestitur, eadem uidetur uiriditas permanere, dum labentibus?\net cadentibus foliis subinde alia, quae nascuntur. faciem conseruant\nopacitatis; sed omnes in ea ciues inmortales erunt.\nadipiscentibus et hominibus, quod numquam sancti angeli\nperdiderunt. Faciet hoc Deus omnipotentissimus eius conditor.\nPromisit enim nec mentiri potest, et quibus fidem hinc quoque\nfaceret, multa sua et non promissa et promissa iam fecit.\n\nIpse est enim, qui in principio condidit mundum, plenum\nbonis omnibus uisibilibus adque intellegibilibus rebus, in quo\nnihil melius instituit quam spiritus, quibus intellegentiam\ndedit et suae contemplationis habiles capacesque sui praestitit\nadque una societate deuinxit, quam sanctam et supernam\ndicimus ciuitatem, in qua res, qua sustententur beatique\nsint, Deus ipse illis est, tamquam uita uictusque communis:\nqui liberum arbitrium eidem intellectuali naturae tribuit tale,\nut, si uellet deserere Deum, beatitudinem scilicet suam, continuo\nmiseria sequeretur; qui cum praesciret angelos quosdam\nper elationem, qua ipsi sibi ad beatam uitam sufficere uellent,\ntanti boni desertores futuros, non eis ademit hanc potestatem,\npotentius et melius esse iudicans etiam de malis bene\nfacere quam mala esse non sinere. Quae omnino nulla essent.\nnisi natura mutabilis, quamuis bona et a summo Deo adque\nincommutabili bono, qui bona omnia condidit, instituta,\n\n\n\n\npeccando ea sibi ipsa fecisset; quo etiam peccato suo teste conuincitur\nbonam conditam se esse naturam. Nisi enim magnum\net ipsa, licet non aequale Conditori, bonum esset, profecto\ndesertio Dei tamquam luminis sui malum eius esse non posset.\nNam sicut caecitas oculi uitium est et idem ipsum indicat\nad lumen uidendum esse oculum creatum ac per hoc etiam\nipso uitio suo excellentius ostenditur ceteris membris membrum\ncapax luminis (non enim alia causa esset uitium eius\ncarere lumine): ita natura. quae fruebatur Deo, optimam se\ninstitutam docet etiam ipso uitio, quo ideo misera est quia\nnon fruitur Deo; qui casum angelorum uoluntarium iustissima\npoena sempiternae infelicitatis obstrinxit adque in eo\nsummo bono permanentibus ceteris, ut de sua sine fine permansione\ncerti essent, tamquam ipsius praemium permansionis\ndedit. Qui fecit hominem etiam ipsum rectum cum\neodem libero arbitrio, terrenum quidem animal, sed caelo\ndignum, si suo cohaereret auctori, miseria similiter, si eum\ndesereret, secutura, qualis naturae huius modi conueniret.\nQuem similiter cum praeuaricatione legis Dei per Dei desertionem\npeccaturum esse praesciret, nec illi ademit liberi arbitrii\npotestatem, simul praeuidens, quid boni de malo eius\nesset ipse facturus: qui de mortali progenie merito iusteque\ndamnata tantum populum gratia sua colligit, ut inde subpleat\net instauret partem, quae lapsa est angelorum, ac sic illa\ndilecta et superna ciuitas non fraudetur suorum numero ciuium,\nquin etiam fortassis et uberiore laetetur.\nCAPUT II. De aeterna Dei et incommutabili uoluntate. Multa enim fiunt quidem a malis contra uoluntatem Dei;\nsed tantae est ille sapientiae tantaeque uirtutis, ut in eos\nexitus siue fines, quos bonos et iustos ipse praesciuit, tendant\n\n\n\n\nomnia, quae uoluntati eius uidentur aduersa. Ac per hoc cum\nDeus mutare dicitur uoluntatem, ut quibus lenis erat uerbi\ngratia reddatur iratus, illi potius quam ipse mutantur et eum\nquodam modo mutatum in his quae patiuntur inueniunt; sicut\nmutatur sol oculis sauciatis et asper quodam modo ex miti\net ex delectabili molestus efficitur, cum ipse aput se ipsum\nmaneat idem qui fuit. Dicitur etiam uoluntas Dei, quam facit\nin cordibus oboedientium mandatis eius, de qua dicit apostolus:\nDeus est enim, qui operatur in uobis et\nuelle. Sicut iustitia Dei non solum qua ipse iustus est dicitur,\nsed illa etiam quam in homine, qui ab illo iustificatur.\nfacit: sic et lex eius uocatur, \\'quae potius est hominum, sfld\nab ipso data; nam utique homines erant, quibus ait Iesus:\nIn lege uestra scriptum est, cum alio loco legamus:\nLex Dei eius in corde eius. Secundum hanc uoluntatem\nquam Deus operatur in hominibus, etiam uelle dicitur, quod\nnon ipse uult, sed suos id uolentes facit; sicut dicitur cognouisse,\nquod ut cognosceretur fecit, a quibus ignorabatur.\nNeque enim dicente apostolo: Nunc autem cognoscentes\nDeum, immo cogniti a Deo, fas est ut credamus, quod\neos tunc cognouerit Deus praecognitos ante constitutionem\nmundi; sed tunc cognouisse dictus est, quod tunc ut cognosceretur\neffecit. De his locutionum modis iam et in superioribus\nlibris memini disputatum. Secundum hanc ergo uoluntatem,\nqua Deum uelle dicimus quod alios efficit uelle,\nquibus futura nesciuntur, multa uult nec facit.\n\nMulta enim uolunt fieri sancti eius ab illo inspirata sancta\nuoluntate, nec fiunt, sicut orant pro quibusdam pie sancteque.\n\n\n\n\n\n\net quod orant non facit, cum ipse in eis hanc orandi uoluntatem\nsancto Spiritu suo fecerit. Ac per hoc, quando secundum\nDeum uolunt et orant sancti, ut quisque sit saluusr\npossumus illo modo locutionis dicere: \\'Vult Deus et non\nfacit\\'; ut ipsum dicamus uelle, qui ut uelint isti facit. Secundum\nillam uero uoluntatem suam, quae cum eius praescientia\nsempiterna est, profecto in caelo et in terra omnia\nquaecumque uoluit non solum praeterita uel praesentia, sed\netiam futura iam fecit. Verum antequam ueniat tempus, quo\nuoluit ut fieret, quod ante tempora uniuersa praesciuit adque\ndisposuit, dicimus: <Fiet quando Deus uoluerit\\'; si autem\nnon solum tempus quo futurum est, uerum etiam utrum\nfuturum sit ignoramus, dicimus: \\'Fiet, si Deus uoluerit\\'; non\nquia Deus nouam uoluntatem, quam non habuit, tunc habebit;\nsed quia id, quod ex aeternitate in eius inmutabili praeparatum\nest uoluntate, tunc erit.\nCAPUT III. De promissione aeternae beatitudinis sanctorum et perpetuis suppliciis inpiorum. Quapropter, ut cetera tam multa praeteream, sicut nunc:\nin Christo uidemus inpleri quod promisit Abrahae dicens:\nIn semine tuo benedicentur omnes gentes: ita quod\neidem semini eius promisit inplebitur, ubi ait per prophetam:\nHesurgent qui erant in monumentis, et quod ait:\nErit caelum nouum et terra noua, et non erunt\nmemores priorum, nec adscendet in cor ipsorum.\nsed laetitiam et exsultationem inuenient in ea.\nEcce ego faciam Hierusalem exsultationem et populum\nmeum laetitiam; et exsultabo in Hierusalem\n\n\n\n\n\n\net laetabor in populo meo, et ultra non audietur\nin illa uox fletus; et per alium prophetam quod praenuntiauit\ndicens eidem prophetae: In tempore illo saluabitur\npopulus tuus omnis qui inuentus fuerit\nscriptus in libro. et multi dormientium in terrae\npuluere (siue. ut quidam interpretati sunt, aggere) exsurgent,\nhi in uitam aeternam et hi in obprobrium\net in confusionem aeternam; et alio loco per eundem\nprophetam: Accipient regnum sancti Altissimi et\nobtinebunt illud usque in saeculum et usque in\nsaeculum saeculorum; et paulo post: Regnum, inquit.\n-eius regnum sempiternum: et alia quae ad hoc pertinentia\nin libro uicensimo posui, siue quae non posui et tamen\nin eisdem litteris scripta sunt, uenient et haec, sicut ista\nuenerunt, quae increduli nOli putabant esse uentura. Idem\nquippe Deus utraque promisit, utraque uentura esse praedixit.\nquem perhorrescunt numina paganorum, etiam teste Porphyrio,\nnobilissimo philosopho paganorum.\nCAPUT IIII. Contra sapientes mundi, qui putant terrena homi- num corpora ad caeleste habitaculum non posse transferri. Sed uidelicet homines docti adque sapientes contra uim\ntantae auctoritatis, quae omnia genera hominum, sicut tanto)\nante praedixit, in hoc credendum sperandumque conuertit.\nacute sibi argumentari uidentur aduersus corporum resurrectionem\net dicere quod in tertio de re publica libro a Cicerone\ncommemoratum est. Nam cum Herculem et Romulum\n\n\n\n\nex hominibus deos esse factos adseueraret: \\'Quorum non corpora,\ninquit, sunt in caelum elata; neque enim natura pateretur,\nut id quod esset e terra nisi in terra maneret.\\' Haec\nest magna ratio sapientium, quorum Dominus nouit cogitationes,\nquoniam uanae sunt. Si enim animae tantummodo\nessemus, id est sine ullo corpore spiritus, et in caelo\nhabitantes terrena animalia nesciremus nobisque futurum esse\ndiceretur, ut terrenis corporibus animandis quodam uinculo\nmirabili necteremur: nonne multo fortius argumentaremur id\ncredere recusantes et diceremus naturam non pati, ut res\nincorporea ligamento corporeo uinciretur? Et tamen plena est\nterra uegetantibus animis haec membra terrena, miro sibi\nmodo conexa et inplicita. Quur ergo eodem uolente Deo, qui\nfecit hoc animal, non poterit terrenum corpus in. caeleste\ncorpus adtolli, si animus omni ac per hoc etiam caelesti\ncorpore praestabilior terreno corpori potuit inligari? An terrena\nparticula tam exigua potuit aliquid caelesti corpore melius\naput se tenere, ut sensum haberet et uitam, et eam sentientem\nadque uiuentem dedignabitur caelum suscipere aut\nsusceptam non poterit sustinere, eum de re sentiat et uiuat\nista meliore, quam est corpus omne caeleste? Sed ideo nunc\nnon fit, quia nondum est tempus quo id fieri uoluit, qui hoc,\nquod uidendo iam uiluit, multo mirabilius quam illud, quod\nab istis non creditur, fecit. Quur enim non uehementius admiramur\nincorporeos animos, caelesti corpore potiores, terrenis\ninligari corporibus quam corpora licet terrena sedibus quamnis\ncaelestibus. tamen corporeis sublimari, nisi quia hoc\nuidere consueuimus et hoc sumus, illud uero nondum sumus\nnec aliquando adhuc uidimus? Nam profecto sobria ratione\nconsulta rairabilioris esse diuini operis reperitur incorporalibus\ncorporalia quodam modo adtexere quam licet diuersa,\n\n\n\n\n\n\nquia illa caelestia, ista terrestria, tamen corpora et corpora\ncopulare.\nCAPUT V. De resurrectione carnis, quam quidam mundo credentenoncredunt. Sed hoc incredibile fuerit aliquando: ecce iam credidit\nmundus sublatum terrenum Christi corpus in caelum; resurrectionem\ncarnis et adscensionem in supernas sedes, paucissimis\nremanentibus adque stupentibus uel doctis uel indoctis.\niam crediderunt et docti et indocti. Si rem credibilem crediderunt,\nuideant quam sint stolidi, qui non credunt; si autem\nres incredibilis credita est, etiam hoc utique incredibile est.\nsic creditum esse, quod incredibile est. Haec igitur duo incredibilia,\nresurrectionem scilicet nostri corporis in aeternum et\nrem tam incredibilem mundum esse crediturum, idem Deus,\nantequam uel unum horum fieret, ambo futura esse praedixit.\nUnum duorum incredibilium iam factum uidemus, ut, quod\nerat incredibile, crederet mundus: quur id quod reliquum est\ndesperatur, ut etiam hoc ueniat, quod incredibile credidit\nmundus, sicut iam uenit, quod similiter incredibile fuit, ut\nrem tam incredibilem crederet mundus, quando quidem hoc\nutrumque incredibile, quorum uidemus unum, alterum credimus,\nin eisdem litteris praedictum sit, per quas credidit mundus?\nEt ipse modus, quo mundus credidit, si consideretur.\nincredibilior inuenitur. Ineruditos liberalibus disciplinis et\nomnino, quantum ad istorum doctrinas adtinet, inpolitos, non\nperitos grammatica, non armatos dialectica, non rhetorica in\nflatos, piscatores Christus cum retibus fidei ad mare huius\n\n\n\n\n\n\nsaeculi paucissimos misit adque ita et ex omni genere tam\nmultos pisces et tanto mirabiliores, quanto rariores, etiam.\nipsos philosophos cepit. Duobus illis incredibilibus, si placet,\nimmo quia placere debet, addamus hoc tertium. Iam ergo\ntria sunt incredibilia, quae tamen facta sunt. Incredibile est\nChristum resurrexisse in carne et in caelum adscendisse cum\ncarne; incredibile est mundum rem tam incredibilem credidisse;\nincredibile est homines ignobiles, infimos, paucissimos,\ninperitos rem tam incredibilem tam efficaciter mundo et in\nillo etiam doctis persuadere potuisse. Horum trium incredibilium\nprimum nolunt isti, cum quibus agimus, credere; secundum\ncoguntur et cernere: quod non inueniunt unde sit factum,\nsi non credunt tertium. Resurrectio certe Christi et in caelum\ncum carne in qua resurrexit adscensio toto iam mundo praedicatur\net creditur; si credibilis non est, unde toto terrarum\norbe iam credita est? Si multi, nobiles, sublimes. docti eam\nse uidisse dixerunt et quod uiderunt diffamare curarunt, eis\nmundum credidisse non mirum est [sed istos adhuc credere\nnolle perdurum est; si autem, ut uerum est, paucis, obscuris,\nminimis, indoctis eam se uidisse dicentibus et scribentibus\ncredidit mundus, quur pauci obstinatissimi, qui remanserunt,\nipsi mundo iam credenti adhuc usque non credunt? qui propterea\nnumero exiguo ignobilium, infimorum, inperitorum\nhominum credidit, quia in tam contemtibilibus testibus multo\nmirabilius diuinitas se ipsa persuasit. Eloquia namque persuadentium,\nquae dicebant, mira fuerunt facta, non uerba\nQui enim Christum in carne resurrexisse et cum illa in caelum\nadscendisse non uiderant, id se uidisse narrantibus non\nloquentibus tantum, sed etiam mirifica facientibus signa credebant.\nHomines quippe, quos unius uel, ut multum, duarum\nlinguarum fuisse nouerant, repente linguis omnium gentium\n\n\n\n\nloquentes mirabiliter audiebant; claudum ab uberibus matris\nad eorum uerbum in Christi nomine post quadraginta annos\nincolumem constitisse, sudaria de corporibus eorum ablata\nsanandis profuisse languentibus, in uia qua fuerant transituri\npositos in ordine innumerabiles morbis uariis laborantes, ut\nambulantium super eos umbra transiret, continuo salutem\nsolere recipere et alia multa stupenda in Christi nomine per\neos facta, postremo etiam mortuos resun-exisse cernebant,\nQuae si, ut leguntur, gesta esse concedunt, ecce tot incredibilia\ntribus illis incredibilibus addimus, et ut credatur unum\nincredibile, quod de carnis resurrectione adque in caelum\nadscensione dicitur, multorum incredibilium testimonia tanta\ncongerimus et nondum ad credendum horrenda duritia incredulos\nflectimus. Si uero per apostolos Christi, ut eis crederetur\nresurrectionem adque adscensionem praedicantibus Christi,\netiam ista miracula facta esse non credunt, hoc nobis unum\ngrande miraculum sufficit, quod eam terrarum orbis sine ullis\nmiraculis credidit.\nCAPUT VI. Quod Roma conditorem suum Romulum diligendo deum fecerit, ecclesia autem Christum Deum credendo dilexerit. Recolamus etiam hoc loco illud, quod de Romuli credita\ndiuinitate Tullius admiratur. Verba eius ut scripta sunt inseram.\n<Magis est, inquit, in Romulo admirandum, quod ceteri.\nqui di ex hominibus facti esse dicuntur, minus eruditis hominum\nsaeculis fuerunt, ut fingendi procliuis esset ratio.\ncum inperiti facile ad credendum inpellerentur; Romuli autem\n\n\n\n\n\n\naetatem minus his sescentis annis iam inueteratis litteris\nadque doctrinis omnique illo antiquo ex inculta hominum uita\nerrore sublato fuisse cernimus.\\' Et paulo post de eodem Romulo\nita loquitur, quod ad hunc pertinet sensum: \\'Ex quointellegi\npotest, inquit, permultis annis ante Homerum fuisse\nquam Romulum. ut iam doctis hominibus ac temporibus ipsis\neruditis ad fingendum uix quicquam esset loci. Antiquitas\nenim recipit fabulas, fictas etiam nonnumquam incondite;\nhaec aetas autem iam exculta, praesertim eludens omne quodfieri\nnon potest, respuit.\\' Unus e numero doctissimorum hominum\nidemque eloquentissimus omnium Marcus Tullius Cicero\npropterea dicit diuinitatem Romuli mirabiliter creditam.\nquod erudita iam tempora fuerunt, quae falsitatem non reciperent\nfabularum. Quis autem Romulum deum nisi Roma\ncredidit, adque id parua et incipiens? Tum deinde posteris\nseruare fuerat necesse quod acceperant a maioribus, ut cum\nista superstitione in lacte quodam modo matris ebibita cresceret\nciuitas adque ad tam magnum perueniret imperium,\nut ex eius fastigio, uelut ex altiore quodam loco, alias quoque\ngentes, quibus dominaretur, hac sua opinione perfunderet, ut\nnon quidem crederent, sed tamen dicerent deum Romulum,\nne ciuitatem, cui seruiebant, de conditore eius offenderent.\naliter eum nominando quam Roma, quae id non amore quidem\nhuius erroris, sed tamen amoris errore crediderat. Christum\nautem quamquam sit caelestis et sempiternae conditor ciuitatis,\nnon tamen eum, quoniam ab illo condita est, Deum\ncredidit, sed ideo potius est condenda, quia credidit. Roma\n\n\n\n\nconditorem suum iam constructa et dedicata tamquam deum\ncoluit in templo; haec autem Hierusalem conditorem suum\nDeum Christum, ut construi posset et dedicari, posuit in fidei\nfundamento. Illa illum amando esse deum credidit, ista istum\nDeum esse credendo amauit. Sicut ergo praecessit unde amaret\nilla et de amato iam libenter etiam falsum bonum crederet:\nita praecessit unde ista crederet, ut recta fide non temere\n-quod falsum, sed quod uerum erat amaret. Exceptis enim tot\net tantis miraculis, quae persuaserunt Deum esse Christum.\nprophetiae quoque diuinae fide dignissimae praecesserunt, quae\nin illo non sicut a patribus adhuc creduntur inplendae, sed\niam demonstrantur inpletae; de Romulo autem, quia condidit\nRomam in eaque regnauit, auditur legiturue quod factum est.\nnon quod antequam fieret prophetatum; sed quod sit receptus\nin deos, creditum tenent litterae, non factum docent. Nullis\nquippe rerum mirabilium signis id ei uere prouenisse monstratur.\nLupa quippe illa nutrix, quod uidetur quasi magnum\nexstitisse portentum, quale aut quantum est ad demonstrandum\ndeum? Certe enim etsi non meretrix fuit lupa illa, sed bestia.\ncum commune fuerit ambobus, frater tamen eius non habetur\ndeus. Quis autem prohibitus est aut Romulum aut Herculem\naut alios tales homines deos dicere et mori maluit quam non\ndicere? Aut uero aliqua gentium coleret inter deos suos Romulum,\nnisi Romani nominis metus cogeret? Quis porro numeret,\nquam multi quantalibet saeuitia crudelitatis occidi\nquam Christum Deum negare maluerunt? Proinde metus\nquamlibet leuis indignationis, quae ab animis Romanorum, si\nnon fieret, posse putabatur exsistere, conpellebat aliquas ciuitates\npositas sub iure Romano tamquam deum colere Romulum;\na Christo autem Deo non solum colendo, uerum etiam\n\n\n\n\nconfitendo tantam per orbis terrae populos martyrum multitudinem\nmetus reuocare non potuit non leuis offensionis animorum,\nsed inmensarum uariarumque poenarum et ipsius\nmortis, quae plus ceteris formidatur. Neque tunc ciuitas\nChristi, quamuis adhuc peregrinaretur in terris et haberet\ntamen magnorum agmina populorum, aduersus inpios persecutores\nsuos pro temporali salute pugnauit; sed potius, ut\nobtineret aeternam, non repugnauit. Ligabantur includebantur,\ncaedebantur torquebantur, urebantur laniabantur, trucidabantur\naÌ‚â‚¬â€ et multiplicabantur. Non erat eis pro salute pugnare nisi\nsalutem pro Saluatore contemnere.\n\nScio in libro Ciceronis tertio, nisi fallor, de re publica\ndisputari nullum bellum suscipi a ciuitate optima, nisi aut\npro fide aut pro salute. Quid autem dicat pro salute uel\nintellegi quam salutem uelit, alio loco demonstrans: \\'Sed his\npoenis, inquit, quas etiam stultissimi sentiunt, egestate exsilio,\nuinculis uerberibus, elabuntur saepe priuati oblata mortis\nceleritate; ciuitatibus autem mors ipsa poena est, quae uidetur\na poena singulos uindicare. Debet enim constituta sic esse\nciuitas, ut aeterna sit. Itaque nullus interitus est rei publicae\nnaturalis, ut hominis, in quo mors non modo necessaria est,\nuerum etiam optanda persaepe. Ciuitas autem cum tollitur,\ndeletur, exstinguitur: simile est quodam modo, ut parua magnis\nconferamus, ac si omnis hic mundus intereat et concidat.\\'\nHoc ideo dixit Cicero, quia mundum non interiturum cum\nPlatonicis sentit. Constat ergo eum pro ea salute uoluisse\nbellum suscipi a ciuitate, qua fit ut maneat hic ciuitas, sicut\n\n\n\n\n\n\n\n\n\n\ndicit, aeterna, quamuis morientibus et nascentibus singulis.\nsicut perennis est opacitas oleae uel lauri adque huius modi\nceterarum arborum singulorum lapsu ortuque foliorum. Mors\nquippe, ut dicit, non hominum singulorum, sed uniuersae\npoena est ciuitatis, quae a poena plerumque singulos uindicat.\nUnde merito quaeritur, utrum recte fecerint Saguntini, quando\nuniuersam ciuitatem suam interire maluerunt quam fidem\nfrangere, qua cum ipsa Romana re publica tenebantur; in quo\nsuo facto laudantur ab omnibus terrenae rei publicae ciuibus.\nSed quo modo huic disputationi possent oboedire, non uideo.\nubi dicitur nullum suscipiendum esse bellum nisi aut pro\nfide aut pro salute, nec dicitur, si in unum simul periculum\nita duo ista concurrerint, ut teneri alterum sine alterius amissione\nnon possit, quid sit potius eligendum. Profecto enim\nSaguntini si salutem eligerent, fides eis fuerat deserenda: si\nfides tenenda, amittenda utique salus, sicut factum est. Salus,\nautem ciuitatis Dei talis est, ut cum fide ac per fidem teneri\nuel potius adquiri possit; fide autem perdita ad eam quisque\nuenire non possit. Quae cogitatio firmissimi ac patientissimi\ncordis tot ac tantos martyres fecit, qualem ne unum quidem\nhabuit uel habere potuit quando est deus creditus Romulus.\nCAPUT VII. Quod ut mundus in Christum crederet, uirtutis fuerit diuinae, non persuasionis humanae. Sed ualde ridiculum est de Romuli falsa diuinitate, cum\nde Christo loquimur, facere mentionem. Verum tamen cum\nsescentis ferme annis ante Ciceronem Romulus fuerit adque\nilla aetas iam fuisse doctrinis dicatur exculta, ut quod fieri\nnon potest omne respueret: quanto magis post sescentos annos\n\n\n\n\nipsius tempore Ciceronis maximeque postea sub Augusto adque\nTiberio, eruditioribus utique temporibus, resurrectionem\ncarnis Christi adque in caelum adscensionem, tamquam id quod\nfieri non potest, mens humana ferre non posset eludensque\nab auribus cordibusque respueret, nisi eam fieri potuisse adque\nfactam esse diuinitas ipsius ueritatis uel diuinitatis ueritas\net contestantia miraculorum signa monstrarent; ut terrentibus\net contradicentibus tam multis tamque magnis persecutionibus\npraecedens in Christo, deinde in ceteris ad nouum saeculum\nsecutura resurrectio adque inmortalitas carnis et fidelissime crederetur\net praedicaretur intrepide et per orbem terrae pullulatura\nfecundius cum martyrum sanguine sereretur. Legebantur\nenim praeconia praecedentia prophetarum, concurrebant\nostenta uirtutum, et persuadebatur ueritas noua consuetudini.\nnon contraria rationi, donec orbis terrae, qui persequebatur\nfurore, sequeretur fide.\nCAPUT VIII. De miraculis, quae ut mundus in Christum crederet facta sunt et fieri mundo credente non desinunt. Quur, inquiunt, nunc illa miracula, quae praedicatis facta\nesse, non fiunt? Possem quidem dicere necessaria fuisse.\npriusquam crederet mundus, ad hoc ut crederet mundus.\nQuisquis adhuc prodigia ut credat inquirit, magnum est ipse\nprodigium, qui mundo credente non credit. Verum hoc ideo\ndicunt, ut nec tunc illa miracula facta fuisse credantur. Unde\nergo tanta fide Christus usquequaque cantatur in caelum cum\ncarne sublatus? Unde temporibus eruditis et omne quod fieri\nnon potest respuentibus sine ullis miraculis nimium\n\n\n\n\n\n\nmirabiliter incredibilia credidit mundus? An forte credibilia fuisse\net ideo credita esse dicturi sunt? Quur ergo ipsi non credunt?\nBreuis est igitur nostra conplexio: Aut incredibilis rei, quae\nnon uidebatur, alia incredibilia, quae tamen fiebant et uidebantur,\nfecerunt fidem; aut certe res ita credibilis, ut nullis\nquibus persuaderetur miraculis indigeret, istorum nimiam redarguit\ninfidelitatem. Hoc ad refellendos uanissimos dixerim.\nNam facta esse multa miracula, quae adtestarentur illi uni\ngrandi salubrique miraculo, quo Christus in caelum cum carne\nin qua resurrexit adscendit, negare non possumus. In eisdem\nquippe ueracissimis libris cuncta conscripta sunt, et quae\nfacta sunt, et propter quod credendum facta sunt. Haec, ut\nfidem facerent, innotuerunt; haec per fidem, quam fecerunt,\nmulto clarius innotescunt. Leguntur quippe in populis, ut\ncredantur; nec in populis tamen nisi credita legerentur. Nam\netiam nunc fiunt miracula in eius nomine, siue per sacramenta\neius siue per orationes uel memorias sanctorum eius; sed\nnon eadem claritate inlustrantur, ut tanta quanta illa gloria\ndiffamentur. Canon quippe sacrarum litterarum, quem definitum\nesse oportebat, illa facit ubique recitari et memoriae\ncunctorum inhaerere populorum; haec autem ubicumque fiunt.\nibi sciuntur uix a tota ipsa ciuitate uel quocumque commanentium\nloco. Nam plerumque etiam ibi paucissimi sciunt\nignorantibus ceteris, maxime si magna sit ciuitas; et quando\nalibi aliisque narrantur, non tanta ea commendat auctoritas.\nut sine difficultate uel dubitatione credantur, quamuis Christianis\nfidelibus a fidelibus indicentur.\n\nMiraculum, quod Mediolani factum est, cum illic essemus,\nquando inluminatus est caecus, ad multorum notitiam potuit\nperuenire, quia et grandis est ciuitas et ibi erat tunc\n\n\n\n\nimperator et inmenso populo teste res gesta est concurrente ad\ncorpora martyrum Protasii et Geruasii; quae cum laterent et\npenitus nescirentur, episcopo Ambrosio per somnium reuelata\nreperta sunt; ubi caecus ille depulsis ueteribus tenebris\ndiem uidit.\n\n\nAput Carthaginem autem quis nouit praeter admodum paucissimos\nsalutem, quae facta est Innocentio, ex aduocato\nuicariae praefecturae, ubi nos interfuimus et oculis adspeximus\nnostris ? Venientes enim de transmarinis me et fratrem meum\nAlypium, nondum quidem clericos, sed iam Deo seruientes,\nut erat cum tota domo sua religiosissimus, ipse susceperat,\net aput eum tunc habitabamus. Curabatur a medicis fistulas,\nquas numerosas adque perplexas habuit in posteriore adque\nima corporis parte. Iam secuerant eum et artis suae cetera\nmedicamentis agebant. Passus autem fuerat in sectione illa\net diuturnos et acerbos dolores. Sed unus inter multos sinus\nfefellerat medicos adque ita latuerat, ut eum non tangerent,\nquem ferro aperire debuerant. Denique sanatis omnibus, quae\naperta curabant, iste remanserat solus, cui frustra inpendebatur\nlabor. Quas moras ille suspectas habens multumque\nformidans, ne iterum secaretur (quod ei praedixerat alius\nmedicus domesticus eius, quem non admiserant illi, ut saltem\nuideret, cum primum sectus est, quo modo id facerent, iratusque\nillum domo abiecerat uixque receperat), erupit adque\nait: Iterum me secturi estis? Ad illius, quem noluistis esse\npraesentem, uerba uenturus sum? Inridere illi medicum inperitum\nmetumque hominis bonis uerbis promissionibusque lenire.\nPraeterierunt alii dies plurimi nihilque proficiebat omne quod\nfiebat. Medici tamen in sua pollicitatione persistebant, non\n\n\n\n\nse illum sinum ferro, sed medicamentis esse clausuros. Adhibuerunt\net alium grandaeuum iam 0medicum satisque in illa\narte laudatum (adhuc enim uiuebat), Ammonium, qui loco\ninspecto idem quod illi ex eorum diligentia peritiaque promisit.\nCuius ille factus auctoritate securus domestico soo\nmedico, qui futuram praedixerat aliam sectionem, faceta hilaritate,\nuelut iam saluus, inlusit. Quid plura? Tot dies postea\ninaniter consumti transierunt, ut fessi adque confusi faterentur\neum nisi ferro nullo modo posse sanari. Expauit, expalluit\nnimio timore turbatus, adque ubi se collegit farique potuit,\nabire illos iussit et ad se amplius non accedere; nec aliud\noccurrit fatigato lacrimis et illa iam necessitate constricto.\nnisi ut adhiberet Alexandrinum quendam, qui tunc chirurgus\nmirabilis habebatur, ut ipse faceret quod ab illis fieri nolebat\niratus. Sed postea quam uenit ille laboremque illorum in\ncicatricibus sicut artifex uidit, boni uiri functus officio persuasit\nhomini, ut illi potius, qui in eo tantum laborauerant,\nquantum ipse inspiciens mirabatur, suae curationis fine fruerentur,\nadiciens, quod re uera nisi sectus esset saluus esse\nnon posset; ualde abhorrere a suis moribus, ut hominibus,\nquorum artificiosissimam operam industriam diligentiam mirans\nin cicatricibus eius uideret, propter exiguum quod remansit\npalmam tanti laboris auferret. Redditi sunt animo eius, et\nplacuit ut eodem Alexandrino adsistente ipsi sinum illum\nferro, qui iam consensu omnium aliter insanabilis putabatur,\naperirent. Quae res dilata est in consequentem diem. Sed\ncum abissent illi, ex maerore nimio domini tantus est in\ndomo illa exortus dolor, ut tamquam funeris planctus uix\nconprimeretur a nobis. Visitabant eum cottidie sancti uiri.\n\n\n\n\nepiscopus tunc Uzalensis, beatae memoriae Saturninus, et\npresbyter Gulosus ac diaconi Carthaginensis ecclesiae; in\nquibus erat et ei quibus solus est nunc in rebus humanis\niam episcopus cum honore a nobis debito nominandus Aurelius,\ncum quo recordantes mirabilia operum Dei de hac re\nsaepe conlocuti sumus eumque ualde meminisse, quod commemoramus,\ninuenimus. Qui cum eum, sicut solebant, uespere\nuisitarent, rogauit eos miserabilibus lacrimis, ut mane dignarentur\nesse praesentes suo funeri potius quam dolori. Tantus\nenim eum metus ex prioribus inuaserat poenis, ut se inter\nmedicorum manus non dubitaret esse moriturum. Consolati\nsunt eum illi et hortati, ut in Deo fideret eiusque uoluntatem\nuiriliter ferret. Inde ad orationem ingressi sumus; ubi nobis\nex more genua figentibus adque incumbentibus terrae ille se\nita proiecit, tamquam fuisset aliquo grauiter inpellente prostratus,\net coepit orare: quibus modis, quo adfectu, quo motu\nanimi, quo fluuio lacrimarum, quibus gemitibus adque singultibus\nsubcutientibus omnia membra eius et paene intercludentibus\nspiritum, quis ullis explicet uerbis? Utrum orarent\nalii nec in haec eorum auerteretur intentio, nesciebam. Ego\ntamen prorsus orare non poteram; hoc tantummodo breuiter\nin corde meo dixi: \\'Domine, quas tuorum preces exaudis, si\nhas non exaudis?\\' Nihil enim mihi uidebatur addi iam posse,\nnisi ut exspiraret orando. Surreximus et accepta ab episcopo\nbenedictione discessimus. rogante illo ut mane adessent, illis\nut aequo animo esset hortantibus. Inluxit dies qui metuebatur,\naderant serui Dei, sicut se adfuturos esse promiserant, ingressi\nsunt medici, parantur omnia quae hora illa poscebat, tremenda\nferramenta proferuntur adtonitis suspensisque omnibus.\nEis autem, quorum erat maior auctoritas, defectum animi\n\n\n\n\neius consolando erigentibus ad manus sectori membra in\nlectulo conponuntur, soluuntur nodi ligamentorum, nudatur\nlocus, inspicit medicus et secandum illum sinum armatus\nadque intentus inquirit Scrutatur oculis digitisque contrectat,\ntentat denique modis omnibus: inuenit firmissimam cicatricem.\nIam laetitia illa et laus adque gratiarum actio misericordi et\nomnipotenti Deo, quae fusa est ore omnium lacrimantibus\ngaudiis, non est committenda meis uerbis: cogitetur potius\nquam dicatur.\n\nIn eadem Carthagine Innocentia, religiosissima femina, de\nprimariis ipsius ciuitatis, in mamilla cancrum habebat, rem.\nsicut medici dicunt, nullis medicamentis sanabilem. Aut ergo\npraecidi solet et a corpore separari membrum ubi nascitur,\naut, ut aliquanto diutius homo uiuat, tamen inde morte\nquamlibet tardius adfutura, secundum Hippocratis ut ferunt\nsententiam omnis est omittenda curatio. Hoc illa a perito\nmedico et suae domui familiarissimo acceperat et ad solum\nDeum se orando conuerterat. Admonetur in somnis propinquante\nPascha, ut in parte feminarum obseruanti ad baptisterium,\nquaecumque illi baptizata primitus occurrisset. -signaret\nei locum signo Christi. Fecit, confestim sanitas consecuta\nest. Medicus sane, qui ei dixerat ut nihil curationis adhiberet.\nsi paulo diutius uellet uiuere, cum inspexisset eam postea et\nsanissimam conperisset, quam prius habere illud malum tali\ninspectione cognouerat, quaesiuit ab ea uehementer quid\nadhibuisset [curationis], cupiens, quantum intellegi datur.\nnosse medicamentum, quo Hippocratis definitio uinceretur.\nCumque ab ea quid factum esset audisset, uoce uelut contemnentis\net uultu, ita ut illa metueret, ne aliquod\n\n\n\n\ncontumeliosum uerbum proferret in Christum, religiosa urbanitate respondisse\nfertur: Tutabam, inquit, magnum aliquid te mihi\nfuisse dicturam.\\' Adque illa iam exhorrescente, mox addidit:\n(Quid grande fecit Christus sanare cancrum, qui quadriduanum\nmortuum suscitauit?\\' Hoc ego cum audissem et uehementer\nstomacharer in illa ciuitate adque in illa persona non utique\nobscura factum tam ingens miraculum sic latere, hinc eam\net admonendam et paene obiurgandam putaui. Quae cum mihi\nrespondisset non se inde tacuisse, quaesiui ab eis, quas forte\ntunc matronas amicissimas secum habebat, utrum hoc antea\nscissent. Responderunt se omnino nescisse. Ecce, inquam, quo\nmodo non taces, ut nec istae audiant, quae tibi tanta familiaritate\niunguntur. Et quia breuiter ab ea quaesiueram, feci\nut, illis audientibus multumque mirantibus et glorificantibus\nDeum, totum ex ordine, quem ad modum gestum fuerit,\nindicaret.\n\nMedicum quendam podagrum in eadem urbe fuisse scimus;\nqui cum dedisset nomen ad baptismum et pridie quam baptizaretur\nin somnis a pueris nigris cirratis, quos intellegebat\ndaemones, baptizari eodem anno prohibitus fuisset eisque non\nobtemperans etiam conculcantibus pedes eius in dolorem acerrimum,\nqualem numquam expertus est, aestuasset, magisque\neos uincens lauacro regenerationis, ut uouerat, ablui non\ndistulisset, in baptismate ipso non solum dolore, quo ultra\nsolitum cruciabatur, uerum etiam podagra caruisse nec amplius,\ncum diu postea uixisset, pedes doluisse quis nouit? Nos\ntamen nouimus et paucissimi fratres ad quos id potuit peruenire.\n\nEx mimo quidam Curubitanus non solum a paralysi, uerum\n\n\n\n\n\n\netiam ab informi pondere genitalium, cum baptizaretur, saluus\neffectus est et liberatus utraque molestia, tamquam mali\nnihil habuisset in corpore, de fonte regenerationis adscendit.\nQuis hoc praeter Curubim nouit et praeter rarissimos aliquos,\nqui hoc ubicumque audire potuerunt? Nos autem cum hoc\nconperissemus, iubente sancto episcopo Aurelio etiam ut ueniret\nCarthaginem fecimus, quamuis a talibus prius audierimus,\nde quorum fide dubitare non possemus.\n\nVir tribunicius Hesperius aput nos est; habet in territorio\nFussalensi fundum (Zubedi appellatur); ubi cum adflictione\nanimalium et seruorum suorum domum suam spirituum malignorum\nuim noxiam perpeti conperisset, rogauit nostros me\nabsente presbyteros, ut aliquis eorum illo pergeret, cuius\norationibus cederent. Perrexit unus, obtulit ibi sacrificium\ncorporis Christi, orans quantum potuit, ut cessaret illa uexatio:\nDeo protinus miserante cessauit. Acceperat autem ab amico\nsuo terram sanctam de Hierosolymis adlatam, ubi sepultus\nChristus die tertio resurrexit, eamque suspenderat in cubiculo\nsuo, ne quid mali etiam ipse pateretur. Ast ubi domus eius\nab illa infestatione purgata est, quid de illa terra fieret, cogitabat,\nquam diutius in cubiculo suo reuerentiae causa habere\nnolebat. Forte accidit, ut ego et collega tunc meas, episcopus\nSinitensis ecclesiae Maximinus, in proximo essemus; ut ueniremus\nrogauit, et uenimus. Cumque nobis omnia rettulisset.\netiam hoc petiuit, ut infoderetur alicubi adque ibi orationum\nlocus fieret, ubi etiam Christiani possent ad celebranda quae\nDei sunt congregari. Non restitimus; factum est. Erat ibi\niuuenis paralyticus rusticanus. Hoc audito petiuit a parentibus\nsuis, ut illum ad eum locum sanctum non cunctanter\n\n\n\n\nadferrent. Quo cum fuisset adlatus, orauit, adque inde continuo\npedibus suis saluus abscessit.\n\nVictoriana dicitur uilla, ab Hippone Regio minus triginta\nmilibus abest. Memoria martyrum ibi est Mediolanensium\nProtasii et Geruasii. Portatus est eo quidam adulescens, qui\ncum die medio tempore aestatis equum ablueret in fluminis\ngurgite, daemonem incurrit. Ibi cum iaceret uel morti proximus\nuel simillimus mortuo, ad uespertinos illuc hymnos et\norationes cum ancillis suis et quibusdam sanctimonialibus ex\nmore domina possessionis intrauit adque hymnos cantare coeperunt.\nQua uoce ille quasi percussus excussus est et cum\nterribili fremitu altare adprehensum mouere non audens siue\nnon ualens, tamquam eo fuerit adligatus aut adfixus, tenebat\net cum grandi eiulatu parci sibi rogans confitebatur, ubi\nadulescentem et quando et quo modo inuaserit. Postremo se\nexiturum esse denuntians membra eius singula nominabat,\nquae se amputaturum exiens minabatur, adque inter haec uerba\ndiscessit ab homine. Sed oculus eius in maxillam fusus tenui\nuenula ab interiore quasi radice pendebat, totumque eius\nmedium, quod nigellum fuerat, albicauerat. Quo uiso qui\naderant (concurrerant autem etiam alii uocibus eius acciti et\nse omnes in orationem pro illo strauerant), quamuis eum\nsana mente stare gauderent, rursus tamen propter eius oculum\ncontristati medicum quaerendum esse dicebant. Ibi maritus\nsororis eius, qui eum illo detulerat: Totens est, inquit, Deus\nsanctorum orationibus, qui fugauit daemonem, lumen reddere.\\'\nTum, sicut potuit, oculum lapsum adque pendentem loco suo\nreuocatum ligauit orario nec nisi post septem dies putauit\nesse soluendum. Quod cum fecisset, sanissimum inuenit.\nSanati sunt illic et alii, de quibus dicere longum est.\n\n\n\n\n\n\nHipponiensem quandam uirginem scio, cum se oleo perunxisset,\ncui pro illa orans presbyter instillauerat lacrimas suas,\nmox a daemonio fuisse sanatam. Scio etiam episcopum semel\npro adulescente, quem non uidit, orasse illumque ilico daemone\ncaruisse.\n\n\nErat quidam senex Florentius Hipponiensis noster, homo\nreligiosus et pauper; sartoris se arte pascebat; casulam perdiderat\net unde sibi emeret non habebat; ad uiginti martyres.\nquorum memoria est aput nos celeberrima, clara uoce ut\nuestiretur orauit. Audierunt eum adulescentes qui forte aderant\ninrisores eumque discedentem exagitantes prosequebantur:\nquasi a martyribus quinquagenos folles, unde uestimentum\nemeret, petiuisset. At ille tacitus ambulans eiectum grandem\npiscem palpitantem uidit in litore eumque illis fauentibus\nadque adiuuantibus adprehendit et cuidam coquo, Catoso\nnomine, bene Christiano, ad coquinam conditariam, . indicans\nquid gestum sit, trecentis follibus uendidit, lanam conparare\ninde disponens, ut uxor eius quo modo posset ei quo indueretur\nefficeret. Sed coquus concidens piscem anulum aureum\nin uentriculo eius inuenit moxque miseratione flexus et religione\nperterritus homini eum reddidit dicens: \\'Ecce quo modo\nte uiginti martyres uestierunt/\n\nAd aquas Tibilitanas episcopo adferente Praeiecto martyris\ngloriosissimi Stephani memoria ueniebat magnae multitudinis\nconcursu et occursu. Ibi caeca mulier, ut ad episcopum portantem\nduceretur, orauit; flores, quos ferebat, dedit, recepit.\n\n\n\n\noculis admouit, protinus uidit. Stupentibus qui aderant praeibat\nexsultans, uiam carpens et uiae ducem ulterius non\nrequirens.\n\nMemorati memoriam martyris, quae posita est in castello\nSinitensi, quod Hipponiensi coloniae uicinum est, eiusdem\nloci Lucilius episcopus populo praecedente adque sequente\nportabat. Fistula, cuius molestia iam diu laborauerat et familiarissimi\nsui medici, qui eum secaret, opperiebatur manus,\nillius piae sarcinae uectatione repente sanata est; nam deinceps\neam in suo corpore non inuenit.\n\n\nEucharius est presbyter ex Hispania, Calamae habitat,\nuetere morbo calculi laborabat; per memoriam supradicti\nmartyris, quam Possidius illo aduexit episcopus, saluus factus\nest. Idem ipse postea morbo alio praeualescente mortuus sic\niacebat, ut ei iam pollices ligarentur; opitulatione memorati\nmartyris, cum de memoria eius reportata esset et super\niacentis corpus missa ipsius presbyteri tunica, suscitatus est.\n\nFuit ibi uir in ordine suo primarius, nomine Martialis, aeuo\niam grauis et multum abhorrens a religione Christiana. Habebat\nsane fidelem filiam et generum eodem anno baptizatum.\nQui cum eum aegrotantem multis et magnis lacrimis rogarent,\nut fieret Christianus, prorsus abnuit eosque a se turbida\nindignatione submouit. Visum est genero eius, ut iret\nad memoriam sancti Stephani et illic pro eo quantum posset\noraret, ut Deus illi daret mentem bonam, qua credere non\ndifferret in Christum. Fecit hoc ingenti gemitu et fletu et\nsinceriter ardente pietatis adfectu; deinde abscedens aliquid\n\n\n\n\nde altari florum, quod occurrit, tulit eique, cum iam nox\nesset, ad caput posuit; tum domitum est. Et ecce ante\ndiluculum clamat, ut ad episcopum curreretur, qui mecum\nforte tunc erat aput Hipponem. Cum ergo eum audisset\nabsentem, uenire presbyteros postulauit. Venerunt, credere se\ndixit, admirantibus adque gaudentibus omnibus baptizatus\nest. Hoc, quamdiu uixit, in ore habebat: \\'Christe, accipe\nspiritum meum1; cum haec uerba beatissimi Stephani, quando\nlapidatus est a Iudaeis, ultima fuisse nesciret; quae huic\nquoque ultima fuerunt; nam non multo post etiam ipse defunctus\nest.\n\nSanati sunt illic per eundem martyrem etiam podagri duo\nciues, peregrinus unus: sed ciues omni modo; peregrinus\nautem per reuelationem, quid adhiberet quando doleret, audiuit;\net cum hoc fecerit, dolor continuo conquiescit\n\n\nAudurus nomen est fundi, ubi ecclesia et in ea memoria\nmartyris Stephani. Puerum quendam paruulum, cum in area\nluderet, exorbitantes boues, qui uehiculum trahebant, rota\nobtriuerunt, et confestim palpitauit exspirans. Hunc mater\narreptum ad eandem memoriam posuit, et non solum reuixit.\nuerum etiam inlaesus apparuit.\n\nSanctimonialis quaedam in uicina possessione, quae Caspaliana\ndicitur, cum aegritudine laboraret ac desperaretur, ad\neandem memoriam tunica eius adlata est; quae antequam\nreuocaretur, illa defuncta est. Hac tamen tunica operuerunt\ncadauer eius parentes, et recepto spiritu salua facta est.\n\n\n\n\n\n\nAput Hipponem Bassus quidam Syrus ad memoriam eiusdem\nmartyris orabat pro aegrotante et periclitante filia eoque\nsecum uestem eius adtulerat, cum ecce pueri de domo cucurrerunt,\nqui ei mortuam nuntiarent. Sed cum orante illo ab\namicis eius exciperentur, prohibuerunt eos illi dicere, ne per\npublicum plangeret. Qui cum domum redisset iam suorum\neiulatibus personantem et uestem filiae, quam ferebat, super\neam proiecisset, reddita est uitae.\n\nRursus ibidem aput nos Irenaei cuiusdam collectarii filius\naegritudine exstinctus est. Cumque corpus iaceret exanime adque\na lugentibus et lamentantibus exsequiae pararentur, amicorum\neius quidam inter aliorum consolantium uerba suggessit, ut\neiusdem martyris oleo corpus perungueretur. Factum est, et\nreuixit.\n\nItemque aput nos uir tribunicius Eleusinus super memoriam\nmartyrum, quae in suburbano eius est, aegritudine exanimatum\nposuit infantulum filium, et post orationem, quam multis\ncum lacrimis ibi fudit, uiuentem leuauit.\n\nQuid faciam? Urget huius operis inplenda promissio, ut\nnon hic possim omnia commemorare quae scio; et procul\ndubio plerique nostrorum, cum haec legent, dolebunt me\npraetermisisse tam multa, quae utique mecum sciunt. Quos\niam nunc, ut ignoscant, rogo, et cogitent quam prolixi laboris\nsit facere. quod me hic non facere suscepti operis necessitas\ncogit. Si enim miracula sanitatum, ut alia taceam, ea tantummodo\nuelim scribere, quae per hunc martyrem, id est gloriosissimum\nStephanum, facta sunt in colonia Calamensi et in\nnostra, plurimi conficiendi sunt libri, nec tamen omnia colligi\n\n\n\n\npoterunt, sed tantum de quibus libelli dati sunt, qui recitarentur\nin populis. Id namque fieri uoluimus, cum uideremus\nantiquis similia diuinarum signa uii-tutum etiam nostris temporibus\nfrequentari et ea non debere multorum notitiae deperire.\nNondum est autem biennium, ex quo aput Hipponem\nRegium coepit esse ista memoria, et multis, quod nobis certissimum\nest, non datis libellis de his, quae mirabiliter facta\nsunt, illi ipsi qui dati sunt ad septuaginta ferme numerum\nperuenerant, quando ista conscripsi. Calamae uero, ubi et ipsa\nmemoria prius esse coepit et crebrius dantur, inconparabili\nmultitudine superant.\n\nUzali etiam, quae colonia Uticae uicina est, multa praeclara\nper eundem martyrem facta cognouimus; cuius ibi memoria\nlonge prius quam aput nos ab episcopo Euodio constituta\nest. Sed libellorum dandorum ibi consuetudo non est\nuel potius non fuit; nam fortasse nunc esse iam coepit. Cum\nenim nuper illic essemus, Petroniam, clarissimam feminam.\nquae ibi mirabiliter ex magno adque diuturno, in quo medicorum\nadiutoria cuncta defecerant, languore sanata est, hortati\nsumus, uolente supradicto loci episcopo, ut libellum\ndaret, qui recitaretur in populo, et oboedientissime paruit.\nIn quo. posuit etiam, quod hic reticere non possum, quamuis\nad ea, quae hoc opus urgent, festinare conpellar. A quodam\nludaeo dixit sibi fuisse persuasum, ut anulum capillacio uinculo\ninsereret, quo sub omni ueste ad nuda corporis cingeretur;\nqui anulus haberet sub gemma lapidem in renibus inuentum\nbouis. Hoc adligata quasi remedio ad sancti martyris limina\nueniebat. Sed profecta a Carthagine, cum in confinio fluminis\nBagradae in sua possessione mansisset, surgens ut iter perageret\nante pedes suos illum iacentem anulum uidit et capillaciam\nzonam, qua fuerat adligatus, mirata tentauit. Quam cum\n\n\n\n\nomnino suis nodis firmissimis, sicut erat, conperisset adstrictam,\ncrepuisse adque exsiluisse anulum suspicata est; qui\netiam ipse cum integerrimus fuisset inuentus, futurae salutis\nquodam modo pignus de tanto miraculo se accepisse praesumsit\nadque illud uinculum soluens simul cum eodem anulo\nproiecit in flumen. Non credant hoc, qui etiam Dominum\nlegum per integra matris uirginalia enixum et ad discipulos\nostiis clausis ingressum fuisse non credunt; sed hoc certe\nquaerant et, si uerum inuenerint, illa credant. Clarissima\nfemina est, nobiliter nata, nobiliter nupta, Carthagini habitat;\nampla ciuitas, ampla persona rem quaerentes latere non sinit.\nMartyr certe ipse, quo inpetrante illa sanata est, in filium\npermanentis uirginis credidit: in eum, qui ostiis clausis ad\ndiscipulos ingressus est, credidit; postremo. propter quod\nomnia ista dicuntur a nobis, in eum, qui adscendit in caelum\ncum carne, in qua resurrexerat, credidit; et ideo per eum\ntanta fiunt, quia pro ista fide animam posuit. Fiunt ergo\netiam nunc multa miracula eodem Deo faciente per quos\nuult et quem ad modum uult, qui et illa quae legimus fecit:\nsed ista nec similiter innotescunt neque, ut non excidant\nanimo, quasi glarea memoriae, crebra lectione tunduntur.\nNam et ubi diligentia est, quae nunc aput nos esse coepit,\nut libelli eorum, qui beneficia percipiunt, recitentur in populo,\nsemel hoc audiunt qui adsunt pluresque non adsunt, ut nec\nilli, qui adfuerunt, post aliquot dies quod audierunt mente\nretineant et uix quisque reperiatur illorum, qui ei, quem non\nadfuisse cognouerit, indicet quod audiuit.\n\nUnum est aput nos factum, non maius quam illa quae\ndixi, sed tam clarum adque inlustre miraculum, ut nullum\n\n\n\n\n\n\n\n\narbitrer esse Hipponiensium, qui hoc non uel uiderit uel\ndidicerit, nullum qui obliuisci ulla ratione potuerit. Decem\nquidam fratres (quorum septem sunt mares, tres feminae) de\nCaesarea Cappadociae, suorum ciuium non ignobiles, maledicto\nmatris recenti patris eorum obitu destitutae, quae iniuriam\nsibi ab eis factam acerbissime tulit, tali poena sunt\ndiuinitus coherciti, ut horribiliter quaterentur omnes tremore\nmembrorum; in qua foedissima specie oculos suorum ciuium\nnon ferentes, quaqua uersum cuique ire uisum est, toto paene\nuagabantur orbe Romano. Ex his etiam ad nos uenerunt duo,\nfrater et soror, Paulus et Palladia, multis aliis locis miseria\ndiffamante iam cogniti. Venerunt autem ante Pascha ferme\ndies quindecim, ecclesiam cottidie et in ea memoriam gloriosissimi\nStephani frequentabant, orantes ut iam sibi placaretur\nDeus et salutem pristinam redderet. Et illic et quacumque\nibant conuertebant in se ciuitatis adspectum. Nonnulli. qui\neos alibi uiderant causamque tremoris eorum nouerant, aliis.\nut cuique poterant, indicabant. Venit et Pascha, adque ipso\ndie dominico mane, cum iam frequens populus praesens esset\net loci sancti cancellos, ubi martyrium erat, idem iuuenis\norans teneret, repente prostratus est et dormienti simillimus\niacuit, non tamen tremens, sicut etiam per somnum solebant.\nStupentibus qui aderant adque aliis pauentibus, aliis dolentibus,\ncum eum quidam uellent erigere, nonnulli prohibuerunt\net potius exitum exspectandum esse dixerunt. Et ecce surrexit,\net non tremebat, quoniam sanatus erat, et stabat incolumis,\nintuens intuentes. Quis ergo se tenuit a laudibus Dei?\nClamantium gratulantiumque uocibus ecclesia usquequaque\nconpleta est. Inde ad me curritur, ubi sedebam iam\n\n\n\n\nprocessurus; inruit alter quisque post alterum, omnis posterior\nquasi nouum, quod alius prior dixerat, nuntiantes; meque\ngaudente et aput me Deo gratias agente ingreditur etiam\nipse cum pluribus, inclinatur ad genua mea, erigitur ad osculum\nmeum. Procedimus ad populum, plena erat ecclesia,\npersonabat uocibus gaudiorum: Deo gratias, Deo laudes !\nnemine tacente hinc adque inde clamantium. Salutaui populum,\net rursus eadem feruentiore uoce clamabant. Facto tandem\nsilentio scripturarum diuinarum sunt lecta sollemnia.\nUbi autem uentum est ad mei sermonis locum, dixi pauca\npro tempore et pro illius iucunditate laetitiae. Magis enim\neos in opere diuino quandam Dei eloquentiam non audire,\nsed considerare permisi. Nobiscum homo prandit et diligenter\nnobis omnem suae fraternaeque ac maternae calamitatis indicanit\nhistoriam. Sequenti itaque die post sermonem redditum\nnarrationis eius libellum in crastinum populo recitandum\npromisi. Quod cum ex dominico Paschae die tertio fieret in\ngradibus exedrae, in qua de superiore loquebar loco, feci\nstare ambos fratres, cum eorum legeretur libellus. Intuebatur\npopulus uniuersus sexus utriusque unum stantem sine deformi\nmotu, alteram membris omnibus contrementem. Et qui ipsum\nnon uiderant, quid in eo diuinae misericordiae factum esset,\nin eius sorore cernebant. Videbant enim quid in illo gratulandum,\nquid pro illa esset orandum. Inter haec recitato\neorum libello de conspectu populi eos abire praecepi, et de\ntota ipsa causa aliquanto diligentius coeperam disputare,\ncum ecce me disputante uoces aliae de memoria martyris\nnouae gratulationis audiuntur. Conuersi sunt eo, qui me\n\n\n\n\n\n\naudiebant, coeperuntque concurrere. Illa enim, ubi de gradibus\ndescendit in quibus steterat, ad sanctum martyrem orare perrexerat;\nquae mox ut cancellos adtigit, conlapsa similiter\nuelut in somnum sana surrexit. Dum ergo requireremus quid\nfactum fuerit, unde iste strepitus laetus exstiterit, ingressi\nsunt cum illa in basilicam, ubi eramus, adducentes eam sanam\nde martyris loco. Tum uero tantus ab utroque sexu admirationis\nclamor exortus est, ut uox continuata cum lacrimis\nnon uideretur posse finiri. Perducta est ad eum locum. ubi\npaulo ante steterat tremens. Exsultabant eam similem fratri,\ncui doluerant remansisse dissimilem, et nondum fusas preces\nsuas pro illa, iam tamen praeuiam uoluntatem tam cito exauditam\nesse cernebant. Exsultabant in Dei laudem uoce sine\nuerbis, tanto sonitu, quantum nostrae aures ferre uix possent.\nQuid erat in cordibus exsultantium nisi fides Christi, pro qua\nStephani sanguis effusus est?\nCAPUT VIIII. Quod uniuersa miracula, quae per martyres in Christi nomine fiunt, ei fidei testimonium ferant, qua in Christum martyres crediderunt. Cui, nisi huic fidei adtestantur ista miracula, in qua praedicatur\nChristus resurrexisse in carne et in caelum adscendisse\ncum carne? quia et ipsi martyres huius fidei martyres.\nid est huius fidei testes, fuerunt; huic fidei testimonium perhibentes\nmundum inimicissimum et crudelissimum pel\\'tulerunt,\neumque non repugnando, sed moriendo uicerunt; pro ista\nfide mortui sunt, qui haec a Domino inpetrare possunt, propter\ncuius nomen occisi sunt; pro hac fide praecessit eorum\n\n\n\n\nmira patientia, ut in his miraculis tanta ista potentia sequeretur.\nNam si carnis in aeternum resurrectio uel non praeuenit\nin Christo uel non uentura est, sicut praenuntiatur a\nChristo uel sicut praenuntiata est a prophetis, a quibus praenuntiatus\nest Christus: quur et mortui tanta possunt, qui\npro ea fide, qua haec resurrectio praedicatur, occisi sunt?\nSiue enim Deus ipse per se ipsum miro modo, quo res temporales\noperatur aeternus, siue per suos ministros ista faciat;\net eadem ipsa, quae per ministros facit, siue quaedam faciat\netiam per martyrum spiritus, sicut per homines adhuc in\ncorpore constitutos, siue omnia ista per angelos, quibus inuisibiliter,\nincorporaliter, inmutabiliter imperat, operetur, ut,\nquae per martyres fieri dicuntur, eis orantibus tantum et\ninpetrantibus, non etiam operantibus fiant; siue alia istis,\nalia illis modis, qui nullo modo conprehendi a mortalibus\npossunt: ei tamen adtestantur haec fidei, in qua carnis in\naeternum resurrectio praedicatur.\nCAPUT X. Quanto dignius honorentur martyres, qui ideo multa mira obtinent, ut Deus uerus colatur, quam daemones, qui ob hoc quaedam faciunt, ut ipsi di esse credantur. Hic forte dicturi sunt etiam deos suos aliqua mira fecisse.\nBene, si iam incipiunt deos suos nostris mortuis hominibus\nconparare. An dicent etiam se habere deos ex hominibus\nmortuis, sicut Herculem, sicut Romulum, sicut alios multos,\nquos in deorum numerum receptos opinantur? Sed nobis\nmartyres non sunt di, quia unum eundemque Deum et\n\n\n\n\nnostrum scimus et martyrum. Nec tamen miraculis, quae per\nmemorias nostrorum martyrum fiunt, ullo modo sunt conparanda\nmiracula, quae facta per templa perhibentur illorum.\nVerum si qua similia uidentur, sicut a Moyse magi Pharaonis,\nsic eorum di uicti sunt a martyribus nostris. Fecerunt\nautem illa daemones eo fastu inpurae superbiae, quo eorum\ndi esse uoluerunt; faciunt autem ista martyres uel potius\nDeus aut cooperantibus aut orantibus eis, ut fides illa proficiat,\nqua eos non deos nostros esse, sed unum Deum nobiscum\nhabere credamus. Denique illi talibus dis suis et templa\naedificauerunt et statuerunt aras, et sacerdotes instituerunt\net sacrificia fecerunt; nos autem martyribus nostris non templa\nsicut dis, sed memorias sicut hominibus mortuis. quorum\naput Deum uiuunt spiritus, fabricamus; nec ibi erigimus\naltaria, in quibus sacrificemus martyribus, sed uni Deo et\nmartyrum et nostro; ad quod sacrificium sicut homines Dei,\nqui mundum in eius confessione uicerunt, suo loco et ordine\nnominantur, non tamen a sacerdote, qui sacrificat, inuocantur.\nDeo quippe, non ipsis sacrificat, quamuis in memoria sacrificet\neorum, quia Dei sacerdos est, non illorum. Ipsum uero\nsacrificium corpus est Christi, quod non offertur ipsis, quia\nhoc sunt et ipsi. Quibus igitur potius credendum est miracula\nfacientibus? Eisne qui se ipsos uolunt haberi deos ab his\nquibus ea faciunt, an eis qui, ut in Deum credatur, quod et\nChristus est, faciunt quidquid mirabile faciunt? Eisne qui\nsacra sua etiam crimina sua esse uoluerunt, an eis qui nec\nlaudes suas uolunt esse sacra sua, sed totum, quod ueraciter\nlaudantur, ad eius gloriam proficere in quo laudantur? in\nDomino quippe laudantur animae eorum. Credamus ergo eis\net uera dicentibus et mira facientibus. Dicendo enim uera\n\n\n\n\n\n\npassi sunt, ut possint facere mira. In eis ueris est praecipuum,\nquod Christus resurrexit a mortuis et inmortalitatem\nresurrectionis in sua carne primus ostendit, quam nobis\nadfuturam uel in principio noui saeculi uel in huius fine\npromisit.\nCAPUT XI. Contra Platonicos, qui de naturalibus elementorum ponderibus argumentantur terrenum corpus in caelo esse non posse. Contra quod magnum Dei donum ratiocinatores isti, quorum\ncogitationes nouit Dominus quoniam uanae\nsunt, de ponderibus elementorum argumentantur; quoniam\nscilicet magistro Platone didicerunt mundi duo corpora maxima\nadque postrema duobus mediis, aere scilicet et aqua,\nesse copulata adque coniuncta. Ac per hoc, inquiunt, quoniam\nterra abhinc sursum uersus est prima, secunda aqua super\nterram, tertius aer super aquam, quartum super aera caelum,\nnon potest esse terrenum corpus in caelo; momentis enim\npropriis, ut ordinem suum teneant, singula elementa librantur.\nEcce qualibus argumentis omnipotentiae Dei humana contradicit\ninfirmitas, quam possidet uanitas. Quid ergo faciunt in\naere terrena tot corpora, cum a terra sit aer tertius? Nisi\nforte, qui per plumarum et pennarum leuitatem donauit auium\nterrenis corporibus, ut portentur in aere, inmortalibus factis\ncorporibus hominum non poterit donare uirtutem, qua etiam\nin summo caelo ualeant habitare. Animalia quoque ipsa terrena,\nquae uolare non possunt, in quibus et homines sunt,\n\n\n\n\n\n\nsicut sub aqua pisces, quae sunt aquarum animalia, ita sub\nterra uiuere debuerunt. Quur ergo non saltem de secundo.\nid est de aquis, sed de elemento tertio terrenum animal\ncarpit hanc uitam? Quare, cum pertineat ad terram, in secundo,\nquod super terram est, elemento uiuere si cogatur,\ncontinuo suffocatur et ut uiuat uiuit in tertio? An errat hic\nordo elementorum, uel potius non in natura rerum, sed in\nistorum argumentationibus deficit? Omitto dicere, quod iam\nin tertio decimo libro dixi, quam multa grauia terrena sint\ncorpora, sicut plumbum, et formam tamen ab artifice accipiant.\nqua natare ualeant super aquam; et ut accipiat qualitatem\ncorpus humanum, qua ferri in caelum et esse possit in caelo.\nomnipotenti artifici contradicitur?.\n\nIam uero contra illud, quod dixi superius, etiam istum\nconsiderantes adque tractantes elementorum ordinem, quo\nconfidunt, non inueniunt omnino quod dicant. Sic est enim\nhinc sursum uersus terra prima, aqua secunda, tertius aer,\nquartum caelum, ut super omnia sit animae natura. Nam et\nAristoteles quintum corpus eam dixit esse et Plato nullum.\n\nSi quintum esset, certe superius esset ceteris; cum uero\nnullum est, multo magis superat omnia. In terreno ergo quid\nfacit corpore? In hac mole quid agit subtilior omnibus? In\nhoc pondere quid agit leuior omnibus? In hac tarditate quid\nagit celerior omnibus? Itane per huius tam excellentis naturae\nmeritum non poterit effici, ut corpus eius leuetur in caelum,\net cum ualeat nunc natura corporum terrenorum deprimere\nanimas deorsum, aliquando et animae leuare sursum\naÌ‚â‚¬Â¢ terrena corpora non ualebunt?\n\nIam si ad eorum miracula ueniamus, quae facta a dis suis\n\n\n\n\n\n\nobponunt martyribus nostris, nonne etiam ipsa pro nobis facere\net nobis reperientur omnino proficere? Nam inter magna\nmiracula deorum suorum profecto magnum illud est, quod\nVarro commemorat, Vestalem uirginem, cum periclitaretur\nfalsa suspicione de stupro, cribrum inplesse aqua de Tiberi\net ad suos iudices nulla eius parte stillante portasse. Quis\naquae pondus supra cribrum tenuit? Quis tot cauernis patentibus\nnihil inde in terram cadere permisit? Responsuri sunt:\n\\'Aliquis deus aut aliquis daemon.\\' Si deus, numquid maior\nest Deo, qui fecit hunc mundum? Si daemon, numquid potentior\nest angelo, qui Deo seruit, a quo factus est mundus?\nSi ergo deus minor uel angelus uel daemon potuit pondus\numidi elementi sic suspendere, ut aquarum uideatur mutata\nfuisse natura: itane Deus omnipotens, qui omnia ipsa creauit\nelementa, terreno corpori graue pondus auferre non poterit,\nut in eodem elemento habitet uiuificatum corpus, in quo\nuoluerit uiuificans spiritus?\n\nDeinde cum aera medium ponant inter ignem desuper et\naquam subter, quid est quod eum inter aquam et aquam et\ninter aquam et terram saepe inuenimus? Quid enim uolunt\nesse aquosas nubes, inter quas et maria aer medius reperitur?\nQuonam, quaeso, elementorum pondere adque ordine efficitur,\nut torrentes uiolentissimi adque undosissimi, antequam sub\naere in terris currant, super aera in nubibus pendeant? Quur\ndenique aer est medius inter summa caeli et nuda terrarum,\nquaqua uersum orbis extenditur, si locus eius inter caelum\net aquas, sicut aquarum inter ipsum et terras est constitutus?\nPostremo si ita est elementorum ordo dispositus, ut secundum\nPlatonem duobus mediis, id est aere et aqua, duo extrema,\nid est ignis et terra, iungantur caelique obtineat ille\n\n\n\n\nsummi locum, haec autem imi uelut fundaminis mundi. et\nideo in caelo esse non potest terra: quur est ipse ignis in\nterra? Secundum hanc quippe rationem ita ista duo elementa\nin locis propriis, imo ac summo, terra et ignis esse debuerunt,\nut, quem ad modum nolunt in summo esse posse quod\nimi est, ita nec in imo posset esse quod summi est. Sicut\nergo nullam putant uel esse uel futuram esse terrae particulam\nin caelo, ita nullam particulam uidere debuimus ignis\nin terra. Nunc uero non solum in terris, uerum etiam sub\nterris ita est, ut eum eructent uertices montium, praeter quod\nin usibus hominum et esse ignem in terra et eum nasci\nuidemus ex terra; quando quidem et de lignis et de lapidibus\nnascitur, quae sunt corpora sine dubitatione terrena. Sed\nille, inquiunt, ignis est tranquillus, purus, innoxius, sempiternus;\niste autem turbidus, fumeus, corruptibilis adque corruptor.\nNec tamen corrumpit montes, in quibus iugiter aestuat.\ncauernasque terrarum. Verum esto, sit illi iste dissimilis, ut\nterrenis habitationibus congruat: quur ergo nolunt, ut credamus\nnaturam corporum terrenorum aliquando incorruptibilem\nfactam caelo conuenientem futuram, sicut nunc ignis corruptibilis\nhis conuenit terris? Nihil igitur adferunt ex ponderibus\nadque ordine elementorum, unde omnipotenti Deo, quominus\nfaciat corpora nostra talia, ut etiam in caelo possint\nhabitare, praescribant.\nCAPUT XII. Contra calumnias infidelium, quibus Christianos de credita carnis resurrectione inrident. Sed scrupulosissime quaerere et fidem, qua credimus resurrecturam\ncarnem, ita quaerendo adsolent inridere: utrum\nfetus abortiui resurgant; et quoniam Dominus ait: Arnen,\n\n\n\n\n\n\ndico uobis, capillus capitis uestri non peribit,\nutrum statura et robur aequalia futura sint omnibus an diuersae\ncorporum quantitates. Si enim aequalitas erit corporum,\nunde habebunt quod hic non habuerunt in mole corporis illi\nabortiui, si resurgent et ipsi? Aut si non resurgent, quia\nnec nati sunt, sed effusi, eandem quaestionem de paruulis\nuersant, unde illis mensura corporis, quam nunc defuisse\nuidemus, accedat, cum in hac aetate moriuntur. Neque enim\ndicturi sumus eos non resurrecturos, qui non solum generationis,\nuerum etiam regenerationis capaces sunt. Deinde interrogant,\nquem modum ipsa aequalitas habitura sit. Si enim\ntam magni et tam longi erunt omnes, quam fuerunt quicumque\nhic fuerunt maximi adque longissimi, non solum de paruulis,\nsed de plurimis quaerunt, unde illis accessurum sit,\nquod hic defuit, si hoc quisque recipiat, quod hic habuit;\nsi autem, quod ait apostolus, occursuros nos omnes in mensuram\naetatis plenitudinis Christi, et illud alterum:\nQuos praedestinauit conformes imaginis filii sui,\nsic intellegendum est, ut statura et modus corporis Christi\nomnium, qui in regno eius erunt, humanorum corporum sit\nfuturus: \\'Multis erit, inquiunt, de magnitudine et longitudine\ncorporis detrahendum; et ubi iam erit: capillus capitis\nuestri non peribit, si de ipsa corporis quantitate tam\nmultum peribit?\\' Quamuis et de ipsis capillis possit inquiri,\nutrum redeat quidquid tondentibus decidit. Quod si rediturum\nest, quis non exhorreat illam deformitatem? Nam hoc et de\nunguibus uidetur necessario secuturum, ut redeat tam multum\nquod corporis curatura desecuit. Et ubi erit decus, quod\n\n\n\n\n\n\ncerte maius, quam in ista esse corruptione potuit, in illa\niam inmortalitate esse debebit? Si autem non redibit, ergo\nperibit Quo modo igitur, inquiunt, capillus capitis non peribit?\nDe macie quoque uel pinguedine similiter disputant.\nNam si aequales omnes erunt, non utique alii macri, alii\npingues erunt. Accedet ergo aliis aliquid, aliis minuetur; ac\nper hoc non, quod erat, recipiendum, sed alicubi addendum\nest, quod non fuit, et alicubi perdendum, quod fuit.\n\nDe ipsis etiam corruptionibus et dilapsionibus corporum\nmortuorum, cum aliud uertatur in puluerem, in auras aliud\nexhaletur, sint quos bestiae, sint quos ignis absumit, naufra.\ngio uel quibuscumque aquis ita quidam pereant, ut eorum\ncarnes in umorem putredo dissoluat, non mediocriter permouentur\nadque omnia ista recolligi in carnem et redintegrari\nposse non credunt. Consectantur etiam quasque foeditates et\nuitia, siue accidant siue nascantur, ubi et monstrosos partus\ncum horrore adque inrisione commemorant, et requirunt, quaenam\ncuiusque deformitatis resurrectio sit futura. Si enim\nnihil tale redire in corpus hominis dixerimus, responsionem\nnostram de locis uulnerum, cum quibus Dominum Christum\nresurrexisse praedicamus, se confutaturos esse praesumunt.\nSed inter haec omnia quaestio difficillima illa proponitur, in\ncuius carnem reditura sit caro, qua corpus alterius uescentis\nhumana uiscera fame conpellente nutritur. In carnem quippe\nconuersa est eius, qui talibus uixit alimentis, et ea, quae\nmacies ostenderat, detrimenta subpleuit. Utrum ergo illi\nredeat homini cuius caro prius fuit, an illi potius cuius\npostea facta est, ad hoc percontantur, ut fidem resurrectionis\n\n\n\n\ninludant ac sic animae humanae aut alternantes, sicut Plato,\nueras infelicitates falsasque promittant beatitudines aut post\nmultas itidem per diuersa corpora reuolutiones aliquando\ntamen eam, sicut Porphyrius, finire miserias et ad eas numquam\nredire fateantur; non tamen corpus habendo inmortale,\nsed corpus omne fugiendo.\nCAPUT XIIIAn abortiui non pertineant ad resurrectionem, si pertinent ad numerum mortuorum. Ad haec ergo, quae ab eorum parte contraria me digerente\nmihi uidentur obposita, misericordia Dei meis nisibus opem\nferente respondeam. Abortiuos fetus, qui, cum iam uixissent\nin utero, ibi sunt mortui, resurrecturos ut adfirmare, ita\nnegare non audeo; quamuis non uideam quo modo ad eos\nnon pertineat resurrectio mortuorum, si non eximuntur de\nnumero mortuorum. Aut enim non omnes mortui resurgent\net erunt aliquae humanae animae sine corporibus in aeternum,\nquae corpora humana, quamuis intra uiscera materna, gestarunt;\naut si omnes animae humanae recipient resurgentia sua\ncorpora, quae habuerunt, ubicumque uiuentia et morientia\nreliquerunt, non inuenio quem ad modum dicam ad resurrectionem\nnon pertinere mortuorum quoscumque mortuos etiam\nin uteris matrum. Sed utrumlibet de his quisque sentiat.,\nquod de iam natis infantibus dixerimus, hoc etiam de illis\nintellegendum est, si resurgent.\nCAPUT XIIII. An infantes in ea sint resurrecturi habitudine corporis, quam habituri erant aetatis accessu. Quid ergo de infantibus dicturi sumus, nisi quia non in\nea resurrecturi sunt corporis exiguitate, qua mortui, sed quod\neis tardius accessurum erat tempore, hoc sunt illo Dei opere\nmiro adque celerrimo recepturi? In sententia quippe Domini,\nubi ait: Capillus capitis uestri non peribit, dictum\nest non defuturum esse quod fuit, non autem negatum est\nadfuturum esse quod defuit. Defuit autem infanti mortuo\nperfecta quantitas sui corporis; perfecto quippe infanti deest\nutique perfectio magnitudinis corporalis, quae cum accesserit,\niam statura longior esse non possit. Hunc perfectionis modum\nsic habent omnes, ut cum illo concipiantur adque nascantur;\nsed habent in ratione, non mole; sicut ipsa membra omnia\niam sunt latenter in semine, cum etiam natis nonnulla adhuc\ndesint, sicut dentes ac si quid eius modi. In qua ratione\nuniuscuiusque materiae indita corporali iam quodam modo,\nut ita dicam, liciatum uidetur esse, quod nondum est, immo\nquod latet, sed accessu temporis erit uel potius apparebit.\nIn hac ergo infans iam breuis aut longus est, qui breuis\nlongusue futurus est. Secundum hanc rationem profecto in\nresurrectione corporis detrimenta corporis non timemus, quia.\netsi aequalitas futura esset omnium, ita ut omnes usque ad\ngiganteas magnitudines peruenirent. ne illi, qui maximi\n\n\n\n\n\n\nfuerunt, minus haberent aliquid in statura, quod eis contra sententiam\nChristi periret, qui dixit nec capillum capitis esse\nperiturum, Creatori utique, qui creauit cuncta de nihilo, quo\nmodo deesse posset unde adderet quod addendum esse mirus\nartifex nosset?\nCAPUT XV. An ad dominici corporis modum omnium mortuorum resurrectura sint corpora. Sed utique Christus in ea mensura corporis, in qua mortuus\nest, resurrexit, nec fas est dicere, cum resurrectionis omnium\ntempus uenerit, accessuram corpori eius eam magnitudinem,\nquam non habuit, quando in ea discipulis, in qua illis erat\nnotus, apparuit, ut longissimis fieri possit aequalis. Si autem\ndixerimus ad dominici corporis modum etiam quorumque\nmaiora corpora redigenda, peribit de multorum corporibus\nplurimum, cum ipse nec capillum periturum esse promiserit.\nRestat ergo, ut suam recipiat quisque mensuram, quam uel\nhabuit in iuuentute, etiamsi senex est mortuus, uel fuerat\nhabiturus, si est ante defunctus, adque illud, quod commemorauit\napostolus de mensura aetatis plenitudinis Christi,\naut propter aliud intellegamus dictum esse, id est. ut illi\ncapiti in populis Christianis accedente omnium perfectione\nmembrorum aetatis eius mensura conpleatur, aut, si hoc de\nresurrectione corporum dictum est, sic accipiamus dictum, ut\nnec infra nec ultra iuuenalem formam resurgant corpora mortuorum,\nsed in eius aetate et robore, usque ad quam Christum\nhic peruenisse cognouimus (circa triginta quippe annos\ndefinierunt esse etiam saeculi huius doctissimi homines iuuentutem;\nquae cum fuerit spatio proprio terminata, inde iam\n\n\n\n\n\n\nhominem in detrimenta uergere grauioris ac senilis aetatis);\net ideo non esse dictum in mensuram corporis uel in mensuram\nstaturae. sed in mensuram aetatis plenitudinis\nChristi.\nCAPUT XVI. Qualis intellegenda sit sanctorum conformatio ad imaginem filii Dei. Illud etiam, quod ait praedestinatos conformes imaginis\nfilii Dei. potest et secundum interiorem hominem intellegi\n(unde nobis alio loco dicit: Nolite conformari huic\nsaeculo, sed reformamini in nouitate mentis uestrae;\nubi ergo reformamur, ne conformemur huic saeculo,\nibi conformamur Dei filio); potest et sic accipi, ut, quem\nad modum nobis ille mortalitate, ita nos illi efficiamur inmortalitate\nconformes; quod quidem et ad ipsam resurrectionem\ncorporum pertinet. Si autem etiam in his uerbis, qua forma\nresurrectura sint corpora, sumus admoniti, sicut illa mensura,_\nita et ista conformatio non quantitatis intellegenda est, sed\naetatis. Resurgent itaque omnes tam magni corpore, quam\nuel erant uel futuri erant aetate iuuenali; quamuis nihiloberit,\netiamsi erit infantilis uel senilis corporis forma, ubi\nnec mentis, nec ipsius corporis ulla remanebit infirmitas.\nUnde etiam si quis in eo corporis modo, in quo defunctus\nest, resurrecturum unumquemque contendit, non est cum illo\nlaboriosa contradictione pugnandum.\nCAPUT XVII. An in suo sexu resuscitanda adque mansura sint corpora feminarum. Nonnulli propter hoc, quod dictum est: Donec occurramus\nomnes in uirum perfectum, in mensuram aetatis\nplenitudinis Christi, et: Conformes imaginis\nfilii Dei, nec in sexu femineo resurrecturas feminas credunt,\nsed in uirili omnes aiunt, quoniam Deus solum uirum fecit\nex limo, feminam ex uiro. Sed mihi melius sapere uidentur,\nqui utrumque sexum resurrecturum esse non dubitant. Non\nenim libido ibi erit, quae confusionis est causa. Nam priusquam\npeccassent, nudi erant, et non confundebantur uir et\nfemina. Corporibus ergo illis uitia detrahentur, natura seruabitur.\nNon est autem uitium sexus femineus, sed natura,\nquae tunc quidem et a concubitu et a partu inmunis erit;\nerunt tamen membra feminea non adcommodata usui ueteri,\nsed decori nouo, quo non adliciatur adspicientis concupiscentia,\nquae nulla erit, sed Dei laudetur sapientia adque clementia,\nqui et quod non erat fecit et liberauit a corruptione quod\nfecit. Ut enim in exordio generis humani de latere uiri dormientis\ncosta detracta femina fieret, Christum et ecclesiam\ntali facto iam tunc prophetari oportebat. Sopor quippe ille\nuiri mors erat Christi, cuius exanimis in cruce pendentis\nlatus lancea perforatum est adque inde sanguis et aqua profluxit;\nquae sacramenta esse nouimus, quibus aedificatur\necclesia. Nam hoc etiam uerbo scriptura usa est, ubi non\nlegitur cformauit) aut \\'finxitf, sed: Aedificauit eam in\n\n\n\n\n\n\n\n\n\n\nmulierem; unde et apostolus aedificationem dicit corporis\nChristi, quod est ecclesia. Creatura est ergo Dei femina sicut\nuir; sed ut de uiro fieret, unitas commendata; ut autem illo\nmodo fieret, Christus, ut dictum est, et ecclesia figurata est.\nQui ergo utrumque sexum instituit, utrumque restituet. Denique\nipse Iesus interrogatus a Sadducaeis, qui negabant resurrectionem,\ncuius septem fratrum erit uxor, quam singuli\nhabuerunt, dum quisque eorum uellet defuncti semen, sicut\nlex praeceperat, excitare: Erratis, inquit, nescientes scripturas,\nneque uirtutem Dei; et cum locus esset, ut\ndiceret: \\'De qua enim me interrogatis, uir erit etiam ipsa,\nnon mulier\\', non hoc dixit, sed dixit: In resurrectione\nenim neque nubent neque uxores ducent, sed sunt\nsicut angeli Dei in caelo; aequales utique angelis\ninmortalitate ac felicitate, non carne; sicut nec resurrectione.\nqua non indiguerunt angeli, quoniam nec mori potuerunt\nNuptias ergo Dominus futuras negauit esse in resurrectione,\nnon feminas, et ibi negauit, ubi talis quaestio uertebatur, ut\neam negato sexu muliebri celeriore facilitate dissolueret, si\neum ibi praenosceret non futurum; immo etiam futurum esse\nfirmauit dicendo: Non nubent, quod ad feminas pertinet\nnec uxores ducent, quod ad uiros. Erunt ergo, quae uel\nnubere hic solent, uel ducere uxores; sed ibi hoc non facient.\nCAPUT XVIII. De uiro perfecto, id est Christo, et corpore eius. id est ecclesia, quae est ipsius plenitudo. Proinde quod ait apostolus, occursuros nos omnes in uirum\nperfectum, totius ipsius circumstantiam lectionis considerare\ndebemus, quae ita se habet: Qui descendit, inquit, ipse\n\n\n\n\n\n\nest et qui adscendit super omnes caelos, ut adinpleret\nomnia. Et ipse dedit quosdam quidem apostolos,\nquosdam autem prophetas, quosdam uero\neuangelistas, quosdam autem pastores et doctores\nad consummationem sanctorum in opus ministerii,\nin aedificationem corporis Christi, donec occurramus\nomnes in unitatem fidei et agnitionem filii\nDei, in uirum perfectum, in mensuram aetatis plenitudinis\nChristi; ut ultra non simus paruuli\niactati et circumlati omni uento doctrinae, in inlusione\nhominum, in astutia ad machinationem erroris,\nueritatem autem facientes in caritate augeamur\nin illo per omnia, qui est caput Christus; ex\nquo totum corpus conexum et conpactum per\nomnem tactum subministrationis secundum operationem\nin mensuram uniuscuiusque partis incrementum\ncorporis facit in aedificationem sui in\ncaritate. Ecce qui est uir perfectus, caput et corpus, quod\nconstat omnibus membris, quae suo tempore conplebuntur,\ncottidie tamen eidem corpori accedunt, dum aedificatur ecclesia,\ncui dicitur: Vos autem estis corpus Christi et\nmembra, et alibi: Pro corpore, inquit, eius quod est\necclesia, itemque alibi: Unus panis, unum corpus\nmulti sumus. De cuius corporis aedificatione et hic dictum\nest: Ad consummationem sanctorum in opus ministerii,\nin aedificationem corporis Christi ac deinde\nsubiectum unde nunc agimus: Donec occurramus omnes\nin unitatem fidei et agnitionem filii Dei, in uirum\nperfectum, in mensuram aetatis plenitudinis Christi,\net cetera; donec eadem mensura in quo corpore\n\n\n\n\n\n\n\n\nintellegenda esset, ostenderet dicens: Augeamur in illo per\nomnia, qui est caput Christus; ex quo totum corpus\nconexum et conpactum per omnem tactum\nsubministrationis secundum operationem in mensuram\nuniuscuiusque partis. Sicut ergo est mensura\nuniuscuiusque partis, ita totius corporis, quod omnibus suis\npartibus constat, est utique mensura plenitudinis, de qua\ndictum est: In mensuram aetatis plenitudinis Christi.\nQuam plenitudinem etiam illo commemorauit loco, ubi\nait de Christo: Et ipsum dedit caput super omnia\necclesiae, quae est corpus eius, plenitudo eius,\nqui omnia in omnibus inpletur. Verum si hoc ad\nresurrectionis formam, in qua erit unusquisque, referendum\nesset, quid nos inpediret nominato uiro intellegere et feminam,\nut uirum pro homine positum acciperemus? sicut in\neo quod dictum est: Beatus uir qui timet Dominum,\nutique ibi sunt et feminae, quae timent Dominum.\nCAPUT XVIIII. Quod omnia corporis uitia, quae in hac uita humano contraria sunt decori, in resurrectione non sint futura, ubi manente naturali substantia in unam pulchritudinem et qualitas concurret et quantitas. Quid iam respondeam de capillis adque unguibus? Semel\nquippe intellecto ita nihil periturum esse de corpore. ut\ndeforme nihil sit in corpore, simul intellegitur ea, quae deformem\nfactura fuerant enormitatem, massae ipsi accessura esse,\n\n\n\n\n\n\nnon locis in quibus membrorum forma turpetur. Velut si de\nlimo uas fieret, quod rursus in eundem limum redactum\ntotum de toto iterum fieret, non esset necesse ut illa pars\nlimi, quae in ansa fuerat, ad ansam rediret, aut quae fundum\nfecerat, ipsa rursus faceret fundum, dum tamen totum reuerteretur\nin totum, id est, totus ille limus in totum uas nulla\nsui perdita parte remearet. Quapropter si capilli totiens tonsi\nunguesue desecti ad sua loca deformiter redeunt, non redibunt;\nnec tamen cuique resurgenti peribunt, quia in eandem carnem,\nut quemcumque ibi locum corporis teneant, seruata\npartium congruentia materiae mutabilitate uertentur. Quamuis\nquod ait Dominus: Capillus capitis uestri non peribit,\nnon de longitudine, sed de numero capillorum dictum\nmulto aptius possit intellegi; unde et alibi dicit: Capilli\ncapitis uestri numerati sunt. Neque hoc ideo dixerim,\nquod aliquid existimem corpori cuique periturum, quod naturaliter\ninerat; sed quod deforme natum fuerat (non utique\nob aliud, nisi ut hinc quoque ostenderetur, quam sit poenalis\ncondicio ista mortalium), sic esse rediturum, ut seruata integritate\nsubstantiae deformitas pereat. Si enim statuam potest\nartifex homo, quam propter aliquam causam deformem fecerat,\nconflare et pulcherrimam reddere, ita ut nihil inde substantiae,\nsed sola deformitas pereat, ac si quid in illa figura priore\nindecenter exstabat nec parilitate partium congruebat, non de\ntoto, unde fecerat, amputare adque separare, sed ita conspergere\nuniuerso adque miscere, ut nec foeditatem faciat nec\nminuat quantitatem: quid de omnipotenti artifice sentiendum\nest? Ergone non poterit quasque deformitates humanorum\n\n\n\n\n\n\ncorporum, non modo usitatas, uerum etiam raras adque monstrosas,\nquae huic miserae uitae congruunt, abhorrent autem\nab illa futura felicitate sanctorum, sic auferre ac perdere,\nut, quascumque earum faciunt etsi naturalia, tamen indecora\nexcrementa substantiae corporalis, nulla eius deminutione\ntollantur?\n\nAc per hoc non est macris pinguibusque metuendum, ne\nibi etiam tales sint, quales si possent nec hic esse uoluissent.\nOmnis enim corporis pulchritudo est partium congruentia cum\nquadam coloris suauitate. Ubi autem non est partium congruentia,\naut ideo quid offendit quia prauum est, aut ideo\nquia parum, aut ideo quia nimium. Proinde nulla erit deformitas,\nquam facit incongruentia partium, ubi et quae praua\nsunt corrigentur, et quod minus est quam decet, unde Creator\nnouit, inde subplebitur, et quod plus est quam decet, materiae\nseruata integritate detrahetur. Coloris porro suauitas\nquanta erit, ubi iusti fulgebunt sicut sol in regno Patris\nsui! Quae claritas in Christi corpore, cum resurrexit, ab oculis\ndiscipulorum potius abscondita fuisse quam defuisse credenda\nest. Non enim eam ferret humanus adque infirmus\nadspectus, quando ille a suis ita deberet adtendi, ut posset\nagnosci. Quo pertinuit etiam, ut contrectantibus ostenderet\nsuorum uulnerum cicatrices, ut etiam cibum potumque sumeret,\nnon alimentorum indigentia, sed ea qua et hoc poterat\npotestate. Cum autem aliquid non uidetur, quamuis adsit, a\nquibus alia, quae pariter adsunt, uidentur, sicut illam claritatem\ndicimus adfuisse non uisam, a quibus alia uidebantur:\n\n\n\n\n\n\naopaata Graece dicitur, quod nostri interpretes Latine dicere\nnon ualentes in libro geneseos caecitatem interpretati sunt.\nHanc enim sunt passi Sodomitae, quando quaerebant ostium\niusti uiri nec poterant inuenire. Quae si caecitas fuisset, qua\nfit ut nihil possit uideri, non ostium qua ingrederentur, sed\nduces itineris a quibus inde abducerentur, inquirerent.\n\nNescio quo autem modo sic adficimur amore martyrum\nbeatorum, ut uelimus in illo regno in eorum corporibus\nuidere uulnerum cicatrices, quae pro Christi nomine pertulerunt;\net fortasse uidebimus. Non enim deformitas in eis, sed\ndignitas erit, et quaedam, quamuis in corpore, non corporis,\nsed uirtutis pulchritudo fulgebit. Nec ideo tamen si aliqua\nmartyribus amputata et ablata sunt membra, sine ipsis membris\nerunt in resurrectione mortuorum, quibus dictum est:\nCapillus capitis uestri non peribit Sed si hoc decebit\nin illo nouo saeculo, ut indicia gloriosorum uulnerum in\nilla inmortali carne cernantur, ubi membra, ut praeciderentur,\npercussa uel secta sunt, ibi cicatrices, sed tamen eisdem\nmembris redditis, non perditis, apparebunt. Quamuis itaque\nomnia quae acciderunt corpori uitia tunc non erunt, non sunt\ntamen deputanda uel appellanda uitia uirtutis indicia.\nCAPUT XX. Quod in resurrectione mortuorum natura corporum quibuslibet modis dissipatorum in integrum undecumque reuocanda sit. Absit autem, ut ad resuscitanda corpora uitaeque reddenda\nnon possit omnipotentia Creatoris omnia reuocare, quae uel\n\n\n\n\n\n\nbestiae uel ignis absumsit, uel in puluerem cineremue conlapsum\nuel in umorem solutum uel in auras est exhalatum.\nAbsit ut sinus ullus secretumque naturae ita recipiat aliquid\nsubtractum sensibus nostris, ut omnium Creatoris aut cogni*\ntionem lateat aut effugiat potestatem. Deum certe uolens,\nsicut poterat, definire Cicero, tantus auctor ipsorum: <Mens\nquaedam est, inquit, soluta et libera, secreta ab omni concretione\nmortali, omnia sentiens et mouens ipsaque praedita\nmotu sempiterno.\\' Hoc autem repperit in doctrinis magnorum\nphilosophorum. Ut igitur secundum ipsos loquar, quo modo\naliquid uel latet omnia sentientem uel inreuocabiliter fugit\nomnia mouentem?\n\nUnde iam etiam quaestio illa soluenda est, quae difficilior\nuidetur ceteris, ubi quaeritur, cum caro mortui hominis etiam\nalterius fit uiuentis caro, cui potius eorum in resurrectione\nreddatur. Si enim quispiam confectus fame adque conpulsus\nuescatur cadaueribus hominum, quod malum aliquotiens accidisse\net uetus testatur historia et nostrorum temporum infelicia\nexperimenta docuerunt: num quisquam ueridica ratione\ncontendet totum digestum fuisse per imos meatus, nihil inde\nin eius carnem mutatum adque conuersum, cum ipsa macies,\nquae fuit et non est, satis indicet quae illis escis detrimenta\nsubpleta sint? Iam itaque aliqua paulo ante praemisi, quae\nad istum quoque nodum soluendum ualere debebunt. Quidquid\nenim carnium exhausit fames, utique in auras est exhalatum,\nunde diximus omnipotentem Deum posse reuocare.\nquod fugit. Reddetur ergo caro illa homini, in quo esse caro\n\n\n\n\n\n\nhumana primitus coepit. Ab illo quippe altero tamquam mutuo\nsumta deputanda est; quae sicut aes alienum ei redhibenda\nest, unde sumta est. Sua uero illi, quem fames eIinanierat,\nab eo. qui potest etiam exhalata reuocare, reddetur. Quamuis\netsi omnibus perisset modis nec ulla eius materies in ullis\nnaturae latebris remansisset, unde uellet, eam repararet Omnipotens.\nSed propter sententiam Veritatis, qua dictum est:\nCapillus capitis uestri non peribit, absurdum est, ut\nputemus, cum capillus hominis perire non possit, tantas carie\nfame depastas adque consumtas perire potuisse.\n\n\nQuibus omnibus pro nostro modulo consideratis adque tractatis\nhaec summa conficitur, ut in resurrectione carnis in\naeternum eas mensuras habeat corporum magnitudo, quas\nhabebat pei-ficiendae siue perfectae cuiusque indita corpori\nratio iuuentutis, in membrorum quoque omnium modulis congruo\ndecore seruato. Quod decus ut seruetur, si aliquid\ndemtum fuerit indecenti alicui granditati in parte aliqua\nconstitutae, quod per totum spargatur, ut neque id pereat et\ncongruentia partium ubique teneatur: non est absurdum, ut\naliquid inde etiam staturae corporis addi posse credamus,\ncum omnibus partibus, ut decorem custodiant, id distribuitur,\nquod si enormiter in una esset, utique non deceret. Aut si\ncontenditur in ea quemque statura corporis resurrecturum\nesse, in qua defunctus est, non pugnaciter resistendum est;\ntantum absit omnis deformitas, omnis infirmitas, omnis tarditas\nomnisque corruptio, et si quid aliud illud non decet\nregnum, in quo resurrectionis et promissionis filii aequales erunt\nangelis Dei, si non corpore, non aetate, certe felicitate.\nCAPUT XXI. De nouitate corporis spiritalis, in quam sanctorum caro mutabitur. Restituetur ergo quidquid de corporibus uiuis uel post\nmortem de cadaueribus periit, et simul cum eo, quod in\nsepulcris remansit, in spiritalis corporis nouitatem ex animalis\ncorporis uetustate mutatum resurget incorruptione adque inmortalitate\nuestitum. Sed etsi uel casu aliquo graui uel\ninimicorum inmanitate totum penitus conteratur in puluerem\nadque in auras uel in aquas dispersum, quantum fieri potest.\nnusquam esse sinatur omnino: nullo modo subtrahi poterit\nomnipotentiae Creatoris, sed capillus in eo capitis non peribit.\nErit ergo spiritui subdita caro spiritalis, sed tamen caro, non\nspiritus; sicut carni subditus fuit spiritus ipse carnalis, sed\ntamen spiritus, non caro. Cuius rei habemus experimentum in\nnostrae poenae deformitate. Non enim secundum carnem, sed\nutique secundum spiritum carnales erant, quibus ait apostolus:\nNon potui uobis loqui quasi spiritalibus, sed\nquasi carnalibus; et homo spiritalis sic in hac uita dicitur,\nut tamen corpore adhuc carnalis sit et uideat aliam\nlegem in membris suis repugnantem legi mentis suae; erit\nautem etiam corpore spiritalis, cum eadem caro sic resurrexerit,\nut fiat quod scriptum est: Seminatur corpus animale,\nresurget corpus spiritale. Quae sit autem et\nquam magna spiritalis corporis gratia, quoniam nondum uenit\nin experimentum, uereor ne temerarium sit omne, quod de\nilla profertur, eloquium. Verum tamen quia spei nostrae gaudium\npropter Dei laudem non est tacendum et de intimis\nardentis sancti amoris medullis dictum est: Domine, dilexi\ndecorem domus tuae: de donis eius, quae in hac\n\n\n\n\n\n\naenJmnosissima uita bonis malisque largitur, ipso adiuuante coniciamus,\nut possumus, quantum sit illud, quod nondum experti\nutique digne eloqui non ualemus. Omitto enim, quando\nfecit hominem rectum; omitto uitam illam duorum coniugum\nin paradisi fecunditate felicem, quoniam tam breuis fuit, ut\nad nascentium sensum nec ipsa peruenerit: in hac, quam\nnouimus, in qua adhuc sumus, cuius tentationes, immo quam\ntotam tentationem, quamdiu in ea sumus, quantumlibet pro-\nSciamus, perpeti non desinimus, quae sint indicia circa genus\nhumanum bonitatis Dei, quis poterit explicare?\nCAPUT XXII. De miseriis ac malis, quibus humanum genus merito primae praeuaricationis obnoxium est et a quibus nemo nisi per Christi gratiam liberatur. Nam quod ad primam originem pertinet, omnem mortalium\nprogeniem fuisse damnatam, haec ipsa uita, si uita dicenda\nest, tot et tantis malis plena testatur. Quid enim aliud indicat\nhorrenda quaedam profunditas ignorantiae, ex qua omnis\nerror exsistit, qui omnes filios Adam tenebroso quodam sinu\nsuscipit, ut homo ab illo liberari sine labore dolore timore\nnon possit? Quid amor ipse tot rerum uanarum adque noxiarum\net ex hoc mordaces curae, perturbationes, maerores, formidines,\ninsana gaudia, discordiae, lites, bella, insidiae, iracundiae,\ninimicitiae, fallacia, adulatio, fraus, furtum, rapina,\nperfidia, superbia, ambitio, inuidentia, homicidia, parricidia,\ncrudelitas, saeuitia, nequitia, luxuria, petulantia, inpudentia,\ninpudicitia. fornicationes, adulteria, incesta et contra naturam\nutriusque sexus tot stupra adque inmunditiae, quas turpe est\n\n\n\n\netiam dicere, sacrilegia, haereses, blasphemiae, periuria, obpressiones\ninnocentium, calumniae, circumuentiones, praeuaricationes,\nfalsa testimonia, iniqua iudicia, uiolentiae, latrocinia\net quidquid talium malorum in mentem non uenit et tamen\nde uita ista hominum non recedit? Verum haec hominum\nsunt malorum, ab illa tamen erroris et peruersi amoris radice\nuenientia, cum qua omnis filius Adam nascitur. Nam quis\nignorat cum quanta ignorantia ueritatis, quae iam in infantibus\nmanifesta est, et cum quanta abundantia uanae cupiditatis,\nquae in pueris incipit apparere, homo ueniat in hanc\nuitam, ita ut, si dimittatur uiuere ut uelit et facere quidquid\nuelit, in haec facinora et flagitia, quae commemoraui et\nquae commemorare non potui, uel cuncta uel multa perueniat?\n\nSed diuina gubernatione non omni modo deserente damnatos\net Deo non continente in ira sua miserationes suas in\nipsis sensibus generis humani prohibitio et eruditio contra\nistas, cum quibus nascimur, tenebras uigilant et contra hos\ninpetus obponuntur, plenae tamen etiam ipsae laborum et\ndolorum. Quid enim sibi uolunt multimodae formidines, quae\ncohibendis paruulorum uanitatibus adhibentur? Quid paedagogi,\nquid magistri, quid ferulae, quid lora, quid uirgae, quid\ndisciplina illa, qua scriptum sancta dicit dilecti filii latera\nesse tundenda, ne crescat indomitus domarique iam durus\naut uix possit aut fortasse nec possit? Quid agitur his poenis\nomnibus, nisi ut debelletur inperitia et praua cupiditas\ninfrenetur, cum quibus malis in hoc saeculum uenimus?\nQuid est enim, quod cum labore meminimus, sine labore\nobliuiscimur; cum labore discimus, sine labore nescimus:\n\n\n\n\n\n\ncum labore strenui, sine labore inertes sumus ? Nonne hinc\napparet, in quid uelut pondere suo quam procliuis et prona\nsit uitiosa natura et quanta ope, ut hinc liberetur, indigeat?\nDesidia segnitia, pigritia neglegentia uitia sunt utique quibus\nlabor fugitur, cum labor ipse, etiam qui est utilis,\npoena sit.\n\nSed praeter pueriles poenas. sine quibus disci non potest\nquod maiores uolunt, qui uix aliquid utiliter uolunt, quot et\nquantis poenis genus agitetur humanum, quae non ad malitiam\nnequitiamque iniquorum, sed ad condicionem pertinent\nmiseriamque communem, quis ullo sermone digerit? quis\nulla cogitatione conprehendit? Quantus est metus, quanta\ncalamitas ab orbitatibus adque luctu, a damnis et damnationibus,\na deceptionibus et mendaciis hominum, a suspicionibus\nfalsis, ab omnibus uiolentis facinoribus et sceleribus alienis!\nquando quidem ab eis et depraedatio et captiuitas, et uincula\net carceres, et exsilia et cruciatus, et amputatio membrorum\net priuatio sensuum, et obpressio corporis ad obscenam libidinem\nobprimentis explendam et alia multa horrenda saepe\ncontingunt. Quid? ab innumeris casibus quae forinsecus corpori\nformidantur, aestibus et frigoribus, tempestatibus imbribus\nadluuionibus, coruscatione tonitru. grandine fulmine,\nmotibus hiatibusque terrarum. obpressionibus ruinarum, ab\noffensionibus et pauore uel etiam malitia iumentorum, a tot\nuenenis fruticum aquarum, aurarum bestiarum, a ferarum uel\ntantummodo molestis uel etiam mortiferis morsibus, arabia\nquae contingit ex rabido cane, ut etiam blanda et amica\n\n\n\n\nsuo domino bestia nonnumquam uehementius et amarius\nquam leones draconesque metuatur faciatque hominem, quem\nforte adtaminauerit, contagione pestifera ita rabiosum, ut a\nparentibus coniuge filiis peius omni bestia formidetur! Quae\nmala patiuntur nauigantes! quae terrena itinera gradientes!\nQuis ambulat ubicumque non inopinatis subiacens casibus?\nDe foro quidam rediens domum sanis pedibus suis cecidit.\npedem fregit et ex illo uulnere finiuit hanc uitam. Quid\nuidetur sedente securius? De sella, in qua sedebat, cecidit\nHeli sacerdos et mortuus est. Agricolae, immo uero omnes\nhomines, quot et quantos a caelo et terra uel a perniciosis\nanimalibus casus metuunt agrorum fructibus! Solent tamen\nde frumentis tandem collectis et reconditis esse securi. Sed\n\\' quibusdam, quod nouimus, prouentum optimum frumentorum\nfluuius inprouisus fugientibus hominibus de horreis eiecit\nadque abstulit. Contra milleformes daemonum incursus quis\ninnocentia sua fidit? quando quidem, ne quis fideret, etiam\nparuulos baptizatos, quibus certe nihil est innocentius, aliquando\nsic uexant, ut in eis maxime Deo ista sinente monstretur\nhuius uitae flenda calamitas et alterius desideranda\nfelicitas. Iam uero de ipso corpore tot exsistunt morborum\nmala, ut nec libris medicorum cuncta conprehensa sint; in\nquorum pluribus ac paene omnibus etiam ipsa adiumenta et\nmedicamenta tormenta sunt, ut homines a poenarum exitio\npoenali eruantur auxilio. Nonne ad hoc perduxit sitientes\nhomines ardor inmanis, ut urinam quoque humanam uel etiam\nsuam biberent? nonne ad hoc fames, ut a carnibus hominum\nse abstinere non possent nec inuentos homines mortuos, sed\npropter hoc a se occisos, nec quoslibet alienos, uerum etiam\n\n\n\n\nfilios matres incredibili crudelitate, quam rabida esuries faciebat,\nabsumerent? Ipse postremo somnus, qui proprie quietis\nnomen accepit, quis uerbis explicet. saepe somniorum uisis\nquam sit inquietus et quam magnis, licet falsarum rerum,\nterroribus, quas ita exhibet et quodam modo exprimit, ut a\nueris eas discernere nequeamus, animam miseram sensusque\nperturbet? Qua falsitate uisorum etiam uigilantes in quibusdam\nmorbis et uenenis miserabilius agitantur; quamuis multimoda\nuarietate fallaciae homines etiam sanos maligni daemones\nnonnumquam decipiant talibus uisis, ut, etiamsi eos\nper haec ad sua traducere non potuerint, sensus tamen eorum\nsolo adpetitu qualitercumque persuadendae falsitatis inludant.\n\nAb huius tam miserae quasi quibusdam inferis uitae non\nliberat nisi gratia Saluatoris Christi, Dei ac Domini nostri\n(hoc enim nomen est ipse Iesus; interpretatur quippe Saluator),\nmaxime ne post hanc miserior ac sempiterna suscipiat,\nnon uita, sed mors. Nam in ista quamuis sint per sancta et\nsanctos curationum magna solacia, tamen ideo non semper\netiam ipsa beneficia tribuuntur petentibus, ne propter hoc\nreligio quaeratur, quae propter aliam magis uitam, ubi mala\nnon erunt omnino ulla, quaerenda est; et ad hoc meliores\nquosque in his malis adiuuat gratia, ut quanto fideliore, tanto\nfortiore corde tolerentur. Ad quam rem etiam philosophiam\nprodesse dicunt docti huius saeculi, quam di quibusdam\npaucis, ait Tullius, ueram dederunt; nec hominibus, inquit,\nab his aut datum est donum maius aut potuit ullum dari:\nusque adeo et ipsi, contra quos agimus, quoquo modo conpulsi\nsunt in habenda non quacumque, sed uera philosophia\n\n\n\n\n\n\ndiuinam gratiam confiteri. Porro si paucis diuinitus datum\nest uerae philosophiae contra miserias huius uitae unicum\nauxilium, satis et hinc apparet humanum genus ad luendas\nmiseriarum poenas esse damnatum. Sicut autem hoc, ut fatentur,\nnullum diuinum maius est donum. sic a nullo deo dari\ncredendum est nisi ab illo, quo et ipsi qui multos deos\ncolunt nullum dicunt esse maiorem.\nCAPUT XXIII. De his, quae praeter illa mala, quae bonis malisque communia sunt, ad iustorum laborem specia- liter pertinent. Praeter haec autem mala huius uitae bonis malisque communia\nhabent in ea iusti etiam proprios quosdam labores\nsuos, quibus aduersus uitia militant et in talium proeliorum\ntentationibus periculisque uersantur. Aliquando enim concitatius,\naliquando remissius, non tamen desinit caro concupiscere\naduersus spiritum et spiritus aduersus carnem, ut non ea\nquae uolumus faciamus, omnem malam concupiscentiam consumendo,\nsed eam nobis, quantum diuinitus adiuti possumus.\nnon ei consentiendo subdamus, uigiliis continuis excubantes.\nne opinio ueri similis fallat, ne decipiat sermo uersutus, ne\nse tenebrae alicuius erroris offundant, ne quod bonum est\nmalum aut quod malum est bonum esse credatur, ne ab his\nquae agenda sunt metus reuocet, ne in ea quae agenda non\nsunt cupido praecipitet, ne super iracundiam sol occidat, ne\ninimicitiae prouocent ad retributionem mali pro malo, ne absorbeat\ninhonesta uel inmoderata tristitia, ne inpertiendorum\nbeneficiorum ingerat mens ingrata torporem, ne maledicis\n\n\n\n\n\n\nrumoribus bona conscientia fatigetur, ne temeraria de alio\nsuspicio nos nostra decipiat, ne aliena de nobis falsa nos\nfrangat, ne regnet peccatum in nostro mortali corpore ad\noboediendum desideriis eius, ne membra nostra exhibeantur\niniquitatis arma peccato, ne oculus sequatur concupiscentiam,\nne uindicandi cupiditas uincat, ne in eo quod male delectat\nuel uisio uel cogitatio remoretur, ne inprobum aut indecens\nuerbum libenter audiatur, ne fiat quod non licet etiamsi libet,\nne in hoc bello laborum periculorumque plenissimo uel de\nuiribus nostris speretur facienda uictoria uel uiribus nostris\nfacta tribuatur, sed eius gratiae, de quo ait apostolus: Gratias\nautem Deo, qui dat nobis uictoriam per Dominum\nnostrum legum Christum; qui et alio loco: In\nhis, inquit, omnibus superuincimus per eum qui\ndilexit nos. Sciamus tamen, quantalibet uirtute proeliandi\nuitiis repugnemus uel etiam uitia superemus et subiugemus,\nquamdiu sumus in hoc corpore, nobis deesse non posse unde\ndicamus Deo: Dimitte nobis debita nostra. In illo\nautem regno, ubi semper cum corporibus inmortalibus erimus,\nnec proelia nobis erunt ulla nec debita; quae nusquam et\nnumquam essent, si natura nostra, sicut recta creata est,\npermaneret. Ac per hoc etiam noster iste conflictus, in quo\npericlitamur et de quo nos uictoria nouissima cupimus liberari,\nad uitae huius mala pertinet, quam tot tantorumque\ntestimonio malorum probamus esse damnatam.\nCAPUT XXIIII. De bonis, quibus etiam hanc uitam damnationi obnoxiam Creator inpleuit. Iam nunc considerandum est hanc ipsam miseriam -generis\nhumani, in qua laudatur iustitia punientis, qualibus et quam\nmultis inpleuerit bonis eiusdem bonitas cuncta quae creauit\nadministrantis. Primum benedictionem illam, quam protulerat\nante peccatum dicens: Crescite et multiplicamini et\ninplete terram, nec post peccatum uoluit inhibere mansitque\nin stirpe damnata donata fecunditas; nec illam uim\nmirabilem seminum, immo etiam mirabiliorem qua efficiuntur\net semina, inditam corporibus humanis et quodam modo\nintextam peccati uitium potuit auferre, quo nobis inpacta est\netiam necessitas mortis; sed utrumque simul currit isto\nquasi fluuio adque torrente generis humani, malum quod a\nparente trahitur, et bonum quod a creante tribuitur. In originali\nmalo duo sunt, peccatum adque supplicium; in originali\nbono alia duo, propagatio et conformatio. Sed quantum\nad praesentem pertinet intentionem nostram, de malis, quorum\nunum de nostra uenit audacia, id est peccatum, alterum\nde iudicio Dei, id est supplicium, iam satis diximus. Nunc\nde bonis Dei, quae ipsi quoque uitiatae damnataeque naturae\ncontulit siue usque nunc confert, dicere institui. Neque enim\ndamnando aut totum abstulit quod dederat, alioquin nec esset\nomnino; aut eam remouit a sua potestate, etiam cum diabolo\npoenaliter subdidit, cum nec ipsum diabolum a suo alienant\nimperio; quando quidem, ut ipsius quoque diaboli natura subsistat,\nille facit qui summe est et facit esse quidquid aliquo\nmodo est.\n\n\n\n\n\nDuorum igitur illorum, quae diximus bona etiam in naturam\npeccato uitiatam supplicioque damnatam de bonitatis\neius quodam ueluti fonte manare, propagationem in primis\nmundi operibus benedictione largitus est, a quibus operibus\ndie septimo requieuit; conformatio uero in illo eius est opere,\nquo usque nunc operatur. Efficacem quippe potentiam suam\nsi rebus subtrahat, nec progredi poterunt et suis dimensis\nmotibus peragere tempora nec prorsus in eo quod creatae\nsunt aliquatenus permanebunt. Sic ergo creauit hominem\nDeus, ut ei adderet fertilitatem quandam, qua homines alios\npropagaret, congenerans eis etiam ipsam propagandi possibilitatem,\nnon necessitatem: quibus tamen uoluit hominibus\nabstulit eam Deus, et steriles fuerunt; non tamen generi\nhumano abstulit semel datam primis duobus coniugibus benedictione\ngenerali. Haec ergo propagatio quamuis peccato ablata\nnon fuerit, non tamen etiam ipsa talis est, qualis fuisset, si\nnemo peccasset. Ex quo enim homo in honore positus, postea\nquam deliquit, conparatus est pecoribus, similiter generat;\nnon in eo tamen penitus exstincta est quaedam uelut scintilla\nrationis, in qua factus est ad imaginem Dei. Huic autem\npropagationi si conformatio non adhiberetur, nec ipsa in sui\ngeneris formas modosque procederet. Si enim non concubuissent\nhomines et nihilo minus Deus uellet inplere terras\nhominibus: quo modo creauit unum sine commixtione maris\net feminae, sic posset omnes; concumbentes uero nisi illo\ncreante generantes esse non possunt. Sicut ergo ait apostolus\nde institutione spiritali, qua homo ad pietatem iustitiamque\n\n\n\n\n\n\n\n\nformatur: Neque qui plantat, est aliquid, neque qui\nrigat, sed qui incrementum dat Deus: ita etiam hic\ndici potest: (Nec qui concumbit nec qui seminat, est aliquid,\nsed qui format Deus; nec mater, quae conceptum portat et\npartum nutrit, est aliquid, sed qui incrementum dat Deus.\\'\nIpsa namque operatione, qua usque nunc operatur, facit ut\nnumeros suos explicent semina et a quibusdam latentibus\nadque inuisibilibus inuolucris in formas uisibiles huius quod\nadspicimus decoris euoluant; ipse incorpoream corporeamque\nnaturam, illam praepositam, istam subiectam. miris modis\ncopulans et conectens animantem facit. Quod opus eius tam\nmagnum et mirabile est, ut non solum in homine, quod est\nanimal rationale et ex hoc cunctis terrenis animantibus excellentius\nadque praestantius, sed in qualibet minutissima muscula\nbene consideranti stuporem mentis ingerat laudemque\npariat Creatoris.\n\nIpse itaque animae humanae mentem dedit, ubi ratio et\nintellegentia in infante sopita est quodam modo; quasi nulla\nsit, excitanda scilicet adque exserenda aetatis accessu, qua sit\nscientiae capax adque doctrinae et habilis perceptioni ueritatis\net amoris boni; qua capacitate hauriat sapientiam uirtutibusque\nsit praedita, quibus prudenter, fortiter, temperanter et\niuste aduersus errores et cetera ingenerata uitia dimicet eaque\nnullius rei desiderio nisi boni illius summi adque inmutabilis\nuincat. Quod etsi non faciat, ipsa talium bonorum capacitas\nin natura rationali diuinitus instituta quantum sit boni, quam\nmirabile opus Omnipotentis, quis conpetenter effatur aut cogitat?\nPraeter enim artes bene uiuendi et ad inmortalem\n\n\n\n\n\n\nperueniendi felicitatem, quae uirtutes uocantur et sola Dei gratia,\nquae in Christo est, filiis promissionis regnique donantur,\nnonne humano ingenio tot tantaeque artes sunt inuentae et\nexercitae, partim necessariae partim uoluptariae, ut tam excellens\nuis mentis adque rationis in his etiam rebus, quas\nsuperfluas, immo et periculosas perniciosasque adpetit. quantum\nbonum habeat in natura, unde ista potuit uel inuenire\nuel discere uel exercere. testetur? Vestimentorum et aedificiorum\nad opera quam mirabilia, quam stupenda industria\nhumana peruenerit; quo in agricultura, quo in nauigatione\nprofecerit; quae in fabricatione quorumque uasorum uel etiam\nstatuarum et picturarum uarietate excogitauerit et inpleuerit;\nquae in theatris mirabilia spectantibus, audientibus incredibilia\nfacienda et exhibenda molita sit; in capiendis occidendis domandis\ninrationalibus animantibus quae et quanta reppererit;\naduersus ipsos homines tot genera uenenorum, tot armorum.\ntot machinamentorum, et pro salute mortali tuenda adque\nreparanda quot medicamenta adque adiumenta conprehenderit:\npro uoluptate faucium quot condimenta et gulae inritamenta\nreppererit; ad indicandas et suadendas cogitationes quam\nmultitudinem uarietatemque signorum, ubi praecipuum locum\nuerba et litterae tenent; ad delectandos animos quos elocutionis\nornatus, quam diuersorum carminum copiam; ad mulcendas\naures quot organa musica, quos cantilenae modos excogitauerit;\nquantam peritiam dimensionum adque numerorum,\nmeatusque et ordines siderum quanta sagacitate conprehenderit;\nquam multa rerum mundanarum cognitione se inpleuerit,\nquis possit eloqui, maxime si uelimus non aceruatim\ncuncta congerere, sed in singulis inmorari? In ipsis postremo\n\n\n\n\nerroribus et falsitatibus defendendis quam magna claruerint\ningenia philosophorum adque haereticorum, quis aestimare\nsufficiat? Loquimur enim nunc de natura mentis humanae,\nqua ista uita mortalis ornatur, non de fide adque itinere ueritatis,\nqua illa inmortalis adquiritur. Huius tantae naturae\nconditor cum sit utique Deus uerus et summus, ipso cuncta\nquae fecit administrante et summam potestatem summamque\nhabente iustitiam numquam profecto in has miserias decidisset\nadque ex his praeter eos solos qui liberabuntur in aeternas\nesset itura, nisi nimis grande peccatum in homine primo,\nde quo ceteri exorti sunt, praecessisset.\n\nIam uero in ipso corpore, quamuis nobis sit cum beluis\nmortalitate commune multisque earum reperiatur infirmius,\nquanta Dei bonitas, quanta prouidentia tanti Creatoris apparet!\nNonne ita sunt in eo loca sensuum et cetera membra disposita\nspeciesque ipsa ac figura et statura totius corporis ita\nmodificata, ut ad ministerium animae rationalis se indicet\nfactum? Non enim ut animalia rationis expertia prona esse\nuidemus in terram, ita creatus est homo; sed erecta in caelum\ncorporis forma admonet eum quae sursum sunt sapere.\nPorro mira mobilitas, quae linguae ac manibus adtributa est,\nad loquendum et scribendum apta adque conueniens et ad\nopera artium plurimarum officiorumque conplenda, nonne satis\nostendit, quali animae ut seruiret tale sit corpus adiunctum?\nquamquam et detractis necessitatibus operandi ita omnium.\npartium congruentia numerosa sit et pulchra sibi parilitate\nrespondeat, ut nescias utrum in eo condendo maior sit utilitatis\nhabita ratio quam decoris. Certe enim nihil creatum\nuidemus in corpore utilitatis causa, quod non habeat etiam\ndecoris locum. Plus autem nobis id appareret, si numeros\nmensurarum, quibus inter se cuncta conexa sunt et coaptata,\nnossemus; quos forsitan data opera in his, quae foris eminent,\n\n\n\n\nhumaua posset uestigare sollertia; quae uero tecta sunt adque\na nostris remota conspectibus, sicuti est tanta perplexitas\nuenarum adque neruorum et uiscerum, secreta uitalium, inuenire\nnullus potest. Quia etsi medicorum diligentia nonnulla\ncrudelis, quos anatomicos appellant, laniauit corpora mortuorum\nsiue etiam inter manus secantis perscrutantisque morientium\nadque in carnibus humanis satis inhumane abdita cuncta\nrimata est, ut quid et quo modo quibus locis curandum esset\naddisceret: numeros tamen de quibus loquor, quibus coaptatio,\nquae i ovfa|i.ovfa Graece dicitur, tamquam cuiusdam organi,\nextrinsecus adque intrinsecus totius corporis constat, quid\ndicam, nemo ualuit inuenire, quos nemo ausus est quaerere?\nqui si noti esse potuissent, in interioribus quoque uisceribus,\nquae nullum ostentant decus, ita delectaret pulchritudo rationis,\nut omni formae apparenti, quae oculis placet, ipsius\nmentis, quae oculis utitur, praefen-etur arbitrio. Sunt uero\nquaedam ita posita in corpore, ut tantummodo decorem habeant,\nnon et usum; sicut habet pectus uirile mamillas, sicut\nfacies barbam, quam non esse munimento, sed uirili ornamento\nindicant purae facies feminarum, quas utique infirmiores\nmuniri tutius conueniret. Si ergo nullum membrum\nest, in his quidem conspicuis (unde ambigit nemo), quod ita\nsit alicui operi adcommodatum, ut non etiam sit decorum;\nsunt autem nonnulla, quorum solum decus et nullus est usus:\nputo facile intellegi in condicione corporis dignitatem necessitati\nfuisse praelatam. Transitura est quippe necessitas tempusque\nuenturum, quando sola inuicem pulchritudine sine ulla libidine\nperfruamur: quod maxime ad laudem referendum est Conditoris,\ncui dicitur ir. psalmo: Confessionemetdecorem induisti.\n\n\n\n\n\n\n\nIam cetera pulchritudo et utilitas creaturae, quae homini,\nlicet in istos labores miseriasque proiecto adque damnato,\nspectanda adque sumenda diuina largitate concessa est, quo\nsermone terminari potest? in caeli et terrae et maris multimoda\net uaria pulchritudine, in ipsius lucis tanta copia tamque\nmirabili specie, in sole ac luna et sideribus, in opacitatibus\nnemorum, in coloribus et odoribus florum, in diuersitate\nac multitudine uolucrum garrularum adque pictarum. in multiformi\nspecie tot tantarumque animantium, quarum illae plus\nhabent admirationis, quae molis minimum (plus enim formicularum\net apicularum opera stupemus quam inmensa corpora\nbalaenarum), in ipsius quoque maris tam grandi spectaculo,\ncum sese diuersis coloribus uelut uestibus induit et\naliquando uiride adque hoc multis modis, aliquando purpureum,\naliquando caeruleum est. Quam porro delectabiliter\nspectatur etiam quandocumque turbatur, et fit inde maior\nsuauitas, quia sic demulcet intuentem, ut non iactet et quatiat\nnauigantem! Quid ciborum usquequaque copia contra\nfamem? quid saporum diuersitas contra fastidium, naturae\ndiffusa diuitiis, non coquorum arte ac labore quaesita? quid\nin tam multis rebus tuendae aut recuperandae salutis auxilia!\nQuam grata uicissitudo diei alternantis et noctis! Aurarum\nquam blanda temperies! In fruticibus et pecoribus indumentorum\nconficiendorum quanta materies! Omnia commemorare\nquis possit? Haec autem sola, quae a me uelut in quendam\n\n\n\n\nsunt aggerem coartata, si uellem uelut conligata inuolucra\nsoluere adque discutere, quanta mihi mora esset in singulis.\nquibus plurima continentur! Et haec omnia miserorum sunt\ndamnatorumque solacia, non praemia beatorum. Quae igitur\nilla sunt, si tot et talia ac tanta sunt ista? Quid dabit eis\nquos praedestinauit ad uitam, qui haec dedit etiam eis quos\npraedestinauit ad mortem? Quae bona in illa beata uita faciet\neos sumere, pro quibus in hac misera unigenitum suum filium\nuoluit usque ad mortem mala tanta perferre? Unde apostolus\nde ipsis in illud regnum praedestinatis loquens: Qui proprio,\ninquit, filio non pepercit, sed pro\\'nobis omnibus\ntradidit eum, quo modo non et cum illo omnia\nnobis donabit? Cum haec promissio conplebitur, quid erimus!\nquales erimus! Quae bona in illo regno accepturi\nsumus, quando quidem Christo moriente pro nobis tale iam\npignus accepimus! Qualis erit spiritus hominis nullum omnino\nhabens uitium, nec sub quo iaceat, nec cui cedat, nec\ncontra quod saltem laudabiliter dimicet, pacatissima uirtute\nperfectus! Rerum ibi omnium quanta, quam speciosa, quam\ncerta scientia, sine errore aliquo uel labore, ubi Dei sapientia\nde ipso suo fonte potabitur, cum summa felicitate, sine ulla\ndifficultate!. Quale erit corpus, quod omni modo spiritui subditum\net eo sufficienter uiuificatum nullis alimoniis indigebit!\nNon enim animale, sed spiritale erit, habens quidem carnis.\nsed sine ulla carnali corruptione substantiam.\nCAPUT XXV. De peruicacia quorundam, qui resurrectionem\ncarnis, quam sicut praedictum est, totus mundus\ncredit, inpugnant.\n\nVerum de animi bonis, quibus post hanc uitam beatissimus\nperfruetur, non a nobis dissentiunt philosophi nobiles: de carnis\nresurrectione contendunt, hanc quantum possunt negant.\nSed credentes multi negantes paucissimos reliquerunt et ad\nChristum, qui hoc quod istis uidetur absurdum in sua resurrectione\nmonstrauit, fideli corde conuersi sunt, docti et indocti,\nsapientes mundi et insipientes. Hoc enim credidit mundus.\nquod praedixit Deus, qui etiam hoc praedixit, quod hanc\nrem mundus fuerat crediturus; neque enim Petri maleficiis\neam cum laude credentium tanto ante praenuntiare conpulsus\nest. Ille est enim Deus, quem (sicut iam dixi aliquotiens, nec\ncommonere me piget) confitente Porphyrio adque id oraculis\ndeorum suorum probare cupiente ipsa numina perhorrescunt;\nquem sic laudauit, ut eum et Deum patrem et regem\nuocaret. Absit enim, ut sic intellegenda sint quae praedixit.\nquo modo uolunt hi, qui hoc cum mundo non crediderunt.\nquod mundum crediturum esse praedixit. Quur enim non\npotius ita, sicut crediturus tanto ante praedictus est mundus,\nnon sicut paucissimi garriunt, qui hoc cum mundo, quod\ncrediturus praedictus est, credere noluerunt? Si enim propterea\ndicunt alio modo esse credenda, ne, si dixerint uana\nesse conscripta, iniuriam faciant illi Deo, cui tam magnum\nperhibent testimonium: tantam prorsus ei uel etiam grauiorem\nfaciunt iniuriam, si aliter dicunt esse intellegenda, non\nsicut mundus ea credidit, quem crediturum ipse laudauit, ipse\n\n\n\n\n\n\npromisit, ipse conpleuit. Utrum enim non potest facere ut\nresurgat caro et uiuat in aeternum, an propterea credendum\nnon est id eum esse facturum, quia malum est adque indignum\nDeo? Sed de omnipotentia eius, qua tot et tanta facit\nincredibilia, iam multa diximus. Si uolunt inuenire quod\nomnipotens non potest, habent prorsus; ego dicam, mentiri\nnon potest. Credamus ergo quod potest non credendo quod\nnon potest. Non itaque credentes quod mentiri possit credant\nesse facturum quod se facturum esse promisit, et sic credant\nsicut id credidit mundus, quem crediturum esse praedixit,\nquem crediturum esse laudauit, quem crediturum esse promisit,\nquem credidisse iam ostendit. Hoc autem malum esse\nunde demonstrant ? Non erit illic ulla corruptio, quod est corporis\nmalum. De ordine elementorum iam disputauimus; de\naliis hominum coniecturis satis diximus; quanta sit futura in\ncorpore incorruptibili facilitas motus, de praesentis bonae\nualetudinis temperamento, quae utique nullo modo illi conparanda\nest inmortalitati, in libro tertio decimo satis, ut opinor,\nostendimus. Legant superiora huius operis, qui uel non\nlegerunt uel uolunt recolere quod legerunt.\nCAPUT XXVI. Quo modo Porphyrii definitio, qua beatis animis\nputat corpus omne fugiendum, ipsius Platonis\nsententia destruatur, qui dicit summum Deum dis\npromisisse, ut numquam corporibus exuerentur.\n\n\nSed Porphyrius ait, inquiunt, ut beata sit anima, corpus\nesse omne fugiendum. Nihil ergo prodest, quia incorruptibile\n\n\n\n\ndiximus futurum corpus, si anima beata non erit, nisi omne\ncorpus effugerit. Sed iam et hinc in libro memorato quantum\noportuit disputaui; uerum hic unum inde tantum commemorabo.\nEmendet libros suos istorum omnium magister Plato\net dicat eorum deos, ut beati sint, sua corpora fugituros, id\nest esse morituros, quos in caelestibus corporibus dixit inclusos;\nquibus tamen Deus, a quo facti sunt, quo possent esse\nsecuri, inmortalitatem. id est in eisdem corporibus aeternam\npermansionem, non eorum natura id habente, sed suo consilio\npraeualente, promisit. Ubi etiam illud euertit quod dicunt.\nquoniam est inpossibilis, ideo resurrectionem carnis non esse\ncredendam. Apertissime quippe iuxta eundem philosophum.\nubi dis a se factis promisit Deus non factus inmortalitatem,\nquod inpossibile est se dixit esse facturum. Sic enim eum\nlocutum narrat Plato: \\'Quoniam estis orti, inquit, inmortales\nesse et indissolubiles non potestis; non tamen dissoluemini\nneque uos ulla mortis fata periment nec erunt ualentiora\nquam consilium meum, quod maius est uinculum ad perpetuitatem\nuestram quam illa (quibus estis conligati.\\' Si non\nsolum absurdi, sed surdi non sunt qui haec audiunt non\nutique dubitant dis factis ab illo Deo qui eos fecit secundum\nPlatonem quod est inpossibile fuisse promissum. Qui enim\ndicit: \\'Vos quidem inmortales esse non potestis, sed mea\nuoluntate inmortales eritis,\\' quid aliud dicit quam \\'id quod\nfieri non potest me faciente tamen eritis\\'? Ille igitur carnem\nincorruptibilem, inmortalem, spiritalem resuscitabit, qui iuxta\nPlatonem id quod inpossibile est se facturum esse promisit.\nQuid adhuc, quod promisit Deus, quod Deo promittenti credidit\nmundus, qui etiam ipse promissus est crediturus, esse\n\n\n\n\n\n\ninpossibile clamant, quando quidem nos Deum, qui etiam\nsecundum Platonem facit inposnibilia, id facturum esse clamamus?\nNon ergo, ut beatae pint animae, corpus est omne\nfugiendum, sed corpus incorruptibile recipiendum. Et in quo\nconuenientius incorruptibili corpore laetabuntur, quam in quo\ncorruptibili gemuerunt? Sic enim non in eis erit illa dira\ncupiditas, quam posuit ex Platone Vergilius, ubi ait:\n\nRursus et incipiant in corpora uelle reuerti;sic, inquam, cupiditatem reuertendi ad corpora non habebunt,\ncum corpora, in quae reuerti cupiunt, secum habebunt et sic\nhabebunt, ut numquam non habeant, numquam ea prorsus\nuel ad exiguum quamlibet tempus ulla morte deponant.\nCAPUT XXVII. De contrariis definitionibus Platonis adque Porphyrii,\nin quibus si uterque alteri cederet, a ueritate\nneuter deuiaret.\n\nSingula quaedam dixerunt Plato adque Porphyrius, quae\nsi inter se communicare potuissent, facti essent fortasse Christiani.\nPlato dixit sine corporibus animas in aeternum esse\nnon posse. Ideo enim dixit etiam sapientum animas post\nquamlibet longum tempus, tamen ad corpora redituras. Porphyrius\nautem dixit animam purgatissimam, cum redierit ad\nPatrem, ad haec mala mundi numquam esse redituram. Ac\nper hoc, quod uerum uidit Plato, si dedisset Porphyrio. etiam\niustorum adque sapientum purgatissimas animas ad humana\ncorpora redituras; rursus quod uerum uidit Porphyrius, si\n\n\n\n\n\n\ndedisset Plato. numquam redituras ad miserias corruptibilis\ncorporis animas sanctas; ut non singuli haec singula, sed\nambo et singuli utrumque dicerent: puto quod uiderent esse\niam consequens, ut et redirent animae ad corpora et talia\nreciperent corpora, in quibus beate adque inmortaliter uiuerent.\nQuoniam secundum Platonem etiam sanctae animae ad\nhumana corpora redibunt; secundum Porphyrium ad mala\nmundi huius sanctae animae non redibunt: dicat itaque cum\nPlatone Porphyrius: \\'Redibunt ad corpora\\'; dicat Plato cum\nPorphyrio: \\'Non redibunt ad mala\\': et ad ea corpora redire\nconsentient, in quibus nulla patiantur mala. Haec itaque non\nerunt nisi illa quae promittit Deus, beatas animas in aeternum\ncum sua aeterna carne facturus. Hoc enim, quantum\nexistimo, iam facile nobis concederent ambo, ut, qui faterentur\nad inmortalia corpora redituras animas esse sanctorum.\nad sua illas redire permitterent, in quibus mala huius saeculi\npertulerunt, in quibus Deum, ut his malis carerent, pie fideliterque\ncoluerunt..\nCAPUT XXVIII. Quid ad ueram resurrectionis fidem uel Platouel\nLabeo uel etiam Varro conferre sibi potuerint, si\nopiniones eorum in unam sententiam conuenissent.\n\nNonnulli nostri propter quoddam praeclarissimum loquendi\ngenus et propter nonnulla, quae ueraciter sensit, amantes\nPlatonem dicunt eum aliquid simile nobis etiam de mortuorum\nresurrectione sensisse. Quod quidem sic tangit in libris de\nre publica Tullius, ut eum lusisse potius, quam quod id\n\n\n\n\n\n\nuerum esset, adfirmet dicere uoluisse. Inducit enim hominem\nreuixisse et narrasse quaedam, quae Platonicis disputationibus\ncongruebant. Labeo etiam duos dicit uno die fuisse defunctos\net occurrisse inuicem in quodam compito, deinde ad corpora\nsua iussos fuisse remeare et constituisse inter se amicos se\nesse uicturos, adque ita esse factum, donec postea morerentur.\nSed isti auctores talem resurrectionem corporis factam\nfuisse narrarunt, quales fuerunt eorum, quos resurrexisse\nnouimus et huic quidem redditos uitae, sed non eo modo ut\nnon morerentur ulterius. Mirabilius autem quiddam Marcus\nVano ponit in libris, quos conscripsit de gente populi Romani,\ncuius putaui uerba ipsa ponenda. \\'Genethliaci quidam\nscripserunt, inquit, esse in renascendis hominibus quam appellant\nrcaXrnevsatav Graeci; hac scripserunt confici in annis\nnumero quadringentis quadraginta, ut idem corpus et eadem\nanima, quae fuerint coniuncta in homine aliquando, eadem\nrursus redeant in coniunctionem.\\' Iste Varro quidem siue illi\ngenethliaci nescio qui (non enim nomina eorum prodidit, quorum\ncommemorauit sententiam) aliquid dixerunt, quod licet\nfalsum sit (cum enim semel ad eadem corpora quae gesserunt\nanimae redierint, numquam ea sunt postea relicturae),\ntamen multa illius inpossibilitatis, qua contra nos isti garriunt.\nargumenta conuellit et destruit. Qui enim hoc sentiunt\nsiue senserunt, non eis uisum est fieri non posse, ut dilapsa\ncadauera in auras in puluerem, in cinerem in umores, in\ncorpora uescentium bestiarum uel ipsorum quoque hominum\nad id rursus redeant, quod fuerunt. Quapropter Plato et Porphyrius,\nuel potius quicumque illos diligunt et adhuc uiuunt,\n\n\n\n\n\n\nsi nobis consentiunt etiam sanctas animas ad corpora redituras,\nsicut ait Plato, nec tamen ad mala ulla redituras,\nsicut ait Porphyrius, ut ex his fiat consequens, quod fides\npraedicat Christiana, talia corpora recepturas, in quibus sine\nullo malo in aeternum feliciter uiuant, adsumant etiam hoc\nde Varrone, ut ad eadem corpora redeant, in quibus antea\nfuerunt, et aput eos tota quaestio de carnis in aeternum\nresurrectione soluetur.\nCAPUT XXVIIII. De qualitate uisionis, qua in futuro saeculo\nsancti Deum uidebunt.\n\n. Nunc iam quid acturi sint in corporibus inmortalibus adque\nspiritalibus sancti, non adhuc eorum carne carnaliter, sed\nspiritaliter iam uiuente, quantum Dominus dignatur adiuuare\nuideamus. Et illa quidem actio uel potius quies adque otium\nquale futurum sit, si uerum uelim dicere, nescio. Non enim\nhoc umquam per sensus corporis uidi. Si autem mente, id\nest intellegentia, uidisse me dicam, quantum est aut quid\nest nostra intellegentia ad illam excellentiam ? Ibi est enim\npax Dei, quae, sicut ait apostolus, superat omnem\nintellectum; quem nisi nostrum, aut fortasse etiam sanctorum\nangelorum? non enim et Dei. Si ergo sancti in Dei\npace uicturi sunt, profecto in ea pace uicturi sunt, quae\nsuperat omnem intellectum. Quoniam nostrum quidem superat.\nnon est dubium; si autem superat et angelorum, ut nec ipsos\nexcepisse uideatur, qui ait omnem intellectum: secundum\n\n\n\n\n\n\nhoc dictum esse debemus accipere, quia pacem Dei, qua Deus\n. ipse pacatus est, sicut Deus nouit, non eam nos sic possumus\nnosse nec ulli angeli. Superat itaque omnem intellectum,\nnon dubium quod praeter suum. Sed quia et nos\npro modo nostro pacis eius participes facti summam in nobis\nadque inter nos et cum ipso pacem, quantum nostrum summum\nest obtinebimus: isto modo pro suo modo sciunt eam\nsancti angeli; homines autem nunc longe infra, quantumlibet\nprouectu mentis excellant. Considerandum est enim quantus\nuir dicebat: Ex parte scimus et ex parte prophetamus,\ndonec ueniat quod perfectum est; et: Videmus\nnunc per speculum in aenigmate, tunc autem\nfacie ad faciem. Sic iam uident sancti angeli, qui etiam\nnostri angeli dicti sunt, quia eniti de potestate tenebrarum\net accepto spiritus pignore translati ad regnum Christi ad\neos angelos iam coepimus pertinere, cum quibus nobis erit\nsancta adque dulcissima, de qua iam tot libros scripsimus,\nDei ciuitas ipsa communis. Sic sunt ergo angeli nostri, qui\nsunt angeli Dei, quem ad modum Christus Dei Christus est\nnoster. Dei sunt, quia Deum non reliquerunt; nostri sunt\nquia suos ciues nos habere coeperunt. Dixit autem Dominus\nIesus: Videte ne contemnatis unum de pusillis\nistis. Dico enim nobis, quia angeli eorum in caelis\nsemper uident faciem patris mei, quia in cae-\nIis est. Sicut ergo illi uident, ita et nos uisuri sumus; sed\nnondum ita uidemus. Propter quod ait apostolus, quod paulo\nante dixi: Videmus nunc per speculum in aenigmate,\n\n\n\n\n\n\n\n\n\n\ntunc autem facie ad faciem. Praemium itaque fidei\nnobis uisio ista seruatur, de qua et Iohannes apostolus loquens:\nCum apparuerit, inquit, similes ei erimus, quoniam\nuidebimus eum sicuti est. Facies autem Dei manifestatio\neius intellegenda est, non aliquod tale membrum, quale\nnos habemus in corpore adque isto nomine nuncupamus.\n\nQuapropter cum ex me quaeritur, quid acturi sint sancti\nin illo corpore spiritali, non dico quod iam uideo, sed dico\nquod credo, secundum illud quod in psalmo lego: Credidi,\npropter quod locutus sum. Dico itaque: Visuri sunt\nDeum in ipso corpore; sed utrum per ipsum, sicut per corpus\nnunc uidemus solem, lunam, stellas, mare ac terram et quae\nsunt in ea, non parua quaestio est. Durum est enim dicere,\nquod sancti talia corpora tunc habebunt, ut non possint oculos\nclaudere adque aperire cum uolent; durius autem, quod\nibi Deum, quisquis oculos clauserit, non uidebit. Si enim\npropheta Helisaeus puerum suum Giezi absens corpore uidit\naccipientem munera, quae dedit ei Naeman Syrus, quem propheta\nmemoratus a leprae deformitate mundauerat, quod seruus\nnequam domino suo non uidente latenter se fecisse putauerat:\nquanto magis in illo corpore spiritali uidebunt sancti omnia,\nnon solum si oculos claudant, uerum etiam unde sunt corpore\nabsentes! Tunc enim erit perfectum illud, de quo loquens\napostolus: Ex parte, inquit, scimus et ex parte prophetamus;\ncum autem uenerit quod perfectum\nest, quod ex parte est euacuabitur. Deinde ut quo\nmodo posset aliqua similitudine ostenderet, quantum ab illa\n\n\n\n\n\n\nquae futura est distet haec uita, non qualiumcumque hominum,\nuerum etiam qui praecipua hic sanctitate sunt praediti: Cum\nessem, inquit, paruulus, quasi paruulus sapiebam,\nquasi paruulus loquebar, quasi paruulus cogitabam;\ncum autem factus sum uir, euacuaui ea\nquae paruuli erant. Videmus nunc per speculum\nin aenigmate, tunc autem facie ad faciem. Nunc\nscio ex parte, tunc autem cognoscam sicut et\ncognitus sum. Si ergo in hac uita, ubi hominum mirabilium\nprophetia ita conparanda est illi uitae, quasi paruuli\nad iuuenem, uidit tamen Helisaeus accipientem munera seruum\nsuum, ubi ipse non erat: itane cum uenerit quod perfectum\nest, nec iam corpus corruptibile adgrauabit animam,\nsed incorruptibile nihil inpediet, illi sancti ad ea, quae uidenda\nsunt, oculis corporeis, quibus Helisaeus absens ad seruum\nsuum uidendum non indiguit, indigebunt? Nam secundum\ninterpretes septuaginta ista sunt ad Giezi uerba prophetae:\nNonne cor meum iit tecum, quando conuersus est\nuir de curru suo in obuiam tibi et accepisti pecuniam?\net cetera; sicut autem ex Hebraeo interpretatus est\npresbyter Hieronymus: Nonne cor meum, inquit, in prae\nsenti erat, quando reuersus est homo de curru\nsuo in occursum tui? Corde suo ergo se dixit hoc uidisse\npropheta, adiuto quidem mirabiliter nullo dubitante diuinitus.\n\nSed quanto amplius tunc omnes munere isto abundabunt, cum\nDeus erit omnia in omnibus! Habebunt tamen etiam illi oculi\ncorporei officium suum et in loco suo erunt, uteturque illis\nspiritus per spiritale corpus. Neque enim et ille propheta,\n\n\n\n\n\n\n\n\nquia non eis indiguit ut uideret absentem, non eis usus est\nad uidenda praesentia; quae tamen spiritu uidere posset,\netiamsi illos clauderet, sicut uidit absentia, ubi cum eis ipse\nnon erat. Absit ergo, ut dicamus illos sanctos in illa uita\nDeum clausis oculis non uisuros, quem spiritu semper uidebunt.\n\nSed utrum uidebunt et per oculos corporis cum eos apertos\nhabebunt, inde quaestio est. Si enim tantum poterunt in corpore\nspiritali eo modo utique etiam ipsi oculi spiritales,\nquantum possunt isti quales nunc habemus: procul dubio per\neos Deus uideri non poterit. Longe itaque alterius erant\npotentiae, si per eos uidebitur incorporea illa natura, quae\nnon continetur loco, sed ubique tota est. Non enim quia dicimus\nDeum et in caelo esse et in terra (ipse quippe ait per\nprophetam: Caelum et terram ego inpleo), aliam partem\ndicturi sumus eum in caelo habere et in terra aliam; sed\ntotus in caelo est, totus in terra, non alternis temporibus. sed\nutrumque simul, quod nulla natura corporalis potest. Vis itaque\npraepollentior oculorum erit illorum, non ut acrius uideant,\nquam quidam perhibentur uidere serpentes uel aquilae (quantalibet\nenim acrimonia cernendi eadem quoque animalia nihil\naliud possunt uidere quam corpora), sed ut uideant et incorporalia.\nEt fortasse ista uirtus magna cernendi data fuerit\nad horam etiam in isto mortali corpore oculis sancti uiri Iob,\nquando ait ad Deum: In obauditu auris audiebam te\nprius, nunc autem oculus meus uidet te; propterea\ndespexi memet ipsum et distabui et existimaui\nme terram et cinerem; quamuis nihilhic prohibeat oculum\n\n\n\n\n\n\ncordis intellegi, de quibus oculis ait apostolus: Inluminatos\noculos habere cordis uestri. Ipsis autem uideri\nDeum, cum uidebitur, Christianus ambigit nemo, qui fideliter\naccipit, quod ait Deus ille magister: Beati mundi corde,\nquoniam ipsi Deum uidebunt. Sed utrum etiam corporalibus\nibi oculis uideatur, hoc in ista quaestione uersamus.\n\nIllud enim quod scriptum est: Et uidebit omnis caro\nsalutare Dei, sine ullius nodo difficultatis sic intellegi\npotest, ac si dictum fuerit: (Et uidebit omnis homo Christum\nDei\\', qui utique in corpore uisus est et in corpore uidebitur,\nquando uiuos et mortuos iudicabit. Quod autem ipse sit\nsalutare Dei, multa sunt et alia testimonia scripturarum; sed\neuidentius uenerandi illius senis Symeonis uerba declarant,\nqui, cum infantem Christum accepisset in manus suas: Nunc,\ninquit, dimittis, Domine, seruum tuum secundum\nuerbum tuum in pace, quoniam uiderunt oculi mei\nsalutare tuum. Illud etiam, quod ait supra memoratus Iob,\nsicut in exemplaribus, quae ex Hebraeo sunt, inuenitur: Et\nin carne mea uidebo Deum, resurrectionem quidem carnis\nsine dubio prophetauit, non tamen dixit: (Ter carnem meam.\\'\n\n\nQuod quidem si dixisset, posset Deus Christus intellegi, qui\nper carnem in carne uidebitur; nunc uero potest et sic accipi:\nIn carne mea uidebo Deum, ac si dixisset: (In carne\nmea ero, cum uidebo Deum.\\' Et illud, quod ait apostolus:\nFacie ad faciem, non cogit ut Deum per hanc faciem\ncorporalem, ubi sunt oculi corporales, nos uisuros esse credamus,\nquem spiritu sine intermissione uidebimus. Nisi enim\n\n\n\n\n\n\nesset etiam interioris hominis facies, non diceret idem apostolus:\nNos autem reuelata facie gloriam Domini\nspeculantes in eandem imaginem transformamur,\nde gloria in gloriam, tamquam a Domini spiritu;\nnec aliter intellegimus et quod in psalmo canitur: Accedite\nad eum et inluminamini, et facies uestrae non\nerubescent. Fide quippe acceditur ad Deum, quam cordis\nconstat esse, non corporis. Sed quia spiritale corpus nescimus\nquantos habebit accessus (de re quippe inexperta loquimur),\nubi aliqua, quae aliter intellegi nequeat, diuinarum scripturarum\nnon occurrit et succurrit auctoritas, necesse est ut contingat\nin nobis quod legitur in libro Sapientiae: Cogitationes\nmortalium timidae etincertae prouidentiae\nnostrae.\n\nRatiocinatio quippe illa philosophorum, qua disputant ita\nmentis adspectu intellegibilia uideri et sensu corporis sensibilia,\nid est corporalia, ut nec intellegibilia per corpus nec\ncorporalia per se ipsam mens ualeat intueri, si posset nobis\nesse certissima, profecto certum esset per oculos corporis etiam\nspiritalis nullo modo posse uideri Deum. Sed istam ratiocinationem\net uera ratio et prophetica inridet auctoritas. Quis\nenim ita sit auersus a uero, ut dicere audeat Deum corporalia\nista nescire? Numquid ergo corpus habet, per cuius oculos\nea possit addiscere? Deinde quod de propheta Helisaeo paulo\nante diximus, nonne satis indicat etiam spiritu, non per corpus,\ncorporalia posse cerni? Quando enim seruus ille munera\naccepit, utique corporaliter gestum est; quod tamen propheta\n\n\n\n\n\n\nnon per corpus, sed per spiritum uidit. Sicut ergo constat\ncorpora uideri spiritu, quid si tanta erit potentia spiritalis\ncorporis, ut corpore uideatur et spiritus? Spiritus enim est\nDeus. Deinde uitam quidem suam, qua nunc uiuit in corpore\net haec terrena membra uegetat facitque uiuentia, interiore\nsensu quisque, non per corporeos oculos nouit; aliorum uero\nuitas, cum sint inuisibiles, per corpus uidet. Nam unde uiuentia\ndiscernimus a non uiuentibus corpora, nisi corpora simul\nuitasque uideamus, quas nisi per corpus uidere non possumus?\nVitae autem sine corporibus corporeis oculis non uidemus.\n\n\nQuam ob rem fieri potest ualdeque credibile est sic nos\nesse uisuros mundana corpora tunc caeli noui et terrae nouae,\nut Deum ubique praesentem et uniuersa etiam corporalia\ngubernantem per corpora quae gestabimus et quae conspiciemus,\nquaqua uersum oculos duxerimus, clarissima perspicuitate\nuideamus, non sicut nunc inuisibilia Dei per ea, quae facta\nsunt. intellecta conspiciuntur per speculum in aenigmate et\nex parte, ubi plus in nobis ualet fides, qua credimus, quam\nrerum corporalium species, quam per oculos cernimus corporales.\nSed sicut homines, inter quos uiuentes motusque\nuitales exserentes uiuimus, mox ut adspicimus, non credimus\nuiuere, sed uidemus, cum eorum uitam sine corporibus uidere\nnequeamus, quam tamen in eis per corpora remota omni\nambiguitate conspicimus: ita quacumque spiritalia illa lumina\ncorporum nostrorum circumferemus, incorporeum Deum omnia\nregentem etiam per corpora contuebimur. Aut ergo sic per\nillos oculos uidebitur Deus, ut aliquid habeant in tanta\n\n\n\n\n\n\nexcellentia menti simile, quo et incOl-porea natura cernatur, quod\nullis exemplis siue scripturarum testimoniis diuinarum uel\ndifficile est uel inpossibile ostendere; aut, quod est ad intellegendum\nfacilius, ita Deus nobis erit notus adque conspicuus,\nut uideatur spiritu a singulis nobis in singulis nobis, uideatur\nab altero in altero, uideatur in se ipso, uideatur in caelo\nnouo et terra noua adque in omni, quae tunc fuerit, creatura,\nuideatur et per corpora in omni corpore, quocumque fuerint\nspiritalis corporis oculi acie perueniente directi. Patebunt\netiam cogitationes nostrae inuicem nobis. Tunc enim inplebitur,\nquod apostolus, cum dixisset: Nolite ante tempus\niudicare quidquam, mox addidit: Donec ueniat Dominus,\net inluminabit abscondita tenebrarum et manifestabit\ncogitationes cordis, et tunc laus erit\nunicuique a Deo.\nCAPUT XXX. De aeterna felicitate ciuitatis Dei sabbatoque\nperpetuo.\n\nQuanta erit illa felicitas, ubi nullum erit malum, nullum\nlatebit bonum, uacabitur Dei laudibus, qui erit omnia in\nomnibus! Nam quid aliud agatur, ubi neque ulla desidia cessabitur\nneque ulla indigentia laborabitur, nescio. Admoneor\netiam sancto cantico, ubi lego uel audio: Beati, qui habitant\nin domo tua, in saecula saeculorum laudabunt\nte. Omnia membra et uiscera incorruptibilis corporis,\nquae nunc uidemus per usus necessitatis uarios distributa,\nquoniam tunc non erit ipsa necessitas, sed plena certa, secura\n\n\n\n\n\n\nsempitema felicitas, proficient in laudibus Dei. Omnes quippe\nilli, de quibus iam sum locutus, qui nunc latent, harmoniae\ncorporalis numeri non latebunt, intrinsecus et extrinsecus per\ncorporis cuncta dispositi, et cum ceteris rebus, quae ibi\nmagnae adque mirabiles uidebuntur, rationales mentes in tanti\nartificis laudem rationabilis pulchritudinis delectatione succendent.\nQui motus illic talium corporum sint futuri, temere\ndefinire non audeo, quod excogitare non ualeo; tamen et\nmotus et status, sicut ipsa species, decens erit, ubi quicumque\nerit, quod non decebit non erit. Certe ubi uolet spiritus,\nibi erit protinus corpus; nec uolet aliquid spiritus, quod nec\nspiritum possit decere nec corpus. Vera ibi gloria erit, ubi\nlaudantis nec errore quisquam nec adulatione laudabitur; uerus\nhonor, qui nulli negabitur digno, nulli deferetur indigno; sed\nnec ad eum ambiet ullus indignus, ubi nullus permittetur\nesse nisi dignus; uera pax, ubi nihil aduersi nec a se ipso\nnec ab aliquo quisque patietur. Praemium uirtutis erit ipse,\nqui uirtutem dedit eique se ipsum, quo melius et maius\nnihil possit esse, promisit. Quid est enim aliud quod per\nprophetam dixit: Ero illorum Deus, et ipsi erunt mihi\nplebs, nisi: \\'Ego ero unde satientur, ego ero quaecumque\n\n\n\n\n\n\nab hominibus honeste desiderantur, et uita et salus et uictus\net copia et gloria et honor et pax et omnia bona\\'? Sic enim\net illud recte intellegitur, quod ait apostolus: Ut sit Deus\nomnia in omnibus. Ipse finis erit desideriorum nostrorum,\nqui sine fine uidebitur, sine fastidio amabitur, sine fatigatione\nlaudabitur. Hoc munus, hic adfectus, hic actus profecto erit\nomnibus, sicut ipsa uita aeterna, communis.\n\nCeterum qui futuri sint pro meritis praemiorum etiam\ngradus honorum adque gloriarum, quis est idoneus cogitare,\nquanto magis dicere? Quod tamen futuri sint, non est ambigendum.\nAdque id etiam beata illa ciuitas magnum in se\nbonum uidebit, quod nulli superiori ullus inferior inuidebit,\nsicut nunc non inuident archangelis angeli ceteri; tamque\nnolet esse unusquisque quod non accepit, quamuis sit pacatissimo\nconcordiae uinculo ei qui accepit obstrictus, quam\nnec in corpore uult oculus esse qui est digitus, cum membrum\nutrumque contineat totius carnis pacata conpago. Sic\nitaque habebit donum alius alio minus, ut hoc quoque donum\nhabeat, ne uelit amplius.\n\nNec ideo liberum arbitrium non habebunt, quia peccata\neos delectare non poterunt. Magis quippe erit liberum a delectatione\npeccandi usque ad delectationem non peccandi indeclinabilem\nliberatum. Nam primum liberum arbitrium, quod\nhomini datum est, quando primum creatus est rectus, potuit\nnon peccare, sed potuit et peccare; hoc autem nouissimum\neo potentius erit, quo peccare non poterit; uerum hoc quoque\n\n\n\n\n\n\nDei munere, non suae possibilitate naturae. Aliud est enim\nesse Deum, aliud participem Dei. Deus natura peccare non\npotest; particeps uero Dei ab illo accipit, ut peccare non\npossit. Seruandi autem gradus erant diuini muneris, ut primum\ndaretur liberum arbitrium, quo non peccare. homo posset,\nnouissimum, quo peccare non potest, adque illud ad conparandum\nmeritum, hoc ad recipiendum praemium pertineret.\nSed quia peccauit ista natura cum peccare potuit, largiore\ngratia liberatur, ut ad eam perducatur libertatem, in qua\npeccare non possit. Sicut enim prima inmortalitas fuit, quam\npeccando Adam perdidit, posse non mori, nouissima erit non\nposse mori: ita primum liberum arbitrium posse non peccare,\nnouissimum non posse peccare. Sic enim erit inamissibilis\nuoluntas pietatis et aequitatis, quo modo felicitatis. Nam\nutique peccando nec pietatem nec felicitatem tenuimus, uoluntatem\nuero felicitatis nec perdita felicitate perdidimus. Certe\nDeus ipse numquid, quoniam peccare non potest, ideo liberum\narbitrium habere negandus est?\n\nErit ergo illius ciuitatis et una in omnibus et inseparabilis\nin singulis uoluntas libera, ab omni malo liberata et inpleta\nomni bono, fruens indeficienter aeternorum iucunditate gaudiorum,\noblita culparum, oblita poenarum; nec ideo tamen\nsuae liberationis oblita, ut liberatori suo non sit ingrata:\nquantum ergo adtinet ad scientiam rationalem, memor praeteritorum\netiam malorum suorum; quantum autem ad experientis\nsensum, prorsus inmemor. Nam et peritissimus medicus,\nsicut arte sciuntur, omnes fere corporis morbos nouit;\n\n\n\n\nsicut autem corpore sentiuntur, plurimos nescit, quos ipse\nnon passus est. Ut ergo scientiae malorum duae sunt, una,\nqua potentiam mentis non latent, altera, qua experientis sensibus\ninhaerent (aliter quippe sciuntur uitia omnia per sapientiae\ndoctrinam, aliter per insipientis pessimam uitam): ita et\nobliuiones malorum duae sunt. Aliter ea namque obliuiscitur\neruditus et doctus, aliter expertus et passus; ille, si peritiam\nneglegat, iste, si miseria careat. Secundum hanc obliuionem,\nquam posteriore loco posui, non erunt memores sancti praeteritorum\nmalorum; carebunt enim omnibus, ita ut penitus\ndeleantur de sensibus eorum. Ea tamen potentia scientiae.\nquae magna in eis erit, non solum sua praeterita, sed etiam\ndamnatorum eos sempiterna miseria non latebit. Alioquin si\nse fuisse miseros nescituri sunt, quo modo, sicut ait psalmus,\nmisericordias Domini in aeternum cantabunt? Quo\ncantico in gloriam gratiae Christi, cuius sanguine liberati\nsumus, nihil erit profecto illi iucundius ciuitati. Ibi perficietur:\nVacate et uidete quoniam ego sum Deus;\nquod erit uere maximum sabbatum non habens uesperam,\nquod commendauit Dominus in primis operibus mundi, ubi\nlegitur: Et requieuit Deus die septimo ab omnibus\noperibus suis, quae fecit, et benedixit Deus diem\nseptimum et sanctifiicauit eum, quia in eo requieuit\nab omnibus operibus suis, quae inchoauit Deus\nfacere. Dies enim septimus etiam nos ipsi erimus, quando\neius fuerimus benedictione et sanctificatione pleni adque refecti.\nIbi uacantes uidebimus quoniam ipse est Deus; quod nobis\n\n\n\n\n\n\nipsi esse uoluimus, quando ab illo cecidimus, audientes\na seductore: Eritis sicut di et recedentes a uero Deo, quo\nfaciente di essemus eius participatione, non desertione. Quid\nenim sine illo fecimus, nisi quod in ira eius defecimus? A\nquo refecti et gratia maiore perfecti uacabimus in aeternum,\nuidentes quia ipse est Deus, quo pleni erimus quando ipse\nerit omnia in omnibus. Nam et ipsa opera bona nostra, quando\nipsius potius intelleguntur esse quam nostra, tunc nobis ad\nhoc sabbatum adipiscendum inputantur; quia si nobis ea tribuerimus,\nseruilia erunt, cum de sabbato dicatur: Omne\nopus seruile non facietis; propter quod et per Ezecbielem\nprophetam dicitur: Et sabbata mea dedi eis in signum\ninter me et inter eos, ut scirent quia ego\nDominus qui sanctifico eos. Hoc perfecte tunc sciemus,\nquando perfecte uacabimus, et perfecte uidebimus quia ipse\nest Deus.\n\nIpse etiam numerus aetatum, ueluti dierum, si secundum\neos articulos temporis conputetur, qui scripturis uidentur expressi,\niste sabbatismus euidentius apparebit, quoniam septimus\ninuenitur, ut prima aetas tamquam primus dies sit ab\nAdam usque ad diluuium, secunda inde usque ad Abraham,\nnon aequalitate temporum, sed numero generationum; denas\nquippe. habere reperiuntur. Hinc iam, sicut Matthaeus euangelista\ndeterminat, tres aetates usque ad Christi subsequuntur\naduentum, quae singulae denis et quaternis generationibus\nexplicantur: ab Abraham usque ad Dauid una, altera inde\n\n\n\n\n\n\nusque ad transmigrationem in Babyloniam, tertia inde usque\nad Christi carnalem natiuitatem. Fiunt itaque omnes quinque.\nSexta nunc agitur nullo generationum numero metienda propter\nid quod dictum est: Non est uestrum scire tempora,\nquae Pater posuit in sua potestate. Post hanc\ntamquam in die septimo requiescet Deus, cum eundem diem\nseptimum, quod nos erimus, in se ipso Deo faciet requiescere.\nDe istis porro aetatibus singulis nunc diligenter longum est\ndisputare; haec tamen septima erit sabbatum nostrum, cuius\nfinis non erit uespera, sed dominicus dies uelut octauus aeternus,\nqui Christi resurrectione sacratus est, aeternam non\nsolum spiritus, uerum etiam corporis requiem praefigurans.\nIbi uacabimus et uidebimus, uidebimus et amabimus, amabimus\net laudabimus. Ecce quod erit in fine sine fine. Nam\nquis alius noster est finis nisi peruenire ad regnum, cuius\nnullus est finis?\n\nVideor mihi debitum ingentis huius operis adiuuante Domino\nreddidisse. Quibus parum uel quibus nimium est, mihi\nignoscant; quibus autem satis est, non mihi, sed Deo mecum\ngratias congratulantes agant. Arnen.\n"};
