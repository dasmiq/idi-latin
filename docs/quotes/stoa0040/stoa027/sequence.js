var sequence = {"name":"Augustine. Contra Litteras Petiliani","data":"Nostis nos saepe uoluisse Donatistarum haereticorum\nsacrilegum errorem in notitiam manifestam non tam ex nostro\nquam ex ipsorum ore producere atque conuincere. unde factum\nest, ut ad nonnullos etiam primates eorum litteras daremus\nnon quidem communicatorias, quibus se iam in praeteritum\nindignos a catholica ecclesia dissentiendo fecerunt, nec tamen\ncontumeliosas sed pacificas, ut nobiscum quaestione discussa,\nquae illos ab orbis terrarum sancta communione disrupit,\nconsiderata ueritate corrigi uellent nec maiorum suorum animosam\nperuersitatem pertinacia stultiore defenderent, sed ad\nfructum caritatis radici catholicae redderentur. sed quoniam\nscriptum est: cum his qui oderant pacem eram pacificus,\nita illi respuerunt litteras meas, sicut ipsam pacem,\ncui per eas consulebatur, oderunt. nunc uero cum essem in\necclesia Constantiniensi Absentio praesente et collega meo\nFortunato eius episcopo, obtulerunt mihi fratres epistulam,\nquam ad suos presbyteros eiusdem schismatis episcopum dedisse\ndicebant, sicut earundem quoque litterarum praetendebat inscriptio.\nquam cum legissem, ita miratus sum, quod primis\nuerbis suis totam partis suae communionem radicitus amputauit,\nut nollem credere illius hominis esse litteras, quem solet\nfama praedicare quod inter eos doctrina atque facundia maxime\n\n\n\n\n\n\n\n\nexcellat. sed quia me legente aderant quidam, qui eius sermonis\ncultum ornatumque cognoscerent, mihi persuadere coeperunt\nomnino eius esse illud eloquium. ego tamen, cuiuslibet\nesset, refellendum putaui, ne, quisquis ea scripsit, aliquid sibi\napud imperitos aduersus catholicam scripsisse uideretur.\nHoc ergo ille primum in epistula sua posuit, dicens quod\neis obiciamus bis baptisma, qui sub nomine baptismi animas\nnostras reo lauacro polluimus. quid autem prodest omnia eius\ncontumeliosa uerba retexere? nam quoniam aliud est documenta\nfirmare, aliud maledicta refellendo tractare, illud potius attendamus,\nquo pacto demonstrare uoluerit nos baptismum non\nhabere et ideo se non repetere quod iam erat, sed dare quod\nnon erat. ait enim: conscientia. namque dantis attenditur quae\nabluat accipientis. quid si lateat dantis conscientia et fortasse\nmaculosa sit, quomodo poterit accipientis abluere conscientiam,\nsi, quemadmodum dicit, conscientia dantis attenditur quae\nabluat accipientis? si enim dixerit ad accipientem non pertinere\nquidquid mali latuerit in conscientia dantis, ad hoc ualebit\nfortasse illa ignorantia, ut de conscientia baptizatoris sui\nnon possit nesciens maculari. sufficiat ergo, ut alterius conscientia\nmaculosa cum ignoratur non maculet; numquid autem\netiam abluere potest?\nUnde igitur abluendus est qui accipit baptismum,\ncum dantis polluta conscientia est et hoc ille qui est accepturus\nignorat, praesertim cum addat et dicat: nam qui fidem\na perfido sumpserit non fidem percipit sed reatum? ecce stat\nperfidus baptizaturus, at ille qui baptizandus est perfidiam\neius ignorat; quid eum accepturum esse arbitraris, utrum fidem\nan reatum? si dixeris \\'fidem\\', concedes posse fieri, ut a perfido\nquisque fidem percipiat, non reatum, et falsum erit illud\nquod dictum est: qui fidem, a perfido sumpserit non fidem\n\n\n\n\n\n\npercipit sed reatum. inuenimus enim fieri posse, ut etiam a\nperfido fidem quisque percipiat, si pel\\'fidiam dantis ignoret.\nnon enim ait: \\'qui fidem a perfido manifesto uel cognito sumpserit\\',\nsed qui fidem, inquit, a perfido sumpserit non fidem\npercipit sed reatum, quod utique falsum est, quando quisque\na latente perfido baptizatur. si autem dixerit: \\'etiam cum baptizator\nperfidus latet, non ab eo fidem percipit sed reatum\\',\nrebaptizent ergo illos, quos ab eis baptizatos esse constiterit,\nqui diu apud ipsos conscelerati latuerunt et postea proditi\nconuictique damnati sunt.\n\n\nEo quippe tempore quo latebant quoscumque baptizauerunt,\nnon eis potuerunt fidem tradere sed reatum, si, quisquis\nfidem a perfido sumpserit, non fidem percipit sed reatum.\nergo baptizentur a bonis, ut possint fidem percipere, non\nreatum.\nSed quomodo et de istis securi erunt, si conscientia dantis\nattenditur quae latet oculos accepturi? ita secundum eorum\nsententiam fit salus illa spiritalis incerta, dum contra scripturas\nsanctas, quae dicunt: bonum est confidere in domino\nquam confidere in homine et: maledictus\nomnis qui spem suam ponit in homine, spem baptizandorum\nauferunt a domino deo et in homine ponendam esse\npersuadent. unde fit omnino, ut non incerta, sed prorsus nulla\nsit salus, quia domini est salus et uana salus hominis.\nitaque quisquis in homine spem posuerit, etiam quem iustum\net innocentem nouit, maledictus est. unde et apostolus Paulus\neos, qui dicebant se Pauli esse, obiurgat et dicit: numquid\nPaulus pro uobis crucifixus est aut in nomine\nPauli baptizati estis?\nQuapropter si errabant illi et nisi corrigerentur perirent,\nqui uolebant esse Pauli, quae tandem spes eorum est,\nqui quaerunt esse Donati? id enim agunt isti, ut origo, radix\net caput baptizati non nisi ille sit a quo baptizatur. ita fit\nut, quoniam plerumque qualis sit baptizator incertum est, incerta\norigine, incerta radice, incerto capite spes etiam omnis\nincerta sit. et cum fieri possit ita esse conscientiam dantis, ut\nscelerata atque maculosa sit et hoc ignoret accipiens, consequenter\nfit, ut scelerata origine, scelerata radice, scelerato capite spes\nquoque baptizati uana etinanis existat, quippe cum iste in epistula\nsua ponat et dicat: omnis res enim origine et radice consistit,\net si caput non habet aliquid nihil est, cumque originem et\nradicem et caput baptizati hominem a quo baptizatur uelit\nintellegi, quid prodest misero baptizato, quod ignorat quam\nmalus sit baptizator eius ? ignorat enim se malum habere caput\naut omnino se esse sine capite. tamen quae spes est illi, cui\nsiue scienti siue nescienti caput pessimum aut nullum est?\nnumquid ipsa ignorantia fit ei caput, cui suus baptizator uel\nmalum caput uel nullum est? at hoc quisquis putauerit, uere\nsine capite est.\nNos ergo quaerimus, quia dixit iste: qui fidem a\nperfido sumpserit non fidem percipit sed reatum statimque\nconexuit dicens: omnis enim res origine et radice consistit,\net si caput non habet aliquid, nihil est, quaerimus itaque nos,\ncum ille baptizator perfidus latet, si tunc ille quem baptizat\nfidem percipit, non reatum, si tunc ei non est baptizator eius\norigo et radix et caput: quis est a quo accipit fidem, ubi est origo\nde qua oritur, ubi radix unde germinat, ubi caput unde\n\n\n\n\n\n\nincipit? an forte, cum baptizantem perfidum ille qui baptizatur\nignorat, tunc Christus dat fidem, tunc Christus est origo et\nradix et caput? o humana temeritas et superbia! cur non sinis\npotius ut semper Christus det fidem, christianum dando facturus?\ncur non sinis ut semper sit Christus origo christiani,\nin Christo radicem christianus infigat, Christus christiani sit\ncaput? neque enim etiam cum per sanctum et fidelem dispensatorem\ngratia spiritalis credentibus impertitur, dispensator\nipse iustificat ac non ille unus, de quo dictum est quod iustificat\nimpium, aut uero apostolus Paulus caput est et origo\neorum quos plantauerat aut Apollo radix est eorum quos rigauerat\nac non ille, qui eis incrementum dederat, cum idem dicat:\nego plantaui, Apollo rigauit, sed deus incrementum\ndedit; itaque neque qui plantat est aliquid\nneque qui rigat, sed qui incrementum dat deus;\nnec radix eorum erat ipse, sed potius ille qui ait: ego sum\nuitis, uos estis sarmenta. caput etiam eorum quomodo\nesse poterat, cum dicat nos multos unum esse corpus\nin Christo ipsumque Christum caput esse uniuersi corporis\npluribus locis apertissime praedicet?\nQuapropter siue a fideli siue a perfido dispensatore\nsacramentum baptismi quisque percipiat, spes ei omnis in\nChristo sit, ne sit maledictus qui spem suam ponit\nin homine. alioquin si talis quisque in gratia spiritali renascitur,\nqualis est ille a quo baptizatur, et, cum manifestus\nest qui baptizat homo bonus, ipse dat fidem, ipse origo et\nradix caputque nascentis est, cum autem latet perfidus baptizator,\ntunc quisque a Christo percipit fidem, tunc a Christo\nducit originem, tunc in Christo radicatur, tunc Christo capite\ngloriatur, laborandum est omnibus qui baptizantur, ut\n\n\n\n\n\n\nbaptizatores perfidos habeant et ignorent eos. quamlibet enim bonos\"\nhabuerint, Christus est utique in com parabiliter melior, qui tunc\nerit baptizati caput, si perfidus lateat baptizator.\nQuod si dementissimum est credere — semper enim\nChristus iustificat impium faciendo ex impio chriatianum, sem\nper a Christo percipitur fides, semper (Christus) est origo regeneratorum\net caput ecclesiae —, quid habent ponderis illa\nuerba, quae uani lectores non attendunt quid intus habeant,\nsed tantum quemadmodum sonent? qui autem non aure sola\nexcipit uoces, sed et mente sententias intuetur, cum audierit:\nconscientia dantis attenditur quae abluat accipientis, respondebit:\n\\'saepe mihi ignota est humana conscientia, sed certus\nsum de Christi misericordia\\'. cum audierit: qui fidem a perfido\n- sumpserit non fidem percipit sed reatum, respondebit: (non\nest perfidus Christus a quo fidem percipio, non reatum*. eum\naudierit: omnis res enim origine et radice consistit, et si caput\nnon habet aliquid, nihil est, respondebit: \\'origo mea Christus\nest, radix mea Christus est, caput meum Christus est.\\' cum\naudierit: nec quicquam bene regenerat, nisi bono semine regeneretur,\nrespondebit: \\'semen quo regeneror uerbum dei est,\nquod obaudienter audire sum monitus, etiamsi ille, per quem\naudio, quae mihi dicit ipse non facit, dicente domino et me\nsecurum faciente: quae dicunt facite, quae faciunt\nfacere nolite. dicunt enim et non faciunt.\\' cum audierit:\nquae potest esse peruersitas, ut qui suis criminibus\nreus est alium faciat innocentem?, respondebit: (me innocentem\nnon facit nisi qui mortuus est propter delicta nostra et resurrexit\npropter iustificationem nostram. non enim in ministrum\nper quem baptizor credo, sed in eum qui iustificat impium,\nut deputetur mihi fides ad iustitiam).\nCum audierit: arbor bona bonos fructus\n\n\n\n\n\n\nfacit, arbor mala malos fructus facit. numquid\ncolligunt de spinis uuas? et: omnis bonus homo\nde thesauro cordis sui producit bona, et malus\nhomo de thesauro cordis sui profert mala, respondebit:\nhoc ergo bonus fructus est, ut arbor bona sim, hoe\nest bonus homo, ut praebeam fructum bonum, hoc est opera\nbona. hoc autem non qui plantat et qui rigat mihi dabit, sed\nqui incrementum dat deus., nam si arbor bona bonus baptizator\nest, ut fructus eius bonus sit ille quem baptizauerit,\nquisquis ab homine malo, etiam non manifesto, fuerit baptizatus,\nbonus esse non poterit — de mala quippe arbore exortus\nest; aliud est enim arbor bona, aliud arbor occulta sed tamen\nmala —; aut si, cum occulta est arbor mala, quicumque ab illa\nfuerit baptizatus non de illa, sed de Christo nascitur, sanctius\niustificantur qui baptizantur ab occultis malis quam qui baptizastur\na manifestis bonis.\nItem cum audierit: qui baptizatur a mortuo\nnon ei prodest lauatio eius, respondebit: \\'uiuit Christus,\niam non moritur, et mors ei ultra non dominabitur,\nde quo dictum est: ipse est qui baptizat in\nspiritu sancto\\'. baptizantur autem a mortuis qui baptizantur\nin idolorum templis. non enim et ipsi a sacerdotibus suis\nae accipere arbitrantur sanctificationem quam putant, sed a diis\n<suis>. qui quoniam homines fuerunt (at) ita mortui sunt, ut neque\nsuper terras neque in requie caeli sint, uere ipsi a mortui.\nbaptizantur, etsi quo alio modo ista sanctae scripturae uerba\nueraciter quaeri ac salubriter discuti et intellegi possunt.\nnam si hoc loco mortuum intellexero peccatorem\n\n\n\n\n\n\nbaptizatorem, eadem illa consequetur absurditas, ut, quisquis etiam\na latente impio fuerit baptizatus, tamquam a mortuo baptizatus\ninaniter lotus sit. non enim ait: (qui baptizatur a mortuo\nmanifesto), sed absolute dixit: (a mortuo\\'. at si mortuum quemque\ntunc putant, cum eum peccatorem sciunt, uiuere autem,\netiamsi sceleratus in eorum communione astutissime lateat,\nprimo execrabili superbia sibi plus arrogant quam deo tribuunt,\nut, cum eis peccator notus est, mortuus appelletur, cum autem\ndeo notus est, uiuus existimetur. deinde si peccator ille dicendus\nest mortuus, qui est hominibus cognitus, de Optato quid\nresponsuri sunt, quem sceleratum longo tempore sibi notum\ndamnare timuerunt? cur, qui ab illo baptizati sunt, non dicuntur\na mortuo baptizati? an ideo uiuebat, quod deus illi comes\nerat? quod facete et eleganter a nescio quo primario collega\n. suo dictum solent etiam ipsi iactare atque laudare, non intellegentes\nexitu Goliae superbissimi suo sibi gladio caput auferri.\nPostremo si neque occultum sceleratum neque manifestum,\nqui tamen ab eis nondum damnatus sit, uolunt appellare\nmortuum, sed et manifestum et damnatum, ut quisquis ab eo\nbaptizatur ipse a mortuo baptizetur et nihil ei prosit lauacrum\neius, quid dicturi sunt de his, quos plenarii concilii sui, sicut\ndixerunt, ore ueridico cum Maximiano et ceteris eius ordinatoribus\ndamnauerunt, Felicianum dico Mustitanum et Praetextatum\nAssuritanum, de quibus interim loquor, qui nominantur\ninter duodecim Maximiani ordinatores et erectores altaris contra\neorum altare cui Primianus assistit? isti certe ab eis inter\nmortuos deputantur. testis est illa concilii eorum uidelicet praeclara\nsententia, quae quondam quando apud eos decernenda\n\n\n\n\n\n\nrecitata est, ore latissimo acclamauerunt, nunc autem, si forte\neis a nobis recitata fuerit, obmutescunt, cum potius deberent\nprimo non gaudere disertam, ne postea plangerent diffamatam.\nibi quippe de Maximianistis a consortio suae communionis\nexclusis ita dicunt, quod ueridica unda in asperos scopulos\nnonnullorum naufraga proiecta sunt membra\net Aegyptiorum admodum exemplo pereuntium\nfuneribus plena sunt litora, quibus in ipsa morte\nmaior est poena, quod post extortam aquis ultricibus\nanimam nec ipsam inueniunt sepulturam. ita\nquidem isti insultant schismaticis suis, ut eos et mortuos et\ninsepultos uocent. sed certe optare debuerunt ut sepelirentur,\nne de multitudine iacentium in litore cadauerum insepultorum\nGildonianus Optatus incedens cum agmine militari tamquam\nrabidus fluctus ultra prosiliens Felicianum et Praetextatum\nintrorsus postea resorberet.\nA quibus quaero, utrum ad eorum pelagus commeando\nreuixerint an adhuc ibi mortui manent. si enim nihilominus\ncadauera sunt, nec aliquo modo prodest lauacrum eis\nqui ab istis mortuis baptizantur; si autem reuixerunt, quomodo\nprodest lauacrum illis, quos, cum exanimes iacerent foris, antea\nbaptizarunt, si eo modo quo putant intellegendum est: qui.\nbaptizatur a mortuo quid ei prodest lauacrum eius?\neos enim, quos Praetextatus et Felicianus, cum adhuc Maximiano\ncommunicarent, baptizauerunt, nunc secum non rebaptizatos\ncum eisdem baptizatoribus suis, hoc est Feliciano et\nPraetextato, intus habent permixtos communioni suae. cuius\nfacti occasione, ei non suae pertinaciae principatum fouerent,\nsed spiritalis suae salutis tam certum exitium cogitarent,\n\n\n\n\n\n\neuigilare utique deberent et animi sanitate recepta in pace catholica\nrespirare, si tumore superbiae posito et peruicaciae\nfurore superato uellent attendere, quam immani sacrilegio\ntransmarinarum ecclesiarum, quas primaeuas sitas ex sanctis\nlibris accepimus, baptismus execretur et Maximianistarum,\nquos ore proprio damnauerunt, baptismus recipiatur.\nIpsi uero fratres nostri, memoratarum ecclesiarum\nfilii, quid ante tot annos in Africa gestum sit et tunc nescierunt\net modo nesciunt; unde illos crimina, quae ab eorum \\'\nparte Afris obiecta sunt, etiamsi uera essent, ignorantes contaminare\nnon possent. isti autem palam separati atque diuisi,\ncum Primiani ordinationi etiam interfuisse dicantur, Primianum\ndamnauerunt, alium episcopum contra Primianum ordinauerunt,\nextra Primianum baptizauerant, post Primianum\nrebaptizauerunt cumque suis foris a se baptizatis et intus a\nnullo rebaptizatis ad Primianum redierunt. si tanta Maximianistarum\nconiunctio Donatistas non maculat, quomodo Afrorum\nfama potuit maculare peregrinos? si in pacis osculo sine crimine\ncoeunt labia quae se inuicem damnauerunt, cur in ecclesiis\nualde eorum iudicio remotissimis trans mare ab eis quisque\ndamnatus non ut fidelis catholicus osculatur, sed ut paganus\nimpius exsufflatur? quodsi pacem receptis Maximianistis pro\nsua unitate fecerunt, ecce non reprehendimus, nisi quod suo\nse iudicio iugulant, ut, cum pro unitate concisionis suae a se\nrursus concisa recolligant, ipsam concisionem suam uerae unitati\nresarcire contemnant.\nSi pro unitate partis Donati in nefario schismate\nbaptizatos nemo rebaptizat et rei tanti sceleris, ut eos in concilio\nsuo antiquis illis auctoribus schismatis, quos uiuos terra\nsorbuit, compararent, aut separati non puniuntur aut damnati\nin integrum restituuntur, cur non pro unitate Christi, quae toto\nterrarum orbe diffusa est, de quo praedictum est quod\n\n\n\n\n\n\ndominabitur a mari usque ad mare et a flumine usque\nad terminos orbis terrae et quod praedictum est uidetur\nac probatur impleri, cur ergo non pro ista unitate uera et\nplenaria lex illius hereditatis agnoscitur, quae de communibus\ncodicibus personat: dabo tibi gentes hereditatem\ntuam et possessionem tuam terminos terrae? —\npro Donati unitate non coguntur reuocare quod disperserunt,\nsed ammonentur exaudire quod clamant scripturae —, cur non\nintellegunt id secum actum misericordia dei, ut, quoniam\ncatholicam ecclesiam falsis criminibus accusabant, quorum\nquasi contagione nimiam sanctitatem suam contaminari nolebant,\nuera et maxima crimina plenarii concilii sui ueridico,\nsicut dicunt, ore damnata rursus recipere per Optati Gildoniani\nregnum et sibi sociare cogerentur? iam tandem sentiant\nquemadmodum ueris suorum sceleribus impleantur, qui in\nfratres suos falsa confingunt, quae si etiam uera dixissent,\niam tandem sentire deberent, quanta sint pro pace toleranda,\net pro pace Christi redire ad ecclesiam quae non damnauit\nincognita, si pro pace Donati placuit reuocare damnata.\nItaque nobis, fratres, hoc unum, quod de Maximianistis\napud eos factum est, ad eos ammonendos corrigendosque\nsufficiat. non uetera archiua discutimus, non antiqua\narmaria uentilamus, non in longinquas terras nostram probationem\ntransmittimus, sed sequestramus omnia nostrorum documenta\nmaiorum, differimus testimonia toto terrarum orbe\nclamantia.\nEcce Mustitana et Assuritana ciuitates! supersunt\nadhuc in hac uita et in hac prouincia, qui se disiunxerunt et\na quibus disiuncti sunt, qui altare erexerunt et contra quos\nerexerunt, qui damnarunt et qui damnati sunt, qui receperunt\n\n\n\n\n\n\net qui recepti sunt, qui foris baptizati sunt et intus rebaptizati\nnon sunt: si haec pro unitate maculant, maculati comprimant\nuocem, si haec pro unitate non maculant, correcti auferant\nlitem.\nIam uerba epistulae suae ille ipse qui scripsit\nirrideat, qui usurpato indocte ac mendaciter testimonio quod\nscriptum commemorat: qui baptixat-ur a mortuo quid ei\nprodest lauatio eius? conatur nobis ostendere, quatenus traditor\nuita mortuus habeatur, et adiungit dicens: mortuus est ille\nqui baptismo uero nasci non meruit., mortuus est ille similiter\nqui iusto baptismo genitus mixtus est traditori. si ergo\nMaximianistae mortui non sunt, cur in plenario concilio suo\ndicunt, quod eorum pereuntium funeribus plena sunt litora?\nsi autem mortui sunt, unde uiuit baptisma quod dederunt?\ndeinde si Maximianus mortuus non est, quare post illum rebaptizatur?\nsi autem mortuus est, quare cum illo non est\nmortuus Felicianus Mustitanus ordinator eius et cum nescio\nquo traditore Afro collega mori potuit transmarinus? aut si\net ipse mortuus est, unde cum illo apud te uiuunt intus non\nrebaptizati, qui ab illo mortuo foris sunt baptizati?\nDeinde subiunxit: ambo uitam baptismi non\nhabent, et qui numquam penitus habuit et qui habuit et amisit.\nnumquam ergo habuit quem Maximianista Felicianus aut Praetextatus\nforis baptizauerunt, ipsi autem quod habuerunt amiserant.\nquando ergo isti cum suis recepti sunt, quis dedit eis\nquos baptizarant quod non habebant, et quis ipsis reddidit\nquod amiserant? si autem formam baptismi secum abstulerunt,\nuirtutem ipsam autem baptismi per malum schisma amiserunt,\ncur ipsam formam, quae semper et ubique sancta est, exsufflas\nin catholicis quos non audisti, et in Maximianistis amplecteris\nquos punisti?\nQuidquid autem de Iuda traditore criminose sibi dicere\nuisus est, ad nos quid pertinet, qui neque ab eis probamur\ntraditores neque, si aliquorum ante nos in nostra communione\ndefunctorum traditio probaretur, etiam ipsa nos improbata\net displicens nobis aliqua ex parte macularet? si enim ipsi\ndamnatis a se criminibus et receptis non maculantur, quanto\nminus nos auditis et improbatis maculari poterimus! quantumlibet\nergo in traditores inuehatur, totidem uerbis eos et a me\ndeputet accusari. sed sane distinguo, quia ille apud me arguit\neum, quem iam olim defunctum mea cognitio non iudicauit,\nego eius lateri cohaerentem ostendo, quem a se damnatum uel\ncerte sacrilego schismate separatum sine ulla honoris eius\ndeminutione suscepit.\nNequissimus, inquit, traditor nobis legem, seruantibus\npersecutor et carnifex extitisti. si legem seruauerunt\nMaximianistae, cum a te separati sunt, sis et tu seruator legis,\ncum ab ecclesia quae in toto orbe diffusa est separatus es.\nquodsi de persecutionibus agis, cito respondeo, si aliquid inique\npassi estis, non pertinere ad eos qui talia quamuis improbe\nfacientes pro pace tamen unitatis laudabiliter tolerant.\nquapropter non habes quod obicias frumentis dominicis paleam\nsuam usque ad uentilationem ultimam sustinentibus, a quibus\ntu numquam recessisses, nisi leuior palea uento temptationis et\nante aduentum uentilatoris auolasses. sed ut ab hoc uno exemplo,\nquod ad istorum ora claudenda et eos si sapiant corrigendos,\nsi autem in peruersitate maneant confundendos in\neorum facies refudit dominus, non recedam, si iustiores sunt\nqui patiuntur persecutionem quam illi qui faciunt, idem Maximianistae\niustiores sunt, quorum et basilica funditus euersa\n\n\n\n\n\n\nest et militari Optati comitatu grauiter agitati sunt et iussiones\nproconsulis ad omnes eos de basilicis excludendos a Primianistis\nimpetratae manifestae sunt. quapropter si imperatoribus\neorum communionem detestantibus ad persequendos\nMaximianistas tanta sunt ausi, quid facerent, si eis per regum\ncommunionem aliquid efficere liceret? si autem, ut prauos\ncorrigerent, ista fecerunt, quid mirantur, si catholici imperatores\nmaiore potestate urgendos corrigendosque decernunt eos,\nqui totum orbem christianum rebaptizare conantur, cum causam\ndisaentiendi non habeant, quandoquidem malos, etiamsi uera\ncrimina obicerent, pro pace tamen tolerandos etiam ipsi testantur,\nquando eos quos damnauerunt cum suis honoribus et\ncum foris dato baptismo receperunt? considerent aliquando,\nquid digni sint (pati a) christianis potestatibus orbis terrarum\nhostes christianae unitatis diffusae toto orbe terrarum. iam\nigitur, si correctio pigra est, saltem adsit pudor, ne, idem ipsi\ncum ea quae scribunt legere coeperint, risus eos uincat, dum\nin se non agnoscunt quod uideri uolunt in aliis nec in se\nagnoscunt quod aliis obiciunt.\nQuid igitur sibi uult, quod iste in epistula sua\nposuit dicentem dominum Iudaeis: ideoque mitto ad uos\nprophetas et sapientes et scribas, et ex illis occidetis\net crucifigetis et flagellabitis? nam si se ipsos\nintellegi uolunt sapientes et scribas et prophetas, nos autem\ntamquam persecutores sapientium et prophetarum, quare nobiscum\nloqui nolunt, cum ad nos missi sint? denique iste,\nqui illam scripsit epistulam cui modo respondemus, si urgeatur\na nobis, ut ei manu propria suscribens suam esse fateatur,\nforte non faciat; usque adeo timent, ne ulla eorum uerba\nteneamus. nam cum eiusdem epistulae posteriorem partem\naliquo modo uellemus accipere, quia totam describere a\n\n\n\n\n\n\nquibus nobis data est nequiuerunt, nullus a quo petita est eam\ndare uoluit, posteaquam cognouerunt nos ei parti ad quam\nperuenimus respondere. itaque cum legant quemadmodum dominus\nprophetae dicat: exclama uehementer — non est\nquod parcas — et scribe stilo meo peccata eorum,\nisti prophetae ueri, qui missi sunt ad nos, nihil sic timent et\ncauent quam ne a nobis eorum clamor audiatur, quod utique,\nsi uera de nobis dicerent, non timerent. non inmerito, sicut\nin psalmo scriptum est, oppilatum est os loquentium\niniqua. si enim propterea baptismum nostrum non suscipiunt,\nquia nos sumus progenies uiperarum, sicut iste in epistula\nsua posuit, cur Maximianensium susceperunt, de quibus\nconcilium eorum sic loquitur, quod uiperei seminis noxios\npartus uenenati uteri alueus diu texerit et concepti\nsceleris uda coagula in aspidum membra\ntardo se calore uaporarunt? nonne de ipsis etiam in\neodem concilio consequenter dictum est, quod uenenum\naspidum sub labiis eorum quorum os maledictione\net amaritudine plenum est; ueloces pedes eorum\nad effundendum sanguinem; contritio et infelicitas\nin uiis eorum, et uiam pacis non cognouerunt?\net tamen et ipsos in honore integro et ab eis foris baptizatos\nintus nunc habent.\nQuapropter haec omnia de progenie uiperarum et\nde ueneno aspidum sub labiis eorum et alia quae dicta sunt\nin eos, qui uiam pacis non cognouerunt, si uere isti uellent\ndicere, ipsi potius sunt, quando eorum baptismum, in quos\nper concilii sententiam ista dixerunt, propter pacem Donati\nreceperunt et baptismum ecclesiae Christi toto orbe diffusae,\n\n\n\n\n\n\n\n\n\n\nunde in Africam ipsa pax uenit, ad sacrilegam iniuriam pacis\nChristi repudiant. qui ergo sunt potius pseudoprophetae qui\nueniunt in uestitu ouium, intus autem sunt lupi rapaces?\nutrum hi, qui uel nesciunt in catholica malos et eis innocenter\ncommunicant uel eos, quos de area dominica, priusquam uentilator\nadueniat, segregare non possunt, pro pace tolerant unitatis,\nan hi, qui ea quae in catholica reprehendunt in schismate\nfaciunt et, quae in unitate toleranda eaque incerta fugere se\nfingunt, in sua praecisione manifesta et a se ipsis damnata\nrecipiunt?\nDenique ita dictum est et hoc etiam ipse commemorauit:\nex fructibus eorum cognoscetis eos. ergo\nfructus consideremus. obicitis traditionem: hanc ipsam multo\nprobabilius nos uobis obicimus. et ne per multa curramus,\nin eadem Constantiniensi ciuitate Siluanum episcopum maiores\nuestri in ipso exordio sui schismatis ordinauerunt. iste cum\nadhuc esset subdiaconus, manifestissimus traditor municipalibus\ngestis expressus est. si et uos aduersus maiores nostros\naliqua documenta profertis, aequa condicio postulatur, ut aut\nutraque uera aut utraque falsa esse credamus. si utraque uera\nsunt, uos estis sine dubio schismatis rei, qui crimina uos\nfugere in totius orbis communione finxistis, quae in ipsa particula\nuestrae concisionis habebatis. si autem utraque falsa\nsunt, uos estis sine dubio schismatis rei, qui propter falsa\ncrimina traditorum immani separationis crimine maculamini.\nquodsi a nobis aliqua et a uobis nulla uel a nobis uera et a\nuobis falsa proferuntur, non est discutiendum quam penitus\nuestra ora claudantur.\nQuid, si uos sancta et uera Christi ecclesia conuinceret\natque superaret, etiamsi nos nulla uel falsa, uos autem\n\n\n\n\n\n\naliqua et uera traditionis documenta teneretis, quid iam uobis\nrestet, nisi ut, si uultis, pacem diligatis, si autem non uultis,\nsaltem obmutescatis? etenim quaecumque modo proferretis,\nfacillime et uerissime dicerem tunc ecclesiae plenariae et\ncatholicae unitati iam per tot gentes diffusae atque firmatae\nuos ea probare debuisse, ut uos intus essetis, illi autem quos\nconuinceretis pellerentur foras. quod si conati estis facere,\nprocul dubio probare non potuistis et uicti uel irati uos ab\ninnocentibus, qui damnare incerta non possent, immani sacrilegio\nseparastis. si autem nec conati estis id agere, nimis\nexecrabili et impia caecitate uos a frumentis Christi, quae\nper totum agrum, id est totum mundum, usque ad finem crescunt,\npaucis in Africa zizaniis offensi praecidistis.\nPostremo testamentum a quibusdam persecutionis\ntempore flammis traditum perhibetur: nunc undecumque\nprolatum est recitetur. certe in exordio promissionum testatoris\nid inuenitur Abrahae dictum: in semine tuo benedicentur\nomnes gentes, et hoc quid sit uerax interpretatur\napostolus: in semine, inquit, tuo quod est Christus,\nnullius traditio fidem dei euacuauit. communicate omnibus gentibus\net tunc uos testamentum a pernicie flammarum conseruasse\ngloriamini. si autem non uultis, quae pars potius credenda\nest quod testamento institerit exurendo, nisi quae non\nuult consentire prolato? quanto enim certius sine aliqua temeritate\nsacrilega ille traditoribus successisse iudicatur, qui nunc lingua\npersequitur testamentum, quod illi flamma persecuti perhibentur!\n\nObicitis persecutionem: respondent uobis frumenta dominica:\n\\'aut iuste factum est aut palea nostra fecit.\\' quid ad\nhaec dicitis? obicitis quod baptismum non habeamus: respondent\nuobis eadem frumenta dominica formam sacramenti etiam\nintus quibusdam nihil prodesse, sicut Simoni mago baptizato\n\n\n\n\n\n\n\n\nnon proderat, multo magis nihil prodesse his qui foris sunt,\ninesse illis tamen discedentibus hinc probari, quia redeuntibus\nnon restituitur. numquid igitur nisi impudentissime poteris\naduersus ista frumenta clamare et dicere pseudoprophetas\nuestitos pellibus ouium, intus autem lupos rapaces, quandoquidem\nmalos in unitate catholica uel non nouerunt uel pro\nunitate tolerant quos nouerunt?\nUestros autem fructus si consideremus, omitto\ntyrannicas in ciuitatibus et maxime in fundis alienis dominationes,\nomitto furorem circumcellionum et praecipitatorum\nultro cadauerum cultus sacrilegos et profanos, bacchationes\nebrietatum et sub uno Optato Gildoniauo decennalem totius\nAfricae gemitum; omitto ista, quia sunt in uobis quidam qui\nhaec sibi displicere ac semper displicuisse proclament. sed\nea se dicunt, quia comprimere non possunt, pro pace tolerare;\nubi se iudicio suo condemnant, quia, si amarent pacem, non\ndiscinderent unitatem. nam quae tanta dementia est pacem in\nipsa pace uelle relinquere et eam in dissensione uelle retinere?\nitaque propter eos, qui mala eiusdem partis Donati, quae omnes\nuident et reprehendunt, fingunt se non uidere, usque adeo ut\netiam de ipso Optato dicant: \\'quid fecit? quis eum accusauit?\nquis conuicit? ego nescio, nou uidi, non audiui\\' â€” propter\nhos ergo, qui se manifesta ignorare confingunt, exorti sunt\nMaximianistae, in quibus eis oculi pateant et ora claudantur:\naperte se separant, aperte altare contra altare erigunt, aperte\nin concilio sacrilegi et uiperae et ueloces ad effundendum\nsanguinem et Dathae et Abiron et Corae comparandi appellantur\net asperis uerbis detestati damnantur, aperte recipiuntur\nrursus in honoribus suis cum baptizatis suis. hi sunt fructus\n\n\n\n\n\n\neorum pro Donati pace ista facientium, ut pelle ouina se contegant,\net Christi pacem in toto orbe terrarum recusantium,\nut intus sint lupi rapaces.\nNihil me praetermisisse arbitror eorum, quae\niste in epistula sua posuit, dumtaxat quae in ea parte ad quam\nperuenimus potui repperire; prodant etiam reliquam partem,\nne forte ibi sit aliquid quod refelli non possit. haec autem, quae\ndomino adiuuante respondimus, ammoneo caritatem uestram\nut non solum petentibus detis, sed etiam non petentibus ingeratis.\nrespondeant si quid uolunt, et si nobis nolunt, saltem\nad suos litteras mittant, quas tamen nobis occultari non iubeant.\nquod si faciunt, apertissime fructus suos produnt, quibus lupi\nrapaces induti pellibus ouium demonstrentur, qui occulte insidiantur\nouibus nostris et aperte pastoribus respondere formidant.\nnos eis tantummodo schismatis crimen obicimus, quo\npenitus omnes inuoluti sunt, non quorundam eorum crimina,\nquae sibi quidam eorum displicere respondeant. ipsi uero si\nnobis aliena crimina non obiciant, non habent quod obiciant,\net ideo se ab scelere schismatis defendere omnino non possunt,\nquia siue propter falsa et a se conficta siue etiam propter\nuera sed tamen paleae crimina se ab area dominica et ab\ninnocentia frumentorum toto orbe crescentium nefaria direm,\nptione separarunt.\nNisi forte expectatis a me, ut etiam de Manicheo\nquae interposuit refellantur. qua in re nobis non displicetnisi\nquia pestilentiosissimum et perniciosissimum errorem, id\nest Manicheorum haeresem, omnino leuissima et prope nulla\nreprehensione culpauit, quem ueritatis fortissimis documentis\ncatholica expugnat. hereditas enim Christi in omnibus gentibus\nconstituta aduersus omnes exheredatas haereses tuta est. sed\nsicut ait dominus: quomodo potest satanas satanan\n\n\n\n\n\n\neicere, ita Manicheorum errorem quomodo potest Donatistarum\nerror euertere?\nQuapropter, carissimi, quamquam multis modis\nconuictus error iste superetur nec ullis (ass)ertionibus qualiscumque\nrationis, sed sola impudentia pertinaci resistere audeat\nueritati, tamen, ne memoriam uestram documentorum oneret\nmultitudo, hoc unum Maximianistarum factum tenete, hoc in\neorum fronte configite, hoc eis ad comprimendas dolosas linguas\nin ora coartate, hoc tamquam tridenti te u uelut tricipitem\nbestiam eorum calumniam trucidate. traditionem obiciunt,\npersecutionem obiciunt, falsum baptisma obiciunt: de solis\nMaximianistis ad omnia respondete. quod enim maiores eorum\ntradiderunt sanctos codices flammis, occultum esse arbitrantur:\nsed cum (sacrilegium schismatis crimen superet traditionis,\nMaximianistas) sacrilegio schismatis inquinatos in suis honoribus\nreceperunt. hoc certe occultare non possunt. item persecutiones\nuiolentissimas, quas quibuslibet ubi potuerint faciunt,\noccultas esse arbitrantur: sed cum spiritalis persecutio persecutionem\nsuperet corporalem, Maximianistas, quos ipsi corporaliter\npersecuti sunt et de quibus ipsi dixerunt: ueloces\npedes eorum ad effundendum sanguinem, in suis\nhonoribus receperunt. hoc certe occultare non possunt.\n\nPostremo baptismi quaestionem qua miseros fallunt\noccultam esse arbitrantur: sed cum dicant baptismum non\nhabere quotquot praeter communionem unius ecclesiae baptizantur,\nMaximianistas cum eis, quos extra istorum communionem\nin schismate baptizarunt, in suis honoribus receperunt.\nhoc certe occultare non possunt.\n\\'At haec,* inquiunt, pro pace non maculant et bonum est\nrigorem seueritatis ad misericordiam flectere, ut denuo rami\n\n\n\n\n\n\nfracti inserantur.\\' ita ergo tota causa concluditur uicta in\nillis, inuicta pro nobis, quia, si nomen pacis ad tolerandos in\nschismate malos in qualemcumque umbram defensionis assumitur,\nprocul dubio cum horrendo scelere et sine ulla defensione\nper unitatem orbis terrarum uera pax ipsa uiolatur.\n\n\nXX VIIII. 31.Haec, fratres, cum impigra mansuetudine agenda\net praedicanda retinete: diligite homines, interficite errores,\nsine superbia de ueritate praesumite, sine saeuitia pro ueritate\ncertate, orate pro eis quos redarguitis atque conuincitis. pro\ntalibus enim propheta deum deprecatur dicens: imple facies\neorum ignominia, et quaerent nomen tuum, domine.\nquod quidem iam fecit dominus, ut eorum facies ignominia\nMaximianistarum apertissime impleret; superest ut norint\nsalubriter erubescere. ita enim nomen domini quaerere poterunt,\na quo perniciosissime auersi sunt, dum pro eo suum\nnomen extollunt, uiuatis et perseueretis in Christo et multiplicemini\natque abundetis in caritate dei et in inuicem et in\nomnes, dilectissimi fratres.\nPrimis partibus epistulae Petiliani quas tantummodo\ninueneramus satis nos respondisse meminerunt qui ea legere\nuel audire potuerunt. sed quia postea tota est a fratribus inuenta\natque descripta missaque nobis, ut uniuersae respondeamus, non\nerat defugiendum hoc officium stili nostri, non quia ille nouum\n\n\n\n\n\n\naliquid dicit, cui non iam multis modis et saepe responsum\nest; sed propter tardiores fratres, qui ea quae alicubi legerint\nad omnia paria referre non possunt, ita morem geram eis qui\nme omnino ad singula respondere compellunt, ut quasi alternis\nsermonibus in praesentia disseramus. uerba ex epistula eius\nponam sub eius nomine et responsionem reddam sub meo nomine,\ntamquam, cum ageremus, a notariis excepta sint. ita\nnemo erit qui me aliquid praetermisisse aut propter indiscretas\npersonas se non potuisse intellegere conqueratur; simul etiam\nut idem ipsi Donatistae, qui coram nobiscum disserere nolunt,\nper litteras quas suis ediderunt ita non effugiant respondentem\nsibi ad singula ueritatem, tamquam nobiscum faciem ad faciem\ncolloquantur.\nAb ipso exordio epistulae suae Petilianus dixit: Petilianus\nepiscopus dilectissimis fratribus compresbyteris et diaconibus\nministris per diocesim nobiscum in sancto euangelio\nconstitutis: (gratia uobis et pax a deo patre nostro et domino\nlesu Christo.\nAugustinus respondit: Agnosco apostolicam salutationem.\nuideris quid dicas; unde tamen didiceris quod dicis aduerte.\nsic salutat Paulus Romanos, sic Corinthios, sic Galatas, sic\nEphesios Colossenses Philippenses Thessalonicenses. quae igitur.\ndementia est cum his ecclesiis nolle communicare pacis salutem,\nin quarum epistulis didicisti pacificam salutationem?\nPetilianus dixit: Bis baptisma nobis obiciunt hi qui\nsub nomine baptismi animas suas reo lauacro polluerunt,\nquibus equidem obscenis sordes cunctae mundiores sunt, quos\nperuersa munditia aqua sua contigit inquinari.\nAugustinus respondit: Nec aqua nostra inquinamur nec\nuestra mundamur, sed aqua baptismi, in nomine patris et filii\net spiritus sancti cum datur alicui, nec nostra nec uestra est,\n\n\n\n\nsed illius de quo Iohanni dictum est: super quem uideris\nspiritum sicut columbam descendentem et manentem\nsuper eum, hic est qui baptizat in spiritu\nsancto.\nPetilianus dixit: Conscientia namque dantis Conscientia\nquae abluat accipientis.\nAugustinus respondit: De conscientia Christi ergo securi\nsumus. nam si quemlibet hominem ponas, incerta erit accipientis\nmundatio, quia incerta conscientia est abluentis.\nPetilianus dixit: Na-m qui fidem a perfido sumpserit\nnon fidem percipit sed reatum.\nAugustinus respondit: Non est perfidus Christus, a quo\nfidelis homo fidem percipit, non reatum. credit quippe in eum\nqui iustificat impium, ut deputetur fides eius ad iustitiam.\nPetilianus dixit: Omnis res enim origine et radice\nconsistit et, si caput non habet aliquid, nihil est, nec quicquam\nbene regenerat, nisi bono semine regeneretur.\nAugustinus respondit: Quid te pro Christo uis opponere,\nsub quo te non uis ponere? ille est origo et radix caputque\nnascentis, de quo non timemus sicut da homine quolibet, ne forte\nsit fictus et pessimus et de origine pessima oriamur, de pessima\nradice surgamus, pessimo capiti conformemur. quis enim homo\nde homine securus sit, cum scriptum sit: maledictus omnis\nqu i spem suam ponit in homine? semen autem quo regeneramur\nuerbum dei est, id est euangelium, unde apostolus dicit:\nin Christo enim Iesu per euangelium ego uos\ngenui. qui tamen etiam non caste annuntiantes euangelium\nannuntiare permittit et in hoc gaudet, quia, etsi non caste\nannuntiabant sua quaerentes, non quae Iesu Christi, castum\ntamen erat quod annuntiabant. et dixerat dominus de quibusdam\ntalibus: quae dicunt facite, quae autem faciunt\n\n\n\n\n\n\nfacere nolite. dicunt enim et non faciunt. si ergo\ncaste annuntiatur quod castum est, etiam ipse annuntiator,\nquia uerbo consociatur, credentem congenerat; si autem ipse\nnon regeneretur, castum tamen sit quod annuntiat, nascitur\ncredens non ex ministri sterilitate, sed ex ueritatis fecunditate.\nPetilianus dixit: Quae eunt ita sint, fratres, quae\npotest esse peruersitas, ut qui suis criminibus reus est alium\nfaciat innocentem, dicente domino Iesu Christo; arbor or bona\nfructus bonos facitarbor mala malos fructus facit.\nnumquid colligunt de spinis uuas? et iterum: omnis\nhomo bonus de thesauro cordis sui profert\nbona, et omnis homo malus de thesauro cordis sui\nprofert mala?\nAugustinus respondit: Omnis homo, etiamsi non sit suis\ncriminibus reus, alterum non facit innocentem, quia non est\ndeus. alioquin si ex innocentia baptizantis expectatur ut fiat\ninnocentia baptizati, tanto erit quisque innocentior, quanto innocentiorem\na quo baptizetur inuenerit, et tanto ipse minus erit\ninnocens, quanto et ille a quo baptizatur; et si forte contra\naliquem tenet odium qui baptizat, hoc et illi qui baptizatur\nimputabitur. ut quid ergo miser currit ad baptismum? ut ei\ndimittantur peccata sua an ut imponantur aliena? an sicut\nnauis mercatoris alia ponat, alia suscipiat? arborem autem\nbonam et fructum eius bonum et arborem malam et fructum\neius malum homines solemus intellegere et opera eorum, sicut\nconsequenter ostenditur in uerbis quae tu quoque commemorasti:\nbonus homo de bono thesauro cordis sui profert\nbona, et malus homo de malo thesauro cordis\nsui profert mala. cum autem dei uerbum praedicat aut\ndei sacramentum ministrat, non de suo, si malus est,\n\n\n\n\n\n\npraedicataut ministrat, sed deputabitur in eis de quibus dictum\nest: quae dicunt facite, quae autem faciunt facere\nnolite. dicunt enim quae dei sunt, faciunt autem quae sua\nsunt. nam si ita est, ut dicis, id est fructus baptizantium\nipsi baptizati existimantur, magnum malum Africae denuntiatis,\nsi tot Optati pullulauerunt quotquot baptizauit Optatus.\nPetilianus dixit: Et iterum: qui baptizatur\na mortuo non ei prodest lauatio eius, non mortuum\ncorpus exanime nec hominis funus dure porrectum adseruit\nesse baptistam, sed dei non habentem spiritum qui mortuo\ncomparatur, sicut alio loco discipulo manifestat. euangelio\nprotestante ait discipulus eius: domine, permitte mihi\nsepelire patrem meum; ait illi Iesus: sequere me, et\nsine mortuos, mortuos suos sepeliant. pater discipuli\nnon erat bapti:atus, paganum paganis addixit. nisi hoc de\ninfidelibus dixerit, mortuus mortuum non potest sepelire.\nmortuus igitur quidem non aliqua morte, sed uita sua percussus.\nnam qui sic uiuit ut reus sit, uita mortua cruciatur.\na mortuo igitur baptizari hoc est mortem sumpsisse, non\nuitam. agendum nobis et dicendum est, quatenus traditor\nuita mortuus habeatur, mortuus est ille qui baptismo uero\nnasci non meruit, mortuus est ille similiter qui iusto baptismo\ngenitus mixtus est traditori. ambo uitam baptismi non habent,\net qui numquam penitus habuit et qui habuit et amisit.\ndicit enim dominus Iesus Christus: aduenient in eum\nseptem spiritus nequiores et erit homo ille deterior\npriore.\nAugustinus respondit: Diligentius quaere quomodo dictum\net quomodo intellegendum sit testimonium quod de\n\n\n\n\n\n\nscriptura posuisti. nam quia mortui solent mystice appellari omnes\niniqui, manifestum est; sed Christus, cuius est baptisma uerum,\nquod propter hominis uitia dicitis falsum, uiuit sedens ad\ndexteram patris et nec ipsa carnis infirmitate iam morietur et\nmors ei ultra non dominabitur. cuius baptismo qui baptizatur,\nnon a mortuo baptizatur, et si forte ministri, operarii dolosi,\nsua quaerentes, non quae Iesu Christi, et euangelium non caste\nannuntiantes et Christum per contentionem et inuidiam praedicantes,\npropter iniquitates suas mortui sunt appellandi, sacramentum\ntamen dei uiui nec in mortuo moritur. mortuus enim\nerat Simon ille a Philippo in Samaria baptizatus, qui donum\ndei uolebat pecunia comparare, sed uiuebat ad eius poenam\nbaptisma quod habebat.\nQuam sit autem falsum quod dicis: ambo uitam baptismi\nnon habent, et qui numquam penitus habuit et qui\nhabuit et amisit, hinc licet aduertas, quod, qui baptizati apostatant\net per paenitentiam redeunt, non eis redditur baptismus,\nquem si amitterent redderetur. mortui sane uestri quomodo\nbaptizant secundum sensum uestrum? an mortui non sunt —\nut cetera taceam et dicam quod omnibus notum atque cotidianum\nest — ebriosi, cum de uidua dicat apostolus: quae\nautem in deliciis agit uiuens mortua est? deinde in\nillo concilio uestro, quo Maximianum cum suis auctoribus uel\nsuis ministris damnastis, excidit tibi quam eloquenter dixeritis:\nAegyptiorum admodum exemplo pereuntium funeribus\nplena suntlitora, quibus in ipsa morte maior\nest poena, quod post extortam aquis ultricibus\nanimam nec ipsam inueniunt sepulturam? et amen\nunus eorum Felicianus utrum reuixerit uos uideritis, secum\n\n\n\n\n\n\ntamen apud uos intus habet quos foris mortuus baptizauit\nsicut ergo a uiuo baptizatur qui uiui Christi baptismo induitur,\nsic a mortuo baptizatur qui mortui Saturni uel cuiuslibet\nalterius baptismo inuoluitur, ut interim cito dicamus, quomodo\nuerba quae posuisti sine cuiusquam nostrum angustia possint\nintellegi. nam sicut accipiuntur a uobis, non uos explicare, sed\nnos uobiscum implicare contenditis.\nPetilianus dixit: Agendum, inquam, nobis dicerb-dumque est, quatenus perfidus traditor uita mortuus habeatur. io ludas apostolus fuit, cum traderet Christum, idemque honore apostoli perdito spiritaliter mortuus est, suo postea laqueo moriturus, sicut scriptum est: paenitet me, inquit, quia tradidi sanguinem iustum, et abiit et laqueo se suspendit, laqueo traditor periit, laqueum talibus de re liquit, de quo dominus Christus clamauit ad patrem: pater, quos dedisti mihi, omnes seruaui, et ex illis nullus periit nisi filius perditionis, ut impleretur scripÂ· tura, olim namque Dauid sic in eum sententiam dixerat qui esset Christum perfidis traditurus: episcopatum eius co accipiat alter, sit uxor eius uidua et filii eius orfani. ecce quantus est spiritus prophetarum, ut cuncta futura pro praesentibus uiderit, id ante plurima: saecula nasciturus traditor damnaretur f denique id dicta senten tia compleretur, episcopatum eius apostoli perditi sanctus Mathias accepit, nemo hinc stolidus, nemo perfidus disputet: triumphum Mathias, non iniuriam retulit, qui de domini Christi uictoria spolium retulit proditoris, hoc igitur facto episcopatum tibi quid u indicas, heres nequioris traditoris? Iudas Christum carnaliter tradidit, tu spiritaliter furens euangelium sanctum flammis sacrilegis tradidisti. Iudas legislatorem tradidit perfidis, tu quasi eius reliquias legem dei perdendam\n\n\n\n\n\n\n\n\n\n\nhominibus tradidisti. qui si legem diligeres, ut iuuene# Machabaei,\npro dei legibus necareris, si nex dici hominum potest\nquos moriendo pro domino perficit immortales; quorum tinus\nscilicet fratrum tyranno sacrilego hac fidei uoce respondit:\nt\\'lt quidem, scelerate et impie, de praesenti uita\nnos perdis; rex autem mundi, qui regnat in aeternum\net regni eius non erit finis, mortuos nos pro\nsuis sanctis legibus in aeternae uitae conuersationem\nresuscitabit. si hominis mortui testamentum\nflammis incenderes, nonne falsarius punireris? quid te ergo\nfuturum est, qui sanctissimam legem dei iudicis incendisti?\nludam facti uel in morte paenituit: te non modo non paenitet,\netiam etiam nequissimus traditor nobis legem seruantibus\npersecutor et carnifex extitisti.\nAugustinus respondit: Uide quid intersit inter uestras\nmaledicas uoces et nostras ueridicas assertiones. adtende paululum.\necce exaggerasti crimen traditionis et inuidiosissimis\nuerbis uelut copiosus inuentor Iudae nos perdito comparasti.\nad hoc tibi ego cum breuissime respondero: (non feci quod\ndicis, non tradidi; falsa obicis, numquam id probabis,\\' nonne.\nomnis iste uerborum ingentium fumus repente dilabitur? an\nforte probare conaberis? hoc ergo prius faceres et deinde in\nnos tamquam in conuictos quo uelles cumulo inuectionis insurgeres.\necce una uanitas: audi alteram.\nTu ipse, cum de praedicta Iudae damnatione loquereris,\ndixisti: ecce qua?itus est spiritus prophetarum, ut cuncta futura\npro praesentibus uiderit, ut ante plurima saecula nascitarus\ntraditor damnaretur, et non uidisti eadem prophetia\nstabili et certa et inconcussa ueritate, qua praedictum est\n\n\n\n\n\n\nquod unus discipulus traditurus esset Christum, praedictum\netiam quod totus mundus esset crediturus in Christum. cur\nattendisti in prophetia hominem qui tradidit Christum et non\nibi attendisti orbem pro quo est traditus Christus? quis tradidit\nChristum? ludas. quibus eum tradidit? Iudaeis. quid ei\nfecerunt Iudaei? foderunt, inquit, manus meas et pedes,\ndinumerauerunt omnia ossa mea. ipsi uero considerauerunt\net conspexerunt me, diuiserunt sibi\nuestimenta mea et super uestimentum meum miserunt\nsortem. quantum sit ergo, quod tanto pretio emptum\nest, in psalmo ipso paulo post lege: commemorabuntur\net conuertentur ad dominum uniuersi fines terrae\net adorabunt in conspectu eius uniuersae patriae\ngentium, quoniam domini est regnum et ipse dominabitur\ngentium. quis autem potest ad commemoranda\ncetera de orbe credituro innumerabilia prophetica documenta\nsufficere? sed tu laudas prophetiam, quia uides in ea hominem\nqui uendidit Christum, nec in ea uides possessionem quam\nemit uenditus Christus. ecce altera uanitas: audi tertiam.\nInter multa tuae inuectionis uerba dixisti: si hominis\nmortui testamentum flammis incenderes, nonne falsarius puni\\':.\nreris? quid te ergo futurum est, qui sanctissimam legem dei\nincendisti incendisti? haec dicens non attendisti quod te utique\nmouere deberet, quomodo fieri posset, ut nos testamentum\nincenderemus et in ea hereditate consisteremus quae illo testamento\nconscripta est; uos autem mirum est testamentum\nseruasse et hereditatem perdidisse. nonne in eo testamento scripturn\nest: postula a me et dabo tibi gentes\nhereditatem tuam et possessionem tuam terminos\nterrae? huic hereditati communica et obice mihi de testamento\nquod uoles. nam quae dementia est ideo testamentum\n\n\n\n\n\n\ntradere te noluisse flammis, ut contra uerba litiges testatoris?\nnos autem cum habeamus in manibus gesta ecclesiastica et\nmunicipalia, in quibus legamus eos, qui contra Caecilianum\nalterum episcopum ordinauerunt, potius fuisse diuinorum codicum\ntraditores, non tamen insultamus, non inuehimur in uos\nnec sanctarum paginarum cineres in uestris manibus plangimus\nnec Machabaeorum tormenta flagrantia sacrilegio uestri\ntumoris opponimus dicentes: \\'uestra potius membra quam dei\neloquia ignibus traderetis\\', nolumus enim esse uani, ut alienis\ncommissis, quae aut ignoratis aut improbatis, uobis inanem\nstrepitum concitemus. quod autem uos a totius orbis communione\nseparatos uidemus, quod scelus et maximum et manifestum\net omnium uestrum est, si exaggerare uelim, tempus\nme citius quam uerba deficient. et hoc tu si defendere uelis,\nea es obiecturus orbi terrarum, quae si obicienda sunt ammones\nunde amplius accuseris, si obicienda non sunt non defenderis?\nut quid ergo inflaris aduersus me de traditione quae\nnec mea est nec tua, si manet illud pactum, ut nobis non\nobiciamus aliena, si autem non manet, tua potius est quam\nmea? quamquam et manente illo pacto arbitror me iustissime\ndicere, ut ille iudicetur socius eius qui tradidit Christum, qui\ncum toto orbe non se tradidit Christo. ergo, inquit apostolus,\nAbrahae semen estis, secundum promis sionem heredes,\net iterum dicit: heredes quidem dei, coheredes\nautem Christi, idemque semen Abrahae ad omnes gentes\npertinere demonstrat ex illo quod Abrahae dictum est: in\nsemine tuo benedicentur omnes gentes. quapropter\nputo iustum esse quod postulo, ut testamentum dei, quod iam\nolim apertum est, aliquantum aduertamus et, quem non inuenerimus\ntraditi coheredem, ipsum iudicemus traditoris heredem,\nille pertineat ad Christi uenditorem, qui Christum negat\n\n\n\n\n\n\norbis emptorem. nempe quando se post resurrectionem discipulis\ndemonstrauit et palpanda membra dubitantibus praebuit,\nhoc illis ait: quoniam sic scriptum est et sic oportebat\nChristum pati et resurgere tertia die, et praedicari\nin nomine eius paenitentiam et remissionem\npeccatorum per omnes gentes, incipientibus ab\nHierusalem. ecce a qua hereditate uos alienatis, ecce cui\nheredi resistitis! itane uero parceret Christo in terra ambulanti\nqui contradicit in caelo sedenti? adhuc non intellegitis, quoniam\nquidquid nobis obicitis sermoni eius obicitis? promittitur christianus\norbis et creditur, impletur et contradicitur. cogitate,\nobsecro, quid pati pro tanta impietate debuistis; et tamen si\nquid passi estis nescio, non uidi, non feci. tu hodie qui non\npateris uim persecutionis meae, redde mihi rationem separationis\ntuae. sed iterum ac saepe dicturus es, quae si non\nprobas ad neminem pertinent, si autem probas ad me non pertinent.\nPetilianus dixit: His ergo criminibus saeptus\nesse uerus episcopus non potes.\nAugustinus respondit: Quibus criminibus? quid docuisti,\nquid ostendisti? etsi ostendisses crimina nescio quorum, quid\nhoc ad semen Abrahae in quo benedicuntur omnes gentes?\nPetilianus dixit: Si apostoli persecuti sunt aliquem\naut aliquem tradidit Christus?\nAugustinus respondit: Possem quidem dicere ipsum satanan\nomnibus malis hominibus esse peiorem, cui tamen tradidit apostolus\nhominem in interitum carnis, ut spiritus saluus\nsit in die domini Iesu, itemque alios de quibus dicit:\nquos tradidi satanae, ut discant non blasphemare.\net dominus Christus flagellatos expulit de templo improbos\nmercatores, ubi etiam conexum est testimonium scripturae\n\n\n\n\n\n\n\n\n\n\ndicentis: zelus domus tuae comedit me. ecce inuenimus\napostolum traditorem, Christum persecutorem. possem ista\ndicere et te in non paruos aestus mittere, ut non querelas\neorum qui patiuntur, sed animum eorum qui faciunt quaerere\ncogereris. sed hinc noli laborare; non ea dico, sed dico ad\nsemen Abrahae quod est in omnibus gentibus non pertinere,\nsi quid non recte uobis factum est fortasse a palea dominicae\nsegetis, quae nihilominus est in omnibus gentibus. uos ergo\nreddite rationem separationis uestrae, sed prius attendite quales\nhabeatis quos uobis obici non uultis, et uidete quam inique\nfaciatis, cum aliena facta nobis obicitis, etsi ea quae dicitis\nprobaretis. ita nulla erit ratio separationis uestrae.\nPetilianus dixit: At enim aliqui dicent: filii non\nsumus traditoris. eius est aliquis filius cuius facta sectatur.\nhi enim certissimi filii sunt idemque parentibus similes, quos\nnon ista caro nec sanguis, sed mores et facta parentibus\nconsimiles genuerunt.\nAugustinus respondit: Paulo ante nihil contra nos dicebas,\nnunc iam coepisti dicere aliquid et pro nobis. haec enim\npropositio tua in eo te tenet, ut, si nos hodie cum quibus agis\nnon conuiceris traditores et homicidas et si quid aliud criminaris,\nquidquid tale ostenderis in eis qui nos tempore praecesserunt,\nomnino nobis obesse non possit quorum enim\ndissimilia facta habemus, eorum filii esse non possumus. et\nuide quo te commiseris. si aliquem forte etiam nostrae aetatis\nhominem et nobiscum uiuentem de aliquo tali reatu forte conuiceris,\nnullo modo praeiudicat omnibus gentibus quae in\nsemine Abrahae benedicuntur, a quibus tu te separando sacrilegus\ninueniris. ita, quod fieri non potest, nisi omnes qui\nubique sunt noueris omniumque mores et facta non solum\ndidiceris, sed etiam demonstraueris tam mala esse quam dicis,\n\n\n\n\n\n\nnon habes cur obicias orbi terrarum, qui est in sanctis, nescio\nquos parentes, quibus eos probes esse consimiles. nec te aliquid\nadiuuabit, si etiam demonstrare potueris eos qui tales\nnon sunt cum eis qui tales sunt sumere sacramenta communia,\nprimo quia uos ipsos respicere debetis, cum quibus ea celebretis,\nquibus detis, a quibus sumatis et uobis eos obici nolitis.\ndeinde, si filii sunt Iudae, qui diabolus inter apostolos\nfuit, quicumque facta eius imitantur, cur non filios apostolorum\ndicamus qui non facta sua cum talibus, sed domini sacramenta\ncommunicant, sicut apostoli dominicam cenam cum illo\ntraditore sumpserunt, ideo uobis longe dissimiles, quod hominibus\nunitatem seruantibus hoc obicitis quod conscissa unitate\nuos facitis?\nPetilianus dixit: De se ipso Iudaeis dicit (Dominus\nchristus: si non facio facta patris mei. nolite milii\ncredere.\nAugustinus respondit: lam supra respondi; hoc et uerum\nest et pro nobis contra uos est.\nPetilianus dixit: Falsidicos et mendaces sic identidem\nobiurgat: filii diaboli estis; et ab initio enim\nille accusator fuit et in ueritate lion stetit.\nAugustinus respondit: Non solemus legere: ille accusator\nfuit, sed: ille homicida fuit. quaerimus autem unde\nfuerit diabolus homicida ab initio et inuenimus, quod primum\nhominem occiderit non gladium stringendo aut aliquam uim\ncorporaliter inferendo, sed persuadendo peccatum et a paradisi\nfelicitate deiciendo. quod tunc paradisus, hoc nunc ecclesia.\ndiaboli ergo filii sunt qui homines ab ecclesia seducendo inter-\nSciunt. sicut autem per uerba dei nouimus ubi sit plantatus\nparadisus, sic per uerba Christi ubi sit ecclesia didicimus:\nper omnes, inquit, gentes, incipiens ab Hierusalem.\nab isto uniuerso ad partem quamlibet quisquis separat\n\n\n\n\n\n\n\n\nhominem, ille diaboli filius et homicida conuincitur. sed et uerbum\nquod ipse posuisti, ut de diabolo diceres: ille accusator\nfuit e t in ueritate non stetit, uide in quos conueniat.\naccusatis enim orbem terrarum criminibus aliorum, quos etiam\nipsos acousare potius quam conuincere potuistis et in ueritate\nChristi non stetistis. ille enim dicit ecclesiam per omnes gentes\nincipientem ab Hierusalem, uos autem in parte Donati.\nPetilianus dixit: Tertio quoque similiter persecntorum.\ndementiam hoc nomine appellat: progenies uiperaram,\nquomodo fugietis iudicium gehennae?\nideoque mitto ad uos prophetas et sapientes et\nscribas, et ex illis occidetis et crucifigetis et flagellabitis\nsynagogis uestris, donec ueniat super\nnos omnis sanguis iustus, quem effudistis in\nterra a sanguine Abel iusti usque ad sanguinem\nZachariae filii Barachiae, quem occidistis inter\nteniplum et altare. numquid uere carnaliter filii sunt\nuiperarum ac non magis mente serpentes et trilingui malitia\ntactuque mortifero et spiritu ueneni flagellantes? uere uiperae\nfacti sunt qui insontibus populis mortes morsibus uomuerunt.\nAugustinus respondit: Haec si dicam de talibus esse\ndicta quales uos estis, respondebitis: \\'proba.\\' quid enim? tu\nprobasti? aut si eo putas probari quia dicuntur, non opus est\neadem repetere. recita illa ipsa tibi et a nobis in uos: ecce\net ego probaui, si hoc est probare. et tamen disce quid sit\nprobare. neque enim extrinsecus quaero documenta, ut uos\nuiperas probem. ecce id ipsum uipereum est non habere in\nore firmamentum ueritatis, sed uenenum maledictionis, sicut\nscriptum est: uenenum aspidum sub labiis eorum. et\nquia hoc passim a quolibet in quemlibet dici potest, quasi\nquaereretur quorum, continuo subiecit: quorum os maledictione\net amaritudine plenum est. cum ergo talia dicitis\n\n\n\n\n\n\nin homines per totum mundum dispersos quos omnino ignoratis,\nquorum etiam multi nec Caeciliani nec Donati nomen\naudierunt, nec auditis in silentio respondentes: \\'non ad nos\npertinet quidquid dicitis, non uidimus, non fecimus, quid loquamini\npenitus ignoramus: uos qui nihil aliud uultis quam\ndicere quod probare omnino non potestis, quid aliud quam os\nuestrum maledictione et amaritudine plenum est? iam uide\nutrum uos possitis ostendere non esse uiperas, nisi ostenderitis\nomnes christianos omnium gentium traditores esse et\nhomicidas et non esse christianos. immo uero etiamsi potestis\nsingulorum hominum per totum orbem diffusorum uitas et\nfacta nosse et ostendere, tamen antequam id faciatis, cum\ntemere ista iactatis, os uestrum uipereum est, os uestrum\nmaledictione et amaritudine plenum est. ostendite iam, si\npotestis, quem prophetam, quem sapientem, quem scribam\nocciderimus et crucifixerimus et flagellauerimus in synagogis\nnostris. attendite, quanto labore impenso nullo modo probaturi\nsitis, quod Donatus et Marculus prophetae fuerint aut sapientes\naut scribae, quia non fuerunt. quod etsi possetis, quid faciatis,\nut ostendatis a nobis occisos quos nec nos ipsi nouimus, quanto\nminus orbis terrarum cui uenenoso ore maledicitis? aut unde\npotestis ostendere animum nos habere consimilem interfectoribus\neorum, quos nec saltem ab aliquibus interfectos potestis ostendere?\nattendite haec omnia, uidete utrum aliquid horum uel\nde orbe terrarum uel orbi terrarum probare possitis, cui tamen\nquia maledicere non quiescitis, in uobis uera ostenditis quae\nde illo falsa iactatis.\nPorro si nos uelimus probare uos esse interfectores\nprophetarum, non imus longius, ut per loca singula colligamus,\nquas furiosi uestri principes circumcellionum et ipsae cateruae\nuinulentorum atque insanorum non tantum ediderint ab initio\n\n\n\n\n\n\nschismatis uestri, sed omnino edere non desinant strages. de\nproximo ago. proferantur eloquia diuina quae uersantur in\nmanibus et nostris et uestris: eos teneamus interfectores prophetarum\nquos contradictores inuenerimus linguis prophetarum.\nquid ocius dici potest, quid citius ostendi potest? mitius ageretis\ntraiciendo ferrum per uiscera prophetarum quam quod\nlingua interficere conamini uerba prophetarum. dicit propheta:\ncommemorabuntur et conuertentur ad dominum\nuniuersi fines terrae. ecce agitur, ecce impletur; uos\nautem non solum contra id quod dicitur aures incredulas\nclauditis, sed etiam contra id quod iam geritur linguas furiosas\nexeritis. audiuit Abraham dictum: in semine tuo benedicentur\nomnes gentes et credidit et deputatum est illi\nad iustitiam. uos uidetis factum et reclamatis et non uultis\ndeputari uobis ad iniustitiam quod recte deputaretur, etiamsi\nnondum factum, sed tantummodo dictum non crederetis. immo\nnon solum non uultis uobis deputari ad iniustitiam, sed\netiam si quid pro hac impietate patimini, deputari uobis\nuultis ad iustitiam. aut si non sunt istae persecutiones prophetarum,\nquia non fiunt ferro sed uerbo, quae fuit causa ut\ndiuinitus diceretur: filii hominum, dentes eorum arma\net sagittae et lingua eorum gladius acutus? sed\nquando colligam ex prophetis omnibus omnia testimonia ecclesiae\ntoto orbe diffusae, quae omnia contradicendo interficere\net extinguere conamini? sed ligati estis, quia in omnem\nterram exiit sonus eorum et in fines orbis terrae\nuerba eorum. uerumtamen unum illud commemorabo ex\nore domini qui testis est testium: oportebat, inquit, impleri\nomnia quae scripta sunt in lege et prophetis\net psalmis de me. quae sunt haec, ipse\n\n\n\n\n\n\nindicet. tunc aperuit illis sensum, inquit, ut intellegerent\nscripturas, et dixit eis: quoniam sic scriptum\nest et sic oportebat Christum pati et resurgere a\nmortuis, et praedicari in nomine eius paenitentiam\net remissionem peccatorum per omnes gentes, incipientibus\nab Hierusalem, ecce quod scriptum est in\nlege et prophetis et psalmis de domino; ecce quod de se et\nde ecclesia ipse dominus aperuit se ostendens, illam promittens.\nuos autem his tam manifestis testimoniis resistentes et\nea, quia delere non potestis, deprauare conantes quid faceretis,\nsi inueniretis membra prophetarum, qui sic saeuitis in eloquia\nprophetarum, ut nec dominum audiatis impletorem manifestatorem\nexpositorem prophetarum? nam quantum potestis, etiam\nipsum caeditis, quando et ipsi non ceditis.\nPetilianus dixit: De uobis quoque Dauid (in) persecutores\nhaec dicit: sepulchrum patens est guttur\neorum; linguis suis dolose agebant; uenenum\naspidum sub labiis eorum quorum os maledictione\net amaritudine plenum est; ueloces pedes eorum\nad effundendum sanguinem; contritio et infelicitas\nin uiis eorum, et uiam pacis non cognouerunt;\nnon est timor dei ante oculos eorum. nonne cognoscent\nomnes, qui operantur iniquitatem, qui deuorant\nplebem meam sicut cibum panis?\nAugustinus respondit: Sepulchrum patens est guttur\neorum, unde mendaciorum mortes exhalant; os enim quod mentitur\noccidit animam. si autem nihil est uerius quam id quod\ndixit Christus, ecclesiam suam per omnes gentes incipientem\nab Hierusalem, nihil est mendacius quam id quod dicitis \\'in\nparte Donati\\'. linguae autem dolosae sunt eorum, qui cum\nfacta sua nouerint non solum se dicunt iustos esse homines\n\n\n\n\n\n\nsed etiam iustificatores hominum, quod de uno dictum est\nqui iustificat impium et quod sit iustus et iustificans. iam de\nueneno aspidum et ore maledictione et amaritudine pleno satis\ndiximus. ueloces pedes autem ad effundendum sanguinem etiam\nMaximianistas habere dixistis; testis est plenarii uestri concilii\nsententia totiens gestis proconsularibus et municipalibus allegata.\nilli autem neminem, quantum audimus, corporaliter occiderunt.\nintellexistis ergo etiam spiritali caede animarum sanguinem\nfundi gladio schismatis, quod in Maximiano damnastis.\nuidete ergo si non sunt pedes uestri ueloces ad effundendum\nsanguinem, cum praeciditis homines ab unitate orbis terrarum,\nsi hoc in Maximianistis recte dixistis, quia praeciderunt aliquos\na parte Donati. itane nos uiam pacis non cognouimus, qui\nstudemus seruare unitatem spiritus in uinculo pacis, et uos\neam nostis, qui sermoni Christi quem habuit post resurrectionem\ncum discipulis suis tam pacifico, ut inde inciperet\ndicens: pax uobiscum, ita resistitis, ut nihil aliud quam\nhoc ei dicere conuincamini: \\'tu quod dixisti de unitate omnium\ngentium falsum est, nos quod dicimus de crimine omnium\ngentium uerum est\\'? qui dicerent ista, si esset timor dei ante\noculos eorum? uidete itaque, si non ista cotidie dicendo plebem\ndei diffusam toto orbe terrarum tamquam cibum panis dentibus\nfinire conamini.\nPetilianus dixit: Monet etiam dominus Christus:\ncauete a pseudoprophetis; ueniunt ad uos in uestit-n\nouium, intus autem sunt lupi rapaces. ex\nfructibus eorum cognoscetis eos.\nAugustinus respondit: Si abs te quaeram, quibus nos\nfructibus lupos rapaces esse cognoscatis, dicturus es crimina\naliena nec in eis quorum esse dicuntur umquam probata. si\nautem tu a me quaeras, quibus fructibus uos potius esse lupos\n\n\n\n\n\n\nrapaces cognoscamus, obicio schismatis crimen quod tu negabis,\nego autem statim probabo: neque enim communicas omnibus\ngentibus et illis ecclesiis apostolico labore fundatis. hic dicturus\nes: (non communico traditoribus et homicidis\\'. respondet tibi\nsemen Abrahae: \\'haec sunt illa crimina uel non uera uel non\nmea). sed haec interim sepono, tu ostende ecclesiam. iam uox\nilla mihi sonabit, quam in pseudoprophetis uitandam dominus\nmonuit ostendentibus partes et ab uniuerso alienare conantibus:\necce hic est Christus, ecce illic. sed usque adeo\nputas ueras oues Christi cor non habere quibus dictum est:\nnolite credere, ut lupum audiant dicentem: ecce hic est\nChristus et pastorem non audiant dicentem: per omnes\ngentes, incipientibus ab Hierusalem.\nPetilianus dixit: Sic sic, improbe persecutor\nquocumque te uelamine bonitatis obtexeris, quocumque nomine\npacis bellum osculis geras, quolibet unitatis uocabulo hominum\ngenus inlicias, qui hactenus fallis ac decipis, uere dia-\nboli filius es, dum moribus indicas patrem.\nAugustinus respondit: Haec a nobis in uos dicta esse\nreputa et, ut noueris in quos potius conueniant, quae superius\ndixi commemora.\nPetilianus dixit: Nec adeo mirum quod tibi\nnomen episcopi inlicite assumis. haec est uera diaboli consuetudo,\nita demum decipere, si sibimet uindicet uocabulum\nsanctitatis, apostolo praedicante: nec mirum est, inquit,\nsi ipse satanas trans figurat se uelut angelum\nlucis et ministros suos quasi ministros iustitiae.\nnec mirum est ergo quod te falso episcopum uocas. nam et illi\nangeli perditi, amatores uirginum mundanarum, qui carnem\ncorrumpendo corrupti sunt, licet diuinis exuti uirtutibus angeli\nesse desierint, nomen tamen retinent angelorum seseque semper\n\n\n\n\n\n\nangelos putant, qui diuina soluti militia in exercitum diaboli\nsimiles transierunt, deo magno clamante: non permanebit\nspiritus meus in hominibus istis in aeternum,\nquoniam caro sunt. quibus reis ac uobis dicet dominus\nChristus: ite in ignem aeternum m, quem paratus pater\nmeus diabolo et angelis eius. si angeli mali non essent,\ndiabolus angelos non haberet, quos et sanctus apostolus in illo\niudicio resurgendi a sanctis hominibus dicit esse damnandos:\nnescitis quoniam angelos iudicabimus? siueriangeli\nessent, iudicium in angelos dei homines non haberent. sic quoque\napostoli sexaginta, qui cum domino Christo duodecim derelictis\na fide apostatae recesserunt, in tantum hominibus miseris\nadhuc putantur apostoli, ut ex his Manicheus et ceteri\nmultis diabolicis sectis multas animas implicent, quas ut\ncaperent prodierunt. nam profecto perditus Manicheus, si\ntamen fuit, in illis sexaginta ponendus est, si nomen eius\napostoli inter duodecim (non) continetur. at in locum Iudae\ntraditoris subrogato Mathia uoce Christi ordinatus est ut tertius\ndecimus Paulus, qui sese apostolorum nouissimum memorat, ne\nquisquis esset posterior apostolus crederetur. sic enim dixit:\nego enim sum nouissi mus apostolorum qui non sum\ndignus uocari apostolusquia persecutus sum ecclesiam\ndei. nec in hoc uobis blandiamini: Iudaeus haec fecerat,\nlicet et uos nobis perniciem ut pagani faciatis. bellum namque\ninlicite geritis quibus non licet repugnare. uos enim cupitis\nuiuere nobis occisis, nobis uero uictoria est fugere uel occidi.\nAugustinus respondit: Uideris quemadmodum testimonia\nscripturarum posueris uel quomodo intellexeris: nihil ad rem\nde qua nunc agitur. ad hoc enim certe ista omnia dixisti, ut\n\n\n\n\n\n\nprobares esse falsos episcopos, sicut sunt falsi angeli et falsi\napostoli. nouimus et nos esse falsos angelos et falsos apostolos\net falsos episcopos et sicut dicit uerus apostolus falsos\nfratres; sed cum ab utrisque aduersus inuicem possint ista\niactari, probare aliquid opus est, non inaniter loqui. in quos\ntamen conueniat crimen fallaciae, recole quae supra diximus\net inuenies, ne taedio simus legentibus eadem saepius repetendo.\net tamen quid hoc ad ecclesiam toto terrarum orbe\ndiffusam, siue quod de palea eius, quae cum illa per totum\nmundum est, potueris dicere, siue quod de Manicheo dixisti\nuel de ceteris diabolicis sectis? si enim ad triticum non pertinet,\nquidquid etiam de palea dicitur quae adhuc cum illo\nest, quanto minus pertinent ad membra Christi toto orbe diffusa\ntam olim et tam aperte separata portenta!\nPetilianus dixit: Iubet nobis dominus Christus:\ncum nos persecuti fuerint homines in ciuitate\nista, fugite in alteram; quodsi in ea uos persequentur,\nfugite in aliam. amen enim dico nobis, non\nconsummabitis ciuitates Israhel, donec ueniat\nfilius hominis. si de Judaeis et pagauis nobis praemonet,\ntu qui christianum te memoras dira farta gentilium non\ndebes imitari, an sic deo seruitis, ut uestris manibus occidamur\nerratis erratis, si hoc creditis miseri; nam non habet\ndeus carnifices sacerdotes.\nAugustinus respondit: Fugere de ciuitate in ciuitatem\na facie persecutionis non haereticis uel schismaticis praeceptum\nsiue permissum est, quod estis uos, sed praedicatoribus\neuangelii, cui resistitis uos. quod ut facile probemus, nunc\ncerte in ciuitatibus uestris estis et nemo uos persequitur. prodeundum\nergo uobis est et reddenda ratio separationis uestrae.\n\n\n\n\n\n\nneque enim sicut excusatur infirmitas carnis, quando cedit\nuiolentiae persecutionis, sic debet et ueritas cedere falsitati.\nproinde si persecutionem patimini, quare non dimittitis ciuitates\nin quibus estis, ut impleatis quod ex euangelio commemoratis?\nsi autem non patimini persecutionem, quare nobis\nrespondere non uultis? ant si timetis forte, ne cum responderitis\npersecutionem patiamini, quomodo ergo imitamini eos\npraedicatores quibus dictum est: ecce mitto uos sicut\noues in medio luporum, quibus item dictum est: nolite\ntimere eos qui corpus occidunt, animam autem non\npossunt occidere? et quomodo non facitis contra praeceptum\nPetri apostoli qui ait: parati semper ad responsionem\nomni poscenti uos rationem de fide et spe\nuestra? postremo quare per uiolentissimas turbas etiam ultro\nimprobi estis ecclesiis catholicis ubi potueritis, quod innumerabilibus\nexemplis res ipsa indicat? sed dicitis uos loca uestra\ndefendere et resistitis fustibus et caedibus quibuscumque potueritis.\nquare ibi non audistis uocem domini dicentis: ego\nautem dico uobis non resistere malo? aut si fieri\npotest, ut aliquando recte per uim corporalem resistatur uiolentis\nnec ideo praeceptum uioletur quod audimus a domino: ego\nautem dico uobis non resistere malo, cur non etiam\nhoc fieri potest, ut per ordinatas et legitimas potestates de\nsedibus, quae inlicite usurpantur uel ad iniuriam dei retinentur,\npius expellat impium et iustus iniustum? neque enim eo\nmodo persecutionem passi sunt pseudoprophetae ab Helia quomodo\nipse Helias a rege iniquissimo, aut quia flagellatus est\ndominus a persecutoribus, propterea passionibus eius comparandi\nsunt quos ipse de templo flagellatos eiecit. restat ergo\nut nihil aliud requirendum esse fateamini nisi utrum iuste an\n\n\n\n\n\n\nimpie uos separaueritis a communione orbis terrarum. nam\nsi hoc inuentum fuerit quod impie feceritis, non miremini si\nnon desunt ministri deo per quos flagellemini, quia persecutionem\npatimini non a nobis, sed sicut scriptum est ab ipsis\nfactis uestris.\nPetilianus dixit: Clamat rursus de caelo dominus\nChristus ad Paulum: Saule saule. quid me pe rseq ueris?\ndurum est tibi contra stimulum calcitrare. Saulus\ntunc dictus est, ut ei postmodum baptisma componeret\nnomen. uobis ergo non durum est Christum totiens persequi\nin sacerdotibus suis, domino ipso clamante: nc tetigeritis\nchristos meos. sanctorum computate tot funera, et uiuarem*\ncem Christum totiens occidistis. postremo si sacrilegus non,\nsis, sanctus esse non potes homicida.\nAugustinus respondit: Defendite uos ipsos a persecutione,\nquam passi sunt a uestris qui cum Maximiano se a uobis\nseparauerunt, et illic inuenietis defensionem nostram. si enim\ndicitis non uos fecisse, gesta proconsularia et municipalia recitamus.\nsi dicitis recte uos illis fecisse, cur ipsi talia pati non\nuultis? si dicitis: sed nos schisma non fecimus\\', hoc ergo\nquaeratur et, antequam constet an ita sit, nemo persecutores\naccuset. si dicitis etiam schismaticos persecutionem pati non\ndebaisse, quaero utrum et de basilicis, in quibus insidiantur\nad seducendos infirmos, expelli per ordinatas potestates non\ndebeant. si dicitis nec hoc debere, reddite prius Maximianistis\nbasilicas et sic nobiscum agite. si dicitis debere, quaerite iam\nquid pati debeant a potestatibus ordinatis, qui eis resistendo\ndei ordinationi resistunt. unde aperte apostolus dicit: non\nenim sine causa gladium portat; uindex est enim\nin iram ei qui male agit. quodsi omnino diligenter ueritate\ntractata hoc inuentum fuerit, ut nec per iudicia publica\n\n\n\n\n\n\nschismatici aliquid pati debeant nec de locis insidiarum et\nfallaciarum suarum pellantur, et dixeritis uobis displicere, quod\nMaximianistas a quibusdam uestris ista perpessi sunt, cur\nnon liberius de toto agro domini, id est de toto mundo, clamant\nfrumenta dominica: (nec ad nos pertinet quod zizania\nuel quod palea nostra committit, quia displicet nobis\\'? si uobis\nsufficere ad purgationem fatemini, quoniam quidquid mali fit\na uestris displicet uobis, quare uos ergo separastis? hinc enim\nuos accusat ipsa uestra defensio. si enim propterea uos ab\niniquis partis Donati non separatis, quia unusquisque sarcinam\nsuam portat, cur ab iniquis orbis terrarum quos putatis aut\nfingitis uos separastis? an ut sarcinam schismatis omnes pariter\nportaretis?\nEt tamen quaerimus a uobis, quos uestrum a nostris\nprobetis occisos. nullam quidem legem ab imperatoribus datam\nut occideremini recolo. illi autem, de quibus maximam inuidiam\nfacere soletis, Marculus et Donatus, ut moderatius dixerim,\nincertum est utrum se ipsi praecipitauerint, sicut uestra\ndoctrina non cessat cotidianis exemplis, an uero alicuius potestatis\niussu praecipitati sint. si enim incredibile est magistros\ncircumcellionum solitas mortes sibimet intulisse, quanto incredibilius\npotestates Romanas insolita supplicia iubere potuisse!\nitaque de hac re, quam nimis inuidiosam putatis, si uerum\nest quod dicitis, quid hoc pertinet ad dominicum triticum?\npalea quae foras uolauit paleam quae intus remansit accuset;\nnon enim tota poterit nisi uentilabro ultimo separari. si autem\nest falsum, quid mirum si palea tamquam leui flatu dissensionis\nablata etiam dominicum triticum falsis criminationibus\ninsectatur? quapropter de omnibus talibus inuidiosis criminibus\nhoc uobis frumentum Christi, quod per agrum, id est per\n\n\n\n\n\n\ntotum mundum, cum zizaniis crescere iussum est, libera et\nsecura uoce respondet: (si non probatis quod dicitis, ad neminem\npertinet, si autem probatis, ad me non pertinet\\'. ex quo\nfit ut, quicumque se ab ista unitate frumenti propter zizaniorum\nuel paleae crimina separauit, propter ipsum dissensionis\net schismatis malum nec ab ipso crimine homicidii se possit\ndefendere, dicente scriptura: qui odit fratrem suum homicida\nest.\nPetilianus dixit: Ergo, ut diximus, dominus\nChristus clamauit ad Paulum: Saule Saule, quid me\npersequeris¥ durum est tibi aduersus stimulum\ncalcitrare, dixit autem Paulus: quis es, domine? eique\nresponsum est: ego Christus Naxarenus, quem tu\npersequeris. et ille tremens ac stupens dixit: domine,\nquid me uis facere? et dominus ad illum: surge et\nintra in ciuitatem, et dicetur tibi quid te oporteat\nfacere. et interpositis: surrexit autem Saulus a terra\napertisque oculis suis nihil uidebat — o ultrix\nfuroris caecitas oculorum, persequentis lumen obnubilas, solo\nbaptismo recessura! — uideamus ergo in ciuitate quid gessit.\nintroiit, inquit, Ananias ad Saulum, et cum imposuisset\nci manus, ait: Saule frater, dominus misit\nme, Iesus qui uisus est tibi in uia qua ueniebas,\nut uideas et implearis spiritu sancto. confestim\nceciderunt ab oculis eius tamquam squamae, et\nuisum recepit et surgens baptis atus est est. cum igitur\nPaulus a crimine persequendi baptismo liberatus oculos sumpserit\ninnocentes, cur non uis, persecutor et traditor caecus\nfalso baptismate, ab his quos insequeris bapti\\\\ari?\nAugustinus respondit: Nec persecutorem nec traditorem\nprobas quem uis denuo baptizare. et si probas aliquem, non\nest tamen denuo baptizandus persecutor et traditor, si iam\n\n\n\n\n\n\nChristi baptismo baptizatus est. Paulum quippe propterea\nbaptizari oportuit, quia numquam tali baptismo tinctus fuit.\nitaque nihil habet simile ad causam, quam nobiscum agitis,\nquod de Paulo interponere uoluisti. sed si hoc non interposuisses,\npuerili declamationi locum non inuenisses ubi diceres:\no ultrix furoris caecitas, solo baptismo recessura! quanto enim\nfortius in uos exclamandum est: (o ultrix furoris caecitas, quae\nnon Paulo comparata, sed Simoni, nec accepto baptismo recedit\na uobis!\\' nam si persecutores ab eis quos persequuntur baptizandi\nsunt, Primianus a Maximianistis baptizetur, quos instantissime\npersecutus est.\nPetilianus dixit: At enim constanter opponitis:\ndixit apostolis Christus: qui semel lotus est non habet.\ncausam nis\\'i pedes lauandi, sed est mundus totus!\nsi uerba ista plene discutias, subsequentibus obtineris. sic\nnamque locutus est dicens: qui semel lotus est non habet\ncausam nisi pedes lauandi, sed est mundus\ntotus; et uos mundi estis, sed non omnes. hoc autem\ndixit propter Iudam qui eum fuerat traditurus. quisquis ergo\ntraditor factus es, baptismum perdidisti. denique postquam\nipse damnatus est traditor Christi apostolus, undecim sic\nplenius confirmauit: iam uos mundi estis propter sermonem\nquem locutus sum uobis; manete in me, et\nego in uobis. et iterum his undecim dixit: pacem meam\ndo uobis, pacem meam dimitto uobis. cum haec ergo\ndamnato ut diximus traditore apostolis undecim dicta sint,\nuos quoque traditores similiter pacem et baptismum non\nhabetis.\nAugustinus respondit: Si ergo perdidit baptismum traditor,\nquisquis a uobis baptizatus postea traditor factus fuerit,\nsi redire ad uos uoluerit, denuo baptizetur. quod si non facitis,\n\n\n\n\n\n\nsatis nos ipsi indicatis falsum esse quod dictum est: si quia\nergo traditor factus es, baptismum perdidisti. si enim perdidit,\nredeat et recipiat; si autem redit et non recipit, non perdiderat\ndeinde, si propterea dictum est apostolis: iam uos\nmundi estis et: pacem meam do uobis, quia iam inde discesserat\ntraditor, non erat ergo munda et pacifica cena illa tanti\nsacramenti, quam priusquam ille exiret omnibus dedit. quod\nsi clausis oculis dicere audetis, quid faciamus nisi potius nos\nexclamemus: \\'o ultrix furoris caecitas eorum qui uolunt esse\nlegis doctores, sicut dicit apostolus, non intellegentes\nneque quae locuntur neque de quibus affirment\\'?\nnisi tamen pertinaciae caecitas impediret, non erat difficilis\nintellectus, ut uideres non dixisse dominum praesente Iuda:\n\\'nondum mundi estis\\', sed: iam uos mundi estis. addidit\nautem (non omnes\\\\ quia ibi erat qui mundus non erat. qui\ntamen si praesentia sua ceteros pollueret, non eis diceretur:\niam uos mundi estis, sed diceretur, ut dixi: \\'nondum\nmundi estis\\'. postquam uero ille discessit, dixit eis: iam uos\nmundi estis nec addidit: \\'sed non omnes,\\' quia iam discesserat\nquo etiam praesente, sicut eis dictum est, mundi\nerant, sed non omnes, quia erat illic unus immundus. quapropter\nhis uerbis magis dominus declarauit in uno coetu\nhominum eadem sacramenta sumentium aliquorum immunditiam\nmundis obesse non posse. certe si putatis esse apud nos\nsimiles Iudae, haec uerba nobis dicite: (mundi estis, sed non\ncaecitas). non autem hoc dicitis, sed dicitis propter quosdam\nimmundos: \\'immundi estis omnes). hoc discipulis dominus Iuda\npraesente non dixit, et ideo qui hoc dicit non didicit a bono\nmagistro quod dicit.\nPetilianus dixit: Quodsi nos bis baptismum\nfacere dicitis, immo uos facitis qui occiditis baptixatos. non,\nquia baptixatis, hoc dicimus, sed quia unumquemque, dum\n\n\n\n\n\n\n\n\n\n\nocciditis, sanguine suo facitis baptizari. etenim baptismum\naquae uel spiritus extorto sanguine martyris quasi factum\nest geminum. sic [autem] ipse namque saluator baptizatus\nprimitus a Iohanne baptixandum sese professus est iterum\nnon iam aqua nec spiritu, sed sanguinis baptismo cruce pas-\nsionis, sicut scriptum est: accesserunt ad eum duo\ndiscipuli filii Zebedaei dicentes: domine, cum\nueneris in regnum tuum, fac nos sedere unum ad\ndexteram tuam et alterum ad sinistram. respondit\neis Iesus: difficilem rem petitis. numquid calicem\nquem ego bibiturus sum potestis bibere et\nbaptismum quod ego baptizor baptizor? dixerunt\nilli: possumus. et ait illis: calicem quidem quem\nego bibiturus sum bibere potestis et baptismum\nquod ego baptizor baptizabimini, et cetera. si haec\nduo sunt baptismata, uestra nos laudatis inuidia, profitemur.\ncum enim nostra corpora occiditis, non m\\'s baptismum facimus,\nsed baptismo nostro et sanguine baptixamur ut Christus.\nerubescite erubescite, persecutores: similes Christo martyres\nfacitis quos post aquam ueri baptismatis sanguis baptista\nperfundit.\nAugustinus respondit: Primo cito respondemus quia non\nuos occidimus, sed ipsi uosmet ipsos uera morte occiditis, cum\nuos ab unitatis uiua radice praeciditis. deinde si omnes qui\nocciduntur sanguine suo baptizantur, omnes latrones iniqui\nimpii scelerati, qui damnati feriuntur, martyres habendi sunt,\nquia suo sanguine baptizantur. si autem non baptizantur sanguine\nsuo nisi qui occiduntur propter iustitiam, quia ipsorum\nest regnum caelorum, uide sis prius esse quaerendum propter\n\n\n\n\n\n\nquid patimini et postea quid patiamini. quid ergo buccae inflantur,\nantequam facta defendantur? quid perstrepit lingua,\nantequam probetur uita? si schisma fecisti, impius es; si impius\nes, ut sacrilegus moreris, cum pro impietate puniris; si\nut sacrilegus moreris, quomodo tuo sanguine baptizaris? an\ndicis: \\'non feci schisma\\'? hoc ergo quaeramus: quid ante clamas\nquam probas?\nAn dicis: \\'etsi sacrilegus sum, a te occidi non debeo\\'?\nalia quaestio est de atrocitate facti mei quod numquam ueraciter\ndemonstras, alia de baptismo sanguinis tui unde te mendaciter\niactas. nam neque occido te nec probas te ab aliquo\noccidi nec, si probes, ad me pertinet quicumque te occiderit,\nsiue secundum potestatem legitime sibi a domino datam iuste\nfecerit siue sicut messis dominicae palea cupiditate aliqua mala\nscelus admiserit: sicut ad te non pertinet qui recentibus temporibus\ncum intolerabili potentatu etiam militibus sibi comitantibus,\nnon quia timebat aliquem sed ut ab omnibus\ntimeretur, uiduas oppressit, pupillos euertit, aliena patrimonia\nprodidit, aliena matrimonia separauit, res uendendas\ninnocentium procurauit, uenditarum pretia cum dominis plangentibus\ndiuisit. ex me ista dicere uidear, si non tacito nomine\nagnoscitur de quo dicam. quae si uera sunt, sicut ad uos ista\nnon pertinent, ita nec quidquid dicis ad nos, etiamsi uera\ndiceres. si autem falsa fama de illo collega uestro iusto et\ninnocente mentita est, nullo modo etiam famae credendum est,\nquae de innocentibus tamquam de traditoribus codicum uel\ntamquam de interfectoribus hominum seminata est. huc accedit,\nquia ego illum commemoro qui uobiscum uixit, cuius natalicia\ntanta celebratione frequentabatis, cui pacis osculum inter\nsacramenta copulabatis, in cuius manibus eucharistiam\n\n\n\n\n\n\n\n\nponebatis, cui uicissim danti manus porrigebatis, cuius aures inter\ntantos Africae gemitus surdas libera uoce offendere timebatis;\nquem nescio quis uestrum quia uel ex obliquo urbanissime\ntetigit, ut ei diceret quod comitem haberet deum, ingenti laude\nferebatur. tu autem illos nobis obicis cum quibus non uiximus,\nquorum faciem non uidimus, quorum aetate uel pueri uel\nfortasse nondum nati eramus. quae est ista tanta iniquitas\natque peruersitas uelle nobis imponere sarcinas ignotorum,\ncum uos portare nolitis amicorum? clamat scriptura diuina:\nuidebas furem et concurrebas cum eo. si te non contaminauit\nquem uidisti, cur mihi obicis quem uidere non potui?\nan dicis: \\'non cum eo concurri, quia facta eius displicebant\nmihi\\'? sed nempe ad altare accedebas cum eo. age iam, ut\nte defendas, discerne ista et dic aliud esse concurrere in peccatum,\nsicut concurrerunt duo seniores castitati Susannae insidiantes,\naliud cum fure accipere domini sacramentum, sicut\napostoli cum Iuda etiam primam illam cenam acceperunt. faueo\ndefensioni: sed cur non attendis quanto facilius in hac tua\ndefensione absolueris gentes et terminos terrae qua hereditas\nChristi diffunditur? si enim potuistis furem uidere et cum\nfure uiso sacramenta communicare (et) tamen peccatum non\ncommunicare, quanto minus potuerunt remotissimae nationes\ncum Afris traditoribus uel persecutoribus, etiamsi uera diceretis\net ostenderetis, mala facta habere communia, quamuis\ncum eis tenerent sacramenta communia! an dicis: \\'ego illum\nepiscopum uidi, furem uero illum non uidi\\'? dic quod uis:\netiam huic faueo defensioni, et in hac absolutus est a uestris\ncriminationibus orbis terrarum. si enim uobis licuit cogniti\nhominis ignorare uitam, cur totus mundus ignotos ignorare\nnon sinitur? nisi forte Donatistis licet nescire quod scire nolunt,\ngentibus non licet nescire quod scire non possunt.\nAn dicis: \\'aliud est furtum, aliud traditio uel\n\n\n\n\n\n\npersecutio\\'? concedo aliud esse, nec modo laborandum est quid intersit\nostendere. adtende compendium. si te ille non fecit furem, quia\ntibi non placet furtum, quis potest facere traditores aut homicidas\neos quibus displicet siue traditio siue homicidium? prius\nigitur confitere te esse quidquid mali fuit Optatus quem noueras,\net uel sic mihi obice quidquid mali fuerunt quos ego non\nnoueram. nolo mihi dicas: (sed illa magna sunt, ista parua\\'.\nprius enim oportet fatearis ipsa parua de te, non ut ego quoque\nfatear, sed ut uel sinam te dicere nescio quae magna de\nme. Optatus quem noueras fecit te furem, quia collega tuus\nfuit, an non fecit? responde unum de duobus. si dicis: \\'non\nfecit\\', quaero (quare) non fecerit: quia nec ipse fuit, an quia\nnescis, an quia tibi displicuit? si quia nec ipse fuit, multo\nmagis illos de quibus nos arguitis tales fuisse quales dicis\ncredere non debemus. si enim de Optato non est credendum\nquod et christiani et pagani et Iudaei, postremo et nostri\net uestri dicunt, quanto minus credendum est quod uos de\naliquo dicitis! si quia nescis, respondent tibi omnes gentes:\n\\'multo magis nos nescimus quidquid de illis obicis nobis\\'. si\nquia tibi displicuit, eadem tibi uoce respondent: quamuia numquam\nprobaueris, talia tamen displicent nobis\\'. si autem dicis:\n\\'ecce me furem fecit Optatus ille quem noueram. quia collega\nmeus fuit et cum illo ad altare accedere solebam cum ista\ncommitteret, sed non curo, quia leue est peccatum, te autem\nilli traditorem homicidamque fecerunt\\', respondeo non me concedere,\nut ego quoque traditor et homicida factus sim peccatis\nalienis, quia tu te alieno peccato furem factum esse confessus\nes; neque enim iudicio nostro, sed ore tuo fur factus es. nos\nenim dicimus unumquemque sarcinam suam portare, sicut apostolus\ntestis est; tu uero non quia furtum fecisti uel (in) furtum\nconsensisti, sed quia id quod alius fecit ad te pertinere\n\n\n\n\n\n\nexistimasti, sub sarcina Optati ultro tuos humeros subdidisti.\nnam sicut apostolus ait, cum de cibis loqueretur: scio et\nconfido in domino Iesu quia nihil commune per\nipsum; sed ei qui existimat aliquid commune esse,\nilli commune est, eadem regula dici potest aliena peccata\nnon pertinere ad eos quibus displicent, sed si quis existimat\nad se pertinere, pertinent ad eum. quapropter tu nos non tenes\ntraditores nec homicidas, etiamsi aliquid tale probes de his\nqui nobiscum sacramenta communicant; te autem, etiamsi tibi\ndispliceat quidquid fecit Optatus, furem tamen tenemus non\nper calumniam nostram, sed per sententiam tuam. et ne putes\nhoc leue esse, apostolum lege dicentem: neque fures regnum\ndei possidebunt. qui autem regnum dei non possidebunt,\nnon erunt utique ad dexteram inter illos quibus dicetur:\nuenite benedicti patris mei, percipite regnum\nquod uobis paratum est ab origine mundi. si ibi non\nerunt, ubi erunt nisi ad sinistram, inter illos ergo quibus\ndicetur: ite in ignem aeternum qui paratus est diabolo\net angelis eius? frustra ergo te securum facis leue\nputando peccatum, quod a regno dei separat et in ignem mittit\naeternum. quanto melius ad ueram confessionem confugies et\ndices: \\'unusquisque nostrum proprium onus portabit et a tritico\npaleam uentilabrum ultimum separabit!\\'\nSed uidelicet times ne statim tibi dicatur: (cur ergo,\ndum aliis aliena onera conamini imponere, ausi uos estis ante\nultimum uentilabrum a totius mundi dominica segete separare?\\'\nitaque uos, quibus displicent facta uestrorum, dum cauetis\nne uobis obiciatur schisma quod omnes fecistis, etiam peccatis\nuos implicatis quae uos non fecistis, et dum timet uir disertus\nPetilianus, ne mihi liceat dicere non me esse talem qualem fuisse\n\n\n\n\n\n\nputat Caecilianum, ipse cogitur dicere esse se talem qualem fuisse\nnouit Optatum. an tu non es talis qualem ilium fuisse Africa\ntota conclamat? nec nos ergo tales sumus, quales illos quos\nnobis obicitis uel error uester suspicatur uel furor infamat\nuel ueritas probat; multo minus talia sunt per omnes gentes\nfrumenta dominica, quae istorum nec nomen audierunt. nulla\nigitur causa est, cur tanto scelere separationis et sacrilegio\nschismatis pereatis. et tamen si quid pro hac tanta impietate\ndiuino iudicio patiamini, etiam baptizari uos uestro sanguine\ndicitis, ut parum sit quod diuisi non compungimini, nisi etiam\npuniti gloriemini.\nPetilianus dixit: At enim in eodem perduratis:\n(qui semel lotus est non habet causam nisi pedes\nlauandi.* semel est quod habet auctorem, semel est quod\nueritas firmat.\nAugustinus respondit: Baptismus in nomine patris et\nfilii et spiritus sancti Christum habet auctorem, non quemlibet\nhominem, et Christus est ueritas, non quilibet homo.\nPetilianus dixit: Nam cum reus falsa committas,\nbis baptisma ego non facio quod semel ipse non facis.\nAugustinus respondit: Nec reos nos probas et, si reus\nbaptismo falso baptizat, non habent uerum baptismum quotquot\nab eis baptizantur, qui apud uos non solum manifesti,\nsed etiam occulti iam rei sunt. si enim rem dei dat qui baptismum\ndat, cum iam deo reus est quomodo rem dei dat, si\nreus uerum baptismum non dat? sic enim expectatis, ut et\nnobis reus sit, quasi quod daturus est uestrum sit.\nPetilianus dixit: Nam si ueris falsa permisceas,\nisdem saepe uestigiis uerum falsitas imitatur. sic sic hominem\nsimulat naturae pictura uerumque coloribus exprimit falsa\nfacies ueritatis. sic sic speculi nitor uultum rapit, ut reuocet\n\n\n\n\n\n\noeulis imitatur; sic sic offert proprios uenientibus uuUus,\nut ipsa sibimet inuicem facies uenientis occurrat, tantumque\n1/alet munda fallacia, ut ipsi se qui peruident oculi quasi\nin altero sese cognoscant. ipsa quoque umbrae cum steterit\nimago, res geminat magna ex parte, mendacio diuidens unitatem.\nnumquid adeo uerum est, quia figura mentitur? sed\nalwd est hominem pingere, aliud generare. nam quis patri\nfilios exoptanti falsos fingit infantes, aut quis picturae mendacio\nueros heredes expectet? profecto dementiadementis est animi\ndimisso eo quod uerum est amare picturam.\nAugustinus respondit: ltaneItane non embesciserubescis, etiamsi ia\nhomine fallaojssimofallacissimo fuerit, baptismum Christi falsitatem nocsre?\nabsit quidem ut dominicum frumentum, quod per totum agrum,\nid est bunchunc mundum, usque in tnessemmessem, id est usque in finem\nsaeculi, inter zizania crescere iussum est, uestris maledictis\ninterisse credatur. uerumtamen et in ipsis zizaniis, quae usque\nin finem non colligi sed tolerari praecepta sunt, et in ipsa\npalea, quae non nisi ultimo uentilabro tota separabitur, audet\nquisquam dicere falsum esse baptisma quod in nomine patris\net filii et spiritus sancti datur et sumitur? quos testimonio\ngrauidatarum femicarum conuictos uel collegas uel presbyteros\nuestros ab honore deponitis — quandoquidem ista exempla ubique\nnon desunt —, quaero, antequam conuincerentur, utrum fallaces\nfuerint an ueraces. respondebis utique: fallaces). cur ergo uerum\nbaptismum et habebant et dabant? cur in eis diuinam ueritatem\n. non corrumpebat humana fallacia? nonne uerissime\nscriptum est: sanctus enim spiritus disciplinae effugiet\nfictum? fictos ergo istos cum sanctus spiritus fugeret,\ncur apud eos baptismi ueritas erat, nisi quia spiritus saactus\nhominis fallaciam, non ueritatem sacramenti fugiebat? porro\n\n\n\n\n\n\nsi et fallaces habent baptismum uerum, qui hoc habet (quamuis\na fallacissimo baptizatore acceptum, idem habet) quod ueraces\nhabent. unde te oportet aduertere sermonem tuum potius\nesse pigmentis puerilibus coloratum, et ideo qui neglecto\nuerbo uiuo fucis talibus delectatur, ipse amat pro ueritate\npicturam. 1\nPetilianus dixit: At enim dicit apostolus Pau-\nlus: unus deus, una fides, unum baptisma. unum\nnos profitemur; nam certum est eos qui duo existimant insanire\n.\nAugustinus respondit: In nos ista dicitis, sed insaniendo\nnescitis. illi enim dicunt duo baptismata, qui aliud existimant\nhabere iustos, aliud iniquos, cum neque istorum neque illorum\nsit, sed sit Christi, in utrisque unum, quamuis ipsi non\nsint unum, sed id quod est unum isti habeant ad salutem,\nilli ad perniciem.\nPetilianus dixit: Uerum ut aliquid comparem,,\nsolem geminum uideri furiosis, licet nubes caerulea saepe\nconcurrat eiusque decolor facies splendore percussa, dum radii\nsolis ab eadem redeunt, quasi proprios radios emittere uideatur,\nsic sic in fide baptismatis aliud est quaerere imagines,\naliud agnoscere ueritatem.\\'\nAugustinus respondit: Quid loqueris, quaeso? quando\nnubes caerulea radios solis percussa repercutit, numquid furiosis\nquasi duo soles apparent ac non omnibus qui intuentur?\ncum autem furiosis ita uidetur, solis ipsis uidetur. sed ei\nmolestum non est quod ammoneo, uide potius, ne forte talia\ndicere et sic loqui furiosum sit. nempe tamen hoc dicere uoluisti,\niustos habere ueritatem baptismi, iniustos autem imaginem.\nsi ita est, audeo dicere imaginem fuisse in illo uestro cui non\n\n\n\n\n\n\ndeus, sed quidam comes erat deus, ueritatem autem uel in\nte uel in illo qui hoc in eum eleganter emisit, quando ei\ndixit: cui comes est deus. et discernite illos quos uterque\nbaptizauit et in aliis approbate baptismum uerum, ab aliis\nautem excludite imaginem et introducite ueritatem.\nPetilianus dixit: Sed ut haec minora discurram,\nnumquid ius dicit qui non est curiae magistratus, aut\nid quod dixerit ius est, cum priuati persona publica iura\nperturbet? an non magis reus non modo non prodest, sed\ncum eo quod conficit falsarius obtinetur?\nAugustinus respondit: Quid, si iste priuatus atque falsarius\nlegem imperatoris alicui det, nonne ille, cum contulerit\ncum eis qui hanc habent et ipsam esse inuenerit, non attendit\n& quo acceperit, sed quid acceperit? falsarius quippe quando\nex sua falsitate dat aliquid, falsum est; quando autem alienum\nuerum ab aliquo datur, etiamsi a falsario detur, quamuis ille\nuerax non sit, uerum est tamen quod datur.\nPetilianus dixit: Aut si quisquam carmina sacerdotis\nmemoriter teneat, numquid inde sacerdos est, quod ore\nsacrilego carmen publicat sacerdotis?\nAugustinus respondit: Ita istud dicis, quasi modo quaeramus\nquis sit uerus sacerdos et non quid sit uerum baptisma.\nut enim sit quisque uerus sacerdos, oportet ut non solo sacramento,\nsed iustitia quoque induatur, sicut scriptum est: sacerdotes\ntui induantur iustitia. qui autem solo sacramento\nsacerdos est, sicut fuit pontifex Caiphas, persecutor unius et\nuerissimi sacerdotis, quamuis ipse non sit uerax, quod dat\ntamen uerum est, si non det suum sed dei, sicut de ipso\nCaipha dictum est: hoc autem non a se dixit, sed cum\n, esset pontifex prophetauit. et tamen, ut eo quoque\nsimili utar quod ipse posuisti, si audias ab aliquo uel profano\n\n\n\n\n\n\nprecem sacerdotis uerbis et mysteriis euangelicis conformatam,\nnumquid potes ei dicere: (non est uera., quamuis ipse non\nsolum uerus non sit, sed etiam nullus sacerdos sit, cum apostolus\nPaulus quoddam testimonium uerum esse dixerit Cretensis\nnescio cuius prophetae, qui inter prophetas dei non\ncomputabatur? ait enim: dixit quidam ex ipsis proprius\neorumproplieta:Cretensessempermendaces, malae\nbestiae, uentres pigri. testimonium hoc uerum est.\nsi ergo apostolus nescio cuius alienigenae testimonium, quia\nuerum comperit, etiam ipse adtestatus est, cur nos, apud quemlibet\ninuenerimus quod Christi est et uerum est, etiamsi ille\napud quem inuenitur peruersus et fallax est, non discernimus\nuitium quod homo habet et ueritatem quam non suam sed\ndei habet, et dicimus: \\'sacramentum hoc uerum est,\\' sicut\nille ait: testimonium hoc uerum est? numquid ideo\ndicimus: \\'etiam ipse homo uerax est\\', quia dicimus: \\'sacramentum\nhoc uerum est\\'? sicut et apostolus numquid ideo\nprophetam illum inter prophetas dei computauit, quia quod\nin eo uerum inuenit uerum esse firmauit? similiter idem apostolus,\ncum apud Athenas esset, inter aras daemonum animaduertit\naram quandam in qua scriptum erat: ignoto deo, et\nhoc testimonium ad illos in Christo aedificandos assumpsit, ita\nut hoc commemoraret in sermone suo atque subiungeret: quem\nuosignorantes colitis hunc uobis nos adnuntiamus.\nnumquid quia uel inter idolorum aras uel a sacrilegis erectam\naram illam repperit, propterea quod in ea uerum erat damnauit\naut respuit, aut propter uerum quod in ea legerat etiam sacrilegia\npaganorum sectanda esse persuasit? consequenter autem\ncum ipsum etiam dominum illis ignotum, sibi autem notum\netiam illorum notitiae, sicut congruere iudicabat, insinuare\nuellet, ait inter cetera: et quidem non longe positum\n\n\n\n\n\n\nab unoquoque nostrum. in illo enim uiuimus et\nmouemur et sumus, sicut et quidam secundum uos\ndixerunt numquid etiam hic, quia inuenit apud sacrilegos\ntestimonia ueritatis, aut propter ista illos approbauit aut propter\nillos ista damnauit? uos autem necesse est ut semper\nerretis, quamdiu propter hominum uitia dei sacramenta uiolatis\naut nos propter dei sacramenta, quae in uobis uiolare\nnolumus, etiam uestri schismatis sacrilegium assumere putatis.\nPetilianus dixit: Omnis enim potestas ex deo\nest, non in homine potestatis, sieut Pontio Pilato respondit\ndominus Iesus Christus : non haberes in me potestatem\nnisi esset tibi desuper data, et iterum dicente Iohanne:\nnon potest homo facere quicquam nisi ei datum\nfuerit e caelo. doce igitur, traditor, simulandi mysteria\nquando acceperis potestatem.\nAugustinus respondit: Tu doce potius, uniuersus orbis\nterrarum, qua diffusa est hereditas Christi, et illa tot gentium\nmultitudo, ubi apostoli ecclesias fundauerunt, quando baptizandi\namiserit potestatem. numquam docebis, non solum quia\neos calumniaris, non doces traditores, sed quia, etiamsi docueris,\nnon potest quorumlibet malorum scelus siue ignotorum\nsine fallacium siue ut zizania uel palea tolerandorum euertere\npromissa dei, ut non in semine Abrahae benedicantur omnes\ngentes; a quibus promissis uos alienos facitis, qui cum omnibus\ngentibus communionem unitatis habere non uultis.\nPetilianus dixit: Licet enim unum sit baptismum,\ntribus tamen est gradibus consecratum. dedit aquam Iohannes\nsine nomine trinitatis, sicut ipse professus est dicens: ego\nuos baptixo in aqua paenitentiae; alius ueniet qui\nfortior me est, cuius non sum dignus calciamenta\nportare; ipse uos baptixat in spiritu sancto et igni.\n\n\n\n\n\n\ndedit sanctum spiritum Christus, sicut scriptum est: sibilauit\nin faciem eorum et dixit: accipite spiritum\nsanctum, ipseque ignis paracletus crepitantibus flammis\nardescens in apostolos superuenit.s o uera diuinitas, quae\naccendere uisa est, non ardere. suut scriptum est: factus\nest subito de caelo sonus. tamquam ui magna spiritus\nferretur, et repleuit totam domum ubi erant sedentes\napostoli. et nisae sunt distributae linguae tamquam\nignis. sedit autem super unumquemque eorum, et repleti\nsunt omnes spiritu sancto, et coeperunt loqui\nuariis linguis sicut spiritus sanctus dabat eloquium\neis. tu igitur, persecutor, uel aquam paenitentiae non habes,\nqui non Iohannis occisi, sed occisoris Herodis retines potestatem.\ntu igitur, traditor, sanctum spiritum Christi non\nhabes; etenim morti Christus est traditus, non ad mortem\ntradidit Christus. tibi ignis in spiritu apud inferos uiuax\nest, qui ieiunis apicibus aestuans membra tua per saeculum\nafflare ualeat, non finire, sicut scriptum est de reorum inferno\nsupplicio: ignis eorum non extinguetur.\nAugustinus respondit: Tu es ille maledicus conuiciator,\nnon ueridicus disputator. nonne aliquando desines talia dicere,\nquae si non probas ad neminem pertinent, si autem probas\nad unitatem orbis terrarum, quae in sanctis tamquam in frumentis\nest, omnino non pertinent? si placeat et nobis pro\nmaledictis maledicta reponere, possumus et nos forte diserte\nconuiciari, possumus dicere: crepitantibus flammis, sed\nnullo modo mihi sonat diserte quod dicitur inepte; possumus\net nos dicere: ieiunis apicibus aestuans, sed scriptorum\nnostrorum apices nolumus, cum ab aliquo sano leguntur, suco grauitatis ieiunos iudicari et ipsum in eis, dum nullis\nsententiis utilibus pascitur, superuacaneo laborare ieiunio. ecce\n\n\n\n\n\n\ndico circumcelliones uestros non crepitantibus, sed praecipitantibus\nflammis furoris ardere. si responderis: \\'quid ad nos?\\',\ncur et tu cum obieceris quos uolueris non uicissim audies:\n\\'et nos nescimus\\'? si responderis: (non probabis\\', cur non tibi\norbis terrarum respondeat uicissim: (nec uos probatis? paciscamur\nergo, si placet, ut nec tu nobis malos obicias quos\nputas nostros nec uobis ego uestros. ita uidebis hoc pacto\ntam iusto placito atque firmato nihil te habere quod obicias\nsemini Abrahae in omnibus gentibus. atque tibi ego plane\ninuenio magnum quod obiciam: cur ergo uos impie separastis\na semine Abrahae quod est in omnibus gentibus? hoc certe\nquemadmodum defendas non habes. purgamus enim nos utrique\na criminibus alienis; hoc autem, quod omnibus gentibus\nquae in semine Abrahae benedicuntur non communicatis, et\nmagnum crimen est (et) non quorundam uestrum, sed omnium.\nEt tamen nosti et commemoras sanctum spiritum ita\nuenisse, ut illi quos tunc impleuerat linguis omnibus loquerentur.\nquid sibi uolebat illud signum atque prodigium? cur\nmodo ita datur spiritus sanctus, ut nemo cui datur linguis\nomnibus loqui possit, nisi quia omnes gentes credituras ac sic\nin omnibus linguis futurum euangelium illud tunc miraculum\nportendebat? quod et in psalmo tanto ante praedictum est:\nnon sunt loquelae neque sermones quorum non\naudiantur uoces eorum. hoc propter eos dictum est qui\nsancto spiritu accepto linguis erant omnibus locuturi. sed quia\nid ipsum in omnibus gentium linguis futurum euangelium et\ncorpus Christi per totum orbem terrarum linguis omnibus personaturum\nsignificabat, secutus ait: in omnem terramexiuit\nsonus eorum et in fines orbis terrae uerba\neorum. hinc fit ut ecclesia uera neminem lateat. unde est\nillud quod in euangelio ipse dicit: non potest ciuitas\n\n\n\n\n\n\nabscondi super montem constituta. ideoque in eodem\npsalmo conectitur: in sole posuit tabernaculum suum\n— id est in manifestatione, sicut in Regnorum libris legimus\ndictum: quod tu in occulto fecisti, patieris in sole\n—, et ipse tamquam sponsus procedens de thalamo\nsuo exultauit ut gigas ad currendam uiam:\na summo caelo egressio eius — ecce habes aduentum\ndomini in carne — et occursus eius usque ad summum\neius — ecce habes resurrectionem et ascensionem — nec\nest qui se abscondat a calore eius: ecce habes aduentum\nspiritus sancti quem in linguis igneis misit, ut feruorem\ncaritatis ostenderet, quam profecto non habet qui cum\necclesia, quae in omnibus linguis est, non seruat unitatem spiritus\nin uinculo pacis.\nIam uero quod unum quidem baptismum esse dixisti,\nsed tamen tribus gradibus consecratum, ipsaque tria sic personis\nsingulis dispertitus es, ut aquam Iohanni, spiritum sanctum\ndomino Iesu Christo et ignem tertium paracleto desuper\nmisso tribueris, quantus error sit parumper aduerte. eo quippe\nductus es ut ita sentires, quia Iohannes ait: ego quidem\nbaptizo in aqua, qui autem post me uenit maior\nme est; ipse uos baptizat in spiritu sancto et igni,\nnec considerare uoluisti non tria tribus singillatim esse coaptata,\naquam Iohanni, spiritum Christo, ignem paracleto, sed\ntria haec ad duos potius pertinere, unum ad Iohannem et\nduo cetera ad dominum. neque enim dictum est: \\'ego quidem\nuos baptizo in aqua, qui autem post me uenit maior me est,\ncuius non sum dignus calciamenta portare; ipse uos baptizat\nin spiritu sancto, qui autem post illum uenturus est paracletus\nipse uos baptizat in igni\\', sed: ego quidem, inquit,\n\n\n\n\n\n\nin aqua, qui autem post me uenit in spiritu sancto\ne t igni. unum sibi tribuit, illi duo. uides ergo quemadmodum\nte fefellit numerus. adhuc attende. unum dixisti\nbaptismum tribus gradibus consecratum, aqua, spiritu sancto\net igni, et tres personas per singula posuisti, Iohannem ad\naquam, Christum ad spiritum, paracletum ad ignem. si ergo\naqua Iohannis ad eundem pertinet cuius unitas commendatur,\nnon debuerunt baptizari iubente Paulo apostolo quos compererat\nbaptizatos a Iohanne; iam enim habebant aquam ad eundem,\nsicut dicis, baptismum pertinentem. restabat ut spiritum\net ignem acciperent, quia defuerant Iohanni, ut compleretur\nbaptismus tribus, ut asseris, gradibus consecratus. cum uero\nauctoritate apostolica iussi sunt baptizari, satis declaratum est\naquam illam Iohannis non pertinere ad baptismum Christi, sed\npro necessario tempore alterius dispensationis fuisse.\nPostremo quid tibi uisum est, ut, cum probare uoluisses\nspiritum sanctum a Christo datum et adhibuisses ex euangelio\ntestimonium, quod resurgens a mortuis insufflauit in faciem\ndiscipulorum dicens: accipite spiritum sanctum, ad\nultimum illum ignem, qui cum baptismo nominatus est, in\nlinguis igneis quae paracleto ueniente demonstratae sunt uelles\nostendere? dixisti enim: ipseque ignis paracletus crepitantibus\nflammis ardescens in apostolos superuenit, quasi alius sit spiritus\nsanctus quem dedit insufflando in faciem discipulorum,\net alius qui post eius ascensum in apostolos superuenit. numquid\nergo duo sunt spiritus sancti? quis hoc dementissimus\ndixerit? ipse itaque Christus eundem spiritum sanctum dedit\nsiue insufflando in faciem discipulorum siue desuper eum die\npentecostes certa sacramenti commendatione mittendo. proinde\nnon Christus spiritum sanctum dedit et ignem paracletus, ut\nquasi compleretur quod dictum erat: in spiritu sancto et\n\n\n\n0\n\n\nigni, sed idem ipse Christus sanctum spiritum dedit, quem\nin terra positus suo flatu, in caelo autem positus linguis igneis\ndemonstrauit. namque ut noueris non tunc impletum esse quod\ndictum est: ipse uos baptizat in spiritu sancto, quando\neis sufflauit in faciem, ut iam non in spiritu sed in igni baptizandi\nuenturo paracleto uiderentur, reminiscere apertissimam\nscripturam et uide quid eis dixerit quando ipse dominus\nascendit in caelum: Iohannes quidem baptizauit aqua,\nuos autem spiritu sancto baptizabimini quem et\naccepturi estis non post multos dies hos ad pentecosten.\nquid hoc testimonio clarius? secundum autem sensum\ntuum dicere debuit: \\'Iohannes quidem baptizauit aqua; uos\nautem spiritu sancto baptizati estis, quando uobis in faciem\nsufflaui, et deinceps baptizabimini in igni, quem accepturi\nestis non post multos dies hos\\', ut uidelicet complerentur tres\nilli gradus quibus dicis unum baptismum consecratum. ita fit,\nut adhuc nescias quid sibi uelit quod dictum est: ipse uos\nbaptizat in spiritu sancto et igni et temere uelis docere\nquod nescis.\nPetilianus dixit: Sed ut plene discutiam baptismum\ntrinitatis, dixit apostolis suis dominus Christus: ite,\nbaptixate gentes in nomine patris et filii et spiritus\nsancti, docentes eas seruare omnia quaecumque mando\nuobis. quem doces, traditor? quem condemnas? quem doces,\ntraditor? quem occidis? postremo quem doces? an quem feceris\nhomicidam? quomodo ergo baptizas in nomine trinitatis?\npatrem deum dicere non potes. nam cum dixerit dominus\nChristus: beati pacifici, quia filii dei uocabuntur, tu\nqui parem animi non habes deum non habes patrem. quo-\n\n\n\n\n\n\n\n\n\n\nmodo autem in nomine filii baplixas, qui tradis ipsumque\nfilium dei non ullis passionibn# nec crucibus imitaris? quomodo\nautem baptizas in nomine spiritus sancti, cum spiritus\nsanctus in illos apostolos uenerit qui non fuerant traditores?\ncum igitur deus uobis genitor non sit nec aqua baptismatis\nuera nascamini, nemo uestrum penitus natus est nec patrem\nhabetis impii nec matrem. uos ergo huiusmodi non debeo\nbaptizare, etsi, ut carnem Iudaei quasi baptizant, milies uos\nlauetis ?\nAugustinus respondit: Certe proposueras plene discutere\nbaptismum trinitatis et intentos nos multum feceras; sed scilicet,\nquod uobis facillimum est, quam cito ad solita maledicta\nuertisti. hoc reuera copiose facis. proponis enim tibi quos\nuis, in quos inueharis quantum uis; in qua magna sermonis\nlatitudine uno breuissimo uerbo quod dicitur \\'proba\\' in artissimas\ncoartaris angustias. hoc enim tibi dicit semen Abrahae, in\nquo cum omnes gentes benedicuntur non curant cum a te maledicuntur.\nsed tamen, quia de baptismo agis, quem tunc putas\nesse uerum cum in homine iusto est, falsum autem cum in\nhomine iniquo est, ecce et ego secundum tuam regulam si\ndiscutiam baptismum trinitatis, copiosius ut arbitror potero\ndicere, quod non habeat deum patrem cui comes est deus, nec\nChristum suum credat nisi pro quo passus est, nec spiritum\nsanctum habeat qui longe diuerso modo linguis igneis miserabilem\nAfricam incendit. quomodo ergo habet baptismum aut\nquomodo dat in nomine patris et filii et spiritus sancti? certe\niam aduertis posse in homine iniquo esse uel ab homine iniquo\ndari baptismum non iniquum sed iustum et uerum, non\nquia illius est, sed quia dei est. et ego tibi de isto nil calumnior,\nquod tu de nescio quibus orbi terrarum facere non\n\n\n\n\n\n\ncessas et, quod est intolerabilius, nec de ipsis aliquid probas.\nillud uero nescio quomodo tolerari possit, quod non solum\nhominibus sanctis de hominibus iniquis calumniamini, sed\netiam ipsi sancto baptismati, quod in quolibet iniquo necesse\nest ut sanctum sit, crimen ex contagione peccatorum hominum\ncomparatis, ut tale dicatis esse baptisma, qualis est ille a quo\nhabetur uel datur uel sumitur. porro si talis fit homo, qualis\nfuerit ille cum quo accedit ad sancta, et talia fiunt ipsa sacramenta,\nquales fuerint homines in quibus sunt, sufficit sanctis\nhominibus ad solacium cum sancto baptismo communiter a\nuobis falsum crimen audire. uos tantum uidete quemadmodum\nuestro ore damnemini, si et sobrii uestri ex contagione ebriosorum\nuestrorum ebriosi sunt et misericordes uestri ex raptorum\ncontagione raptores sunt et, quidquid apud uos in malis\nhominibus inuenitur, hoc coguntur esse qui non sunt, et ipse\nbaptismus in omnibus immundis uestris immundus est et pro\nipsius immunditiae diuersitate diuersus est, si talis esse cogitur,\nqualis est ille a quo habetur et datur. haec utique falsa\nsunt et ideo nobis nihil obsunt, cum ea dicitis in nos nec\nrespicitis uos; uobis autem obsunt, quia cum ea falsa dicitis\nin nos non cadunt, sed quia ea uera putatis in uos recidunt.\nPetilianus dixit: Nam si illos apostolis lieuit\nbaptixare quos p>aenitentiae baptismo lohannes abluerat, mihi\nuos baptixare sacrilegos non licebit?\nAugustinus respondit: Ubi est ergo quod supra dixeras\nnon alium baptismum fuisse Iohannis, alium Christi, sed unum\nbaptismum tribus gradibus consecratum, quorum trium graduum\naquam lohannes, spiritum Christus, ignem paracletus\ndedit? cur ergo aquam repetiuerunt apostoli in eis quibus iam\nIohannes aquam dederat pertinentem ad unum baptismum tribus\ngradibus consecratum? cernis certe quam sit necessarium,\nut sciat quisque quod loquitur.\nPetilianus dixit: Neque enim spiritus sanctus\nin quemquam manus impositione pontificis poterit inseri, nisi\naqua purae conscientiae praecesserit generatrix.\nAugustinus respondit: In his paucis uerbis tuis duo sunt\nerrores. et unus quidem ad quaestionem quae inter nos discutitur\nnon ualde pertinet, sed te imperitiae coarguit. nam in centum\nuiginti homines sine cuiusquam manus impositione, in Cornelium\nuero centurionem et eos qui cum illo erant etiam priusquam\nbaptizarentur spiritus sanctus aduenit. alter autem error\nin his uerbis tuis totam causam uestram penitus perimit. dicis\nenim aquam purae conscientiae praecedere oportere generatricem,\nut spiritus sanctus consequatur. proinde aut omnis aqua in\nnomine patris et filii et spiritus sancti consecrata purae conscientiae\nest — non propter eos a quibus ministratur uel a quibus\naccipitur, sed propter illum qui hunc baptismum inmaculatus\ninstituit —, aut si aquam purae conscientiae non facit\nnisi pura conscientia et ministrantis hominis et sumentis,\nquid agitis de his quos inuenitis ab eis baptizatos, qui nondum\nproditi conscientiam maculosam gerebant, praesertim si inter\nipsos baptizatos aliquis existat, qui se fateatur malam cum\nbaptizaretur habuisse conscientiam, quod per illam forte occasionem\nad aliquod flagitium peruenire noluisset? cum ergo\nuobis fuerit manifestatum nec illum qui ministrauit nec illum\nqui accepit baptismum puram habuisse conscientiam, denuo\nbaptizandum esse censebitis? nequaquam hoc dicturus, nequaquam\nfacturus es. baptismi ergo puritas a puritate uel inmunditia\nconscientiae siue dantis siue accipientis omnino distincta\nest. aude ergo iam dicere purae conscientiae fuisse fraudatorem,\nraptorem, pupillorum et uiduarum oppressorem, coniugiorum\nseparatorem, patrimoniorum alienorum proditorem uenditorem\ndiuisorem. aude etiam dicere purae conscientiae fuisse illos\nquos talibus temporibus defuisse difficile est, si qui forte non\n\n\n\n\n\n\npropter Christum nec propter uitam aeternam, sed propter\namicitias terrenas conciliandas et cupiditates terrenas satiandas\nab illo ut baptizarentur ambierunt. porro si hos purae conscientiae\nfuisse non audes dicere, si quos ex eo numero reppereris\nbaptizatos, da eis quam non acceperunt aquam purae\nconscientiae; quod si non facis, desine aduersus nos iactare\nquod non nosti, ne cogaris aduersus uos respondere quod nosti.\nPetilianus dixit: Qui utique spiritus sanctus\nin uos uenire non potuit, quos non uel paenitentiae baptismus\nabluit, sed paenitenda, quod uerum est, aqua polluit traditoris.\nAugustinus respondit: Traditores quidem non solum nos\nnon probatis, sed nec patres uestri patres nostros probare potuerunt.\nqui si probati essent, non utique patres nostri essent\nsecundum tuam superiorem assertionem, quorum non essemus\nfacta sectati, nec tamen propter eos a consortio diuelleremur\nunitatis et a semine Abrahae in quo benedicuntur omnes gentes.\nuerumtamen si alia est aqua Christi et alia est aqua traditoris,\nquia non fuit traditor Christus, cur non alia sit aqua Christi\net alia sit aqua raptoris, quia nec raptor utique fuit Christus?\nbaptiza ergo tu post raptorem tuum et baptizabo ego post\ntraditorem nec meum nec tuum aut, si chartis prolatis credendum\nest, et meum et tuum, si autem communioni orbis\nterrarum magis quam parti Donati, non meum sed tuum. meliore\nuero et saniore sententia, quia secundum apostolicam\nuocem unusquisque nostrum proprium onus portabit, nec\nille raptor uester est quotquot non estis raptores, nec quisquam\ntraditor aut noster aut uester est quotquot non sumus traditores.\net ideo nos sumus catholici, qui secundum istam sententiam\nnon deserimus unitatem, uos uero haeretici, qui propter\nquorundam hominum crimina seu uera seu falsa non uultis\ntenere cum Abrahae semine caritatem.\nPetilianus dixit: Sed ut haec ab apostolis\nfacta praeluceant, eorum Actibus edocemur, sicut scriptum\nest: factum est autem dum Apollo esset Corinthi,\nPaulus perambulatis superioribus partibus uenit\nEphesum, et cum inuenisset quosdam discipulos,\ndixit illis: si spiritum sanctum accepistis credentes?\nat illi dixerunt: sed neque si est spiritus sanctus\naudiuimus. dixitque Paulus: in quo ergo baptixati\nestis? et responderunt dicentes: Iohannis baptismo.\nait autem Paulus: Iohannes baptizauit baptismo\npaenitentiae, plebi dicens in eum qui uenturus esset\npost ipsum ut crederent, hoc est in Iesum Christum\ndominum nostrum. quo audito baptixati sunt in nomine\ndomini nostri Iesu Christi; et cum imposuisset\nillis manus Paulus, uenit spiritus sanctus super\nillos; loquebantur autem uariis linguis et prophetabant.\net erant omnes uiri fere duodecim. si igitur illi\nsunt baptizati ut sanctum spiritum reciperent, cur non uos,\nsi sanctum uultis spiritum sumere, post uestra mendacia\nneram percipitis nouitatem? qui si male hoc facimus, quare\nnos quaeritis? aut certe si crimen est, Paulum primitus con...\ndemnate: qui utique Paulus quod iam fuerat abluit, nos\nautem in nobis quod nondum est baptixamus. non enim uos,\nut saepe iam diximus, uero baptismate tinguitis, sed inani\nuocabulo falsi baptismatis infamatis.\nAugustinus respondit: Paulum non accusamus qui dedit\nhominibus baptismum Christi, quia non habebant baptismum\nChristi, sed baptismum Iohannis secundum ipsorum responsionem;\nqui interrogati, in quo baptizati essent, responderunt: \\'baptismo\nIohannis\\', qui ad baptismum Christi non pertinet nec eius\npars ulla uel gradus est. alioquin aut tunc iterabatur aqua\n\n\n\n\n\n\nbaptismi Christi aut, si baptismus Christi tunc per duas aquas\nperficiebatur, minus perfectus est modo, quia non datur illa\nquae per Iohannem dabatur. quodlibet autem horum impium\net sacrilegum est opinari. dedit ergo Paulus baptismum Christi\neis, qui non baptismum Christi habebant sed Iohannis.\nCur autem illo tempore necessarius fuerit baptismus\nIohannis qui nunc iam necessarius non est, et alibi diximus\net nunc ad rem quae inter nos agitur non pertinet, nisi tantummodo\nut uideatur, quod Iohannis baptismus alius fuit, Christi\nautem alius; sicut alius fuit ille baptismus in quo patres nostros\ndicit apostolus baptizatos in nube et in mari, quando per\nMoysen Rubrum Mare transierunt. lex enim et prophetae usque\nad Iohannem Baptistam sacramenta habebant praenuntiantia\nrem futuram; nostri uero temporis sacramenta uenisse testantur\nquod illa uenturum esse praedicabant. Iohannes itaque omnium\npraecedentium proximus Christi annuntiator fuit. et quia omnes\nsuperiorum temporum iusti et prophetae cupiebant uidere completum\nquod reuelante spiritu futurum esse cernebant — unde\net ipse dominus dicit: quoniam multi iusti et prophetae\ncupierunt uidere quae uidetis et non uiderunt,\net audire quae auditis et non audierunt —,propterea\nlohannes amplius quam propheta dictus est et in natis mulierum\nnon habuisse maiorem, quia prioribus iustis praenuntiare\ntantum Christum concessum est, huic autem et praenuntiare\nabsentem et uidere praesentem, ut huic inueniatur patuisse\nquod illi cupierunt. et ideo sacramentum baptismi eius adhuc\nad praenuntiationem Christi pertinet sed plane nouissimam, quoniam\nusque ad ilium fuerunt praenuntiationes primi aduentus\ndomini, cuius aduentus modo annuntiationes sunt, iam non\npraenuntiationes. sed dominus humilitatis uiam docens sacramenta\nquae hic inuenit praenuntiationis suae suscipere dignatus\nest non ad suae purgationis adiutorium, sed ad nostrae\n\n\n\n\n\n\npietatis exemplum, ut scilicet ostenderet nobis, quanta deuotione\nsuscipere debemus ea quae illum iam uenisse testantur,\nquando ipse suscipere non dedignatus est quae illo uenturo\nfigurabantur. et Iohannes ergo, quamuis proximus et infra\nunum annum coaetaneus, tamen cum baptizaret uenienti praeibat\nChristo. propter hoc de illo dictum est: ecce mitto\nangelum meum ante faciem tuam, qui praeparabit\nuiam tuam, et ipse praedicabat dicens: uenit fortior me\npost me. sic ergo circumcisio octaui diei quae patribus data\nest praenuntiabat iustificationem nostram in expoliatione carnalium\nconcupiscentiarum per resurrectionem domini, quae\npost septimum id est sabbati diem octauo die id est dominico\nfacta est, qui dies tertius post sepulturam eius occurrit;\neandem tamen praenuntiantem circumcisionem carnis infans\nChristus accepit. et quemadmodum pascha quod a Iudaeis\ncelebrabatur in occisione agni praenuntiabat domini passionem\net transitum de hoc mundo ad patrem, et ipsum tamen pascha\nquod erat in eadem praenuntiatione idem dominus cum discipulis\ncelebrauit, quando ei suggesserunt dicentes: ubi uis\nparemus tibi pascha? Sic et baptismum Iohannis qui erat\nin proxima eius praenuntiatione etiam ipse suscepit. sed sicut\naliud est carnis circumcisio Iudaeorum, aliud autem quod\noctauo die baptizatorum nos celebramus, et aliud est pascha\nquod adhuc illi de oue celebrant, aliud autem quod nos in\ncorpore et sanguine domini accipimus, sic alius fuit baptismus\nIohannis, alius est baptismus Christi. iliis enim uentura ista\npraenuntiabantur, istis completa illa praedicantur; et quamuis\nilla Christus acceperit, nobis tamen necessaria non sunt, quia\nipsum qui per haec annuntiabatur accepimus. recenti autem\naduentu domini quisquis illa accepisset, opus ei erat ut etiam\nhis inbueretur; quisquis uero his imbutus esset, non opus\nerat ut retrorsus in illa cogeretur.\nQuapropter nolite de Iohannis baptismo caliginem facere.\ncuius causa et ratio siue ista sit quam exposui siue alia melior\ncertiorque reddatur, illud tamen manifestum est alium fuisse\nbaptismum Iohannis, alium Christi, et illum Iohannis baptismum\nappellatum, quod et istorum quos commemorasti responsio\ndeclarat et sermo ipsius domini ubi ait Iudaeis: baptismus\nIohannis de caelo est an ex hominibus? iste\nautem baptismus non dicitur Caeciliani nec Donati nec Augustini\nnec Petiliani, sed baptismus Christi. nam si inpudentes\nnos putas, quia post nos neminem uolumus baptizari, cum uideamus\npost Iohannem fuisse homines baptizatos, qui utique incomparabiliter\nmaior est nobis, numquid forte Iohannes et\nOptatus aequales sunt? ridiculum uidetur et tamen puto quod\nnon eos aequales, sed maiorem credatis Optatum: post Iohannem\nquippe apostolus baptizauit, uos baptizare post Optatum\nneminem audetis. an quia Optatus in unitate uestra fuit? iam\nhoc quibus praecordiis sustineri possit ignoro, si amicus comitis\ncui comes erat deus in unitate dicitur fuisse et amicus sponsi\npraeter unitatem. quodsi Iohannes maxime in unitate fuit et\nnon solum Optato, sed omnibus uobis et omnibus nobis longe\nexcellentior et maior fuit et tamen post eum Paulus apostolus\nbaptizauit, quare uos post Optatum non baptizatis? nisi forte\nin has angustias uos coartat caecitas uestra, ut dicatis Optatum\ndare potuisse spiritum sanctum, Iohannem non potuisse.\nquod si non dicitis, ne ab ipsis etiam insanis uestra rideatur\ninsania, quid responsuri estis, cur post Iohannem baptizandi\nfuerint homines, post Optatum autem nemo baptizandus sit,\nnisi quia illi baptismo Iohannis fuerant baptizati, quicumque\nautem Christi baptismo baptizantur, siue per Paulum baptizentur\nsiue per Optatum, nihil distare inter istorum et illorum\nbaptismum, cum tantum distet inter Paulum et Optatum?\n\n\n\n\n\n\nredite ergo, praeuaricatores, ad cor et nolite ex hominum moribus\net factis diuina sacramenta pensare. illa enim per eum\nsancta sunt cuius sunt, sed digne tractata afferunt praemium,\nindigne autem tractata iudicium. et quamuis unum non sint\nqui dei sacramentum digne et qui indigne tractauerint, unum\nest tamen illud, siue digne siue indigne tractetur, non ut\nipsum melius uel deterius fiat, sed ad uitam mortemue tractantium.\nillud sane quod dixisti, quia in illis quos baptizauit\npost Iohannem Paulus quod iam fuerat abluit, profecto non\ndiceres, ei aliquantulum considerares quid diceres. si enim abluendus\nfuit baptismus Iohannis, procul dubio sordidus fuit.\nquid ergo iam te urgeam? recole aut lege et uide unde hoc\nIohannes acceperit: repperies in quem effuderis istam blasphemiam.\nquod cum reppereris, saltem pectus tundatur, si lingua\nnon frenatur.\nIam uero quod eleganter uobis dicere uidemini: si male\nhoc facimus, quare nos quaeritis?, nonne aliquando recordamini\nquia non quaeruntur nisi qui perierunt? an et hoc non uidere\nad ipsam perditionem pertinet? posset enim et illa ouis tam\nabsurde pastori dicere: \\'si male facio quod a grege aberro,\nquare me quaeris\\'?, non intellegens, quare se putat non esse\nquaerendam hanc esse unam causam quare quaeratur, quis\nautem uos quaerit siue per scripturas suas siue per linguas\ncatholicas et pacificas siue per flagella temporalium tribulationum\nnisi ille, qui misericordiam istam uobis dispensat in\nomnibus? quaerimus ergo uos, ut inueniamus; tantum enim\n. uos diligimus ut uiuatis, quantum uestrum errorem odimus\nut intereat, qui uos perdit quamdiu ipse non perit. atque utinam\nsic uos quaeramus, ut etiam inueniamus et de unoquoque\n\n\n\n\n\n\nuestrum gaudenter dicamus: mortuus erat et reuixit,\nperierat et inuentus est!\nPetilianus dixit: Si uos tenere catholicam\ndicitis, catholicos illud est quod Graece dicitur unicum siue\ntotum. ecce in toto non estis, quia in parte cessistis.\nAugustinus respondit: Et ego quidem Graecae linguae\nperparum assecutus sum et prope nihil; non tamen impudenter\ndico me nosse oXov non esse (unum\\\\ sed totum), et xad-\\'oXov\n\\'secundum totum\\', unde catholica nomen accepit dicente ipso\ndomino: non est uestrum scire tempora quae pater\nposuit in sua potestate, sed accipietis uirtutem\nspiritus sancti superuenientem in uos, et eritis\nmihi testes in Hierusalem et in totam Iudaeam et\nSamariam et usque in totam terram. ecce unde catholica\nuocatur. sed ita clausis oculis offenditis in montem, qui\nex paruo lapide secundum prophetiam Danielis creuit et impleuit\nuniuersam terram, ut nobis dicatis quod in parte cesserimus\net in toto non simus, quorum communio uniuerso\norbe diffunditur. sed quemadmodum, si mihi diceres quod ego\nsim Petilianus, non inuenirem quemadmodum te refellerem, nisi\nut aut iocantem riderem aut insanientem dolerem, hoc mihi\nnunc faciendum esse uideo; sed quia iocari te non credo, uides\nquid restet.\nPetilianus dixit: Sed non est pars tanebrarum\ncum luce nec pars amaritudinis cum melle; non est\npars uitae cum morte, non est pars innocentiae cum reatu,\nnon est pars aquae cum sanguine nec amurcae pars cum\noleo, licet sit faeculenta cognatio, sed cuncta reproba defluent.\nipsa est sentina uitiorum dicente Iohanne: ex nobis exie-\n\n\n\n\n\n\nrunt, sed non sunt de nobis; nam si essent de nobis,\npermansissent utique nobiscum. non est aurum cum\nsordibus suis, omnia pretiosa. purgantur; scriptum est namque:\nsicut aurum probat fornax, ita et iustos uexatio\ntribulationis, non est pars crudelitas mansuetudinis nec\nreligio sacrilegii nec pars Macari penitus potest esse nostra,\nquia ritus nostri similitudine maculat. acies namque inimica\nnon pars est, quae implet nomen hostile. quae si nere\npars dicitur, sententiam congruam Salomonis incurret: pereat\npars eorum de terra.\nAugustinus respondit: Haec uerba iactare et nihil probare\nquid est nisi delirare? attendis zizania per mundum et\ntriticum non adtendis, cum per totum utraque iussa sint crescere.\nattendis semen maligni quod in tempore messis separabitur,\net non attendis semen Abrahae in quo benedicuntur\nomnes gentes. quasi uero uos iam sitis massa purgata et mel\nsincerum et eliquatum oleum et aurum purum uel ipsa species\ndealbati parietis. ut enim de uitiis ceteris taceam, numquid\nebriosi partem faciunt sobriorum aut deputantur auari in parte\nsapientium? si mansueti homines lucis uocabulum tenent, furor\ncircumcellionum ubi nisi in tenebris deputabitur? cur ergo per\ntales baptismus datus apud uos ualet et per quoslibet in orbe\nterrarum idem Christi baptismus non ualet? cernis nempe ad\nillud uos esse ab orbis terrarum communione separatos, ut\nnon quidem sitis omnes ebriosi nec omnes auari nec omnes\nuiolenti, sed omnes haeretici ac per hoc omnes impii et omnes\nsacrilegi.\nQuod autem uniuersum orbem terrarum christiana societate\ngaudentem Macari partem uocatis, quis hoc sano cerebro\ndiceret? sed quia uos de parte Donati esse dicimus, quaeritis\n\n\n\n\n\n\nhominem de cuius parte nos esse dicatis et in magnis angustiis\nnominatis nescio quem, si forte in Africa cognitum, in\naliis autem orbis partibus ignotum. quapropter ecce respondet\nuobis uniuersum semen Abrahae ab uniuersa terra: \\'Macarium\nistum, de cuius parte nos dicitis, omnino non nouimus\\'. respondete\nuicissim non uos nosse Donatum. sed et si partem Optati\nuos esse dicamus, quis uestrum potest dicere nescire se Optatum\nnisi forte facie, sicut nec Donatum? sed gaudetis uidelicet\nde nomine Donati; numquid et de nomine Optati? quid ergo\nuobis prodest Donatus, cum uos omnes coinquinarit Optatus?\nquid uobis prodest sobrietas Donati, cum circumcellionum\nebriositate polluamini? quid uobis prodest secundum uestram\nopinionem innocentia Donati, cum Optati rapacitate maculemini?\nhic enim est error uester, ut amplius putetis ualere\niniquitatem hominis ad alium contaminandum quam iustitiam\nhominis ad alium purificandum. itaque si duo pariter diuina\nsacramenta communicent, unus iustus alius iniquus, sed ita\nut nec iste illius iniquitatem nec ille huius imitetur iustitiam,\nnon dicitis ex hoc fieri ambos iustos sed ambos iniquos, ita\nut et illud sanctum quod pariter sumunt inmundum fiat et\namittat propriam sanctitatem. ubi sibi inuenit tales aduocatos\niniquitas, quibus delirantibus ita uictrix putetur? ut quid ergo\nuobis plauditis de nomine Donati in tantae peruersitatis errore,\nubi non Petilianus esse meretur quod Donatus, sed ipse\nDonatus esse cogitur quod Optatus? dicat autem domus Israhel:\npars mea dominus, dicat semen Abrahae in omnibus gentibus:\ndominus pars hereditatis meae. nouit enim quomodo\ndicat (Caiphas) in euangelio gloriae beati dei. nam et\nuos per sacramentum quod in uobis est, sicut Caiphas domini\npersecutor, nescientes prophetatis. quod enim Graece [xaxapio*;,\n\n\n\n\n\n\nLatine \\'beatus\\' est. ita plane de parte Macarii sumus. quid enim\nest Christo beatius cuius sumus, ad quem commemorantur et\nconuertuntur uniuersi fines terrae et in cuius conspectu adorant\nuniuersae patriae gentium? itaque maledictionem tuam ultimam\nin peruersum de Salomone usurpatam non timet pars\nhuius Macarii, id est huius \\'beati\\', ne pereat de terra. quod\nenim dictum est de impiis, hoc uos ad Christi hereditatem\nconuertere conamini et hoc esse factum nefanda impietate\ncontenditis. cum enim de impiis ille loqueretur, ait: pereat\n-pars eorum a terra. cum autem uos dicitis illud quod\nscriptum est: dabo tibi gentes hereditatem tuam et:\ncommemorabuntur et conuertentur ad dominum\nuniuersi fines terrae iam istam promissionem perisse de\nterra, in Christi hereditatem retorquere uultis quod de sorte\npraedictum est impiorum; sed manente atque crescente Christi\nhereditate, cum ista dicitis, uos peritis. non enim ubique per\nsacramentum dei prophetatis, quandoquidem hic per uestram\ninsaniam male optatis. sed plus ualet praedictio prophetarum\nquam maledictio pseudoprophetarum.\nPetilianus dixit: Paulus quoque apostolus clamat:\nnolite uigum ducere cum infidelibus; quae enim participatio\niustitiae cum iniquitate, aut quae societas\nluminis cum tenebris? quae autem conuentio Christi\nad Belial, aut quae pars fideli cum infidele?\nAugustinus respondit: Uerba apostoli agnosco, sed quid\nte adiuuent omnino non uideo. quis enim nostrum dicit esse\nparticipationem iustitiae cum iniquitate, etiamsi iustus et iniquus,\nsicut ludas et Petrus, pariter sacramenta communicent?\nex una quippe re sancta ludas sibi sumebat iudicium, Petrus\nsalutem, sicut tu, si dissimilis eras, cum Optato sacramentum\nsumebas et raptor sicut ille non eras. an rapina iniquitas non\n\n\n\n\n\n\nest? quis ita insaniat ut hoc dicat? quae ergo participatio\niustitiae tuae cum illius iniquitate, quando ad unum accedebatis\naltare?\nPetilianus dixit: Et iterum docuit ne schismata\nnascerentur: dico autem uobis, quia unusquisque uestrum\ndicit: ego quidem sum Pauli, ego autem Apollo,\nego uero Cephae, ego autem Christi. numquid diuisus\nest Christus? numquid Paulus crucifixus est pro\nnobis, aut in nomine Pauli baptixati estis?\nAugustinus respondit: Mementote qui haec legitis: Petilianus\nex apostolo ista commemorat. quando enim crederetis\nsic eum pro nobis contra se dicere?\nPetilianus dixit: Si rudibus, si iustis Paulus\nhaec dixit. ego nobis iniustis haec dico: numquid diuisus est\nChristus, ut nos ab ecclesia scinderetis?\nAugustinus respondit: Uereor ne quisquam in hoc\nopere meo scriptorem arbitretur errasse et illic fecisse \\'Petilianus\ndixit\\', ubi debuit facere \\'Augustinus respondit\\'. sed\nuideo quid egeris: quasi praeoccupare uoluisti, ne nos ista\ndiceremus. sed quid fecisti nisi ut bis dicantur? si ergo sic\nte delectat audire quae sunt aduersus uos ut ea dicantur, audi\nilla, peto, a me, Petiliane: numquid diuisus est Christus, ut\nuos ab ecclesia scinderetis?\nPetilianus dixit: Numquid pro nobis laqueo suo\nludas traditor mortuus est aut eius uos moribus tinguitis,\ncuius facta sectantes raptis thesauris ecclesiae nos Christi\nheredes potestatibus saeculi uenumdatis?\nAugustinus respondit: Non pro nobis Iudas, sed Christus\nmortuus est, cui dicit ecclesia toto orbe diffusa: respondeam\nexprobrantibus mihi uerbum, quoniam in\nuerba tua speraui. cum ergo audiam uerba domini\n\n\n\n\n\n\ndicentis: eritis mihi testes in Hierusalem et in totam\nIudaeam et Samariam et usque in totam terram et\nper prophetam: in omnem terram exiit sonus eorum\net in fines orbis terrae uerba eorum, malorum commixtio\ncorporalis me nulla perturbat, si noui dicere: suscipe\nseruum tuum in bono, non calumnientur mihi superbi.\nnon ergo curo uanum calumniatorem, quia idoneum\nteneo promissorem. si autem de rebus uel locis ecclesiasticis\nquos tenebatis et non tenetis querimini, possunt et Iudaei se\niustos dicere et iniquitatem nobis obicere, quia locum in quo\nimpie regnauerunt modo christiani possident. quid ergo indignum,\nsi ea quae tenebant haeretici secundum parem domini\nuoluntatem catholici tenent? ad omnes enim similes, id est\nad omnes impios et iniquos illa uox domini ualet: auferetur\na uobis regnum dei et dabitur genti facienti iustitiam.\nan frustra scriptum est: labores impiorum iusti\nedent? quapropter magis mirari debetis, quod adhuc tenetis\naliquid quam quod aliquid amisistis. sed neque hoc miremini;\npaulatim enim cadit paries dealbatus. respicite tamen Maximianistas,\nquae loca tenebant et quibus inde agentibus et expugnantibus\npulsi sint. et si haec pati iustitia est et facere\niniquitas, aude loqui, si potes, primo quia uos fecistis, illi\npassi sunt, deinde quia secundum regulam iustitiae huius tu\ninferior inueniris. illi enim per iudices a catholicis imperatoribus\nexpulsi sunt de locis antiquis, tu autem nec per ipsorum\nimperatorum iussa de basilicis expelleris unitatis. unde,\nnisi quia minoris meriti es non solum ceteris collegis tuis\nsed etiam istis ipsis, quos certe ut sacrilegos plenarii concilii\nuestri ore damnastis?\nPetilianus dixit: Nos enim, ut scriptum est,\nbaptismo nostro Christum induimus traditum, uos uestro contagio\nIudam induitis traditorem.\nAugustinus respondit: Possem et ego dicere: (uos\nuestro contagio Optatum induitis proditorem raptorem oppressorem\nseparatorem*. sed absit ut cupiditas reddendi maledicti\nme in aliquam prouocet falsitatem; nec uos enim illum induitis\nnec nos istum. itaque si quisquam ad nos ueniens in nomine\nOptati se baptizatum esse respondeat, et baptizabitur in\nnomine Christi, et uos quotquot a nobis uenientes baptizastis,\nsi in nomine Iudae traditoris se baptizatos dixerant, non reprehendimus\nquod fecistis. si autem in Christi nomine baptizati\nerant, non uidetis quanto errore arbitremini uarietate humanorum\nuitiorum diuina sacramenta uariari aut uitae cuiusquam\nsordibus pollui?\nPetilianus dixit: Sed si istae sunt partes, nihil\nnobis praeiudicant nomina eompartis. duae namque uiae\nsunt, una angusta qua pergimus, altera est impiis qua peribunt;\net tamen longe discernitur uocabuli aequalitas, ne uia\niustitiae consortio nominis maculetur.\nAugustinus respondit: Timuisti comparatam multitudini\nuestrae multitudinem orbis terrarum et ad paucitatis laudem\nper angustam uiam gradientis te conferre uoluisti. utinam\nnon ad eius laudem, sed ad ipsam uiam te contulisses! profecto\nperspiceres eandem paucitatem in ecclesia esse omnium\ngentium, sed paucos dici iustos in comparatione multorum\niniquorum, sicut in comparatione paleae possunt pauca grana\ndici uberrimae segetis, quae tamen per se ipsa in massam\nredacta implent horreum. nam sicut in tribulationibus amissorum\nlocorum, sic etiam in paucitate, si in his putas esse\niustitiam, te ipsi Maximianistae superabunt.\nPetilianus dixit: Primo psalmo Dauid beatos\net impios separat, non partes scilicet faciens, sed ab omnibus\nimpiis separans sanctitatem: beatus uir qui non abiit in\nconsilio impiorum et in uia peccatorum non stetit\n— ad uiam iustitiae redeat, qui errauerat ut periret — et\nsuper cathedram pestilentiae non sedit — cum ita\ncommoneat o miseri, quid sedetis? — sed in lege domini\nuoluntas eius et in lege domini meditabitur die ac\nnocte. et erit uelut lignum quod plantatum est circa\ndecursus aquarum, quod fructum suum dabit in\ntempore suo. et folium eius non \\'decidet, et omnia\nquaecumque fecerit prospera procedent. non sic impii,\nnon sic: sed tamquam puluis quem proiciet uentus\na facie terrae — implet oculos, ut excaecet —. propterea\nnon exurgent impii in iudicio neque peccatores ita\nconsilio iustorum, quoniam scit dominus uias iustorum,\net iter impiorum periet.\nAugustinus respondit: Quis non in scripturis discernat\nhaec duo genera hominum? sed uos maledici paleae crimina\netiam frumentis obicitis et, cum sola palea sitis, solum frumentum\nuos esse iactatis. prophetae autem ueridici utrumque\nhoc genus ante uentilationem, quae in die iudicii futura est,\npermixtum esse dicunt per totum mundum, id est per totum\nagrum domini. uerumtamen admoneo ut istum primum psalmum\nGraece legas: ita non audebis pro crimine obicere orbi terrarum\npartem Macarii, quia forte intelleges cuius Macarii sit pars\nin omnibus sanctis, qui per omnes gentes benedicuntur in semine\nAbrahae. quod enim scriptum est Latine \\'beatus uir\\', Graece\nhabet μαϰάριος avfip. ille autem Macarius qui uobis displicet,\nsi malus fuit, nec in hac sorte est nec huic sorti obest; si\n\n\n\n\n\n\nautem bonus, opus suum probet, ut in se ipso habeat gloriam\net non in altero.\nPetilianus dixit: Nostri autem baptismatis\nlaudes idem psalmographus decantauit: dominus pascit me\net nihil mihi deerit: in loco pascuae ibi me collocauit.\nsuper aquam refectionis educauit me:, animam\nmeam conuertit. deduxit me super semitas iustitiae\npropter nomen suum. nam et si ambulauero in medio\numbrae mortis — si me, inquit, persecutor occidat —,\nnon timebo mala, quoniam tu mecum es, domine.\nuirga tua et baculus tuus ipsa consolata sunt me —\ninde uicit Goliam D(aaid) oleo chrismatis loricatus —. parasti\nin conspectu meo mensam aduersus eos qui\ntribulant me. impinguasti oleo caput meum, et calix\ntuus inebrians perquam optimus. et misericordia\ntua subsequetur me omnes dies uitae meae, ut inhabitem\nin domo domini in longitudinem dierum.\nAugustinus respondit: Iste psalmus de his loquitur, qui\nbene suscipiunt baptismum et sancto sancte utuntur. non enim\nuerba ista etiam ad Simonem magum pertinent, qui tamen\neundem sanctum baptismum accepit; et quia eo sancte uti\nnoluit, non ideo illum inquinauit aut repetendum talibus docuit.\nsed quia Goliae commemorationem fecisti, attende illum de\nipso Golia psalmum et uide, quia in cantico nouo deuictus est\nâ€” ibi enim dicitur: deus, canticum nouum cantabo\ntibi, in psalterio decem chordarum psallam tibet\nuide, utrum ad hoc canticum pertineat qui orbi terrarum\nnon communicat. alibi enim dicitur: cantate domino canticum\nnouum, cantate domino omnis terra. omnis\nergo terra, in cuius unitate non estis, cantat canticum nouum,\n\n\n\n\n\n\n\n\net omnis terrae sunt uerba quoque ista: dominus pascit\nme et nihil mihi deerit et cetera. non sunt haec uerba\nzizaniorum, quamuis usque ad messem in una segete tolerentur;\nnon sunt uerba paleae, sed tritici, quamuis eadem pluuia\nsimulque nutriantur, eadem area simulque triturentur, donec\nultimo uentilabro ab inuicem segregentur, quae duo utique\ncommuniter unum habent baptismum, quamuis non sint unum.\nsed etsi pars uestra esset ecclesia dei, certe fatereris istum\npsalmum non ibi pertinere ad furiosas cateruas circumcellionum.\naut si et ipsi per semitas iustitiae deducuntur, quare negatis\neos comites uestros esse, cum uobis obiciuntur, quamuis plerumque\npaucitatem concisionis uestrae non uirga et baculus\ndei, sed fustes eorum consolentur, quibus uos et aduersus\nleges Romanas tutos esse arbitramini; in quos incurrere quid\nest aliud quam ambulare in medio umbrae mortis? sed non\ntimet mala cum quo dominus est. certe tamen non audebis\ndicere etiam istorum furiosorum esse uerba quae in hoc psalmo\ncantantur, et tamen habere eos baptismum non solum confitemini,\nsed etiam profitemini. non dicunt ergo ista nisi qui\naqua sancta reficiuntur, sicut omnes iusti dei, non qui ea male\nutendo subuertuntur, sicut magus ille a Philippo baptizatus,\net tamen ipsa in utrisque una atque sancta est. non dicunt\nista nisi qui ad dexteram pertinebunt, sed tamen eadem pascua\nsub uno pastore et oues et hirci pascuntur, donec ut debita\nrecipiant segregentur. non dicunt ista nisi qui de mensa domini\nuitam sumunt sicut Petrus, non iudicium sicut ludas,\net tamen ipsa utrique fuit una, sed non utrique ualuit ad\nunum, quia ipsi non erant unum. non dicunt ista nisi qui oleo\nsancto etiam in spiritu beatificantur sicut Dauid, non qui in\nsolo corpore consecrantur sicut Saul, et tamen, cum ambo\nunum sumpsissent, non eis impar sacramentum, sed impar\nmeritum fuit. non dicunt ista nisi qui calicem domini in uitam\n\n\n\n\n\n\naeternam mutata mente suspirant, non qui iudicium sibi manducant\net bibunt, sicut apostolus ait, et tamen utrisque non\nunis calix ille unus est, inebrians ad capessenda caelestia\nmartyres, non ad funestanda praecipitia circumcelliones. memento\nergo sacramentis dei nihil obesse mores malorum hominum,\nquo illa uel omnino non sint uel minus sancta sint,\nsed ipsis malis hominibus, ut haec habeant ad testimonium\ndamnationis, non ad adiutorium sanitatis. saltem quippe ipsa\nuerba ultima psalmi huius considerare debuisti et propter eos,\nqui baptismo accepto apostatant, intellegere non ab omnibus\nqui sanctum baptismum accipiunt posse dici: ut inhabitem\nin domo domini in longitudinem dierum, et tamen\nsiue permanentibus siue lapsis, cum ipsi non sint unum, baptismus\nunus est, et cum ipsi non utrique sancti sint, baptismus\nin utrisque sanctus est, quia et apostatae, si redeant, non\nquasi eum amiserint baptizantur, sed quod in se permanenti\niniuriam fecerint humiliantur.\nPetilianus dixit: Ac ne uos sanctos esse dicatis,\nprimum id assero, quia qui non fuerit innocens non\nhabet sanctitatem,\nAugustinus respondit: Ostende nobis tribunal ubi sedisti,\nut ante te staret orbis terrarum, et quibus oculis non\ndico conscientias omnium, sed uel actus inspexisti et discussisti,\nut eum perdidisse innocentiam iudicares. ille qui raptus\nest usque in tertium caelum dicit: sed neque ego me\nipsum diiudico, et tu de uniuersa terra qua hereditas Christi\ndilatatur audes ferre sententiam? deinde si satis absolutum\ntibi uidetur quod dixisti: qui non fuerit innocens non habet\nsanctitatem, quaero, si non habebat Saul sacramenti sanctitatem,\nquid in eo Dauid uenerabatur, si autem habebat innocentiam,\nquare innocentem persequebatur. nam eum propter sacrosanctam\nunctionem et honorauit uiuum et uindicauit occisum, et quia\n\n\n\n\n\n\nuel panniculum ex eius ueste praecidit, percusso corde trepidauit.\necce Saul non habebat innocentiam et tamen habebat\nsanctitatem non uitae suae — nam hoc sine innocentia nemo\npotest —, sed sacramenti dei quod et in malis hominibus\nsanctum est.\nPetilianus dixit: Nam si legem perfidi nostis,\nsine iniuria ipsius legis hoc dixerim: hanc et diabolus nouit.\nnamque domino deo in causa lob iusti quasi iustus ita de\nlege respondit, sicut scriptum est: dixit dominus diabolo:\nrespexisti in puerum meum lob, quia non est similis\nilli in terra, homo sine malitia, uerus dei cultor,\nabstinens se ab omni malo, perseuerans in simplicitate:\ntu autem petisti ut omnem rem illius perderes\nsine causa. et respondit diabolus et dixit domino:\ncorium pro corio, et omne quodcumque habuerit homo\npro anima sua dabit. ecce legaliter loquitur qui nititur\ncontra legem. et iterum dominum Christum sermonibus suis\nsic ausus est adtemptare, sicut scriptum est: assumpsit\ndiabolus Iesum in sanctam ciuitatem, et statuit eum\nsuper pinnam templi, et dixit ei: mitte te deorsum;\nscriptum est enim quia angelis suis mandauit de\nte, ut manibus tollant te, ne forte offendas ad lapidem\npedem tuum. ait Iesus: iterum scriptum est:\nnon temptabis dominum deum tuum. nostis, inquam,\nsicut diabolus legem, qui in suis conatibus uincitur et in\nactibus erubescit.\nAugustinus respondit: Possem quidem quaerere abs\nte, in qua lege scripta sint uerba quae diabolus dixit, cum\nsanctum uirum Iob apud deum criminaretur, si hoc mihi esset\npropositum demonstrare, legem, quam dicis diabolum nosse,\nte ipsum non nosse; sed quia non inde inter nos quaestio est,\n\n\n\n\n\n\nhoc praetermitto. sic autem conatus es ostendere diabolum\nlegis peritum, quasi nos dicamus omnes qui uerba legis nouerunt\niustos esse. quid ergo te adiuuet quod de diabolo commemorare\nuoluisti, non uideo, nisi forte ut nobis ueniret in\nmentem, quomodo ipsum diabolum uos imitemini. sicut enim\nille contra latorem legis proferebat uerba legis, sic et uos\nuerbis legis accusatis homines quos ignoratis, ut dei promissis\nquae in ipsa lege conscripta sunt resistatis. deinde uellem\nmihi diceres, confessores illi uestri quando se ipsos praecipitant,\ncui ducunt martyrium, utrum Christo qui talia suggerentem\ndiabolum reppulit, an potius ipsi diabolo qui talia\nChristo facienda suggessit. duae sunt maxime uiles atque usitatae\nmortes eorum qui se ipsos interimunt, laqueus et praecipitium.\ntu certe dixisti in primis partibus huius epistulae:\nlaqueo traditor periit, laqueum talibus dereliquit. hoc ad nos\nomnino non pertinet; neque enim ueneramur nomine martyrum\neos qui sibi collum ligauerunt. quanto autem nos probabilius\nin uos dicimus: \\'magister traditoris diabolus praecipitium\nChristo suadere uoluit et repulsus est\\'! quid ergo dicendi sunt\nquibus hoc suasit et auditus est? quid enim nisi inimici Christi,\namici autem diaboli, discipuli seductoris, condiscipuli traditoris?\nspontaneas enim mortes ab uno magistro utrique didicerunt,\nille laqueum, isti praecipitium.\nPetilianus dixit: Sed ut uestra singula destruamus,\nsi sacerdotes uos dicitis, sic a domino deo dictum est per\nprophetam: ultio domini super falsos sacerdotes,\nAugustinus respondit: Quaere potius quid uerum dicas,\nnon unde maledicas, et quid doceas, non quid obicias.\nPetilianus dixit: Si cathedram uobis miseri uindicatis,\nut superius diximus, habetis illam profecto quam\n\n\n\n\n\n\nDauid propheta psalmographus pestilentiae cathedram pronuntiauit.\nnobis enim iuste relicta est, quia eam sancti sedere\nnon possunt.\nAugustinus respondit: Et haec non uides non aliqua\nesse documenta, sed uana conuicia. hoc enim est illud quod\npaulo ante dixi: uerba legis dicitis, sed in quos dicatis non\nattenditis, sicut diabolus uerba legis dicebat, sed cui diceret\nnon agnoscebat. ille caput nostrum sursum ascensurum deorsum\nuolebat deicere, uos autem corpus eiusdem capitis, quod\nper totam terram diffusum est, ad exiguam partem uultis redigere.\ncerte ipse paulo ante dixisti nos legem nosse et legaliter\nloqui, sed in actibus erubescere. dicis quidem ista nihil\nprobans; sed etsi de aliquibus probares, de his ceteris non\npraescriberes. uerumtamen si omnes per totum orbem tales\nessent quales uanissime criminaris, cathedra tibi quid fecit\necclesiae Romanae in qua Petrus sedit et in qua hodie Anastasius\nsedet, uel ecclesiae Hierosolymitanae in qua Iacobus\nsedit et in qua hodie Iohannes sedet, quibus nos in catholica\nunitate conectimur et a quibus uos nefario furore separastis?\nquare appellas cathedram pestilentiae cathedram apostolicam?\nsi propter homines quos putas legem loqui et non facere,\nnumquid dominus Iesus Christus propter Pharisaeos, de quibus\nait: dicunt enim et non faciunt, cathedrae in qua sedebant\nullam fecit iniuriam? nonne illam cathedram Moysi commendauit\net illos seruato cathedrae honore redarguit? ait enim:\ncathedram Moysi sedent. quae dicunt facite, quae\nautem faciunt facere nolite. dicunt enim et non\nfaciunt. haec si cogitaretis, non propter homines quos infamatis\nblasphemaretis cathedram apostolicam cui non communicatis.\nsed quid (id) est aliud quam nescire quid dicere\net tamen non posse nisi maledicere?\nPetilianus dixit: Si sacrificia uos facere iudicatis,\n(de uobis quippe nequissimis deus ipse sic dicit: facinorosus,\ninquit, qui sacrificat mihi uitulum quasi canem\noccidat, et qui ponit similaginem quasi sanguinem\nporcinum fundat — scitote uestrum sacrificium qui humanum\nsanguinem iam fudistis —, et iterum: sacrificia\neorum quasi panis luctus: omnis qui manducabit\nex illo inquinabitur.\nAugustinus respondit: Nos dicimus tale cuique fieri\nsacrificium, qualis accedit ut offerat et qualis accedit ut sumat,\net eos de sacrificiis talium manducare qui ad illa tales accedunt,\nquales et illi sunt; itaque si offerat deo malus et accipiat\ninde bonus, tale cuique esse qualis quisque fuerit, quia\net illud scriptum est: omnia munda mundis. per hanc\nsententiam ueridicam et catholicam etiam uos Optati sacrificio\nnon estis polluti, si facta eius displicebant uobis. nam utique\npanis illius panis luctus erat, sub cuius iniquitatibus Africa\ntota lugebat, sed panem luctus omnibus uobis communem\nomnium uestrum malum schismatis facit. nam secundum concilii\nuestri sententiam Felicianus Mustitanus humanum sanguinem\nfudit. dixistis enim, cum eos damnaretis: ueloces pedes\neorum ad effundendum sanguinem. uide ergo\nquale sacrificium offerat quem sacerdotem habetis, cum eum\nsacrilegum damnaueritis, et si hoc uobis nihil obesse arbitramini,\nrogo uos, uanitas calumniarum uestrarum quid oberit\norbi terrarum.\nPetilianus dixit: Si precem domino facitis aut\nfunditis orationem, nihil uobis penitus prodest. uestras enim\ndebiles preces cruenta uestra conscientia uacuat, quia dominus\ndeus puram magis conscientiam quam preces exaudit\ndomino Christo dicente: non omnis qui dicit mihi <do-\n\n\n\n\n\n\nmine domine\\' intrabit in regnum caelorum, sed is\nq:ui facit uoluntatem patris mei qui in caelis est.\nuoluntas dei utique bona est. nam ideo in sacra oratione sic\npetimus: fiat uoluntas tua in caelo et in terra, ut, quia\nbona eius uoluntas est, nobis quae bona sunt largiatur. uos\nergo uoluntatem dei non facitis, quia mala cotidie perpetratis.\nAugustinus respondit: Ista omnia si et nos in uos\ndicamus, nonne qui nos audierit insanos potius litigatores\nquam christianos disputatores, si ipse sanus est, iudicabit?\nnon ergo reddimus maledictum pro maledicto. seruum enim\ndomini non oportet litigare, sed esse mitem ad omnes,\ndocibilem, in modestia corripientem diuersa sentientes.\nsi ergo uobis obiciamus eos qui mala apud uos cotidie\nperpetrant, inepte litigamus alios ex aliis accusantes; si autem\nuos admonemus, ut, sicut illa uobis non uultis obici, sic nobis\nnon obiciatis aliena, in modestia uos corripimus, sed si aliquando\nresipiscatis.\nPetilianus dixit: Si uero forte, quod nescio,\ndaemonia pellitis, nec id uobis proderit, quia nec fidei uestrae\nnec meritis cedunt ipsa daemonia, sed in nomine domini Iesu\nChristi pelluntur.\nAugustinus respondit: Gratias deo, quia tandem confessus\nes posse ualere inuocatum nomen Christi ad aliorum salutem,\netiamsi a peccatoribus inuocetur. hinc ergo intellege,\ncum Christi nomen inuocatur, non obesse aliorum saluti aliena\npeccata. nos autem quomodo inuocemus nomen Christi, non\ntuo iudicio nobis opus est, sed ipsius qui inuocatur a nobis;\nsolus enim potest nosse quo corde inuocetur. ex eius tamen\nuerbis certi sumus ab omnibus gentibus eum salubriter inuocari\nquae benedicuntur in semine Abrahae.\nPetilianus dixit: Etsi prorsus uirtutes et mirabilia\nfaciatis, propter uestram nequitiam nec sic uos dominus nouit\n\n\n\n\n\n\ndominoipso dicente: multi dicent mihi in illo die: domine\ndomine, in nomine tuo prophetauimus, et in tuo nomine\ndaemonia eiecimus, et in tuo nomine uirtutes\nmultas fecimus. tunc dicam illis: quoniam non noui\nuos; discedite a me operarii iniquitatis.\nAugustinus respondit: Agnoscimus uerba domini. hinc\net apostolus ait: si fidem habeam ita ut montes transferam,\ncaritatem autem non habeam, nihil sum. hoc\nergo quaerendum est, quis habeat caritatem; inuenies non essenisi\neos qui diligunt unitatem. nam de exclusione daemonum\net de potentia miraculorum, quoniam plerique talia non faciunt\n-et tamen ad regnum dei pertinent, plerique autem faciunt et\nnon pertinent, nec nostri nec uestri debent gloriari, si qui\nforte ista possunt; quandoquidem nec apostolos, qui uere ista\nsalubriter atque utiliter poterant, uoluit dominus gaudere de\ntalibus, quando eis ait: nolite in hoc gaudere quod\ndaemonia uobis subiecta sint, gaudete autem quod\nnomina uestra scripta sunt in caelo. quapropter ista\nquae ex euangelio posuisti et ego tibi possem dicere, si te\nuiderem signorum uirtutes operantem, et tu mihi, si talia me\nfacientem uideres. non ergo nobis dicamus quae possunt et\nex alia parte dici, et remotis ambagibus, quoniam ubi sit\necclesia Christi quaerimus, ipsum qui eam suo sanguine redemit\naudiamus dicentem: eritis mihi testes in Hierusalem\net in totam Iudaeam et Samariam et usque in\ntotam terram. huic ecclesiae, quae per totam terram diffunditur,\nquisquis non communicat cui non communicet uides, si\ncuius ista uerba sint audis. quid est autem dementius quam\nsacramentis domini communicare et uerbis domini non communicare?\nhi utique dicturi sunt: in nomine tuo\n\n\n\n\n\n\nuinus et bibimus et audituri: non noui uos, qui corpus\neius et sanguinem in sacramento manducant et bibunt et membra\neius toto orbe diffusa in euangelio non agnoscunt et ideo\nin eis in iudicio non computantur.\nPetilianus dixit: Quod etsi, ut ipsi putatis, domini\nlegem pure sequimini, de ipsa lege sanctissima lega-\\'\nliter disputemus. dicit apostolus Paulus: bona est lex, si\nquis ea legitime utatur. lex ergo quid dicit? non occides.\nquod semel fecit Cain parricida; uos fratres saepius occidistis.!\nAugustinus respondit: Similes uobis esse nolumus.\nnam non desunt quae dicantur, sicut et tu ista dicis, et quae\nsciantur, nam tu ista nescis, et quae ostendantur, nam tu ista\nnon ostendis.\nPetilianus dixit: Dictum est: non moechaberis\nunusquisque uestrum si carnaliter castus sit, spiritaliter\nmoechus est, quia adulterat sanctitatem.\nAugustinus respondit: Possunt haec in quosdam ueraciter\ndici et nostros et uestros, qui si utrisque nostrum displicent\nnec nostri nec uestri sunt. sed tu, quod in quosdam\ndicis et nec in ipsis probas, pro eo uis accipi acsi probaueris\nnon in aliquibus qui degenerant a semine Abrahae, sed in.\nomnibus gentibus quae benedicuntur in semine Abrahae.\nPetilianus dixit: Dictum est: falsum testimonium\nnon reddes. cum regibus saeculi nos uestra tenere\nmentimini, nonne falsa conflatis?\nAugustinus respondit: Si non sunt nostra quae tenetis,\nnec illa erant uestra quae a Maximianistis recepistis. quodsi\npropterea illa uestra erant, quia illi sacrilegum schisma fecerunt\nnon communicando parti Donati, attende quae loca teneatis\net cuius hereditati non communicetis, et cogitate non\n\n\n\n\n\n\nregibus saeculi sed regi Christo quid respondere possitis. de\nillo dictum est: dominabitur a mari usque ad mare et\na flumine usque ad terminos orbis terrae. quo utique\nflumine, nisi ubi baptizatus est et ubi super eum columba\ndescendit magnum caritatis et unitatis indicium? uos autem\nhuic unitati non communicatis et adhuc loca unitatis tenetis\net inuidiam nobis de regibus saeculi facitis, cum per iussa\nproconsulum de locis partis Donati schismaticos uestros expuleritis.\nnon sunt haec uerba per inane uolantia: homines\nuiuunt, ciuitates testantur, gesta proconsularia et municipalia\nrecitantur. sileat aliquando uox calumniosa obiciens reges saeculi\nuniuersae terrae, per quorum proconsules non potuit parcere\nconcisa concisae. cum ergo dicimus quod nostra teneatis,\nnon ostendimur falsum testimonium dicere, nisi nos ostendatis\nin ecclesia Christi non esse, quod quidem dicere non cessatis,\nsed ostendere numquam ualebitis; immo uero cum hoc dicitis\nnon iam nobis, sed ipsi Christo falsi testimonii crimen obicitis.\nnos quippe in ecclesia sumus quae ipsius testimonio praenuntiata\nest et ubi suis testibus attestatus est dicens: eritis\nmihi testes in Hierusalem et in totam Iudaeam et\nSamariam et usque in totam terram. uos autem falsos\ntestes non solum hinc ostendimus, quia huic ueritati resistitis,\nsed etiam in ipso iudicio quo cum Maximiani schismate conflixistis.\nsi enim secundum le,;;em Christi agebatis, quanto congruentius\nsecundum eam constituunt aliquid christiani imperatores,\nsi possunt secundum eam iudicare pagani proconsules!\nsi autem in adiutorium etiam terreni imperii leges assumendas\nputastis, non reprehendimus. fecit hoc Paulus, cum aduersus\niniuriosos ciuem Romanum se esse testatus est. sed quaero\nquibus terrenis legibus sit statutum, ut Maximianistae locis\npellantur. nullas omnino repperies. sed uidelicet legibus quae\n\n\n\n\n\n\naduersus haereticos atque inter eos etiam aduersus uos ipsos\nlatae sunt illos expellere uoluistis, aduersus infirmos tamquam\npotentiores praeualuistis. unde illi, quia nihil potuerunt, innocentes\nse dicunt tamquam sub leone lupus. tamen legibus\naduersus uos latis profecto aduersus alios nisi per falsum testi-monium\nnon uteremini. si enim ueraces sunt illae leges, cedite\netiam uos locis quos tenetis; si autem fallaces sunt, cur per\\'\neas alios exclusistis? quid quod et ueraces sunt et uos per\nillas alios nisi fallaciter non possetis expellere? ut enim eis\nseruirent iudices, haereticos expellere uoluerunt, unde uos\npriores expellere debuerunt; sed uos catholicos esse dixistis,\nut uobis parcerent leges per quas alios premebatis. uideris\nquid uobis apud uos ipsos uideamini: illis tamen legibus non\nestis catholici. cur ergo aut eas ueraces falso testimonio\nfefellistis aut eas fallaces ad opprimendos alios usurpastis?\nPetilianus dixit: Dictum est: non concupisces\nrem proximi tui. uos nostra diripit-is, ut pro uestris\nhabeatis.\nAugustinus respondit: Et quaecumque unitas possidebat\nnon nisi nostra sunt, qui non secundum calumnias\nhominum, sed secundum uerba Christi, in quo benedicuntur\nomnes gentes uniuersae terrae, in unitate consistimus nec\npropter malos, quos a frumentis dominicis ante iudicii uentilationem\nseparare non possumus, nos a societate tritici\nsegregamus, et si qua iam concisi possidere coepistis, quia\nuobis ablata nobis dominus dedit, non ideo concupiscimus\naliena, quia illius imperio cuius sunt omnia facta sunt nostra\net iuste nostra sunt; uos enim his utebamini ad praecisionem,\nnos ad unitatem. alioquin et primo populo dei possent illi\nobicere alienae rei concupiscentiam, qui diuina potestate ab\neorum facie, quia ea terra male utebantur, expulsi sunt, et\nipsi Iudaei, a quibus ablatum est regnum secundum uerba\n\n\n\n\n\n\ndomini et datum est genti facienti iustitiam, possunt obicere\nalienae rei concupiscentiam, quia ecclesia Christi possidet ubi\npersecutores Christi regnabant. et post omnia cum uobis ipsis\ndictum fuerit: \\'res alienas concupiscitis, quia Maximianistas\nde basilicis eiecistis\\', quid respondeatis non inuenitis.\nPetilianus dixit: Qua igitur lege uos christianos\nostenditis, cum legi contraria faciatis?\nAugustinus respondit: Litigare uis, non disputare.\nPetilianus dixit: Dicit autem dominus Christus:\nqui fecerit et sic docuerit, maximus uocabitur in\nregno caelorum. sic autem uos miseros damnat: qui resoluerit\nunum ex his mandatis, minimus uocabitur in\nregno caelorum.\nAugustinus respondit: Ubi forte aliter dicis testimonia\nscripturarum quam sese habent et ad rem quae inter nos agitur\nnon pertinet, non nimis curo; ubi autem impediunt quod\ntractamus, nisi ueraciter proferantur, non te arbitror succensere\ndebere, si quemadmodum scriptum sit te commemoro.\necce hoc quod modo posuisti non ita scriptum est, sed ita\npotius: qui soluerit unum de mandatis istis minimis\net docuerit sic, minimus uocabitur in regno caelorum;\nqui autem fecerit et sic docuerit, magnus\nuocabitur in regno caelorum. et continuo secutus ait:\ndico enim uobis, quia nisi abundauerit iustitia\nuestrasuper scribarum etPharisaeorum, non intrabitis\nin regnum caelorum. alibi enim Pharisaeos ostendit\net arguit. quoniam dicunt et non faciunt. hos ergo et hic\nsignificauit, cum diceret: qui soluerit et sic docuerit,\nid est docuerit uerbis quod soluerit factis; super quos abundare\npraecepit iustitiam nostram, ut faciamus et sic doceamus.\net tamen nec propter illos Pharisaeos, quibus nos non per\n\n\n\n\n\n\nprudentiam, sed per maliuolentiam comparatis, praecepit dominus\ndeseri cathedram Moysi, in qua utique figurabat suam.\ndicens quippe illos cathedram Moysi sedentes dicere et non\nfacere monet tamen populos facere quae dicunt et non facere\nquae faciunt, ne cathedrae sanctitas deseratur et propter pastores\nmalos gregis unitas diuidatur.\nPetilianus dixit: Et iterum: omne peccatum\nquod peccauerit homo extra corpus est; qui autem\npeccauerit in spiritu sancto, non ei remittetur nec\nin hoc saeculo nec in futuro.\nAugustinus respondit: Et hoc non ita scriptum est et\nuide quantum te fefellerit. apostolus ad Corinthios scribens\nait: omne peccatum quodcumque fecerit homo extra\ncorpus est; qui autem fornicatur in corpus suum\npeccat. hoc autem aliud est et aliud illud quod dominus in\neuangelio dixit: omne peccatum et blasphemia dimittetur\nhominibus; qui autem peccauerit in spiritum\nsanctum, non remittetur ei nec in hoc saeculo nec\nin futuro. tu autem coepisti ex apostolo sententiam et eam\ntamquam una sit ex euangelio terminasti; quod te non credo\nfraude sed errore fecisse. neutra enim ad rem pertinet et cur\nhaec dixeris, quoquo modo dixeris, omnino non uideo. nisi\nforte quia, cum superius dixisses damnatos esse a domino\nqui resoluerint unum ex mandatis, considerasti quam multos\nhabeatis non unum sed multa mandata soluentes, et ne tibi\nobiceretur, uoluisti per transitum subinducere differentiam\npeccatorum, aliud esse soluere aliquod mandatum unde uenia\nfacilis possit accipi, aliud autem peccare in spiritum sanctum,\nquod non remittetur neque in hoc saeculo neque in futuro.\ntimens itaque contagia peccatorum hoc tacere noluisti et rursus\ntimens profunditatem quaestionis excedentem uires tuas\n\n\n\n\n\n\nhoc cursim perstringere uoluisti tanta trepidatione, ut, quemadmodum\nsolent perturbatione aliqua festinantes peruerse se\nuestire aut calciare, nolueris attendere uel quid ad quod pertineat\nuel ubi et quemadmodum scriptum sit. quale sit autem\nillud peccatum quod non dimittetur nec in hoc saeculo nec\nin futuro, usque adeo nescitis, ut, cum in ipso nos esse credatis,\nremissionem tamen eius per uestrum nobis baptismum\npromittatis. quod unde fieri potest, si tale peccatum est ut\nnon dimittatur neque in hoc saeculo neque in futuro?\nPetilianus dixit: Diuina uero mandata quibus\nreb-usimplf!tis? dicit dominus Christus: beati pauperes\nspiritu, quoniam ipsorum est regnum caelorum. uos\npersequendi malitia furoris diuitias exhalatis,\nAugustinus respondit: Dicite ista potius eircumcellionibus\nuestris.\nPetilianus dixit: Beati mansueti, quoniam\nipsi possidebunt terram. uos igitur non mansueti terram\net caelum pariter perdidistis.\nAugustinus respondit: Iterum atque iterum audite\ndominum dicentem: eritis mihi testes in Hierusalem et\nin totam Iudaeam et Samariam et usque in totam\nterram. cur non ergo illi perdiderunt terram et caelum, qui,\nut non communicent uniuersae terrae, contemnunt uerba sedentis\nin caelo? nam de uestra mansuetudine non tuae uoces, sed\ncircumcellionum fustes interrogentur. dicturus es: \\'quid ad\nnos pertinet?\\' quasi nos ista dicamus, nisi ut hoc respondeatis.\nideo enim ad uos pertinet schisma uestrum, quia pertinere\nad uos peccatum non uultis alienum, nec tamen ob aliud uos\na nobis separastis, nisi dum nobis obicitis crimen alienum.\nPetilianus dixit: Beati qui lugent, quoniam\nipsi consolabuntur. uos, nostri carnifices, lugentes facitis,\nnon lugetis.\nAugustinus respondit: Considerate paululum quam\nmultis et quantum luctum dederint (deo laudes* armatorum\nuestrorum. dicite iterum: \\'quid ad nos?\\' et ego iterum dicam:\n<et tu quod dicis quid ad nos, quid ad orbem terrarum, quid\nad eos qui laudant nomen domini a solis ortu usque ad occasum,\nquid ad omnem terram quae cantat canticum nouum,\nquid ad semen Abrahae in quo benedicuntur omnes gentes?\\'\nergo ideo ad uos pertinet sacrilegium schismatis, quia non ad\nuos pertinent facta mala uestrorum, et hinc intellegitis nec ad\norbem terrarum pertinere, etiamsi ea probaretis, facta eorum\npropter quos inde uos separastis.\nPetilianus dixit: Beati qui esuriunt et sitiunt\niustitiam, quoniam ipsi saturabuntur, uobis\nhaec iustitia est, ut nostrum sanguinem sitiatis.\nAugustinus respondit: Quid tibi dicam, tu homo, nisi\nquia calumniosus es? esurit quidem uos et sitit unitas Christi,\nquae utinam uos absorbeat! haeretici non eritis.\nPetilianus dixit: Beati misericordes, quoniam\nipsi misericordiam consequentur. uos quando\nmisericordes appellem, cum poenas iustis ingeritis? an communionem\nnequissimam, dum animas inquin(l.tls?\nAugustinus respondit: Nec uos iustos probatis nec\nnos poenas ingerere uel iniustis, et tamen, sicut est plerumque\ncrudelis fallax adulatio, sic semper misericors iusta correptio.\nnam inde est illud quod non intellegitis: emendabit me\niustus in misericordia et arguet me. hoc enim cum\nde asperitate misericordis correptionis dixisset, continuo subiunxit\nde lenitate perniciosae adulationis et ait: oleum autem\n\n\n\n\n\n\npeccatoris non impinguabit caput meum. tu ergo\nattende quo uoceris et unde reuoceris. nam unde nosti, quo\nin te animo sit quem saeuum putas? sed quolibet sit, unusquisque\nsarcinam suam portat et apud nos et apud uos. sed\nsarcinam schismatis quam omnes portatis abicite, ut sarcinas\nuestras bonas in unitate portetis et eos qui malas portant, si\npossitis, misericorditer emendetis, si non possitis, pacifice toleretis.\nPetilianus dixit: Beati qui puro sunt corde,\nquoniam ipsi deum uidebunt, quando deum uidebitis,\nqui immunda malitia cordis geritis caecitatem?\nAugustinus respondit: Quare hoc dicis? an forte nos\nignorata quae homines dicunt obicimus omnibus gentibus et\nmanifesta intellegere nolumus quae deus praedixit de omnibus\ngentibus? haec est magna caecitas cordis et, si nec ipsam in\nuobis agnoscitis, haec est maior caecitas cordis.\nPetilianus dixit: Beati pacifici, quoniam ipsi\nfilii dei uocabuntur. uos pacem scelere fingitis et bello\nquaeritis unitatem.\nAugustinus respondit: Non pacem scelere fingimus, sed\npacem ex euangelio praedicamus, cum quo si pacem habueritis,\net nobiscum habebitis. dominus resurgens et se non\nsolum intuendum oculis, sed etiam contrectandum manibus\ndiscipulorum praebens inde coepit: pax uobiscum, inquit.\net quomodo esset tenenda pax ipsa, sequentibus uerbis aperuit.\nibi enim aperuit eis sensum, ut intellegerent scripturas,\netdixiteis: quoniam sic scriptum est et sic oportebatChristum\npati et resurgere tertiadie, etpraedicari\nin nomine eius paenitentiam et remissionem\npeccatorum per omnes gentes, incipientibus ab\n\n\n\n\n\n\n\n\nHierusalem. cum his uerbis pacem habete, et a nobis non\ndissentietis. nam si bello quaerimus unitatem, non potuit laudari\npraeclarius bellum nostrum, quandoquidem scriptum est:\ndiliges proximum tuum tamquam te ipsum et iterum\nscriptum est: nemo umquam carnem suam odio habet,\net tamen caro concupiscit aduersus spil\\'itumet spiritus\naduersus carnem. quodsi nemo carnem suam odio habet\net tamen aduersus carnem suam concupiscit, ecce bello unitas\nquaeritur, ut corpus castigatum seruituti subiciatur. quod autem\nspiritus facit aduersus carnem non odio, sed dilectione belligerans,\nhoc spiritales faciunt aduersus carnales, ut, quod agunt erga se,\nagant et erga illos, quia diligunt proximos tamquam se ipsos.\nsed bellum spiritalium est illa in caritate correptio, gladius\neorum sermo dei est. ad tale bellum tuba apostolica concitantur\ncum magno impetu personante: praedica uerbum,\ninsta oportune importune, argue, hortare, increpa,\nin omni longanimitate et doctrina. ecce non agimus\nferro sed uerbo, uos autem nec respondetis uera et accusatis\nfalsa, non corrigitis uestra, obicitis aliena. dicit Christus uerum\ntestimonium de orbe terrarum, dicitis uos aduersus Christum\nfalsum testimonium contra orbem terrarum. nos autem si uobis\npotius quam Christo crederemus, pacifici essemus: quia Christo\npotius quam uobis credimus, pacem scelere fingimus. et\nhaec cum dicatis atque faciatis, audetis insuper commemorare:\nbeati pacifici, quoniam ipsi filii dei uocabuntur.\nPetilianus dixit: Cum dicat apostolus Paulus:\nobsecro uos, fratres, ego uinctus in domino ut digne\nambuletis uocatione qua uocati estis, cum omni humilitate\net mansuetudine, cum patientia, sustinentes\n\n\n\n\n\n\ninuicem in caritate, sollicite agentes seruare u-nitatem\nspiritus in coniunctione pacis. .\nAugustinus respondit: Haec si non tantum diceretis\nsed et audiretis, etiam cognita mala propter pacem sustine\nretis, non propter dissensionem incognita fingeretis, uel quia\npostea didicistis propter unitatem Donati sustinere mala notissima\net famosissima Optati. quae ista dementia est? tolerantur\ncogniti, ne concisio iterum concidatur, et infamantur incogniti,\nne in ipsa integritate maneatur.\nPetilianus dixit: Uobis dicit propheta: pax pax,\net ubi est pax?\nAugustinus respondit: Tu nobis hoc dicis, non propheta;\ntibi ergo respondemus. si quaeris ubi sit pax, aperi oculos et\nuide de quo dictum sit: auferens bella usque ad fines\nterrae. si quaeris ubi sit pax, aperi oculos ad illam ciuitatem\nquae non potest abscondi super montem constituta, aperi\noculos et ad ipsum montem et eum tibi Danihel demonstret\nex paruo lapide crescentem et implentem uniuersam terram.\ntibi autem cum dicit propheta: pax pax, et ubi est pax,\nquid demonstrabis? an partem Donati, ignotam innumerabilibus\ngentibus quibus notus est Christus? non est ipsa quae non\npotest abscondi, et unde, nisi quia non est super illum montem\nconstituta. ipse est enim pax nostra, qui fecit\nutraque unum, non Donatus, qui fecit de uno duo.\nPetilianus dixit: Beati qui persecutionem\npatiuntur propter iustitiam, quoniam ipsorum est\nregnum caelorum. uos beati non estis, sed beatos martyres\nfacitis, quorum scilicet animabus caeli repleti sunt corporum.\n\n\n\n\n\n\nque memoria terrae floruerunt. uos ergo non colitis, sed facitis\nquos colamus.\nAugustinus respondit: Plane si non dictum esset: beati\nqui persecutionem patiuntur propter iustitiam,\nsed dictum esset: \\'beati qui se ipsos praecipitant\\', implerent\ncaelum martyres uestri. sane de corporibus eorum multos terrarum\nflores uidemus, sed sicut solet dici: (flos cinis).\nPetilianus dixit: Cum ergo falsando mandata\nbeati non sitis, uos diuinis sententiis Christus dominus condemnat:\nuae autem uobis, scribae et Pharisaei hypocritae,\nquia eluditis regnum caelorum ante homines;\nuos enim non intratis, et neque introeuntes sinitis.\nuae uobis, scribae et Pharisaei hypocritae, quoniam\ncircuitis mare et aridam ut faciatis unum proselytum,\net cum factus fuerit, facitis eum filium gehennae\ndu plicius quam uos. Ãšae uobis, scribae et Pharisaei\nhypocritae, quia decimatis mentam et anethum\net cyminum, et relinquitis quae grauiora sunt legis,\niudicium et misericordiam et fidem; haec autem oportebat\nfieri et illa non omittere, duces caeci, liquantes\nculicem, camelum autem glutientes. uae uobis, scribae\net Pharisaei hypocritae, quia similes estis monumentis\ndealbatis, quae a foris parent hominibus speciosa,\nintus autem plena sunt ossibus mortuorum et omni\nspurcitia. sic et uos a foris quidem paretis hominibus\niusti, intus autem pleni estis hypocrisi et iniquitate\n.\nAugustinus respondit: Dic mihi utrum aliquid dixeris,\nquod in uos uicissim ore maledico et contumelioso similiter\n\n\n\n\n\n\ndici non possit. sed ex superioribus quae a me dicta sunt\ninueniet qui uoluerit haec in uos non per uana conuicia, sed\nper uera testimonia posse dici. uerumtamen quia ex occasione\npraetermittendum non est, certe antiquus populus dei circumcisionem\npro baptismo habebat. quaero ergo, si quem fecissent\nisti in quos tanta dicuntur Pharisaei proselytum, qui si eos imitaretur,\nSicut dictum est, filius gehennae fuisset duplo quam illi,\nutrum, si corrigeretur et uellet imitari Simeonem Zachariam\nNathanahelem, iterum ab eis circumcidendus iudicaretur. quod\nsi ridiculum est dicere, quamuis more atque ore uaniloquo\ntalibus nos comparetis, quare post nos baptizatis? quodsi uos\ntales estis, quanto nos uerius et melius post uos non baptizamus,\nsicut nec illi quos nominaui post pessimos Pharisaeos\ncircumcidi debebant! deinde cum tales sederint cathedram\nMoysi cui dominus honorem seruauit, quare uos propter eos,\nquos istis siue iuste siue iniuste comparatis, cathedram apostolicam\nblasphematis?\nPetilianus dixit: Sed nos christianos ista non\nterrent. quod enim estis male facturi, a domino Christo habemus\nante mandatum. mitto, inquit, uos sicut oues in\nmedio luporum. lupinam rabiem uos implestis, qui non\naliter ecclesiis insidias facitis aut paratis, quam lupi ouilibus\ninhiantes pernicie semper atque impetu, suffectis sanguine\nfaucibus, iram anhelantem respirant.-\nAugustinus respondit: Uellem in uos dicere istam sen*\ntentiam, sed nollem istis uerbis; nimis inepta uel potius insana\nsunt. illud autem opus erat, ut certis aliquibus documentis,\nnon uanissimis maledictis nos lupos esse ostenderetis?,\nnos autem oues. nam cum et ego dixero: (nos sumus oues, uos\nautem lupi, ideone putas interesse aliquid, quia tu illa uerbis\n\n\n\n\n\n\nturgidis dicis? sed attende, ut ego probem quod dico. nempe\ndominus, quod uelis nolis nosti, ait in euangelio: quae sunt\noues meae uocem meam audiunt, et sequuntur me.\nmultae sunt de diuersis rebus uoces domini. uerum exempli\ngratia, si quispiam dubitaret utrum in corpore idem dominus\nresurrexerit, et recitarentur eius uerba dicentis: palpate et\nuidete, quia spiritus carnem et ossa non habet\nsicut me uidetis habere, si et his auditis ad credendum\nresuscitatum corpus eius nollet adquiescere, non utique inter\noues domini deputaretur, quia uoce eius audita non sequebatur.\nsic et nunc, quoniam quaestio est inter nos ubi sit\necclesia, cum ex ipso euangelii loco, ubi post resurrectionem\nsuum corpus etiam palpandum dubitantibus praebuit, consequentia\nuerba recitamus, ubi futuram ecclesiae latitudinem\ndemonstrauit dicens: quoniam sic scriptum est et sic\noportebat Christum pati et resurgere tertia die,\net praedicari in nomine eius paenitentiam et re\nmissionem peccatorum per omnes gentes, incipientibus\nab Hierusalem, et uos omnibus gentibus ubi\nhaec completa sunt communicare non uultis, quomodo estis\noues huius pastoris, cuius auditis uocibus non solum non\nsequimini, uerum etiam repugnatis? et oues quidem uos non\nesse hinc docemus, esse autem lupos audite unde doceamus.\niam enim quia ubi sit ecclesia uerbis ipsius apparet, manifestum\nest ubi sit ouile Christi. ab hoc igitur ouili certissimis\nuerbis domini demonstrato et expresso quicumque non dico\nper falsa, sed quod manifestum est per incerta hominum crimina\noues segregant et ab unitatis atque caritatis uita ereptas\net alienatas necant, nonne ipsi sunt lupi rapaces ? at enim et\nipsi dominum Christum laudant et praedicant. hi sunt ergo de\n\n\n\n\n\n\nquibus ipse ait: induti pellibus ouium, intus autem\nsunt lupi rapaces. ex fructibus eorum cognoscetis\neos. ouina pellis est in Christi laudibus, lupinus fructus in\nmaledicis dentibus.\nPetilianus dixit: 0 miseri traditores! impleri\nquidem scripturam sic decuit, sed in uobis hoc doleo, quod\npartes malitiae uos implere meruistis,\nAugustinus respondit: Possem ego magis dicere: (0\nmiseri traditores\\', si mihi placeret, immo si iustitia suaderet\nomnibus uobis obicere quorundam facta uestrorum. quod ergo\nad omnes uos pertinet \\'o miseri haeretici\\', cetera iam uerba\ntua ego dixerim. scriptum est enim: oportet et haereses\nesse, ut probati manifesti fiant inter uos. impleri\nergo scripturam sic oportuit, sed in uobis hoc doleo, quod\npartes malitiae uos implere meruistis.\nPetilianus dixit: Nobis autem dominus Christus\ncontra ue-slra feralia patientiam simplicem innocentiamque\nmandauit, quid enim dicit? mandatum nouum do uobis,\nut diligatis inuicem, quomodo dilexi uos, et: in hoc\nscient omnes quia mei discipuli estis, si dilectionem\nhabueritis in inuicem.\nAugustinus respondit: Nisi haec uerba longe a uestris\nmoribus aliena in sermonis uestri superficiem transferretis,\nquomodo uos ouina pelle tegeretis?\nPetilianus dixit: Paulus quoque apostolus cum\npersecutiones immensas ab omnibus gentibus pateretur, a falsis\nfratribus pertulit grauiores, sicut (de) se ipse testatur,\nfrequenter afflictus periculis ex gentibus, periculis ex genere,\npericulis a falsis fratribus, quique iterum dicit: imitatores\n\n\n\n\n\n\nmei estote, sicut et ego Christi. cum igitur nos falsi\nfratres appetitis, Pauli magistri patientiam sub uestris periculis\nimitamur.\nAugustinus respondit: Certe isti sunt falsi fratres, de\nquibus alio loco idem apostolus ita conqueritur, Timothei\npraedicans germanam sinceritatem: neminem, inquit, habeo\nunanimem, qui germane de uobis sollicitus sit;\nomnes enim sua quaerunt, non quae Iesu Christi.\nutique de his loquebatur, qui tunc quando illam scribebat\nepistulam cum illo erant; non enim omnes qui erant ubicumque\nchristiani sua quaerebant, non quae Iesu Christi. de his\nergo, ut dixi, haec ingemuit, quos eo tempore cum ista scriberet\nsecum habebat. quos enim alios tangit, cum alibi dicit:\nforis pugnae, intus timores, nisi eos quos tanto uehementius\nquanto interius metuebat? si ergo uelles imitari Paulum,\nintus esses falsorum fratrum tolerator, non foris innocentium\ncalumniator.\nPetilianus dixit: Nam qualis fides in uobis\nest quae non habet caritatem, Paulo ipso dicente: si linguis\nhominum loquar et angelorum scientiam habeam,\ncaritatem autem non habeam, ita sunt tamquam aeramentum\ntinniens aut cymbalum concrepans. aut si\nhabuero prophetiam et nouerim omnia sacramenta et\nomnem scientiam, et si habuero omnem fidem ita ut\n. montes transferam, caritatem autem non habeam,\nnihil s-um. et si distribuero omnem substantiam meam\npauperibus, et tradidero corpus meum ut ardeam, cari.\ntatem autem non habeam, nihil mihi prodest?\nAugustinus respondit: Hoc est quod paulo ante dixi\npelle te ouina contegi uelle, ut, si fieri potest, prius te ouis\nmordentem sentiat quam praesentiat uenientem. nonne ista\n\n\n\n\n\n\nest caritatis laus quae uestram calumniam solet lucidissima\nueritate conuincere? an ideo arma ista nostra non erunt, quia\nuos ea praeoccupare conamini? prorsus haec iacula uiua sunt:\nundecumque iactentur, agnoscunt quos perimant. si a nobis\nmissa fuerint, in uobis haerebunt, si a uobis mittuntur, in uos\nretorquentur. his enim nos apostolicis uerbis commendantibus\neminentiam caritatis uobis solemus ostendere, quomodo non\nprosit hominibus, quamuis in eis sint uel sacramenta uel fides,\nubi caritas non est, ut, cum ad unitatem catholicam uenitis,\nintellegatis quid uobis conferatur et quantum sit quod minus\nhabebatis — caritas enim christiana nisi in unitate ecclesiae\nnon potest custodiri — atque ita uideatis sine illa nihil uos\nesse, etsi baptismum et fidem teneatis et per illam etiam\nmontes transferre possitis. quodsi haec et uestra sententia est,\nnon in nobis detestemur et exsufflemus uel dei sacramenta\nquae nouimus uel ipsam fidem, sed teneamus caritatem, sine\nqua et cum sacramentis et cum fide nihil sumus. tenemus\nautem caritatem, si amplectimur unitatem, amplectimur autem\nunitatem, si eam non per uerba nostra in parte confingimus,\nsed per uerba Christi in unitate cognoscimus.\nPetilianus dixit: Et iterum: caritas magnanima\nest et benigna, caritas non aemulatur, non agit\nperperam, non inflatur, non est ambitiosa, non quaerit\nquae sua sunt — uos autem quaeritis aliena —, non\nirritatur, non cogitat malum, non gaudet super iniquitate,\ncongaudet autem ueritati; omnia tolerat,\nomnia sustinet. caritas numquam excidet. hoc est breuiter\ndicere: non persequitur caritas, non aduersum ceteras\nanimas imperatores inflammat, non aliena diripit, non etiam\nhomines quos spoliarit occidit.\nAugustinus respondit: Quotiens tibi dicturus sum:\nhaec si non probatis ad neminem pertinent, si autem probatis\nad nos non pertinent, sicut nec ad uos quae uestri cotidie\ncommittunt per scelera furiosorum, per luxurias uinolentorum,\nper caecitatem praecipitatorum, per tyrannidem raptorum? quis\nnon uideat uerum esse quod clamo? sed nunc si esset in te\ncaritas, congauderet ueritati. quam enim eleganter sub pelle\nouina dicitur: caritas omnia tolerat, omnia sustinet!\nubi autem uentum fuerit ad examen, lupini dentes operiri\nnon possunt. cum enim caritas te propter id quod dictum est:\nsustinentes inuicem in dilectione, studentes seruare\nunitatem spiritus in uinculo pacis, etiamsi qua\nmala intus nosses, cogeret non eis quidem consentire, sed\ntamen ea si prohibere non poteras sustinere, ne propter malos\nuentilabro ultimo separandos nunc a bonorum societate pacis\nuinculum abrumperes, foras uento leuitatis excussus paleae\ncrimen obicis tritico et, quae fingis de malis, per contagionem\nualere et in bonis affirmas et, cum dominus dixerit: ager\nest hic mundus, messis autem est finis saeculi,\ncum de frumentis et zizaniis dixisset: sinite utraque crescere\nusque ad messem, tu laboras uerbis tuis, ut frumenta\niam per totum agrum defecisse et ad exiguam particulam\nuestram remansisse credantur, dum uis ut habeatur\nChristus mendax, tu autem uerax. et loqueris quidem contra\nconscientiam tuam. neque enim uere quisquam quoquo modo\nintuens euangelium audet in animo suo dicere per tot[as] gentes,\nin quibus paene una uoce respondetur (amen) et cantatur\nalleluia, non esse christianos. et tamen ne pars Donati, quae\norbi terrarum non communicat, errare uideatur, si quae tibi\nangelus de caelo, qui posset intueri uniuersum orbem, diceret\nextra communionem uestram nusquam esse innocentes et bonos,\n\n\n\n\n\n\nprocul dubio gauderes super iniquitate generis humani et uera\nte dixisse antequam cognosceres gloriareris. quomodo est ergo\nin te caritas quae non gaudet super iniquitate? sed noli falli:\nsunt per agrum, id est per mundum, usque ad finem saeculi\ncrescentia frumenta dominica. Christus hoc dixit, Christus est\nueritas. sit in te caritas et congaudeat ueritati. contra euangelium\netsi angelus de caelo euangelizauerit, anathema sit.\nPetilianus dixit: Postremo quae est ratio\npersequendi? uos, miseri, interrogo, si putatis forsitan uos\naliqua legis auctoritate peccare,\nAugustinus respondit: Qui peccat, non peccat legis\nauctoritate, sed contra legis auctoritatem. quia uero interrogas,\nquae sit ratio persequendi, uicissim te interrogo, cuius sit\nuox in psalmo dicentis: detrahentem [secreto] proximo\nsuo occulte, hunc persequebar. quaere itaque persecutionis\nuel causam uel modum et noli tanta imperitia generaliter\nmalorum persecutores reprehendere.\nPetilianus dixit: Ego uero e contra respondco\nIesum Christum neminem persecutum, et cum aliquae sectae\napostolis eidem suggerentibus displicerent — ita enim fidem\nuenerat facere, ut non cogeret homines, sed potius inuitaret —,\ndicunt illi apostoli: multi in nomine tuo manus imponunt\net nobiscum non sunt. dixit Iesus: dimittite illos; si contra\nuos non sunt, pro uobis sunt.\nAugustinus respondit: Cur non dicis multa liberius te prolaturum\nde tuo, quae in scripturis non inueniuntur? si enim\nde scripturis sanctis uelis testimonia proferre, numquid ea quae\nnon inueneris proferes? uestra autem mendacia quam multa sint\nin uestra potestate est. ubi enim scriptum est quod posuisti\nuel quando aut domino illud suggestum est aut a domino illud\nresponsum est? multi in nomine tuo manus imponunt et nobis-\n\n\n\n\n\n\ncum non sunt numquam filio dei quisquam discipulorum\ndixit. unde nec illud ab eo responderi potuit: dimittite illos;\nsi contra uos non sunt, pro uobis sunt. sed est quiddam simile\nquod re uera in euangelio legimus de quodam suggestum\nesse domino, qui daemonia in eius nomine eiciebat et cum\ndiscipulis eum non sequebatur, ubi dominus ait: nolite prohibere;\nqui contra uos non est, pro uobis est. hoc\nautem ad sectas demonstrandas quibus pepercisse dominus\nuideatur omnino non pertinet. sed si te nonnulla fefellit similitudo\nsententiae, non est mendacium, error humanus est; si\nautem imperitis sanctarum scripturarum nebulas falsitatis\ninicere uoluisti, compungaris et confundaris et corrigaris. est\ntamen quod de hoc ipso, de quo domino suggestum est, nos\nagamus. quomodo enim tunc praeter communionem discipulorum\nualebat tamen plurimum sanctitas nominis Christi, sic\npraeter ecclesiae communionem ualet sanctitas sacramenti;\nneque enim baptismus consecratur nisi in nomine patris et\nfilii et spiritus sancti. quis autem insanissimus dixerit etiam\npraeter ecclesiae communionem nomen filii ualere, patris autem\net sancti spiritus non ualere, aut ualere quidem in homine\nsanando, non autem ualere in baptismo consecrando? sed plane\npraeter ecclesiae communionem et unitatis sanctissimum uinculum\net caritatis supereminentissimum donum nec ille a quo\ndaemonium eicitur nec ille qui baptizatur aeternam uitam\nconsequitur, sicut nec illi qui per communionem sacramentorum\nintus uidentur et per iniquitatem morum foris intelleguntur.\nquod autem Christus etiam corporaliter fuerit persecutus\neos quos de templo expulit flagellando, iam supra diximus.\nPetilianus dixit: sanctus uero apostolus paulus\nhaec dicit: quoquo modo, inquit, Christus annuntietur\n.\nAugustinus respondit: Contra te loqueris, sed tamen,\nquia pro ueritate loqueris, si eam dilexeris, pro te fit quod\nloqueris. quaero enim abs te, de quibus hoc dixerit apostolus\nPaulus. recolamus hoc paululum, si placet. quidam, inquit,\nper inuidiam et contentionem, quidam uero per\nbonam uoluntatem Christum annuntiant; quidam\nex caritate, scientes quia in defensionem euangelii\npositus sum, quidam uero et per contumaciam\nChristum annuntiant, non caste, existimantes tribulationem\nsuscitari uinculis meis. quid enim,\ndumomnimodo, siue occasione siue ueritate, Christua annuntietur? et\nin hoc gaudeo; sed et gaudebo.\nuidemus istos rem quidem sanctam et castam et ueram non\ntamen caste annuntiasse, sed per inuidiam et contentionem,\nsine caritate, sine castitate. certe paulo ante laudes caritatis\naduersus nos dicere uidebaris ex apostoli testimonio, quia, ubi\ncaritas non est, quidquid fuerit nihil prodest: ecce in istis\ncaritas non est et tamen erat Christi praedicatio, de qua se\ngaudere dicit apostolus; neque enim malo illorum gaudet, sed\nbono nominis Christi. in ipso quippe caritas erat quae non\ngaudet super iniquitate, congaudet autem ueritati. inuidia\nporro quae in illis erat diabolicum malum est; hac enim et\ncecidit et deiecit. hi ergo tam mali, quos sic arguit apostolus,\nin quibus erat tantum bonum de quo gaudet apostolus, ubi\nerant, intus an foris? elige quod uolueris. si intus, ecce nouerat\neos Paulus et eum tamen non polluebant. sic uos non\npolluerent in unitate orbis terrarum de quibus nescio qua\nseu uera dicitis seu falsa confingitis. quare ergo uos separastis,\nquare sacrilegio scelerati schismatis peremistis? si autem\nforis erant, ecce et in eis qui foris sunt et utique ad uitam\naeternam, quia caritatem non habent et unitatem non tenent,\n\n\n\n\n\n\npertinere non possunt, inest tamen sanctitas nominis Christi,\nquorum praedicationem apostolus propter ipsam nominis sanctitatem,\nquamuis illos detestetur, gaudendo confirmat. recte\nergo ipsi nomini non facimus iniuriam, cum ad nos ueniunt\nqui foris erant, sed ipsos corrigimus, illud honoramus. uos\nitaque uidete quam nefarie in eis, quorum facta sicut uidetur\narguitis, etiam sacramentum nominis Christi quod in eis sanctum\nest exsufflatis. et tu quidem istos quos commemorauit\napostolus, sicut uerba tua indicant, foris ab ecclesia fuisse\narbitraris. ita cum times a catholicis pati persecutionem, de\nqua nobis loquendo facis inuidiam, confirmasti in haereticis\nChristi nomen. cui rebaptizando facis iniuriam.\nPetilianus dixit: Si igitur tanta potentia\nfidei non est aliquibus aduersata, qua tu ratione persequeris,\nut cogas homines inquinari?\nAugustinus respondit: Nec persequimur uos, nisi quemadmodum\npersequitur ueritas falsitatem, nec ad nos pertinet,\nsi quis uos aliter persecutus est, sicut nec ad uos quidquid\nuestri similiter faciunt, nec uos cogimus inquinari, sed suademus\nsanari.\nPetilianus dixit: Quodsi cogi per legem aliquem\nuel ad bona licuisset, uos ipsi, miseri, a nobis ad fidem\npurissimam cogi debuistis. sed absit, absit a nostra conscientia,\nut ad nostram fidem aliquem compellamus.\nAugustinus respondit: Ad fidem quidem nullus est cogendus\ninuitus; sed per seueritatem, immo et per misericordiam dei\ntribulationum flagellis solet perfidia castigari. numquid, quia\nmores optimi libertate uoluntatis eliguntur, ideo mores pessimi\nnon legis integritate puniuntur? sed tamen male uiuendi\nultrix disciplina praepostera est, nisi cum praecedens bene uiuendi\ndoctrina contemnitur. si quae igitur aduersus uos leges\nconstitutae sunt, non eis bene facere cogimini, sed male\n\n\n\n\nfacere prohibemini. nam bene facere nemo potest nisi legerit,\nnisi amauerit, quod est in libera uoluntate; timor autem poenarum,\netsi nondum habet delectationem bonae conscientiae, saltem intra\nclaustra cogitationis cohercet malam cupiditatem. qui tamen\naduersus (uos) leges constituerunt, quibus uestra comprimatur\naudacia? nonne hi, de quibus dicit apostolus quia non sine causa\ngladium portant? ministri enim dei sunt, uindices in iram ei qui\nmale agit. tota igitur quaestio est, utrum uos non male agatis,\nquibus tanti schismatis sacrilegium obicit orbis terrarum;\ncuius quaestionis discussione neglecta superflua loquimini et,\ncum uiuatis ut latrones, mori uos iactatis ut martyres. et\nquia uel ipsas leges uel inuidiam formidatis uel ad resistendum\nimpares estis non dico aduersus tot homines, sed aduersus\ntot gentes catholicas, etiam de mansuetudine gloriamini, quod\nad uestram partem neminem cogitis. isto modo et miluus,\ncum pullos rapere territus non potuerit, columbum se nominet\nubi enim potuistis et non fecistis? unde ostendistis quam\nplura faceretis, si possetis. quando lulianus uobis Christi\ninuidens paci basilicas reddidit unitatis, quae strages a uobis\nfactae sint, quando uobiscum apertis templis suis etiam daemones\nexultabant, quis commemorare sufficiat? bello Firmiano\nquae a uobis Rogatus Maurus pertulerit, ipsa Mauritania\nCaesariensis interrogetur. tempore Gildoniano, quia unus collega\nuester familiarissimus amicus eius fuit, uiderint Maximianistae\nquae senserint. nam Felicianum ipsum, qui modo\nuobiscum est, si ad ius iurandum liceret prouocare, utrum ad\ncommunionem uestram non inuitum Optatus redire compulerit,\nmouere labia non auderet, praesertim si eius faciem populus\nMustitanus intueretur, quo teste illa tunc facta sunt. sed isti,\nut dixi, uiderint quae passi fuerint ab eis, cum quibus Rogato\n\n\n\n\n\n\n\n\n\n\ntalia fecerant: ipsa ecclesia catholica solidata principibus catholicis\nimperantibus terra marique armatis turbis ab Optato\natrociter et hostiliter oppugnata est. quae res coegit tunc\nprimo aduersus uos allegari apud uicarium Seranum legem\nillam de decem libris auri, quas nullus uestrum adhuc pendit,\net nos crudelitatis arguitis. quid autem mansuetius sit, quam ut\ncohercitione damnorum tanta uestra scelera multarentur? quis\nautem possit enarrare omnia, quae nulla amicitia iudicum aut\naliquarum potestatum quisque ubi potuerit in locis uestris\npropria dominatione committitis? quis nostrum in plebibus\nnostris non aliquid tale uel a prioribus comperit uel ipse\nexpertus est? nonne apud Hipponem, ubi ego sum, non desunt\nqui meminerint Faustinum uestrum regni sui tempore praecepisse,\nquoniam catholicorum ibi paucitas erat, ut nullus eis\npanem coqueret, ita ut cuiusdam diaconis nostri fornarius\ninquilinus domnaedii sui panem incoctum abiecerit eique nulla\nexilii lege damnato communicationem non solum in ciuitate\nRomana, sed etiam in patria sua, nec solum in patria sua,\nsed etiam in domo sua negauerit? quid nuper, quod ipse\nadhuc lugeo? nonne Crispinus uester Calamensis cum emisset\npossessionem et hoc emphyteuticam, non dubitauit in fundo\ncatholicorum imperatorum, quorum legibus nec in ciuitatibus\nesse iussi estis, uno terroris impetu octoginta ferme animas\nmiserabili gemitu mussitantes rebaptizando submergere? quibus\nautem nisi talibus factis etiam ipsas de quibus conquerimini\nleges longe quidem infra meritum sceleris uestri, sed\ntamen qualescumque ferri coegistis? an uero uiolentis incursibus\ncircumcellionum uestrorum, qui sub uestro principatu\nfuriosis agminibus militant, non ex agris undique pelleremur,\n\n\n\n\n\n\nnisi uos obsides in ciuitatibus teneremus, qui quoquo modo\nipsam faciem publicam et honestorum reprehensionem si non\ntimore, uel pudore ferre nolitis? noli ergo dicere: absit, absit\na nostra conscientia, ut ad nostram fidem aliquem compellamus,\nfacitis enim ubi potestis; ubi autem non facitis non\npotestis siue legum siue inuidiae timore siue resistentium\nmultitudine.\nPetilianus dixit: Dicit enim dominus Christus:\nnemo ad me uenit nisi quem pater attraxerit.\ncur autem uos non liberum arbitrium unicuique sequi permittitis,\ncum ipse dominus deus liberum arbitrium dederit\nhominibus, uiam tamen iustitiae ostendens, ne quis forsitan\nnescius deperiret? dicit enim: posui ante te bonum et\nmalum, posui ante te ignem et aquam: quod uolueris\nelige. ex quo uos arbitrio, miseri, uobis non aquam, sed\nignem potius delegistis. sed tamen, inquit, bonum elige,\nut uiuas. qui non uis bonum eligere, uiuere te nolle damnasti\n.\nAugustinus respondit: Si tibi proponam quaestionem,\nquomodo deus pater attrahat ad filium homines quos in libero\ndimisit arbitrio, fortassis eam difficile soluturus es. quomodo\nenim attrahit, si dimittit ut quis quod uoluerit eligat? et\ntamen utrumque uerum est, sed intellectu hoc penetrare pauci\nualent. sicut ergo fieri potest ut, quos in libero dimisit arbitrio,\nattrahat tamen pater ad filium, sic fieri potest ut ea,\nquae legum cohercitionibus admonentur, non auferant liberum\narbitrium. quidquid enim homo durum et molestum patitur,\nammonetur ut cogitet quare patiatur, ut, si pro iustitia se\npati perspexerit, id ipsum bonum eligat pro iustitia talia\nsustinere, si autem uiderit iniquitatem esse pro qua patitur,\nse infructuosissime laborare atque cruciari considerans mutet\n\n\n\n\n\n\n\n\nin melius uoluntatem simulque careat et molestia sterili et\nipsa iniquitate multo utique grauius et perniciosius nocitura.\net uos, cum aliquid aduersus uos reges constituunt, ammoneri\nuos credite, ut cogitetis quare ista patiamini. si propter iustitiam,\nre uera illi persecutores uestri sunt, uos autem beati\nqui persecutionem passi propter iustitiam possidebitis regnum\ncaelorum; si autem propter iniquitatem schismatis uestri, quid\nilli nisi correctores uestri sunt, uos autem, sicut ceteri diuersorum\nscelerum rei qui poenas legibus pendunt, profecto infelices\net in hoc saeculo et in futuro? nemo ergo uobis aufert\nliberum arbitrium, sed uos diligenter attendite quid potius\neligatis, utrum correcti uiuere in pace an in malitia perseuerantes\nfalsi martyrii nomine uera supplicia sustinere. sic uos\nautem alloquitur, quasi (indigna pro iustitia patiamini. quasi)\nuero aliquid dignum uestra iniquitate patiamini, cum tanta\nindigna faciatis et in tanta impunitate regnetis, ita furiosi, ut\nper \\'dei laudes. amplius quam bucina bellica terreatis, ita\ncalumniosi, ut etiam spontanea uestrorum praecipitia nostris\npersecutionibus imputetis.\nDicit etiam quasi praeceptor benignissimus: qui non\nnis bonum eligere, uiuere te nolle damnasti. ita uero, si\nuestris criminationibus crederemus, bene uiueremus; quia dei\npromissionibus credimus, uiuere nos nolle damnamus. bene, ut\narbitror, meministis quid apostoli dixerint Iudaeis, quando\nChristum praedicare prohibebantur: hoc ergo et nos dicimus\nut respondeatis nobis, utrum deo magis oboediendum sit an\nhominibus. \\'traditores turificatores persecutores\\' uerba sunt\nhominum contra homines. (in sola dilectione Donati remansit\nChristus\\' uerba sunt hominum extollentium gloriam hominis\nsub nomine Christi, ut gloria minuatur ipsius Christi. scriptum\n\n\n\n\n\n\nest enim: in lata gente gloria regis, in deminutione\nautem populi contritio principis. haec ergo uerba\nsunt hominum. at illa in euangelio: quia oportebat christum\npati et resurgere tertia die, et praedicari in\nnomine eius paenitentiam et remissionem peccatorum\nper omnes gentes, incipientibus ab Hierusalem\nuerba sunt Christi commendantis gloriam quam accepit\na patre in latitudine regni sui. utrisque auditis hanc ecclesiae\ncommunionem potius eligimus et hominum uerbis\nChristi uerba praeponimus. rogo: quis est qui nos dicat mala\nlegisse, nisi qui Christum dicit mala docuisse?\nPetilianus dixit: Numquid igitur caedem uel\nschismaticis deus iussit inferri? qui si omnino praeciperet,\nuos deberetis occidi ab aliquibus Scythis ar barbaris, non\ntamen a christianis.\nAugustinus respondit: Uestri circumcelliones quiescant,\net nolo nos de barbaris terreas. utrum autem schismatici nos\nsimus an uos, nec ego nec tu, sed Christus interrogetur, ut\nindicet ecclesiam suam. lege ergo euangelium, et respondet\ntibi: in Hierusalem et in totam Iudaeam et Samariam\net usque in totam terram. quisquis igitur in ecclesia\nnon inuenitur, iam non interrogetur, sed aut correctus\nconuertatur aut correptus non conqueratur.\nPetilianus dixit: Neque enim dominus deus\nhumano sanguine aliquando laetatus est, cum occisorem fratris\nCain in uita carnifice uoluerit permanere.\nAugustinus respondit: si occisori fratris deus noluit\ninferri mortem, sed relinqui carnificem uitam, uide ne forte\nhoc sit quod, cum regis cor in manu dei sit, unde multas ad\nuos commonendos et corripiendos leges ipse constituit, nulla\n\n\n\n\n\n\ntamen lex regia uos iussit occidi, fortasse propterea, ut, quicumque\nuestrum in pertinaci sacrilegi furoris aura persistunt,\nCain parricidae supplicio, uita carnifice, crucientur. legimus\nenim multos a famulo dei Moyse misericorditer interfectos.\nnam in eo quod pro eorum nefario sacrilegio sic est dominum\ndeprecatus, ut diceret: domine, si dimittis illis peccatum,\ndimitte; sin autem, dele me de libro tuo, ineffabilis\neius caritas et misericordia satis apparet. numquid ergo\nsubito crudelis effectus est, cum de monte descendens tot\nmilia iuberet occidi? considerate itaque, ne forte maiore iracundia\ndei per tot leges aduersus uos latas a nullo imperatore\niussi fueritis occidi. an illi fratricidae non, uos comparandos\nputatis? audite dominum per prophetam dicentem: ab\nortu solis usque ad occasum glorificatum est nomen\nmeum in nationibus, et in omni loco incensum\nadmouebitur nomini meo et hostia pura. magnum\nnomen meum in nationibus, dicit dominus omnipotens.\nhuic fraterno sacrificio, super quod respicit deus,\ninuidere uos per calumnias uestras ostenditis et, si quando\naudieritis a solis ortu usque ad occasum laudari nomen domini,\nquod est uiuum sacrificium de quo dictum est: immola\ndeo sacrificium laudis, ita concidet uultus uester ut\nillius homicidae. sed quia uniuersum orbem interimere non\npotestis, odio ipso rei tenemini dicente Iohanne: qui odit\nfratrem suum homicida est. et utinam innocens frater\nin uestrorum potius circumcellionum tela trucidandus quam\nin uestram linguam rebaptizandus incurrat!\nPetilianus dixit: Monemus uos ergo, si\nlibenter audiatis, et si non libenter accipitis admonemus, quia\ndominus Christus non occidendi formam sed moriendi christi-\n\n\n\n\n\n\nanis instituit. nam si ita repugnantes diligeret, nollet pro\nnobis occidi.\nAugustinus respondit: Utinam formam eius sequerentur\nmartyres uestri! non se praecipitarent, quod ille diabolo suggerente\nnon fecit. uos autem cum maiores nostros etiam defunctos\nfalso testimonio persequimini, ubi accepistis hanc\nformam? quod nos ignotorum criminibus maculare conamini,\ncum uestrorum mala facta notissima uobis obesse nolitis, ubi\naccepistis hanc formam? sed nimium superbimus, si de nobis\nsuccensemus, cum aduersus ipsum dominum uos falsum testimonium\ndicere uideamus, quandoquidem ille ecclesiam suam\nper omnes gentes et promisit et exhibuit et uos contradicitis.\nhanc uero formam nec ab ipsis Iudaeis persecutoribus accepistis;\nilli enim persecuti sunt carnem ambulantis in terra,\nuos euangelium sedentis in caelo. quod euangelium mitius\npertulit saeuientium regum flammas quam uestras patitur\nlinguas; nam illis incendentibus unitas mansit, uobis loquentibus\nmanere non potuit. qui uerba domini exusta cupiebant\naboleri, non credebant posse lecta contemni. non ergo illi in\neuangelio exercerent flammas suas, si eis contra euangelium\npromitteretis linguas uestras. in illa persecutione euangelium\nChristi ab aliis saeuientibus quaerebatur, ab aliis metuentibus\nprodebatur, ab aliis eruentibus incendebatur, ab aliis diligentibus\nabscondebatur, nullis contradicentibus oppugnabatur.\nsceleratiores uobis persecutionis partes transacta gentium persecutione\nseruastis: qui Christi nomen persequebantur Christo\n(non) crediderunt, qui propter Christi nomen honorantur Christo\ncontradicunt.\nPetilianus dixit: Ecce uobis plenissimum\ndocumentum, quod christiano non liceat in pernicie aliena\n\n\n\n\n\n\nuersari. disciplinae autem huius initium Petro est constitutum,\nsicut scriptum est: percussit Petrus auriculam\nserui principis Iudaeorum et abscidit eam. dixitque\nilli Iesus: Petre, reconde gladium tuum in theca; qui\nenim gladio utitur, gladio morietur. *\nAugustinus respondit: Cur ergo tali uoce non compescitis\narma circumcellionum? an praeter euangelium uos\nloqui arbitremini, si dixeritis: (qui fuste usus fuerit, fuste\nmorietur\\'? date ergo ueniam, quia nec illos, a quibus Marculum\npraecipitatum esse querimini, potuerint prohibere maiores\nnostri. neque enim scriptum est in euangelio: (qui aliquem\npraecipitauerit, praecipitio morietur\\'. atque utinam, sicut illa\nuel falsa uel transacta sunt, sic istorum ligna cessarent! quamquam\nfortasse irascimini, quod legionibus uestris etsi non\nlegibus, saltem uerbis subtrahimus armaturam, quia eas solis\nsaeuire fustibus dicimus. uetus quippe ista eorum militia fuit,\nnunc autem nimium profecerunt. nam inter uinulenta conuiuia\net cum feminis maritos non habentibus liberam comitandi\nuagandi iocandi bibendi pernoctandi licentiam non solum\nfustes tornare, sed etiam ferrum uibrare et fundas circumagere\ndidicerunt. sed cur eis non dicam — quo animo dicam et\nquo illi accipiant nouerit deus —: (insani, gladius Petri quamuis\nadhuc carnali motu animi, tamen pro Christi corpore in\n-corpus persecutoris exertus est; uestra uero arma aduersus\nChristum diuisa sunt, corpus eius cui ille caput est, id eat\necclesia eius, per omnes gentes est. ipse hoc dixit et ascendit\nin caelum, quo eum furor Iudaeorum sequi non potuit, et\nmembra eius in corpore quod ascendens commendauit furor\nuester oppugnat. pro istis membris aduersus uos saeuiunt et\nuobis resistunt, quicumque in catholica paruae adhuc fidei eo\n\n\n\n\n\n\nanimo sunt quo tunc Petrus fuit, cum ferrum pro Christi nomine\nstrinxit. sed multum interest inter uestram persecutionem\net istorum. uos similes estis seruo sacerdotis Iudaeorum, quia\nseruientes principibus uestris aduersus ecclesiam catholicam\nid est aduersus Christi corpus, armamini; isti autem tales:\nsunt qualis tunc Petrus fuit, qui pro Christi corpore, id est\npro ecclesia, etiam corporaliter pugnant. sed si ipsis dicitur\nut quiescant, sicut Petro tunc dictum est, quanto magis nobis\ndicendum est, ut haeretico furore deposito ad ea membra pertineatis\npro quibus illi sic dimicant! sed laesi a talibus etiam\nnos odistis et, tamquam aures dexteras perdideritis, Christum\nsedentem ad patris dexteram non auditis.\\' sed quibus loquar aut\nquando eis loquar, quibus nec horam inuenio uinum etiam mane\nructuantibus siue iam ebriir siue adhuc? quin immo et minantur\nnon solum illi, sed de illis etiam episcopi ipsorum, parati\nnegare ad se pertinere quod fecerint. donet nobis dominus\ncanticum graduum quo dicere possimus: cum his qui oderant\npacem eram pacificus; cum loquebar eis, deb\ne II a ban t me gratis. dicit enim hoc corpus Christi, quod\nper totam terram ab aliis hic, ab aliis alibi et ab omnibus\naliis atque aliis ubicumque sunt haereticis oppugnatur.\nPetilianus dixit: Ergo, inquam, mortem\npro fide subeundam constituit quam cuiquam pro communione\nfaciendam. christianitas enim mortibus proficit. ?nam nemo\nfidissimus uiueret, si mors a fidelibus timeretur. dicit enim\ndominus christus: si granum tritici cadens in terram\nnon moriatur, solum remanet; si autem moriatur,\nmultum faciet fructum.\nAugustinus respondit: Uellem scire quis primo de parte\n\n\n\n\n\n\nuestra se praecipitauerit. ualde quippe illud granum fertile\nfuit, unde tanta seges praecipitatorum cadauerum pullulauit.\nsane cum uerborum domini memineritis, quia se dixit granum\nmoriturum et multum fructum fructum, quare ipsi fructui,\nquod per totum mundum feracissime prouenerit, inuidetis et\nei zizaniorum uel paleae crimina, uel quae audistis uel quae\nfinxistis, obicitis?\nPetilianus dixit: Sed uos spinas atque zizania,\nnon semina spargitis, cum quibus uos in summo iudicio\ndeceat concremari. non maledicimus;, sed omnis spinosa conscientia\ndei sententia sic tenetur.\nAugustinus respondit: Saltem commemoratione zizaniorum\nsimul tibi et triticum ueniret in mentem, quia utraque\nper agrum iussa sunt crescere usque ad messem. uos autem\noculum maliuolentiae in zizaniis acriter figitis et contra sententiam\nChristi ea sola per orbem terrarum excepta Africa\ncreuisse contenditis.\nPetilianus dixit: Ubi est quod dicit dominus\nChristus: si acceperis alapam, praepara et alteram\nmaxillam? ubi est illud quod sputa in facie passus est, qui\nsputo suo sanctissimo caeci oculos patefecit? ubi est quod\ndicit apostolus Paulus: si quis uos in faciem caedit? ubi\nest quod iterum diciti: in plagis super modum, in m.ortibus\nfrequenter, in carceribus abundantius? quae\npertulit memorat, non quae fecit. suffecerat fecit christianae\na Iudaeis haec fieri: cur haec miseri perpetratis?\nAugustinus respondit: Itane uero uos accepta alapa\npraebetis alteram maxill] am P non istam uobis famam furiosa\nuestra agmina per totam Africam cum terribili turpitudine\npassim uagantia compararunt. utinam uobiscum paciscerentur\nhomines, ut saltem secundum ueterem legem oculum pro\n\n\n\n\n\n\noculo, dentem pro dente peteretis, non pro auditis uerbis fustes\nerigeretis!\nPetilianus dixit: Quid autem uolti;s e.\\'it cum\nregibus saeculi, quos numquam christianitas nisi inuidos\nsensit \\' quod ut breuiter doceam, Machabacos fratres re.r persecutus\nest; rex quoque tres pueros, cum ipse sacrilegus esset,\nflammis nescius religiosis (addixit; rex quaesiuit animam pueri\nsaluatoris; rex iustissimum Danihelem ferinis morsibus, ut\nputabat, obiecit, ipsumque dominum Christum iudex nequissimus\nregis occidit. inde est quod apostolus clamat; sapientiam\nloquimur inter perfectos, sapientiam non huius\nsaeculi neque principum huius mundi quae euacuatur;\nsed loquimur dci sapientiam in sacramento, quae\nfuit abscondita, quam constituit deus ante saecula\nin gloriam nostram, quam nemo principum huius\nsaeculi cognouit; si enim cognouissent, non utique\ndominum maiestatis crucifixissent. sed de pristinis\nregibus paganis is hoc dictum sit. uos autem huius saeculi imperatores,\nquia christiani esse desiderent, non permittitis esse\nchristianos, cum fuco et nebula uestri mendacii eosdem bona\n- mente credentes ad iniquitatem uestram prorsus adducitis,\nut armis suis contra hostes rei publicae praeparatis in christianos\nincurrant putentque se suasionibus uestris deo officium\nfacere, si nos quos odistis occidant, dicente domino Christo:\nueniet, inquit, tempus, ut qui uos occiderit putet se\ndeo officium facere. nihil igitur interest nobis male docentibus,\nutrum reges orbis terrarum pagani, quod absit, an\nchristiani esse desiderent, cum eosdem contra Christi familiam\nnon cessatis (armare. nescitis autem aut potius non legistis,\nquod crimine hominem occidentis maius crimen est suasoris?\n\n\n\n\n\n\nIexabel in mortem hominis iusti uel pauperis maritum suum\nexcitauerat regem: pari tamen supplicio uir et uxor ambo\nperierunt. neque enim uos aliter reges impellitis, quam ut\nsaepe subtilis suadella feminea reges impulit in reatum. etenim\nper filiam uxor Herodis impetrauit ac meruit in disco ad\nmensam caput Iohannis afferri. Pontium Pilatum Iudaei sic\ncoegerunt, ut Christum dominum cruci subfigeret, cuius sanguinem\nuindicem super se semper ac suos manere uoluerunt.\nita uos igitur sanguine nostro peccantes obruitis. non enim,\netsi index percutiat, non uestrae nos potius calumniae ferierunt,\ndicit enim propheta Dauid ex domini Christi persona:\nquare fremuerunt gentes et populi meditati sunt inania?\nadstiterunt reges terrae et principes conuenerunt\nin unum aduersus dominum et aduersus christum\neius. disrumpamus uincula eorum et abiciamus\na nobis iugum ipsorum. qui habitat in caelis, irridebit\neos, et dominus subsannabit illos. tunc loquetur\nad eos in ira sua et in furore suo conturbabit eos.\nego autem constitutus sum rex ab eo super Sion\nmontem sanctum eius, praedicans praeceptum eius.\ndominus dixit ad me: filius mens es tu, ego hodie\ngenui te. pete a me et dabo tibi gentes hereditatem\ntuam et possessionem tuam terminos terrae. reges\neos in uirga ferrea et tamquam uas figuli illos comminues.\nipsosque idem reges, ite quasi ignari uel nescii\npersequi cuperent christianos, his praeceptis admonuit, ne\npei-irent. quae illos praecepta, quia nesciunt, utinam doceremus,\naut certe uos illis sine dubio ostenderetis, si uelletis\n\n\n\n\n\n\n111 uiuerent, uel ccrte, quod tertium est, ipsos sibimet legere\nuestra malitia permisisset! primus dauiticus psalmus illis\nomnino suaderet, ut christiani maerent et regnarent. quos\nquidem male decepistis, dum uobis sese committunt; uos\nnamque illis quae mala sunt fingitis et quae bona sunt occultatis.\nhoc tandem legant uel serius, quod olim legere debuerunt.\nquid enim dicit? et nunc, reges, intellegite, erudimini\nqui indicatis terram, seruite domino in timore et\nexultate ei cum tremore, apprehenditc disciplinam,\nne quando irascatur dominus et pereatis de uia iusta.\ncum exarserit quam cito ira ipsius super uos, beati\nomnes qui con fid un fin eo. imperatores, inquam, suasionibus\npremitis, III Pilatum, quem diximus, Iudaei presserunt,\nlicet ipse clamauerit lauans publice manus: liber sum a\nsanguine ine hu ius iusti. tamen quomodo potest a crimine\nmundus esse qui fecit sed ut uetera taceam, in uestris\nexemplis aduertite imperatores quam plures ac iudices uestros\npersecutionem nobis faciendo j)erisse. ut relinquam Neronem,\nqui primus persecutus est christianos, Domitianum similiter\nNeronis maximam partem, Traianum Getam Decium Ualerianum\nDiocletianum, perit etiam Maximianus. qui cum tura\npraedicerent, incensis codicibus dominicis primus Marcellinus,\nepiscopus Romanorum qui fuit, sed et Carthaginis Meusurius\net Caecilianus ex ipsis sacrilcgis flammis 111 fauillae uel\ncineres remanserunt. turis enim conscientia implicuit,\nqui Mensitrio consensistis. perit Macarius, perit Ursatius\ncunctique comites uestri dei pariter uindicta perierunt. Ursatium\nnamque barbarica pugna prostratum sacuis unguibus\n\n\n\n\n\n\nalites canumque alites dente.-; morsibus discerpserunt. nonne\nidem uestro impulsu percussor est, qui ut rex Achab, quem\ndiximus a muliere percussor, iustum pauperem occidit? ita\nuos quoque iustos et pauperes — circa opem dixerim mundanam;\nnarra gratia dei in nobis non est pauper — non\ndesinitis iugulare. non enim, si tamen manu non facitis, non\nlingua. carnifice hominem iugulatis. scriptum est enim: mors\net uita in manibus linguae. om?ies ergo qui occisi sunt\ntu qui suasor es occidisti, neque enim manus carnificis nisi\nlingua tua feruescit et ille durus pectoris calor in alienum\nsanguinem uerbis tuis accenditur, sanguinem uerbis sui\nuindicem diffusorum,\nA.ugustinus respondit: Huic loco tam copiose a te\nexaggerato atque digesto, ubi de regibus saeculi aduersus nos\ninuidiose loquimini, si debite digneque respondeam, uereor ne\nme quoque crimineris regum iracundiam in uos concitare\nuoluisse. quamquam cum more uestro uniuersaliter in omnes\ncatholicos huius inuectionis impetu ferens, nec me utique\npraetermittis. curabo tamen ostendere, si potuero, te hoc\npotius fecisse talia dicendo quam me talibus respondendo. ac\nprimum uide quemadmodum tibi tu ipse aduerseris. certe\nistum locum sic exorsus es: quid autem uobis est cum regibus\nsaeculi, quos numquam christianitas nisi inuidos sensit? his\nuerbis prohibes utique nos ad reges saeculi accedere. et paulo\npost dicis: ipsosque idem reges, ne quasi ignari uel nescii\npersequi cuperent christianos, his praeceptis admonuit, ne\nperirent. quae illos praecepta, quia nesciunt, utinam dace-remus,\naut certe uos illis sine dubio ostcnderetis, si uelletis ut\nuiuerent! quomodo igitur nos regum uis esse doctores? et\nnostri quidem, si qua eis amicitia est cum regibus christianis,\n\n\n\n\n\n\nsi ea bene utuntur, nihil peccant; si qui uero inde extolluntur,\nmulto leuius quam uos peccant. uobis enim, qui sic nos arguitis,\nquid fuit cum rege pagano et quod grauius est apostata\net christiani nominis hoste Iuliano, a quo uobis basilicas\nquasi uestras reddi deprecantes hoc in eius laude posuistis,\nquod apud eum sola iustitia locum haberet? quibus uerbis\n— credo enim uos Latine intellegere — et idololatria Iuliani\net apostasia iustitia est appellata. tenetur petitio quam uestri\nmaiores dederunt, constitutio quam impetrauerunt,\\' gesta ubi\nallegauerunt. euigilate et attendite: inimico Christi, apostatae,\naduersario chriatianorum, seruo daemoniorum talibus uerbis\nille, ille, uester ille Pontius supplicauit. ite nunc et nobis\ndicite: quid nobis est cum regibus saeculi, ut surdi surdis\npopulis legatis quod cum ipsis audire non uultis: stipulam\nin oculo fratris tui uides, trabem in oculo tuo\nnon uides.\nQuid, inquis, uobis est cum regibus saeculi, quos\nnumquam christianitas nisi inuidos sensit? hoc cum dixisses,\nenumerare conatus es, quos reges iusti senserint inimicos, nec\nconsiderasti quod plures enumerari possint quos habuerint\namicos. pater Abraham a rege diuinitus admonito, ne attaminaret\neius uxorem, et amicissime habitus est et munus accepit.\nIsaac filius eius regem similiter amicissimum expertus\nest. Iacob in Aegyptum a rege honorabiliter exceptus eum\netiam benedicit. quid loquar de filio eius loseph, qui post\ncarceris tribulationem, quo uelut igne sicut aurum castitas\neius probata est, magnis ab eo sublimatus honoribus iurabat\netiam per Pharaonis salutem non tamquam tyfo elatus, sed\nbeniuolentiae non ingratus. regis filia Moysen adoptauit. Dauid\n\n\n\n\n\n\nad alienigenam regis Israhel compulsus iniquitate confugit.\nHelias ante currum pessimi regis non illius imperio, sed suo\ncucurrit obsequio. Helisaeus hospitae mulieri, si quid sibi\nforte a rege per eius intercessionem praestari uellet, etiam\nultro offerendum putauit. sed ad ipsa iam tempora ueniam,\nquando captiuus dei populus habebatur, ubi, ut mitius loquar,\nmira tibi inrepsit obliuio. uolens enim probare, quod reges\nnumquam christianitas nisi inuidos senserit, commemorasti\ntres pueros et Danihelem, quae passi sunt a persequentibus\nregibus, nec rebus, non uicinis sed plane ipsis, admoneri\npotuisti, qualis ipse rex post innocentium flammarum miraculum\nsiue in deo laudando atque praedicando siue in ipsis\npueris honorandis extiterit, qualem rex habuerit Danihelem et\nnon recusantem quibus muneribus exornauerit, cum ille honorem\ndebitum reddens regiae potestati, quod satis in uerbis\neius apparet, donum dei quo praeditus erat indicando interpretando\neius somnium non subtraxit. unde cum ab inuidis\nsancti uiri sacrilega uesania calumniantibus inuitus eum rex\nin lacum leonum mittere cogeretur, quamquam tristis id fecerit,\npraesumpsit eum tamen per auxilium domini sui saluum futurum.\nitaque cum ille refrenata diuinitus leonum rabie uixisset\nillaesus, sollicita et amica uoce regis ipsius sibi praemissa et\nipse cum benedictione de lacu respondit: rex, in saeculum\nuiue. cur istas regum cum sanctis amicitias, cum sermo tuus\nibidem uersaretur, cum istorum famulorum dei in quibus\nhaec acta sunt tu ipse commemorares exempla, uel non uidisti\nuel uidere noluisti uel, quod nescio quemadmodum excuses,\nuisas notasque tacuisti? quodsi te sicut causae pessimae\ndefensorem studium falsitatis adstruendae non impediret\n\n\n\n\n\n\net te nolentem uel nescientem a luce ueritatis auerteret, profecto\nreges quosdam bonos, quosdam autem malos et alios\nsanctorum amicos, alios inimicos sine ulla difficultate recoleres.\net miramur quod se circumcelliones uestri sic praecipitant?\nquis post te currebat, obsecro te? quis Macarius, quis miles\ninsequebatur? nempe in abruptum falsitatis huius nullus\nnostrum te impulit. cur ergo clausis oculis sic isti praeceps,\nut, cum dixisses: quid autem uobis est cum regibus saeculi,\nnon adiungeres: \\'quos saepe christianitas inuidos sensit\\', sed\nnon dubitares dicere: quos numquam christia:*itas nisi inuidos\nsensit? itane uero nec ipse cogitasti nec eos qui scripta tua\nlegerent cogitaturos putasti tot regum exempla tibi reclamantia:\n(nescit quid loquatur?\\'\nAn, quia illi quos commemoraui ueterum temporum\nfuerunt, ideo tibi eos nihil aduersari arbitraris, quia non dixisti:\n<quos numquam iustitia nisi inuidos sensit\\', sed dixisti:\nquos numquam christianitas nisi inuidos sensit, ex illo fortasse\ntempore uolens eos intellegi iustis inuidere, ex quo christiani\nappellari coeperunt? quid ergo sibi uolunt exempla\nueterum temporum, quibus hoc quod imprudenter dixisti imprudentius\ndocere uoluisti? numquid enim Machabaei uel tres\npueri uel Danihel non, antequam Christus in terra nasceretur,\nuel egerunt illa uel pertulerunt? deinde, quem paulo ante\ncommemoraui, cur Iuliano uero christianitatis inuido supplicastis?\ncur ab eo basilicas petistis? cur apud eum solam\niustitiam locum habere dixistis? si christianitatis inuidus haec\naudit, quid sunt a quibus haec audit? at uero Constantinus,\nnequaquam christiani nominis inuidus, sed plane christiano\nnomine gloriosus, memor spei quam gerebat in Christo,\npro eius unitate iustissime iudicans acceptari a uobis nec ad\nse appellantibus meruit. ambo iam christianis temporibus, sed\n\n\n\n\n\n\n\n\n\n\nnon fuerunt ambo christiani. quodsi ambo christianitatis inuidi,\ncur ad unum eorum sic appellastis, alteri eorum\nsic supplicastis? petentibus enim maioribus uestris episcopale\niudicium dederat Constantinus et apud Romam et\napud Arelatum, quorum primum apud eum accusastis, ab\naltero ad eum appellastis. si autem, quod uerum est, unus\neorum in Christum crediderat, alter a Christo apostatauerat,\ncur christianus consulens unitati contemnitur et apostata fauens\ndiuisioni laudatur? Constantinus uobis basilicas iussit auferri,\nIulianus restitui: quid horum christianae paci conueniat uultis\nnosse? illud fecit qui crediderat in Christum, hoc fecit qui\ndimiserat Christum. o quam uelles dicere: male factum est\nut Iuliano ita supplicaretur\\'! sed hoc quid ad nos pertinet?\nquod si diceres, et in his quidem uerbis tuis catholica uinceret,\nad cuius sanctos toto orbe diffusos multo minus pertinet quidquid\ndicitis de quibus uultis, sicut uultis. sed non potes\ndicere male factum, ut Iuliano ita supplicaretur. oppilat fauces,\npremit linguam domestica auctoritas: Pontius fecit, Pontius\nsupplicauit, Pontius apostatam iustissimum dixit, Pontius apud\napostatam solam iustitiam locum habere praedicauit. his uerbis\nsibi Pontium supplicasse in eodem rescripto suo nominatim\nsine ambage ipse Iulianus expressit. extant allegationes uestrae;\nnon haec incerta fama, sed publica monumenta testantur. an\nforte, quia contra unitatem Christi petitioni uestrae aliquid\nconcessit apostata, uerum putas esse quod dictum est apud\neum solam locum habere iustitiam, quia uero imperatores\nchristiani, quod ualere arbitrantur ad Christi unitatem, contra\nuestram statuunt uoluntatem, christianitatis inuidi appellantur?\nsic desipiant omnes haeretici et resipiant ut non sint haeretici.\n\\'Et ubi\\', inquies, \\'impletum est quod dominus dicit:\nueniet tempus, ut qui uos occiderit putet se deo\n\n\n\n\n\n\noffi cium facere? neque enim hoc de paganis dici potuit,\nqui non propter deum, sed propter idola christianos persequebantur.\\'\nnon uidetis, si hoc de his imperatoribus dictum esset\nqui gaudent de nomine christiano, hoc eos utique praeeipue\nfuisse iussuros, ut occideremini? quod numquam omnino iusserunt,\nsed uestri hostili more legibus repugnando poenas\ndebitas luunt et uoluntarias mortes suas, dum nobis inuidiosas\nputant, sibi perniciosas non putant. quodsi de regibus nomen\nChristi honorantibus illud a domino dictum esse arbitrantur,\nquaerant quid catholica in oriente perpessa sit, quando Ualens\nimperabat Arrianus. ecce haberem quo intellegerem impletum\nesse quod dominus ait: ueniet tempus, ut qui uos occiderit\nputet se officium deo facere, ne sibi ad famae\ngloriam haeretici assumerent, si quid aduersus eorum errorem\nimperatores catholici praecepissent. uerumtamen tempus illud\npost ascensionem domini completum esse reminiscimur: sancta\nscriptura huius rei testis omnibus nota est. Iudaei se\nputabant officium deo facere, cum apostolos occidebant. inter\nhos qui officium deo se arbitrabantur exhibere etiam Saulus\nnoster, nondum noster, fuit, ita ut hoc inter laudes suas\npraeteritas et obliuiscendas enumeret: Hebraeus, inquit, ex\nHebraeis, secundum legem Pharisaeus, secundum\naemulationem persequens ecclesiam. ecce qui putabat\nofficium se deo facere, cum faciebat quod mox ipse perpessus\nest. nam quadraginta Iudaei coniurauerant ut interficerent\neum, quando fecit hoc tribuno innotescere, ut eorum insidias\narmato milite saeptus euaderet. sed nondum erat qui ei diceret:\n\\'quid tibi est, non cum regibus, sed cum tribunis armisque\nregalibus?\\' non erat qui ei diceret: <audes per milites\nquaerere tuitionem, cum dominus tuus per eos ductus sit ad\n\n\n\n\n\n\n\n\npassionem?\\' nondum erant ista deliramenta, sed contra haec\nfutura iam tunc illa parabantur exempla.\nQuin etiam terribiliter proponere ausus es et dicere:\nsed ut uetera taceam, in uestris exemplis aduertite imperatores\nquam plures ac iudices uestros persecutionem nobis\nfaciendo perisse. hoc in epistula tua cum legissem, intentissime\nexpectabam quid dicturus et quos enumeraturus esses,\ncum ecce mihi quasi relinquendo coepisti commemorare Neronem\nDomitianum Traianum Getam Decium Ualerianum Diocletianum\nMaximianum. fateor plures esse; sed tu prorsus\ncontra quos loquaris oblitus e*. nonne isti omnes pagani\nfuerunt et uniuersaliter christianum nomen pro suis idolis\npersecuti sunt? euigila ergo; nam isti communionis nostrae\nnon fuerunt. unitatem ipsam, uel unde nos, sicut uos putatis,\nuel unde uos, sicut Christus docet, existis, totam persequebantur.\ntu autem proposueras ostendere nostros imperatores\nac iudices persecutionem uobis faciendo perisse. an nec tu\nexigis ut istos computemus, quia relinquens eos commemorasti\ndicens: ut relinquam Neronem et sub ista relictione (per)\nceteros cucurristi? quid opus fuit ergo ut commemorarentur\nad rem non pertinentes? sed quid ad me? iam istos tecum\nrelinquo: nunc saltem procedant illi quos promisisti quam\nplures. nisi forte propterea non inueniuntur, quia eos perisse\ndixisti.\nSequeris enim iam et episcopos nominas, quos de traditione\ncodicum soletis arguere. de quibus et nos solemus\nrespondere:. \\'aut non probatis et ad neminem pertinet, aut\nprobatis et ad nos non pertinet\\'. suam enim sarcinam portauerunt\nuel bonam uel malam, et bonam quidem credimus\nsed qualemlibet, tamen suam, sicut uestri mali nec ipsi uestram\nnec uos ipsorum: sed uestrum omnium communis pessima\nsarcina schisma est. haec saepe iam diximus. exhibe igitur non\n\n\n\n\n\n\nepiscoporum nomina, sed imperatorum ac iudicum nostrorum,\nqui uos persequendo perierunt. hoc enim proposueras, hoc\npromiseras, ad hoc nos intentissimos feceras. audi, inquis: perit\nMacari-us, perit Ursatius cunctique comites uestri dei pariter\nuindicta perierunt. duos solos commemorasti, quorum neuter\nimperator fuit. cui hoc placeat, quaeso te. tibi ipse nonne displices?\npromittis quam plures imperatores ac iudices nostros te\ncommemoraturum qui uos persequendo perierint, et tacitis\nimperatoribus nominas duos uel iudices uel comites. illud enim,\nquod adiungis: cunctique comites uestri dei pariter uindicta\nperierunt, ad rem non pertinet. hoc quippe modo iamdudum\nlocum istum finire potuisti, ut omnino neminem nominares.\ncur ergo imperatores nostros, id est nostrae communionis, non\ncommemorasti? an timuisti, ne reus maiestatis accusareris?\nubi est circumcellionica fortitudo? deinde quid agis de illis\nquos tot superius nominasti, qui rectius tibi possunt dicere:\n\\'quid nos quaerebas?\\' causam enim tuam nihil adiuuerunt et\ntamen nominati sunt. deinde qualis es, qui eos quos perisse\ncommemoras nominare formidas? saltem ipsos iudices uel\ncomites, quos uideris non timuisse, plures nominares. remansisti\nautem ad Macarium et Ursatium. itane quam plures illi\nduo isti sunt? an quod pueri didicimus sapis? si enim quaeras\nex me, duo quis numerus sit, singularis an pluralis, quid\nesse respondeam nisi pluralem? sed ad hoc etiam non defit\nquod dicam. eximo inde Macarium; neque enim dixisti quomodo\nperierit. an forte, quisquis uos persequitur, nisi in hac\nterra fuerit inmortalis, quando mortuus fuerit, propter uos\nmortuus existimabitur? quid, si non in tam longo imperio\nConstantinus et tam longa felicitate uixisset, qui primus\naduersus uestrum errorem multa constituit, et quid, si non\n\n\n\n\n\n\nIulianus tam cito abreptus esset e uita, qui uobis basilicas\ndedit, quando ista garrire taceretis, cum et modo tacere nolitis?\nnec tamen dicimus nos ideo cito mortuum Iulianum, quia\nuobis basilicas dedit. possumus enim esse in his paiiter copiosi,\nsed nolumus esse pariter uani. proinde, ut dicere coeperam,\nex illis duobus secerno Macarium. cum enim duos proposuisses,\nipsum et Ursatium, repetisti nomen Ursatii, ut nobis\nostenderes quam mortem meruerit, et dixisti: Ursatium namque\nbarbarica pugna prostratum saeuis unguibus alites canumque\nauidi dentes morsibus discerpserunt. unde satis apparet,\ncum de Macario maiorem inuidiam facere soleatis, ita ut nos\nMacarianos, non Ursatianos appelletis, multo maxime te de\nillo fuisse dicturum, si de morte eius aliquid tale dicere\npotuisses. ex his itaque duobus, ubi pluralem numerum posuisti,\nseiuncto Macario remanet Ursatius, nomen proprium numeri\nsingularis. ubi est igitur tam plurium illorum tam minax\net tremenda promissio?\nIam illud quam ridiculum sit, qui quoquo modo loqui\nnouerunt quantum opinor intellegunt, quod, cum dixisses:\nperit Macarius, perit Ursatius cunctique comites uestri dei\npariter uindicta perierunt, tamquam exigentibus (nobis) ut\nprobares, quia re uera nihil aliud uel auditor uel lector exigeret,\nstatim conexuisti magnum documentum, quo probares cunctos\ncomites nostros dei pariter uindicta perisse. Ursatium namque\nbarbarica, inquis, pugna prostratum saeuis unguibus\nalites canumque auidi dentes morsibus discerpserunt. hoc\nmodo potest alius similiter nesciens quid loquatur dicere\nomnes episcopos uestros dei uindicta in carcere defecisse, et\ncum ab eo fuerit flagitatum unde hoc probet, adiungere statim:\nOptatus namque de satellitio Gildonis accusatus tali\n\n\n\n\n\n\ngenere mortis extinctus est\\'. has nugas audire et discutere et\nrefellere cogimur; tantum timemus infirmis, ne intellectu\ntardiore in uestros laqueos celeriter currant. istum autem\nUrsatium, si forte bene uixit et uere ita mortuus est, consolabitur\npromissio dei dicentis : sanguinem animarum uestrarum\nexquiram de manibus omnium bestiarum.\nQuod autem nobis calumniamini dicentes a nobis in\nuos ad iracundiam reges saeculi concitari, dum eos non docemus\ndiuinam scripturam, sed potius malitiam nostram suggerimus,\nnon puto eos usque adeo surdos esse aduersus ipsa\nsanctorum codicum eloquia, ut non potius timeatis ne nouerint\nea. sed uelitis nolitis, intrant ecclesiam et si nos tacemus\nlectoribus admouent aurem atque, ut de ceteris taceam, istum\nipsum plerumque psalmum quem tu commemorasti intentissime\naccipiunt. dixisti enim, quod eos non doceamus nec eos\nuolentes sinamus ut nouerint quod scriptum est: et nunc,\nreges, intellegite, erudimini qui iudicatis terram,\nseruite domino in timore et exultate ei cum tremore,\napprehendite disciplinam, ne quando irascatur\ndominus et cetera. credite et ista cantari et illos\naudire, sed utique audiunt et illud superius in eodem psalmo,\nquod tu, ni fallor, propterea praeterire noluisti, ne timuisse\nintellegereris. audiunt ergo et illud: dominus dixit ad me:\nfilius meus es tu, ego hodie genui te. pete a me et\ndabo tibi gentes hereditatem tuam et possessionem\ntuam terminos terrae. quo audito utique mirantur\nesse aliquos qui huic hereditati Christi contradicunt et eam\nad exiguam partem terrae redigere conantur, mirantesque fortasse\nquaerunt propter id quod in consequentibus audiunt:\nseruite domino in timore, in quo illi seruire possint, in\nquantum reges sunt. omnes enim homines seruire deo debent,\n\n\n\n\n\n\naliter communi condicione qua homines sunt, aliter diuersis\ndonis, quod ille aliud agit in rebus humanis, ille aliud. non\nenim auferenda idola de terra, quod tanto ante futurum praedictum\nest, posset quisquam iubere priuatus. habent ergo reges\nexcepta generis humani societate eo ipso quo reges sunt, unde\nsic domino seruiant, quomodo non possunt qui reges non sunt.\nIsta ergo cum cogitent, audiunt et illud quod de tribus\npueris ipse commemorasti et audiunt sollemnitate mirabili.\ntunc enim eadem scriptura maxime in ecclesia cantatur,\nquando ipsa festiuitas feruentiores facit etiam eos qui cetero anno\npigriores sunt. quid ergo putatis animi habere christianos\nimperatores, cum audiunt tres pueros missos in caminum\nignis ardentis, quia regi ad iniquitatem adorandi simulacri\nconsentire noluerunt, nisi ut cogitent piam libertatem sanctorum\nnec regia potestate nec poenae immanitate posse superari\ngaudeantque se non esse ex numero talium regum, qui\ncontemptores idolorum quasi sacrilegos puniebant? porro autem\ncum in consequentibus audiunt eundem regem non solum puerorum,\nsed et flammarum deo seruientium tanto miraculo territum\netiam ipsum coepisse deo seruire in timore et exultare\ncum tremore et apprehendisse disciplinam, nonne intellegunt\nideo ista esse conscripta et tanta celebritate recitari, ut\net seruis dei, ne ad sacrilegium regibus cedant, et ipsis regibus,\nut ad religionem deo credant, proponantur exempla? uolentes\nergo et isti ex ipsius admonitione psalmi, quem tu quoque inseruisti\nscriptis tuis, intellegere et erudiri et seruire domino in\ntimore et exultare cum tremore et apprehendere disciplinam,\nquam intente audiunt quid ille rex postea dixerit. dixit enim\npropositurum se decretum omnibus populis quibus imperitabat,\nut, quicumque dixissent blasphemiam in deum Sidrac Misac\n\n\n\n\n\n\nAbdenago, interirent et domus eorum dispergerentur. et si hoc\neum decreuisse cognoscunt, ne blasphemaretur deus temperator\nignium et liberator trium puerorum, profecto cogitant quid decernere\ndebeant in regno suo, ne in suis fidelibus idem ipse deus\nexsuffletur remissor peccatorum et liberator iam totius orbis\nterrarum.\nUide itaque, cum aduersus uos aliquid pro unitate\ncatholica reges christiani constituunt, ne forte in labiis uestris\ntamquam scripturarum diuinarum imperitos eos arguatis, in\ncorde autem uestro satis doctos esse doleatis. quis enim ferat\nistam uestram sacrilegam odiosamque fallaciam, in ipso uno\nDanihele reges accusare, quia in lacum leonum missus est,\net reges non laudare, quia sublimiter honoratus est, cum etiam\nquando missus est magis eum saluum futurum quam moriturum\nipse rex crederet et de illo sollicitus non cenaret?\ndeinde audetis dicere christianis: quid uobis est cum regibus\nsaec-ltli, quia Danihel a rege persecutionem passus est, et non\nrespicere ipsum Danihelem somnia regibus fideliter interpretantem,\ndominum regem appellantem, munera et honores accipientem,\nitemque et in eisdem tribus pueris, quod recusantes\nadorare statuam in flammas missi sunt, inuidiae flammas de\nregibus excitare, quod autem a rege sic praedicati et sic honorati\nsunt, tacere et abscondere? ecce rex fuerit persecutor,\ncum obiecit leonibus Danihelem: quid, cum eo saluo recepto\ngaudens et gratulans inimicos eius dilaniandos et consumendos\neisdem leonibus misit, fuit persecutor an non fuit? uolo respondeas.\nsi enim fuit, cur ei Danihel ipse non restitit, cum\npraesertim tanta familiaritate facillime potuisset? et nobis\ndicitis, ut reges ab hominum persecutione reuocemus! si\nautem propterea persecutor non fuit, quia scelus in sanctum\nuirum commissum iustissime uindicauit, quomodo uindicandum\n\n\n\n\n\n\nest a regibus, quod Christi sacramenta exsufflantur, si prophetae\nmembra, quia in periculum missa sunt, sic uindicari\nmeruerunt? item concedo et manifestum est persecutorem\nfuisse regem, cum tres pueros, quod simulacrum adorare noluerint,\nmisit in flammam; sed quaero utrum fuerit persecutor,\ncum illud decretum proposuit, ut interirent et domus eorum\nuastarentur qui blasphemarent unum uerum deum. si enim\npersecutor fuit, cur ad uerba persecutoris respondetis \\'amen\\'?\nei autem non fuit, cur eos persecutores dicitis, qui uos a\nblasphemiae furore deterrent? si enim cogunt uos supplicare\nidolo, illi sunt similes impio regi, uos tribus pueris; si autem\nprohibent repugnare Christo, uos estis impii, si hoc facitis.\nquid sint autem illi, si hoc terribiliter uetant, ego non dico:\ntu inueni aliud quod dicas, si pios imperatores non uis dicere.\nSi haec exempla de Danihele et tribus pueris ego commemorassem,\nfortasse resisteres et in haec nostra tempora ex illis\ntemporibus sumi non debuisse clamares. deo gratias, quod ea\nipse posuisti ad id quidem quod uolebas; sed uides ea potius\nualuisse ad id quod nolebas. an non est ista uestra fallacia, sed\nerror humanus est? utinam ita sit! emenda ergo. ne timeas,\nnon inde eris minor; immo uero maioris ingenii est animositatis\nflammas confitendo extinguere quam falsitatis nebulas\nintellegendo uitare.\nPetilianus dixit: Ubi lex dei, ubi christianitas\nuestra est, si caedes et mortes facitis ac iubetis?\nAugustinus respondit: Ad hoc uide quid dicant coheredes\nChristi per totum orbem terrarum. caedes et mortes nec\nfacimus nec iubemus: et ista facientibus multo soeleratius\nsaeuitis, qui haec in hominum mentibus contra uitam aeternam\ncommittitis.\nPetilianus dixit: Si amicos nos uultis, quare\n\n\n\n\n\n\ninuitos atlrahitis? si autem inimicos fingitis, cur occiditis\ninimicos ?\nAugustinus respondit: Nec inuitos attrahimus nec occidimus\ninimicos, sed quaecumque uobiscum agimus, quamquam\nuobis agamus inuitis, ex caritate tamen agimus, ut uolentes\nuos corrigatis correctique uiuatis. nam nemo ui(tia) uit(at)\ninuitus: et tamen puer ut hoc uolens discat inuitus uapulat,\net hoc plerumque ab homine carissimo. et haec quidem uobis\nreges dicerent, si ferirent; ad hoc enim eorum potestas diuinitus\nordinata est. sed cum et isti non feriunt, uos clamatis.\nPetilianus dixit: Quae autem ratio est quaeue\ninconstantia uanitatis, quod, cum nos falso uocabulo dicatis\nhaereticos, communionem nostram magnopere cupiatis ?\nAugustinus respondit: Si haereticorum communionem magnopere\ncuperemus, corrigi uos ab haeretico errore nollemus;\ncum autem hoc uobiscum agamus, ne sitis haeretici, quomodo\nhaereticorum communionem magnopere cupimus? dissensio quippe\nuos et diuisio facit haereticos, pax uero et unitas facit catho.licos.\ncum ergo inde huc uenitis, desinitis esse quod odimus\net incipitis esse quod amamus.\nPetilianus dixit: Eligite tandem de duobus alterum\nquid dicatis. si innocentia uobis est, cur nos ferro sectamini?\naut si reos nos dicitis, quid nos quaeritis innocentes?\nAugustinus respondit:s o acutissimam complexionem\nan potius ineptissimam loquacitatem? nonne ibi proponi solet\nut eligatur alterum de duobus quod respondeatur, ubi utrumque\nnon potest eligi? nam si mihi proponeres, ut eligerem\nalterum de duobus quid dicerem, utrum innocentes an nocentes\nsimus, uel rursus ex aliis duobus, utrum rei sitis (an non\n\n\n\n\nsitis), non possem nisi unum eligere quod dicerem. nunc uero\nproponis haec duo, utrum nos innocentes simus an uos rei\nsitis, et uis ut unum ex his duobus eligam quod respondeam.\nat ego nolo unum dicere, quia utrumque dico, et nos innocentes\net uos reos. nos esse innocentes dicimus a falsis et calumniosis\ncriminationibus uestris, quicumque in catholica possumus\nsalua conscientia dicere nec sanctos codices nos tradidisse nec\nidolorum supplicationibus consensisse nec quemquam occidisse\nuel si quid aliud mali soletis obicere, nec eos qui forte, quod\nquidem nec de ipsis probastis, ista fecerunt, contra nos regnum\ncaelorum, sed contra se ipsos clausisse, quia unusquisque\nnostrum sarcinam suam portat — ecce habes unum —, et uos\nomnes nocentes et sceleratos esse, non alios aliorum criminibus\nquae apud uos a quibusdam committuntur et a quibusdam\nreprehenduntur, sed crimine schismatis, a quo immanissimo\nsacrilegio nemo uestrum se potest dicere immunem, quamdiu\nnon. communicat unitati omnium gentium, nisi cogatur dicere\nde ecclesia, quae per omnes gentes diffunditur incipiens ab\nHierusalem, Christum fuisse mentitum — ecce habes alterum.\necce reddidi tibi duo, quorum tu uolebas ut unum diceremus.\nutique attendere debuisti utrumque a nobis posse dici\net saltem, si hoc uolebas, rogare nos ut unum diceremus,\ncum uideres quia utrumque possemus.\nSed, si innocentia uobis est, inquis, cur nos ferro\nsectamini? respicite paululum cateruas uestras, quae non antiquo\nmore parentum suorum solis fustibus armantur, sed et\nsecures et lanceas et gladios addiderunt, et agnoscite quorum\npotius uox esse debeat: quid nos ferro sectamini? aut si\nreos nos, inquis, dicitis, quid nos quaeritis innocentes? hic\nbreuiter respondeo: ideo quaerimini rei ab innocentibus, ut\ndesinatis esse rei et incipiatis esse innocentes. ecce utrumque\nelegi nostrum et ad uestrum utrumque respondi. modo tu\n\n\n\n\n\n\nelige unum de duobus: innocentes estis an nocentes? neque\npotes utrumque dicere, sed dic utrumque, si hoc placet. certe\nenim non potestis in eadem causa esse innocentes in qua estis\nnocentes. si ergo innocentes estis, nolite mirari quod ad pacem\nquaerimini a fratribus; si autem nocentes, nolite mirari quod\nad poenam quaerimini a regibus. sed quia horum duorum\nalterum uobis usurpatis, alterum a nobis auditis — usurpatis\nenim uobis innocentiam, a nobis autem auditis quod impie\nuiuatis —, accipite iterum de utroque quid dicam. si innocentes\nestis, quare Christi testimonio contradicitis? si autem nocentes,\nquare ad eius misericordiam non confugitis? nam et testimonium\neius est de orbis unitate et misericordia eius in fraterna\ncaritate.\nPetilianus dixit: Postremo, ut saepe iam diximus,\nqualis est uestra praesumptio, ut de regibus praesumatis,\ndicente Dauid: bonum est sperare in domino quam\nsperare in homine; bonum est sperare in domino\nquam sperare in principibus!\nAugustinus respondit: Nos non speramus in homine,\nsed quantum possumus homines admonemus, ut in domino\nsperent, nec speramus in principibus, sed quantum possumus\nprincipes admonemus, ut in domino sperent, et si aliquid a\nprincipibus pro utilitate ecclesiae petimus, non in eis tamen\nsperamus. neque enim et apostolus in illo tribuno sperauit\ntamquam in principe, a quo sibi egit ut deductores darentur\narmati, aut in ipsis armatis tamquam in hominibus, quorum\nmultitudine saeptus euasit insidias perditorum. sed nec uos\nipsos, quod ab imperatore basilicae uobis ut redderentur petistis,\narguimus, tamquam in Iuliano principe speraueritis, sed\narguimus, quod de Christi testimonio desperaueritis, a cuius\nunitate ipsas basilicas separastis. eas enim iubente inimico\nChristi accepistis, in quibus iussa Christi contemneretis, dum\n\n\n\n\n\n\nualidum et uerum uobis uidetur quod Iulianus constituit dicens:\nhoc quoque supplicantibus Rogatiano, Pontio,\nCassiano et ceteris episcopis, sed et clericis, accedit\nad cumulum, ut abolitis, quae aduersus eos\nsine rescripto perperam gesta sunt, in antiquum\nstatum cuncta reuocentur, inualidum autem et falsum\nquod Christus constituit dicens: eritis mihi testes in\nHierusalem et in totam Iudaeam et Samariam et\nusque in totam terram. obsecramus uos: corrigimini,\nredite ad hanc euidentissimam totius orbis unitatem, ut non\nuerbis apostatae Iuliani, sed uerbis saluatoris Christi in antiquum\nstatum cuncta reuocentur. miseremini animae uestrae.\nnon iam Constantinum et Iulianum comparamus, ut quam sint\nimpares demonstremus. non dicimus: (si uos non sperastis in\nhomine et in principe, cum homini imperatori pagano et apostatae\ndixistis, quod apud eum sola iustitia locum haberet —\nquibus precibus et rescripto, sicut ibi scriptum est, sicut allegationis\ngesta testantur, pars Donati uniuersaliter usa est —,\nmulto minus nos criminari a uobis debemus, tamquam speremus\nin homine et in principe, si quid a Constantino uel a\nceteris christianis imperatoribus nulla sacrilega adulatione petiuimus\naut si quid ipsi non petentibus nobis memores rationis\nquam domino reddituri sunt, sub cuius uerbis tremunt cum\naudiunt quae ipse commemorasti: et nunc, reges, intellegite\net cetera et alia multa, ultro pro ecclesiae catholicae unitate\nconstituunt\\'. sed taceo de Constantino. Christum et Iulianum\nuobis opponimus — parum dico — deum et hominem, filium\ndei et filium gehennae, saluatorem animarum nostrarum et\ninterfectorem animae suae. cur in basilicis possidendis Iuliani\nrescriptum tenetis et in ecclesiae pace amplectenda Christi\neuangelium non tenetis? clamamus et nos: quae perperam\n\n\n\n\n\n\ngesta sunt, in antiquum statum cuncta reuocentur.\nantiquius eat euangelium Christi quam rescriptum Iuliani, antiquior\nest unitas Christi quam pars Donati, antiquiores sunt\necclesiae preces ad dominum pro unitate Christi quam Rogatiani\net Pontii et Cassiani ad Iulianum pro parte Donati. an\nperperam geritur, cum reges prohibent diuisionem, et non perperam\ngeritur, cum episcopi diuidunt unitatem? perperam geritur,\ncum ad defendendam ecclesiam Christi testimonio reges\nseruiunt, et non perperam geritur, cum ad negandam ecclesiam\nChristi testimonio episcopi contradicunt? obsecramus ergo, ut\nnon contra euangelium, sed secundum euangelium etiam uerba\nipsius Iuliani, cui sic supplicastis, audiantur et ea, quae perperam\ngesta sunt, in antiquum statum cuncta reuocentur.\nPetilianus dixit: Uos uos, miseri, appello,\nqui persecutionum metu perterriti, dum uestras diuitias, non\nanimas quaeritis, non tam fidem perfidam traditorum diligitis,\nquam contra ipsorum malitiam, quorum uobis patrocinia\ncomparastis, non aliter quam ut naufragi in fluctibus fluctus\nsubeunt ruituros atque in magno uitae periculo appetunt\nquod timetur, uel ut tyrannicus furor, ut neminem metuaty\nuult cum suo periculo uel timeri, sic sic ad arcem malitiae\nconfugitis, innocentium damna uel poenas sine uestra formidine\nspectaturi. si hoc est uitare periculum, fugere sub\nruinam, nec non etiam damnabilis fides est fidem, latroni\nseruare. postremo dementis lucri commercium est uestras animas\nperdere, ne diuitias amittatis. dicit enim dominus Christus:\nsi omnem mundum lucri facias et animam tuam\nperdas, quid dabis commutationem pro anima tua?\nAugustinus respondit: Utilis esset ista exhortatio, fateor,\nsi ea quisquam in bona causa uteretur. omnino bene\n\n\n\n\n\n\ndeterruisti homines diuitias praeponere animae suae. sed uos,\nqui haec audistis, et nos paululum audite; hoc enim et nos\ndicimus, sed attendite quemadmodum. si uobis minantur reges\nauferre diuitias, quia Iudaei secundum carnem non estis aut\nquia idola uel daemonia non colitis aut quia in nullas haereses\ntransferimini, sed in unitate catholica permanetis, eligite\npotius perire diuitias uestras, ne ipsi pereatis, sed nec aliud\nquicquam nec ipsam temporalem uitam saluti aeternae quae\nin Christo est praeferatis. si autem reges uobis propterea\ndamna uel damnationem minantur, quia estis haeretici, terrent\nuos illi non crudeliter, sed misericorditer, uos autem non fortiter,\nsed pertinaciter non timetis. audite ergo Petrum dicentem:\nquae autem gloria est, si peccantes poenas\npatimini?, ut neque hic habeatis terrena solacia nec in futuro\nsaeculo uitam aeternam, sed et hic angustias infelicium\net ibi gehennas haereticorum. uides ergo tu, frater, cum quo\nmihi nunc res est, prius te debere ostendere utrum teneas\nueritatem et tunc exhortari homines, ut pro ea tenenda parati\nsint carere omnibus quae temporaliter terrent. cum hoc non\nostendas, quia non potes, non quia ingenium deest, sed quia\nmala causa est, cur festinas exhortationibus tuis facere homines\net mendicos et imperitos et egentes et errantes et pannosos\net contentiosos et famelicos et haereticos et in hoc saeculo\nbona temporalia perdentes et in Christi iudicio mala aeterna\ninuenientes? cautus autem filius, qui timendo flagellum patris\nrecedit a cubili serpentis, nec uapulat nec perit; qui autem\ndolores disciplinae prae sua perniciosa uoluntate contemnit,\net uapulat et perit. iam non intellegis, uir diserte, quoniam\nqui pro pace Christi omnibus terrenis caruerit, deum habet,\nqui autem pro parte Donati uel paucos nummos perdiderit,\ncor non habet?\nPetilianus dixit: Nos autem pauperes s-piritu\nnon diuitiis metuimus, sed diuitias formidamus. nos nihil\nhabentes et omnia possidentes censum animam credimus nostrisque\npoenis et sanguine aeternas diuitias caeli mercamur,\nsiquidem dominus dicit: qui perdiderit substantiam\nsuam, centuplum recipiet eam.\nAugustinus respondit: Et hoc ad rem pertinet commonere\nquemadmodum scriptum est; nam ubi nihil impedit intentionem\nmeam, si quid de scripturis fallis aut falleris, nihil\ncuro. non ergo ita scriptum est: qui perdiderit substantiam\nsuam, sed: qui perdiderit animam suam propter me.\nde substantia uero non scriptum est: (qui perdiderit\\', sed: qui\ndimiserit, nec solam substantiam pecuniae, sed et multa\nalia. tu autem interim non perdidisti substantiam. utrum uero\ndimiseris, quod sic de paupertate gloriaris, nescio. si forte\nscit hoc collega meus Fortunatus, quia in eadem ciuitate estis,\nnumquam mihi indicauit, quia numquam quaesieram. uerumtamen\netiamsi hoc fecisti, tu ipse contra te in hac ipsa tua\nepistula commemorasti apostolicum testimonium: si distribuero\nomnia mea pauperibus, et tradidero corpus\nmeum ut ardeam, caritatem autem non habeam,\nnihil mihi prodest. si enim haberetis caritatem, non obiceretis\nignaro et uobis incognito orbi terrarum nec ipsa saltem\nprobata crimina Afrorum; si haberetis caritatem, non in uestris\ncalumniis fingeretis, sed in uerbis domini manifestissime expressam\nusque in totam terram cognosceretis unitatem.\nsi autem hoc non fecisti, quid gloriaris, quasi feceris? itane\nuero diuitias formidatis, ut nihil habentes omnia possideatis?\ndic ista collegae tuo Crispino, qui modo iuxta Hipponem nostram\ncomparauit fundum, ubi mergeret homines in profundum.\n\n\n\n\n\n\n\n\n\n\nunde hoc et ego nimium noui; tu forte nescis et ideo securus\nclamas: diuitias formidamus. unde miror quod ista uox tua,\nut ad nos perueniret, ipsum transiliit; inter Constantinam quippe\nubi tu es et Hipponem ubi ego sum Calama ubi ille est\nuicinior quidem nobis, sed tamen interposita est. miror ergo\nquomodo non ille prior excepit hanc uocem et repercussit,\nne transiret ad nos, et aduersus te diuitiarum laudes multo\ncopiosius recitauit. non solum enim non formidat ille diuitias,\nsed et amat. et certe de cetero, priusquam edas, recita illi\ntalia; si non emendauerit, respondemus, tu autem, si uerum\nest quod pauper sis, ibi habes fratrem meum Fortunatum:\nfacilius inde placere poteris illi collegae meo quam huic tuo.\nPetilianus dixit: Nos timore dei quo uiuimus poenas\net mortes, quas gladio facitis, non timemus, sed id solum\ndenique fugimus, quod communione nequissima animas iugu\nlatis, domino ipso dicente: nolite timere eos qui corpus\noccidunt, animam enim occidere non possunt; sed\ntimete potius eum qui habet in potestatem corpus et\nanimam mittere in gehennam ignis.\nAugustinus respondit: Quod dicis, uos facitis non gladio\nuisibili, sed illo de quo dictum est: filii hominum,\ndentes eorum arma et sagittae et lingua eorum\ngladius acutus; hoc enim gladio criminatore et calumniatore\norbis incogniti imperitorum animas trucidatis. si autem\ncommunionem nequissimam accusas, ecce ore non meo sed tuo,\nascendas descendas (exeas) intres uerseris tergiuerseris, talis es\nqualis Optatus. si autem redis ad cor et inuenies te non esse\ntalem, non quia tecum sacramenta non communicauit, sed quia\ntibi displicuit, absolues orbem terrarum criminibus alienis et\ninuenies uos implicatos crimine schismatis.\nPetilianus dixit: Uos ergo, qui falsissimo baptismo\n\n\n\n\n\n\nunltis lauari quam nasci, non solum uestra delicta non ponitis,\nuerum animas uestras reorum criminibus oneratis; ut\nenim aqua nocentium a sancto spiritu uacuata est, ita plane\nreferta est criminibus traditorum. quicumque igitur miser ab\nhuiusmodi baptixaris, si mendacio carere uolueras, perfunderis\nfalsitate; si delicta carnis nolebas excludere, reorum accedente\nconscientia percipies et reatum; si auaritiae flammam nolebas\nextinguere, perfunderis fraude, perfunderis scelere, perfunderis\net furore. postremo si credis, quia accipientis et dantis est\nfides, ab eo qui interficit hominem sanguine perfunderis fratris.\nita agitur, ut qui ad baptismum innocens ueneras a baptismo\nredeas parricida.\nAugustinus respondit: Uellem cum eis sermocinari,\nqui uerbis istis lectis uel auditis adclamauerunt; tales enim\nnon habent aures in corde, sed cor in auribus. legant tamen\niterum et iterum et cogitent et sentiant ea non quid sonent,\nsed quid sapiant. primo ut hoc ultimum excutiam, ita ergo\nfit, inquis, ut qui ad baptismum innocens ueneras a baptismo\nredeas parricida. responde prius, quis ad baptismum innocens\nueniat excepto illo, qui non ideo uenit baptizari, ut eius ablueretur\niniquitas, sed ut nobis humilitatis praeberetur auctoritas.\nquid enim dimittetur innocenti? aut uero ita es eloquens,\nut ostendas nobis quandam innocentiam peccatricem? nonne\naudis dicentem scripturam: nemo mundus a peccato in\nconspectu tuo, nec infans cuius est diei unius uita\nsuper terram? nam unde ad remissionem peccatorum et\ncum infantibus curritur? nonne audis aliam: ego in iniquitate\nconceptus sum? deinde si propterea redit parricida\nqui sine parricidio uenerat, quia eum parricida baptizat, quotquot\nab Optato baptizati redierunt Optati facti sunt. ite nunc\n\n\n\n\n\n\n\n\net nobis obicite, quod in uos regum iracundiam concitemus.\nnonne metuitis, ne a uobis tot Gildonis satellites inquirantur,\nquot homines ab Optato baptizari potuerunt? uidesne tandem,\nquemadmodum ista tua sententia sicut uesica non solum inani\nsono, sed etiam in capite uestro crepuerit?\nIam cetera superiora, quae nunc refellenda proposuimus,\ntalia sunt, ut omnino talis quisque baptizatus redire\ndicatur, qualis fuerit a quo baptizatur. sed absit ut, quam\ndelirans ista dicis, tam deliri a te redeant quos baptizas. et\nquam belle tibi sonuit quod dixisti: perfunderis fraude, perfunderis\nscelere, perfunderis et furore! tu uero nisi furore\nnon perfusus, sed repletus esses, ista non effunderes. itane.\nut alia taceam, quicumque non auari ad auaros collegas tuos uel\npresbyteros uestros baptizandi ueniunt, auari redeunt, et quicumque\nsobrii ad illas uini uoragines currunt ut baptizentur,\nebriosi reuertuntur? ista sentientes et ista suadentes audetis\netiam tamquam aduersus nos commemorare, quod paulo ante\nsuperius posuisti: bonum est sperare in domino quam\nsperare in homine; bonum est sperare in domino\nquam sperare in principibus. quid aliud docetis, quaeso,\nquam non in domino sed in homine sperare, quando talem\nfieri dicitis baptizatum, qualis fuerit baptizator? et quia istum\nuobis baptizandi assumitis principatum, credant uobis homines,\net qui erant in domino speraturi, sperent in principibus? immo\nuero non audiant uos, sed illa potius testimonia quae posuisti\ncontra uos, et aliquid etiam terribilius, quia non solum bonum\nest sperare in domino quam sperare in homine, sed\netiam maledictus omnis qui spem suam ponit in homine.\nPetilianus dixit: Imitamini saltem prophetas, qui\nsuas animas sacras falso baptismate decipi timue-runt. dixit\nnamque primitus Hieremias apud impios homines aquam esse\nmendacem: aqua, inquit, mendax non habet fidem.\nAugustinus respondit: Qui scripturarum ignarus haec\naudit nec te credit aut sic errantem, ut nescias quid loquaris,\naut sic fallentem, ut quem fefelleris nesciat quid loquatur,\nputat Hieremiam prophetam, cum baptizari uellet, praecauisse,\nne ab hominibus impiis baptizaretur, et sic ista dixisse. quo\nenim pertinet quod, antequam hoc testimonium poneres, dixisti:\nimitamini saltem prophetas, qui suas animas sacras falso\nbaptismate decipi timuerunt? quasi Hieremiae temporibus\nquisquam sacramento baptismi ablueretur, nisi quod se ipsos\nillis lauacris, quae dominus redarguit, Pharisaei paene per omnia\nmomenta tinguebant et lectos et calices et parapsides, sicut\nin euangelio legitur. quomodo ergo potuit Hieremias tamquam\nbaptismum desiderans et ab impiis baptizari deuitans ista\ndixisse? hoc ergo dixit, cum de populo infideli quereretur,\ncuius pessimis moribus tribulabatur, non se commiscens factis\neorum; qui tamen corporaliter non se ab illo populo segregauit\nnec alia sacramenta quaesiuit quam ille populus secundum\nlegis ordinem illi tempori congrua sumebat. hunc ergo populum\nmale uiuentem dixit plagam, qua cor iusti grauiter caedebatur,\nsiue hoc de se ipso diceret siue in se ipso figuraret\nquae futura cernebat. sic enim ait: domine, memor esto\nmei et uisita me et innocentem me fac ab insectantibus\nme non in longanimitate; scito quomodo ac\nceperim de te improperium ab his qui spernunt\nsermones tuos. consumma illos, et erit uerbum\ntuum mihi in iucunditatem et gaudium cordis mei,\nquoniam uocatum est nomen tuum in me, domine\nomnipotens. nonsedi in concilio eorum ludentium,\nsed timebam a facie manus tuae; singulariter sedebam,\nquoniam amaritudine repletus sum. ut quid\nqui me contristant praeualent in me? plaga mea\n\n\n\n\n\n\n\n\nualida est: unde sanabor? facta est mihi ut aqua\nmendax quae non habet fidem. in his omnibus uidetur\nquid propheta intellegi uoluerit, sed uidetur ab eis, qui non\nad causam suam peruersam uolunt peruertere quod legunt.\nplagam enim suam dixit Hieremias factam sibi aquam mendacem\nquae non habet fidem, eos autem uoluit intellegi plagam\nsuam, qui eum contristabant male uiuendo. unde dicit et apostolus:\nforis pugnae, intus timores, et iterum: quis\ninfirmatur, et ego non infirmor? et quis scandalizatur,\net ego non uror? Et quia desperabat eos posse corrigi,\npropterea dixit: unde sanabor, tamquam semper habiturus\ndolorem, quamdiu illi tales essent inter quos uiuere cogeretur.\npopulum autem nomine aquae solere significari in Apocalypsi\nmanifestatur, ubi aquas multas populos multos non coniectura\nnostra, sed illic enodata interpretatione cognoscimus. noli ergo\nper prauum intellectum uel potius errorem blasphemare sacramentum\nbaptismi, etiamsi in homine perditissimo fuerit, quia\nnec in Simone mendace aqua mendax erat baptisma quod\nacceperat nec tot mendaces uestri aquam mendacem dant, cum\nbaptizant in nomine trinitatis. nec enim tunc incipiunt esse\nmendaces, quando proditi atque conuicti sua facinora confitentur,\nsed potius tunc erant mendaces, quando, cum essent\nadulteri et scelerati, castos et innocentes se esse fingebant.\nPetilianus dixit: dixit quoque Dauid: oleum\npeccatoris non unget caput meum. quem igitur asserit\npeccatorem? me qui tua scelera patior, an te qui persequeris\ninnocentem?\nAugustinus respondit: Ex persona corporis Christi, quae\nest ecclesia dei uiui columna et firmamentum ueritatis,\ntoto terrarum orbe diffusa propter euangelium, quod praedicatur,\nsicut dicit apostolus: in omni creatura quae sub caelo\n\n\n\n\n\n\nest, ex persona orbis terrae, de quo idem Dauid cuius uerba\nnon intellegis dicit: confirmauit orbem terrae qui non\ncommouebitur, quem tu peccatis alienis non commotum\nesse sed omnino perisse contendis, ex illius ergo persona respondeo:\n\\'ego non persequor innocentem\\'. Dauid autem \\'oleum\npeccatoris\\' dixit; non dixit \\'traditoris\\', non (turificatoris s), non\npersecutoris), sed \\'peccatoris*. quid ergo facturus es secundum\nintellectum tuum? uide primum, utrum non sis ipse peccator.\nnolo mihi dicas: non sum traditor, non sum turificator, non\nsum persecutor\\'. nec ego quidem, si domino placet, aliquid\nhorum sum, nec orbis terrae qui non commouebitur. sed dic,\nsi audes: \\'non sum peccator\\'. ille quippe ait: oleum peccatoris.\nquidquid enim in te uel leuis peccati fuerit inuentum.\nunde ostendis non pertinere ad id quod dictum est: oleum\npeccatoris? quaero enim utrum ores oratione dominica; si\nenim non oras ea oratione qua dominus orare discipulos docuit,\nunde aliam didicisti pro maioribus meritis tuis excedentem\nmerita apostolorum? si autem sic oras, ut ille magister docere\ndignatus est, quomodo dicis: dimitte nobis debita\nnostra, sicut et nos dimittimus debitoribus nostris?\nneque enim de illis peccatis hoc petimus, quae nobis in baptismo\ndimissa sunt. ergo ista uerba orationis aut non te permittunt\nesse dei deprecatorem aut aperiunt peccatorem. eant nunc\net osculentur tibi caput qui abs te baptizati sunt, quorum capita\noleo tuo perierunt. sed tu uide quid sis uel quid de te sentias. itane\nuero Optatus, quem pagani Iudaei christiani nostri uestri per Afr icam\ntotam furem raptorem proditorem oppressorem separatorem\net illius, quem quidam uestrum eius dixit comitem deum, non\namicum, non clientem, sed satellitem clamant, non fuit uel\nqualiscumque peccator? quid ergo facient, quibus unxit capita\nreus criminis capitalis? nonne et ipsi uobis capita osculantur,\nde quorum capitibus per uestrum intellectum tam male\n\n\n\n\n\n\n\n\niudicatis? saltem prodite illos et admonete ut sanentur. an uobis\npotius caput sanandum est ita delirantibus? \\'quid ergo\\', inquies,\n\\'dixit Dauid?\\' quid me interrogas? ipsum interroga; superiore\nuersu tibi respondebit: emendabit, inquit, me iustus in\nmisericordia et arguet me; oleum autem peccatoris\nnon impinguabit caput meum. quid planius, quid\napertius? malo me, inquit, misericordi obiurgatione sanari\nquam blanda adulatione, tamquam mihi caput ungatur, decipi\natque peruerti. sub aliis uerbis ipsa sententia est alibi scripturarum:\nmeliora sunt uulnera amici quam uoluntaria\noscula inimici.\nPetilianus dixit: Unguentum uero concordiae\nsic in fratribus laudat: ecce quam bonum et quam iucundum\nhabitare fratres in unum. tamquam unguentum\nin capite, quod descendit in barbam, barbam\nAaron, quod descendit in oram uestimenti eius; sicut\nros Hermon, quod descendit super montes Sion.\nquoniam ibi mandauit dominus benedictionem et uitam\nusque in saeculum. sic, inquit, ungitur unitas, sicut\nuncti sunt sacerdotes.\nAugustinus respondit: Uerum dicis. nam illud sacerdotium\nin figura corporis Christi habebat unctionem, quod unitatis\ncompage fit saluum. nam et ipse Christus a chrismate\nappellatur, id est ab unctione. hunc Hebraei dicunt Messiam,\nquod uerbum Punicae linguae consonum est, sicut alia Hebraea\npermulta et paene omnia. quid est ergo in illo sacerdotio\ncaput, quid barba, quid ora uestimenti? quantum donat dominus\nut intellegam, caput est ipse saluator corporis, de quo apostolus\ndicit: et ipse est caput corporis ecclesiae. per\n\n\n\n\n\n\nbarbam non incongrue fortitudo intellegitur. ergo ad eos qui\nsunt fortes in ecclesia eius et adhaerent ori eius, ut sine\ntimore praedicent ueritatem, ab ipso Christo tamquam a capite\nsanctum descendit unguentum, id est sanctificatio spiritalis.\nora uestimenti haec datur intellegi quae in capite uestimenti\nest, qua uestientis caput ingreditur. per hanc significantur\nperfecti fideles in ecclesia; in ora namque perfectio est. et\nutique meministi dictum esse cuidam diuiti: si uis esse\nperfectus, uade uende omnia quae possides et da\npauperibus, et habebis thesaurum in caelis, et ueni\nsequere me. tristis quidem ille discessit neglector perfectionis,\nelector defectionis. sed numquid ideo defuerunt, in quos\nunitatis unguentum tali rerum terrenarum dimissione perfectos\ntamquam in oram uestimenti a capite descenderet? nam exceptis\napostolis et qui cum eis erant praepositis atque doctoribus, quos\neminentiores et fortiores in barba intellegimus, lege in Actibus\napostolorum et uide, qui rerum suarum uenditarum pretia\nad pedes apostolorum ponebant, et nemo dicebat aliquid\nproprium, sed erant eis omnia communia, et distribuebatur\nunicuique sicut cuique opus erat, et erat illis\nanima una et cor unum in deum. nempe ita scriptum esse\ncognoscis. agnosce ergo bonum et iucundum fratres habitantes in\nunum, agnosce barbam Aaron, agnosce oram uestimenti spiritalis.\ninterroga ipsam scripturam, ubi coeperint ista fieri; inuenies in\nHierusalem. de hac ora uestis per omnes gentes unitas tota contexitur.\nhac intrauit caput in uestem, ut indueretur Christus\nuarietate orbis terrarum, quia in hac ora uestimenti apparuit\nuarietas ipsa linguarum. cur ergo ipsi capiti, unde illud\nunitatis descendit unguentum, id est amoris fragrantia spiritalis,\ncur, inquam, ipsi capiti resistitis testanti et dicenti: praedicabitur\nin nomine eius paenitentia et remissio\n\n\n\n\n\n\n\n\npeccatorum per omnes gentes, incipientibus ab\nHierusalem, et in hoc unguento sacramentum chrismatis\nuultis interpretari, quod quidem in genere uisibilium signaculorum\nsacrosanctum est sicut ipse baptismus, sed potest esse\net in hominibus pessimis in operibus carnis uitam consumentibus\net regnum caelorum non possessuris et ideo nec ad\nbarbam Aaron nec ad oram uestimenti eius nec ad ullam\ncontextionem uestis sacerdotalis pertinentibus? ubi enim positurus\nes quae apostolus enumerat manifesta opera carnis:\nquae sunt, inquit, fornicationes, immunditiae, luxuriae,\nidolorum seruitus, ueneficia, inimicitiae, con- tentiones,\naemulationes, animositates, dissensiones,\nhaereses, inuidiae, ebrietates, comesationes\net his similia; quae praedico uobis sicut praedixi,\nquoniam qui talia agunt regnum dei non possidebunt?\nsequestro fornicationes, quae latenter admittuntur; immunditias\ninterpretare ut uolueris, sequestro et ipsas; illic\nponamus et ueneficia, quia nemo est palam confector datorque\nuenenorum; sequestro et haereses, quia hoc uultis; idolorum\nseruitutem nescio utrum debeam sequestrare, quandoquidem\napostolus ibi ponit auaritiam quae publice insanit. his ergo\nsequestratis nulline apud uos luxuriosi, nulli auari, nulli pertinaciter\ninimicitias exercentes, nulli contentiosi, aemuli, animosi,\ndissensionibus studentes, inuidi, ebriosi, comesationibus\nuacantes? nulline apud uos tales unguntur et in his uitiis\nnoti manifestique moriuntur? si nullos dicis, quoniam studio\ncontentionis aperte mentiris, uide ne de talibus ipse sis. si\nautem ab huiusmodi remotus es non corporis separatione, sed\nuitae dissimilitudine, et tales turbas circum altaria uestra\ngemens conspicis, quid dicemus, quia oleo sancto uncti sunt 30\net, sicut apostolus liquida ueritate confirmat, regnum dei non\n\n\n\n\n\n\npossidebunt? numquid barbae Aaron et orae uestimenti eius\nsacrilega iniuria facienda est, ut ibi eos ponendos arbitremur?\nabsit. discerne ergo uisibile sanctum sacramentum, quod esse\net in bonis et in malis potest, illis ad praemium illis ad\niudicium, ab inuisibili unctione caritatis, quae propria bonorum\nest. discerne ista, discerne; discernat te deus a parte Donati\net in catholicam reuocet, unde te illi catechumenum abreptum\nmortiferi honoris uinculo ligauerunt. iam ros Hermon super\nmontes Sion quomodolibet abs te accipiatur, non estis in montibus\nSion, quia non estis in ciuitate super montem constituta,\nquae certum signum hoc habet quod abscondi non potest.\nnota est ergo omnibus gentibus; pars autem Donati ignota\nest pluribus gentibus, non est ergo ipsa.\nPetilianus dixit: Uae igitur uobis, qui uiolando\nquod sanctum est rescinditis unitatem, propheta dicente: si\npeccauerit populus, orabit pro illo sacerdos; si au tem\nsacerdos peccauerit, quis orabit pro eo?\nAugustinus respondit: Et uidebar paulo ante, cum de\noleo peccatoris disputaremus, ungere tibi frontem, ut diceres,\nsi auderes, utrum ipse peccator non esses. ecce dixisti illud.\no scelus, o monstrum! quia enim te sacerdotem asseris, quid\naliud per hoc propheticum testimonium nisi te omnino sine\npeccato esse dixisti? nam si habes peccatum, quis pro te orabit\nsecundum intellectum tuum? ita enim uos miseris plebibus\nuenditatis, commemorantes ex propheta: si peccauerit\npopulus, orabit pro eo sacerdos; si autem sacerdos\npeccauerit, quis orabit pro eo?, ut uos sine peccato\nesse credant et peccata sua uestris orationibus purganda\ncommittant. magni homines uos, excelsi, caelestes, diuini nec\niam homines sed angeli, qui pro plebibus oratis et pro uobis\n\n\n\n\n\n\nplebes orare non uultis! tune iustior Paulo, tu perfectior\ntanto apostolo, qui eorum quos docebat orationibus se commendabat?\norationi, inquit, instate, uigilantes in illa\nin gratiarum actione, orantessimul etpro nobisut\ndeus aperiat nobis ostium uerbi ad loquendum mysterium Christi,\npro pter quod et uinctus sum, utmanifestem\nillud ita ut oportet me loqui. ecce oratur pro\napostolo, quod fieri non uis pro episcopo. uidesne quam sit ista\ndiabolica superbia? oratur pro apostolo, ut manifestet mysterium\nChristi sicut oportet loqui. proinde si pias plebes haberetis, hortari\ndebuisti ut pro te orarent, ne loquereris sicut non oportet. tu\niustior Iohanne euangelista qui ait: si dixerimus quia\npeccatum non habemus, nos ipsos decipimus et\nueritas in nobis non est? tu postremo iustior Danihele,\nquem tu ipse in hac ipsa epistula ita commemorasti, ut diceres:\nrex iustissimum Danihelem ferinis morsibus, ut putabat,\nobiecit? quod ille non putauerat, quandoquidem amicissimo\nanimo, sicut lectionis circumstantia probat, dixit ipsi Daniheli:\ndeus tuus, cui deseruis assidue, ipse eripiet te.\nsed hinc iam multa diximus. nunc quod agitur, nempe iustissimus\nerat Danihel non testimonio tuo, quamquam hoc mihi\nad causam quam tecum ago sufficiat, sed testimonio spiritus\ndei loquentis etiam per Ezechielem, ubi tres eminentissimae\niustitiae nominauit Noe, Danihelem et Iob, quos dixit solos a\nquadam uehementissima ira dei, quae ceteris impenderet, posse\nliberari. uir ergo iustissimus unus ex tribus memorabilibus\norat et dicit: cum orarem et confiterer peccata mea\net peccata populi mei in conspectu domini dei mei.\net tu te dicis esse sine peccato, quia uidelicet sacerdos es,\net si peccauerit populus, oras pro eo, si autem tu peccaueris,\nquis pro te orabit? uere, quia impietate tantae arrogantiae\n\n\n\n\n\n\nindignum te praebes pro quo sacerdos ille inter pellet. quem\npropheta his uerbis quae non intellegis uoluit intellegi. iam\nenim, ne quis inquirat cur hoc dictum sit, quantum dominus\ndonat expediam. praeparabat deus animos hominum per\nprophetam, ut talem desiderarent sacerdotem pro quo nullus\nposset orare. ipse figurabatur temporibus primi populi et\nprimi templi, ubi omnia figurae nostrae fuerunt. ideo solus\nsummus sacerdos intrabat in sancta sanctorum, ut oraret pro\npopulo, qui cum sacerdote in ipsa interiora sancta non introibat,\nsicut ille sacerdos intrauit in secreta caelorum, in illa ueriora\nsancta sanctorum, adhuc nobis hic positis pro quibus interpellat.\nideo dixit propheta: si peccauerit populus, orabit\npro eo sacerdos; si autem sacerdos peccauerit, quis\nora bit pro eo P, id est: \\'talem desiderate sacerdotem qui peccare\nnon possit, ne indigeat orari pro se.) et ideo pro apostolis\noratur a populis, pro illo autem sacerdote apostolorum magistro\net domino non oratur. audi hoc Iohannem fatentem et docentem:\nfratres, inquit, haec scribo uobis, ut non peccetis.\net si quis peccauerit, aduocatum habemus\napud patrem Iesum christum iustum; ipse est exoratio\npro peccatis nostris. \\'habemus\\' dixit, \\'peccatis\nnostris\\' dixit. disce humilitatem ne cadas, immo ut aliquando\nsurgas; neque enim ista dixisses, nisi cecidisses.\nPetilianus dixit: Ac ne se uindicet a delicto qui\nlaicus est, hoc interdicto tenetur: ne communices peccatis\nalienis.\nAugustinus respondit: Erras ut dicitur toto caelo per\nsuperbiam, dum non uis communicare orbi terrae per humilitatem.\nnam neque hoc laico dictum est et nescis quemadmodum\ndictum sit. ad Timotheum apostolus cum scriberet, hoc\nmonebat eundem ipsum Timotheum, cui alio loco dicit: noli\n\n\n\n\n\n\ncontemnere gratiam quae in te est, quae tibi data\nest per impositionem manuum presbyterii; et multis\naliis documentis ostenditur quod non erat laicus. quod autem.\nait: ne communices peccatis alienis, consensu et placito\nintellegi uoluit. unde statim subiciens quomodo id agat:\nte ipsum, inquit, castum custodi. neque enim et ipse\nPaulus communicabat peccatis alienis, quia falsos fratres de\nquibus gemit in unitate corporali tolerabat, aut communicauerunt\nfurto et sceleri Iudae praecessores eius apostoli, quia\ncum eo iam domini uenditore et a domino demonstrato sacrosanctam\ncenam communicauerunt.\nPetilianus dixit: Hac itemque sententia ipse\napostolus comparat conscientiae malae consortes: et qui faciunt\nea, inquit, et qu\\'i consentiunt talia facientibus\ndigni sunt morte.\nAugustinus respondit: Quomodolibet ea dixeris, non\ncuro; uera sunt haec, et hoc est quod catholica docet, multum\ninteresse inter consentientes quibus haec placent et tolerantes\nquibus haec displicent. illi enim palea fiunt, dum paleae\nsequuntur sterilitatem; illi triticum (cum) sint, expectent, ut\nsegregentur, Christum uentilatorem.\nPetilianus dixit: Uenite ergo ad ecclesiam, populi,\net aufugite traditores, si cum isdem perire non uultis.\nnam ut facile cognoscatis, quod, cum ipsi sint rei, de fide nostra\noptime iudicent, ego illorum infectos baptizo, illi meos,\nquod absit, recipiunt baptizatos. quae omnino non facerent,\nni in baptismo nostro culpas aliquas agnouissent. uidete ergo\nquod damus quam sanctum sit, quod destruere metuit sacrilegus\ninimicus.-\nAugustinus respondit: Contra istum quidem errorem..\nmulta iam diximus et in hoc opere et alibi. sed quia ita\n\n\n\n\n\n\nmagnum firmamentum uanitatis uestrae in hac sententia esse arbitramini,\nut ad hoc tibi terminandam putares epistulam, quo\nquasi recentius in animis legentium remaneret, breuiter respondeo.\nsic approbamus in haereticis baptismum non haereticorum\nsed Christi, sicut in fornicatoribus, immundis, luxuriosis, idololatris,\nueneficis, inimicitiarum retentoribus, contentiosis, ae\nmulis, animosis, dissensionum studiosis, inuidis, ebriosis, comesatoribus\net his similibus approbamus baptismum non eorum\nsed Christi. omnes enim isti, inter quos et haeretici positi\nsunt, sicut apostolus dicit, regnum dei non possidebunt et\nideo ad sinistram partem cum diabolo pertinebunt. nec ideo\nputandi sunt esse in Christi corpore, quod est ecclesia, quia\nsacramentorum eius corporaliter participes fiunt. illa enim et\nin talibus sancta sunt et eis indigne tractantibus et sumentibus\nad maius iudicium ualebunt; ipsi autem non sunt in illa\necclesiae compage, quae in membris Christi per conexum et\ncontactum crescit in incrementum dei. illa quippe ecclesia in\npetra est, sicut dominus dicit: super hanc petram aedificabo\necclesiam meam; illi autem in harena aedificant,\nsicut idem dominus dicit: qui audit uerba mea et non\nfacit ea, simulabo eum uiro stulto qui aedificat domum\nsuam super harenam. sed ne putes ecclesiam quae in\npetra est in una parte esse terrarum et non diffundi usque ad\nfines terrae, audi eius uocem de psalmo gementis inter mala\nperegrinationis suae. ait enim: a finibus terrae ad te exclamaui,\ncura angeretur cor meum. in petra exaltasti\nme; deduxisti me, quia factus es spes mea, turris fortitudinis\na facie inimici. uidete quemadmodum a finibus\nterrae clamat; non est ergo in sola Africa uel solis Afris,\n\n\n\n\n\n\nepiscopum Romam paucis moutensibus et in Hispaniam domui\nunius mulieris ei Africa mittentibus. uidete quemadmodum\nin petra exaltetur; non ergo in ea deputandi sunt omnes qui\naedificant in harena, id est qui audiunt uerba Christi et non\nfaciunt; qui tamen et apud nos et apud uos habent et tradunt\nbaptismi sacramentum. uidete quemadmodum spes eius deus\nsit pater et filius et spiritus sanctus, non Petrus, non Paulus,\nquanto minus Donatus aut Petilianus; non ergo uestrum est\nquod destruere metuimus, sed Christi, quod et in sacrilegis\nper se sanctum est. nam uenientes a uobis recipere non possumus,\nnisi quod uestrum est destruamus; destruimus enim\nperfidiam desertoris, non destruimus characterem imperatoris.\nproinde tu ipse considera et destrue quod dixisti. ego, inquis,\nillorum infectos baptizo, illi meos, quod absit, recipiunt baptizatos\n. tu enim non infectos baptizas, sed, ut tui erroris fraude\ninficias, rebaptizas. nos autem non tuos recipimus baptizatos,\nsed destruimus errorem tuum, unde sunt tui, et suscipimus\nChristi baptismum, unde sunt baptizati. itaque opportune abs\nte in medio positum est: quod absit. dixisti enim: illi meos,\nquod absit, recipiunt baptizatos. nam cum tu uelles intellegi\nquod absit recipiunt, timens ne tuos recipiamus, ego nescientem\ndixisse accipio: meos quod absit. re uera enim absit ut\ntui sint, qui iam ad catholicam transeunt nec sic transeunt ut\nbaptizati nostri sint, sed ut socii nostri sint, baptizati autem\nChristi nobiscum sint.\nLegi, Petiliane, litteras tuas, quando legere potui, quibus\nte satis indicasti aduersus catholicam ecclesiam pro parte\nDonati nec aliquid ualuisse dicere idoneum nec tacere permissum.\nquos aestus passus es, quanta cordis tempestate fluctuasti,\ncum legisses ea, quibus parti epistulae tuae, quae in\nmanus meas tunc uenerat, quanta potui breuitate ac perspicuitate\nrespondi! uidisti enim tanta firmitate roboratam, tanta\nluce illustratam quam tenemus et defendimus ueritatem, ut,\nquid contra eam dicendum esset, quo conuicta refelleretur,\ninuenire non posses. attendisti etiam multorum qui ea legerant\nexpectationem in te esse conuersam, scire cupientium quid\ndiceres, quid ageres, qua euaderes, quo ex tantis angustiis\nquibus te dei uerbum circumuallarat erumperes. hic tu, qui\ndebueras contempta opinione uanorum pergere in ueram sanamque\nsententiam, fecisti quod de talibus scriptura praedixit:\ndilexisti malitiam super benignitatem, iniquitatem\nmagis quam loqui aequitatem. proinde si et ego\ntibi uellem pro maledictis maledicta rependere, quid aliud\nquam duo maledici essemus, ut hi qui nos legerent alii detestatos\nabicerent sana grauitate, alii suauiter haurirent maliuola\nuoluptate? ego quando cuique uel dicendo uel scribendo respondeo,\netiam contumeliosis criminationibus lacessitus, quantum\nmihi dominus donat, frenatis atque contritis uanae indignationis\naculeis auditori lectoriue consulens non ago, ut efficiar\nhomini conuiciando superior, sed errorem conuincendo salubrior.\nSi enim qualecumque cor habent qui ea quae scripsisti\nconsiderant, quid tibi profuit ad causam, quae inter nos de\ncommunione catholica uel de parte Donati agitur, quod relicto\nnegotio quodammodo publico priuata quadam simultate\n\n\n\n\n\n\n\n\n\n\nhominis unius uitam maledicis obprobriis insectatus es, quasi\nhomo ille sit causa quae inquiritur? tam male existimasti, non\ndicam de christianis, sed de ipso genere humano, ut non crederes\nposse tua scripta in manus aliquorum uenire prudentium,\nqui se a personis nostris tollerent et quaestionem potius\nquae inter nos uerteretur inquirerent nec qui uel quales essemus,\nsed quid pro ueritate uel contra errorem diceremus\nadtenderent? horum iudicium tibi reuerendum fuit, horum\nreprehensio praecauenda, ne te arbitrarentur nihil inuenisse\nquod diceres, nisi tibi proponeres cui quoquo modo malediceres.\nsed uidelicet quorundam leuitate atque uanitate, qui\nlibenter audiunt lites iurgantium disertorum, ut, cum attendunt\nquam eloquenter conuicieris, non intueantur quam ueraciter\nconuincaris, simul et illud opinor egisti, ut occupatus\nmea defensione susceptam causam etiam ipse desererem atque\nita hominibus non ad disputantium, sed ad litigantium uerba\nconuersis obscuraretur ueritas, quam dilucescere atque innotescere\nformidatis. ego itaque contra tale consilium quid agam,\nnisi mea potius defensione neglecta rem teneam, de qua intentionem\nmeam nullus meus criminator excutiat? domum dei\nmei, cuius decorem dilexi, praeconio seruientis uocis extollam.\nme uero humiliabo et abiciam; elegi enim abiectus esse in\ndomo dei mei magis quam habitare in tabernaculis haereticorum.\na te ergo, Petiliane, sermonem parumper auertam et ad\neos conaertam, quos a me maledictis tuis es conatus auertere.\nquasi hoc ego moliar, ut homines ad me conuertantur et non\npotius mecum ad deum.\nAudite ergo, quicumque maledicta legistis quae in\nme iratior quam consideratior Petilianus euomuit. prius uos\napostolicis uerbis alloquar, quae certe, qualiscumque ipse\nsim, uera sunt: sic nos existimet homo quasi\n\n\n\n\n\n\nministros Christi et dispensatores mysteriorum dei.\n\\'hic iam quaeritur inter dispensatores ut fidelis\nquis inueniatur. mihi autem minimo est ut a uobis\niudicer autab humano die; sed neque ego me ipsum\niudico. iam quod sequitur etsi mihi non audeo coaptare, ut\ndicam: nihil enim mihi conscius sum, fidenter tamen\nin conspectu dei dico: nihil eorum, quibus Petilianus tempus\nuitae meae, posteaquam in Christo baptizatus sum, criminatus\nest, mihi conscius sum. nec tamen in hoc iustificatus\nsum; qui autem diiudicat me dominus est. itaque\nnolite ante tempus quicquam iudicare, donec ueniat\ndominus et illuminet abscondita tenebrarum\net manifestabit cogitationes cordis; et tunc laus\nerit unicuique a deo. haec autem, fratres, transfiguraui\nin me, ne supra quam scriptum est unus\npro altero infletur aduersus alterum. itaque nemo\nglorietur in homine; omnia uestra sunt, uos autem\nChristi, Christus uero dei. iterum dico: nemo glorietur\nin homine, saepius repeto: nemo glorietur in homine.\nsi quid in nobis laudabile aduertitis, ad illius laudem\nreferte, a quo est omne datum optimum et omne donum\nperfectum; desursum est enim, descendens a\npatre luminum, apud quem non est immutatio nec\nmomenti obumbratio. quid enim habemus quod non accepimus?\nsi autem accepimus, non gloriemur quasi non acceperimus.\net in his omnibus, quaecumque in nobis bona nostis,\nimitatores nostri estote, si tamen nos Christi; si autem aliqua\nmala in nobis uel suspicamini uel creditis uel uidetis, retinete\nillud dominicum, quo securi eius ecclesiam non propter mala\n\n\n\n\n\n\n\n\nhominum deseratis: quae dicimus facite, quae autem mala nos\nfacere putatis aut nostis, nolite facere. non enim tempus est*\npurgandi me uobis, cum mea causa neglecta rem uobis salubrem commendare susceperim,\nut nemo glorietur in homine;\nmaledictus enim omnis qui spem suam ponit in\nhomine. hoc praecepto dominico et apostolico retento atque\nseruato etiam me in mea causa, sicut inimicus existimari\ncupit, deficiente et oppresso uictrix erit causa cui seruio.\nsi enim firmissime tenueritis quod exhortor et satago, maledictum\nesse omnem qui spem suam ponit in homine, ut\nnemo glorietur in homine, aream dominicam propter paleam,\nquae uel nunc uento superbiae percussa uolat uel ultima\nuentilatione separabitur, nullo modo deseretis nec domum\nmagnam propter uasa facta in contumeliam refugietis nec\npropter malos pisces in litore separandos per disrupta retia\nexibitis nec propter haedos pastore diuisuro ad sinistram\nponendos bona unitatis pascua relinquetis nec propter commixta\nzizania uos a tritici societate, cui caput est granum\nillud mortificatum et multiplicatum et quae per mundum simul\nusque ad messem crescit, nefaria discissione separabitis; ager\nest enim mundus, non Africa, messis finis saeculi,\nnon tempus Donati.\nHas certe similitudines euangelicas recognoscitis\nad quid aliud datas, nisi ut nemo glorietur in homine et ne\nquis pro altero inflatus aduersus alterum diuidatur, dicens:\nego sum Pauli, cum utique non Paulus crucifixus sit pro\nuobis nec in nomine Pauli, quanto minus in nomine Caeciliani\nuel cuiusquam nostrum baptizati sitis, ut discatis, quamdiu\npalea cum frumento trituratur, quamdiu pisces mali cum bonis\n\n\n\n\n\n\nintra retia dominica natant, ante tempus uentilationis tolerare\npotius propter bonos commixtionem malorum quam uiolare propter\nmalos caritatem bonorum. haec quippe commixtio non\naeterna sed temporalis, nec spiritalis sed corporalis est. in\nqua non errabunt angeli, quando colligent malos de medio\niustorum, et mittent in caminum ignis ardentis. nouit\nenim dominus qui sunt eius, et si ab iniquis ad tempus\ncorporaliter non potest, recedat tamen ab ipsa iniquitate\nomnis qui nominat nomen domini. licet enim a malis\ninterim uita, moribus, corde ac uoluntate separari atque discedere,\nquae separatio semper oportet custodiatur. corporalis\nautem separatio ad saeculi finem fidenter patienter fortiter\nexpectetur, propter quam expectationem dictum est: sustine\ndominum, uiriliter age; confortetur cor tuum et\ns 1.1 s ti n e dominum. maxima quippe palma tolerantiae est\ninter subintroductos falsos fratres sua quaerentes, non quae\nIesu Christi, dilectionem non sua quaerentium, sed quae Iesu\nChristi, nulla turbulenta et temeraria dissensione turbare nec\nunitatem sagenae dominicae ex omni piscium genere congregantis,\ndum ad litus, id est ad finem saeculi ducitur, superbe\nnefaria contentione disrumpere, cum se putat quisque aliquid\nesse dum nihil sit, atque ita se ipsum seducit et sufficere uult\nad populorum christianorum separationem suum uel suorum\niudicium, qui malos quosdam communione sacramentorum\nchristianae religionis indignos se apertissime nosse dicunt, de\nquibus tamen quidquid nosse se dicunt uniuersae ecclesiae,\nquae per omnes gentes sicut est praedicta diffunditur, persuadere\nnon possunt. et cum istorum quasi quos nouerunt refugiunt\ncommunionem, illius deserunt unitatem, cum potius\ndeberent, si esset in eis caritas omnia sufferens, ne se a bonis\n\n\n\n\n\n\ndiuiderent, quos in omnibus gentibus aliena mala docere non\npoterant, ipsi in una gente tolerare quod nouerant. unde etiam\nnon discussa causa, in qua documentis grauissimis conuincuntur\ncalumniati innocentibus, probabilius creditur traditionis\ncrimina falsa finxisse, qui non dubitauerunt longe sceleratius\ncrimen nefariae diuisionis admittere, quia, etsi uerum esset\nquidquid de traditione iactarunt, tamen consortium chriatianorum,\nquos usque ad extrema terrae diuina scriptura commendat,\npropter hoc quod ipsi scierunt, illi autem nescierunt,\nrelinquere nullo modo debuerunt.\nNeque hoc ideo dixerim, ut neglegatur ecclesiastica\ndisciplina, ut permittatur quisque facere quod uelit sine ulla\ncorreptione et quadam medicinali uindicta et terribili lenitate\net caritatis seueritate. nam ubi erit illud apostoli: corripite\ninquietos, consolamini pusillanimes, suscipite infirmos,\npatientes estote ad omnes. uidete ne quis\nmalum pro malo alicui reddat? cum hoc utique subiecit:\nuidete ne quis malum pro malo alicui reddat,\nsatis ostendit non esse mali pro malo redditionem corripere\ninquietos, quamuis pro culpa inquietudinis reddatur poena\ncorreptionis. non ergo malum est correptionis poena, cum\nsit malum culpa; neque enim ferrum est inimici uulnerantis,\nsed medici secantis. fiunt ista in ecclesia et ille spiritus\ninterioris lenitatis ardet zelo dei, ne uirgo casta uni uiro\ndesponsata Christo in aliquibus suis membris, sicut Eua seducta\nest serpentis astutia, corrumpatur a castitate quae\nest in Christo. uerumtamen absit a seruis patris familias,\nut immemores sint praecepti domini sui et sic aduersus zizaniorum\nmultitudinem flagrantia sanctae indignationis ignescant,\nut, cum ea uolunt ante tempus colligere, simul eradicetur\net triticum. cuius peccati isti rei tenerentur, etiamsi uera\n\n\n\n\n\n\ncrimina traditoribus quos insimulabant se obiecisse monstrarent,\nquoniam simul non solum ab iniquis, quorum societatem uelut\neuitabant, sed etiam a bonis fidelibus in omnibus gentibus\nconstitutis, quibus ea quae se nosse dicebant probare non\npoterant, impia praesumptione separati sunt secumque multos,\napud quos aliqua auctoritate praeualebant et qui minus intellegere\npoterant unitatem ecclesiae toto orbe diffusae pro alienis\npeccatis nullo modo esse deserendam, traxerunt in eandem\nperniciem, ut, etiamsi ipsi scirent uera crimina quibusdam se\nobicere, eo modo periret infirmus in eorum scientia, propter\nquem Christus mortuus est, dum offensus malis alienis\ninterimebat in se bonum pacis quod habebat cum fratribus\nbonis, qui partim talia non audierant, partim non discussa et\nnon probata temere credere formidauerant, partim iudicibus\necclesiasticis, ad quos trans mare tota causa perducta est,.\nqualiacumque illa essent, pacifica humilitate reliquerant.\nUos ergo, sancta germina unicae matris catholicae,\nhuiusmodi sceleris et erroris exemplum subditi domino quanta\npotestis uigilantia praecauete. quantalibet doctrinae ac famae\nluce praefulgeat lapidemque se esse iactet pretiosum, quisquis\nuos trahere uoluerit post se ipsum, mementote quod illa mulier\nfortis et una uni amabilis uiro suo, quam in ultimo Prouerbiorum\nscriptura sancta describit, pretiosior est lapidibus pretiosis.\nnemo dicat: \\'illum sequar, quoniam ipse me christianum\nfecit\\' aut: ilium sequar, quoniam ipse me baptizauit\\'. neque\nqui plantat est aliquid neque qui rigat, sed qui\nincrementum dat deus; et deus caritas est, et qui\n-manet in caritate in deo manet et deus in illo manet.\nnullus etiam praedicans nomen Christi et gestans ac\nministrans sacramentum Christi sequendus est contra unitatem\n\n\n\n\n\n\nChristi. opus suum probet unusquisque, et tunc in\nsemet ipso tantum gloriam habebit et non in altero;\nunusquisque enim proprium onus portabit, onus\nuidelicet reddendae rationis, quia unusquisque nostrum\npro se rationem reddet. non itaque amplius inuicem\niudicemus. nam quantum attinet ad onera mutuae\ncaritatis, inuicem onera uestra portate, et sic adimplebitis\nlegem Christi. qui enim putat se esse aliquid\ncum nihil sit, se ipsum seducit. sufferamus ergo\ninuicem in dilectione, satis agentes seruare unitatem spiritus\nin uinculo pacis, extra quam quisquis colligit non cum Christo\ncolligit, quisquis autem non cum Christo colligit spargit.\nProinde siue de Christo siue de eius ecclesia siue\nde quacumque alia re, quae pertinet ad fidem uitamque uestram,\nnon dicam nos nequaquam comparandi ei qui dixit: licet si\nnos, sed omnino quod secutus adiecit: si angelus de\ncaelo uobis annuntiauerit praeterquam quod in\nscripturis legitimis et euangelicis accepistis, anathema\nsit. haec uobiscum et cum omnibus quos Christo lucrari\ncupimus actitantes atque inter cetera sanctam ecclesiam, quam\nin dei litteris promissam legimus et sicut promissa est in\nomnibus gentibus reddi cernimus, praedicantes ab his, quos\nad eius pacificum gremium attrahi cupimus, pro actione gratiarum\nflammas meruimus odiorum, quasi nos eos in ea parte\nligauerimus, pro qua non inueniunt quid loquantur, aut nos\nmandauerimus tanto ante prophetis et apostolis, ut in libris\nsuis nulla testimonia ponerent, quibus pars Donati ecclesia\nChristi esse doceatur. et nos quidem, carissimi, cum falsa\ncrimina audimus ab eis, quos offendimus praedicando eloquia\nueritatis et erroris uaniloquia conuincendo, habemus, sicut\n\n\n\n\n\n\nnostis, abundantissimam consolationem. nam si in eis quibus\nme criminantur testimonium conscientiae meae non stat contra\nme in conspectu dei, quo nullus oculus mortalis intenditur,\nnon solum contristari non debeo, uerum etiam debeo gaudere\net exultare, quia merces mea multa est in caelis. neque enim\nintuendum est quam sit amarum, sed quam falsum quod audio\net quam uerax pro cuius nomine hoc audio et cui dicitur:\nunguentum effusum est nomen tuum. et merito fragrat\nin omnibus gentibus, cuius odorem isti qui nobis maledicunt\nin una Africae particula conantur includere. cur itaque\nferamus indigne quod nos infamant, qui gloriae Christi sic\ndetrahunt, quorum parti contentionique inimicum est quod de\nillius ad caelos ascensione et de nominis eius tamquam unguenti\neffusione tanto ante praedictum est: exaltare super\ncaelos, deus, et super omnem terram gloria tua?\nHaec et talia diuina testimonia nos aduersus humana\nuaniloquia proferentes ab inimicis gloriae Christi acerba obprobria\nsustinemus: dicant quod uolunt, dum ille nos exhortetur\ndicens: beati qui persecutionem patiuntur propter\niustitiam, quia ipsorum est regnum caelorum. beati\neritis, cum uos persecuti fuerint et maledixerint\nnobis et dixerint omne malum aduersum uos mentientes\npropter me. quod ait superius propter iustitiam,\nhoc repetiuit quod ait postea propter me, quia\nfactus est nobis sapientia et iustitia et sanctificatio et redemptio,\nut, quemadmodum scriptum est, qui gloriatur in domino\nglorietur. qui cum dicat: gaudete et exultate, merces\nenim uestra multa est in caelis, si, quod dictum est\npropter iustitiam et propter me in bona conscientia\nteneo, quisquis uolens detrahit famae meae, nolens addit\n\n\n\n\n\n\nmercedi meae. neque enim me ille suo uerbo tantummodo\nedocuit et non etiam suo firmauit exemplo. sequere sanctarum\nscripturarum fidem: inuenies Christum resurrexisse a\nmortuis, ascendisse in caelum, sedere ad dexteram patris.\nsequere criminationes inimicorum: iam putabis eum de sepulcro\nfuratum esse a discipulis. quid ergo nos, quantum ipse\ndonat, defendentes domum eius ab inimicis eius aliud sperare\ndebemus? si patrem familias Beelzebub uocauerunt,\nquanto magis domesticos eius! si ergo toleramus, et\nconregnabimus; si autem non aurem solam percutit iracundia\ncriminantis, uerum etiam conscientiam mordet ueritas criminis,\nquid mihi prodest, si me continuis laudibus totus mundus\nattollat? ita nec malam conscientiam sanat laudantis praeconium\nnec bonam uulnerat conuiciantis opprobrium. nec sic\ntamen decipitur spes uestra quae in domino est, etiamsi forte\nin occulto tales sumus, quales nos putari cupit inimicus,\nquia non eam posuistis in nobis nec umquam hoc audistis a\nnobis. securi ergo estis, qualescumque nos simus, qui dicere\ndidicistis: in domino sperans non mouebor et: in deo\nsperabo, non timebo quid faciat mihi homo et eis,\nqui uos ad hominum superborum terrenas altitudines seducere\nmoliuntur, respondere nostis: in domino confido. quomodo\ndicitis animae meae: transmigra in montem sicut\npasser?\nNec tantum uos, quibus in nobis ipsa Christi ueritas\nplacet, quantumcumque per nos et ubicumque praedicatur,\net quia eam quantulocumque nostrae linguae ministerio libenter\nauditis, etiam de nobis bene benigneque sentitis, securi estis, qualescumque\nnos simus, quia in illo spes uestra est quem uobis ex\nillius super uos misericordia praedicamus: uerum etiam quicumque\nnostra dispensatione etiam sacramentum sancti baptismi\n\n\n\n\n\n\npercepistis, eadem securitate gaudete, quoniam non in nobis, sed in\nChristo baptizati estis. non itaque nos, sed Christum induistis, nec\nuos interrogaui utrum ad me conuerteremini, sed ad deum uiuum,\nnec utrum in me crederetis, sed in patrem et filium et spiritum\nsanctum. quodsi ueraci animo respondistis, saluos uos fecit\nnon carnis depositio sordium, sed conscientiae bonae interrogatio,\nnon conseruus, sed dominus, non praeco, sed iudex. neque\nenim uere, sicut Petilianus inconsiderate dixit, conscientia\ndantis uel quod addidit: conscientia (sancte) dantis attenditur\nquae abluat accipientis. cum enim hoc datur quod dei est,\nsanctum dat etiam non sancta conscientia. quae certe, siue sit\nsancta siue non sancta, ab accipiente inspici non potest; sed\nplane illud quod datur potest, quod cognitum ei qui semper\nest sanctus, per qualemlibet ministrum accipiatur, securissime\naccipitur. nisi enim sancta uerba essent ex cathedra Moysi,\nnon diceret ueritas: quae dicunt facite. si autem ipsi qui\nuerba sancta dabant sancti essent, non diceret: quae faciunt\nfacere nolite. dicunt enim et non faciunt. nullo quippe\nmodo legitur uua de spinis, quia numquam de spinarum\nradicibus oritur; sed cum se spinosis saepibus palmes uitis\nimplicuit, non ideo fructus qui illic pendet horretur, sed spina\ncauetur, uua decerpitur.\nItaque, ut saepe dixi et uehementer inculco,\nqualescumque nos simus, securi estis qui deum patrem et\neius ecclesiam matrem habetis. quamuis enim simul haedi cum\nouibus pascantur, non stabunt ad dexteram; quamuis simul\npalea cum tritico trituretur, non intrabit in horreum; quamuis\nsimul pisces mali cum bonis intra retia dominica natent, non\nmittentur in uascula. nemo glorietur nec in homine bono, nemo\nbona dei fugiat nec in homine malo.\nHaec uobis, christiani catholici fratres carissimi, pro\nnegotio praesenti suffecerint. quae si catholica dilectione retinetis,\ncum sitis unus grex de uno pastore securus, non nimis\ncuro, quod mihi uel congregali uestro uel certe cani uestro\nconuiciatur quilibet inimicus, dummodo me magis pro uestra\nquam pro mea defensione latrare compellat. qua tamen si\nopus esset ad causam, breuissima facillimaque uterer, totum\nscilicet uitae meae tempus, antequam perciperem baptismum\nChristi, quantum ad meas cupiditates erroresque attinet, cum\nomnibus improbans et detestans, ne in eius temporis defensione\nmeam gloriam quaerere uiderer, non illius qui me per\ngratiam suam et a me ipso liberauit. unde illam uitam meam\ncum uituperari audio, quolibet animo id faciat qui hoc facit,\nnon usque adeo sum ingratus ut doleam; quantum quippe\nille accusat uitium meum, tantum ego laudo medicum meum.\nquid ergo iam de illis praeteritis atque abolitis malis meis\ndefendendis laborem, de quibus Petilianus multa quidem falsa\ndixit, sed plura uera non dixit? de tempore autem uitae meae,\nquod est post baptismum, uobis quicumque me nostis superfluo\nloquor ex his, quae nota esse hominibus possunt; hi uero,\nqui me non nouerunt, non ita iniqui esse debent in me, ut\nmagis de me credant Petiliano quam uobis. nam si laudanti\namico credendum non est, nec inimico detrahenti. restant ea\nquae occulta sunt hominis, ubi sola conscientia testis est,\nquae testis esse apud homines non potest. in his me Petilianus\nManicheum esse dicit, loquens de aliena conscientia;\nhoc ego me non esse dico, loquens de mea conscientia. eligite\ncui credatis. uerumtamen quoniam nec ista breui ac facili mea\ndefensione opus est, ubi quaestio non de qualiscumque unius\nhominis merito, sed de sanctae ecclesiae ueritate uersatur, ad\nuos etiam mihi plura dicenda sunt, quicumque in parte Donati\nPetiliani quae in me scripsit maledicta legistis, quae ab illo\n\n\n\n\n\n\nnon audirem, si uestram perditionem contemnerem, si caritatis\nChristianae uiscera non haberem.\nQuid ergo mirum si. cum grana de area dominica\nexcussa simul cum terra et palea introrsum traho, iniuriam\nresilientis pulueris suffero uel, cum domini mei oues perditas\ndiligenter inquiro, spinosarum linguarum uepribus laceror?\nobsecro uos, deponite paululum studia partium atque inter\nme et Petilianum cum aliqua aequitate iudicate. ego ecclesiae\ncausam uolo ut noueritis, ille ut meam. ad quid aliud, nisi\nquia testibus mei?, quos in causa ecclesiae constanter adhibeo,\nnon audet dicere ne credatis — prophetae sunt enim et apostoli\net ipse prophetarum et apostolorum dominus Christus —, de me\nautem quidquid dicere uoluerit, homini aduersus hominem et\nuestro aduersus alienum facile creditis? et si quos uitae meae\ntestes adhibuero, quid magnum est, ut dicat non eis esse credendum\net hoc uobis cito persuadeat, praesertim quoniam\nquisquis pro me ullum uerbum fecerit inimicus parti Donati\nac per hoc uester continuo deputabitur? regnat itaque Petilianus;\nquando in me quaelibet conuicia iaculatur, ei omnes\nacclamatis et plauditis. hanc sibi inuenit uincibilem causam,\nsed iudicibus uobis; nec testem nec argumentum requirit, cui\nhoc solum est probare quod dicit, quia ei quem maxime odistis\ncopiosissime maledicit. nam quoniam diuinae scripturae testimonia\ncum pro ecclesia catholica tam densa et tam clara\nrecitantur, uobis dolentibus remanet mutus, elegit materiam\nubi uobis fauentibus loquatur et uictus. uerum si miliens\ntantum talia uel etiam sceleratiora dicat in me, mihi sat est\nad rem quam nunc ago, quod, qualiscumque in ea sim, tamen\necclesia pro qua loquor inuicta est.\nHomo sum enim de area Christi, palea si malus,\ngranum si bonus. non est huius areae uentilabrum lingua\n\n\n\n\nPetiliani, ac per hoc, quidquid in eius paleam mali etiam uere\ndixerit, nullo modo frumentis eius praeiudicat, quidquid autem\nin ipsa frumenta maledictorum calumniarumque iactauerit,\nfides eorum exercetur in terris, merces augetur in caelis. sanctis\nenim dei seruis sancteque deo militantibus non aduersus\nPetilianum atque huiusmodi carnem et sanguinem, sed aduersus\nprincipatus et potestates et rectores talium tenebrarum —\nquales sunt omnes aduersarii ueritatis, quibus utinam dicamus:\nfuistis aliquando tenebrae, nunc autem lux in domino\n—, hanc ergo militiam militantibus seruis dei quaecumque\nab inimicis conuicia criminosa dicuntur, quae apud maliuolos\net temere credulos malam famam faciant, arma sinistra\nsunt; etiam his diabolus expugnatur. cum enim per bonam\nfamam probamur, utrum nos in superbiam non extollamus, et\nper malam famam probamur, utrum inimicos eos ipsos a quibus\nnobis confingitur diligamus, per arma iustitiae dextra et\nsinistra diabolum uincimus. quae cum apostolus commemorasset\ndicens: per arma iustitiae dextra et sinistra,\ncontinuo tamquam exponens quid dixerit: per gloriam,\ninquit, et ignobilitatem, per infamiam et bonam famam\net cetera talia, gloriam scilicet et bonam famam numerans\nin armis dextris, in sinistris autem ignobilitatem et infamiam.\nSi ergo sum dei seruus et miles non reprobus,\nquamlibet disertus conuiciator in me Petilianus existat, numquid\nmoleste ferre debeo, quod mihi armorum sinistrorum\nfaber sollertissimus procuratus est? opus est ut his in adiutorio\ndomini mei peritissime* dimicem et eis illum feriam, contra\nquem inuisibiliter pugno, qui peruersissima et antiquissima\nastutia callide intendit et agit, ut propter haec Petilianum\n\n\n\n\n\n\noderim ac sic praeceptum Christi, quod ait: diligite inimi-\nCO8 uestros, implere non possim. quod a me auertat eius\nmisericordia qui me dilexit et tradidit se pro me, ut pendens\nin cruce diceret: pater, ignosce illis, quia nesciunt\nquid faciunt, meque de Petiliano et talibus inimicis meis\ndicere doceret: \\'domine, ignosce illis, quia nesciunt quid loquuntur).\nProinde si impetraro a uobis, sicut intendi, ut\nremoto ab animis uestris omni studio partium inter me et\nPetilianum aequi iudices sitis, ostendam uobis non eum respondisse\nscriptis meis, ut intellegatis, quia ueritatis inopia\ncoactus sit causam relinquere et in hominem, qui eam sic\negit, ut respondere ille non posset, quae potuit maledicta iactare.\nquamquam tanta manifestatione clarent quae dicturus\nsum, ut, etiamsi studio partium et odio mei uestrae mentes a\nme alienentur, tantummodo si utraque legatis, certe apud\nuosmet ipsos in cordibus uestris uerum me dixisse fateamini.\nEgo enim respondens primae parti scriptorum eius, quae\ntone in manus meas uenerat, praetermisso conuicioso et sacrilego\nmultiloquio, ubi ait: bis baptisma nobis obiciunt hi qui sub\nnomine baptismi animas suas reo lauacro polluerunt, quibus\nequidem obscenis sordes cunctae mundiores sunt, quos peruersa\nmunditia aqua sua contigit inquinari, illud quod sequitur\ntenui discutiendum et refellendum quod ait: conscientia\nnamque dantis attenditur quae abluat accipientis, et quaesiui.\nunde abluendus sit qui accipit baptismum, cum dantis polluta â– \nconscientia est et hoc ille qui est accepturas ignorat.\nLegite nunc eius copiosissima maledicta quae in\nme inflatus et iratus effudit, et uidete utram quaerenti mihi\nresponderit, unde sit abluendus qui accipit baptismum, cum\n\n\n\n\n\n\ndantis polluta conscientia est et hoc ignorat accipiens. obsecro\nuos, quaerite attente, omnes excutite paginas, omnes dinumerate\nuersiculos, omnia uerba uersate, omnes syllabae enucleate\net dicite mihi, si inueneritis, ubi responderit, cum dantis polluta\nconscientia est, unde sit eius abluenda qui hoc accepturus\nignorat.\nQuid enim ad rem pertinuit, quia uerbum addidit, quod\na me diceret fuisse subtractum, atque ita se scripsisse contendit:\nconscientia namque sancte dantis attenditur quae abluat\naccipientis? nam ut noueritis non a me fuisse subtractum,\nnihil inquisitionem meam impedit additum, nihil eius subleuat\ndefectionem. ad ipsa enim uerba rursus interrogo et utrum\nresponderit quaero: si conscientia sancte dantis attenditur\nquae abluat accipientis, unde abluitur accipientis conscientia,\nquando dantis maculosa conscientia est et hoc accepturus\nignorat? ad hoc responderi flagitate ne(c ho)minem relicta\ncausa conuiciose alienari permittite. si conscientia sancte\ndantis attenditur — uidete quia non dixi \\'conscientia dantis\\',\nsed addidi \\'sancte dantis\\' —, si conscientia, inquam, sancte\ndantis attenditur quae abluat accipientis, unde igitur abluendus\nest qui accipit baptismum, cum dantis polluta conscientia\nest et hoc ille qui est accepturus ignorat?\nEat nunc et anhelis pulmonibus ac turgidis faucibus\nme tamquam dialecticum criminetur, immo non me, sed\nipsam dialecticam uelut mentiendi artificem in populare iudicium\nream deuocet et in eam quamlibet fragosissimo strepitu\naduocati forensis ora distendat. dicat quidquid uult apud imperitos,\nunde stomachentur docti, illudantur indocti. me propter\nrhetoricam Tertulli oratoris, a quo accusatus est Paulus,\n\n\n\n\n\n\nuocabulo denotet, sibi propter aduocationem, in qua potentiam\nquondam suam iactat, paracleti nomen imponat atque ob hoc\nse cognominalem spiritus sancti non esse, sed fuisse deliret.\nManicheorum immunditias libentissime exaggeret easque in\nme latrando detorquere conetur. ignotorum mihi et notorum\ngesta recitet damnatorum et, quod ibi amicus quondam meus\nmagis ad defensionem suam me nominauit absentem, in calumniam\npraeiudicati criminis nescio quo nouo et suo iure\nconuertat. titulos epistularum mearum a se uel a suis sicut\neis placuit inscriptos legat et tamquam me in eis comprehendisse\nse gestiat confitentem. eulogias panis simpliciter et hilariter\ndatas ridiculo nomine uenenosae turpitudinis ac furoris\ninfamet et de uestro corde tam male sentiat, ut amatoria\nmaleficia data mulieri marito non solum conscio, uerum etiam\n(fauente) credi sibi posse praesumat. quod de me adhuc presbytero\nscripsit iratus ordinator futurus episcopatus mei, uelit ualere\naduersus me, quod autem a sancto concilio de hoc, quod in\nnos ita peccauit, ueniam petiuit et meruit, nolit ualere pro\nme, ita Christianae mansuetudinis et praecepti euangelici uel\nnescius uel oblitus, ut etiam, quod fratri ut sibi ignosceretur\nhumiliter postulanti clementer ignotum est, criminetur.\nPergat etiam sermone multiloquo sed plane uaniloquo\nin ea, quae prorsus ignorat uel in quibus potius abutitur\nignorantia plurimorum, et ex confessione cuiusdam feminae,\nquod catechumenam se dixerit Manicheorum quae sanctimonialis\nin catholica fuerit, quod ei placet de illorum baptismo\ndicat et scribat, nesciens aut nescire se fingens non illic ita\nappellari catechumenos, tamquam eis baptismus quandoque\n\n\n\n\n\n\n\n\n\n\ndebeatur, sed eos hoc uocari, qui etiam auditores uocantur, quod\nuidelicet tamquam meliora et maiora praecepta obseruare non\npossunt, quae obseruantur ab eis, quos electorum nomine\ndiscernendos et honorandos putant. me etiam presbyterum\nfuisse Manicheorum uel falsus uel fallens mirabili temeritate\ncontendat, uerba quarti libri Confessionum mearum, quae per\nse ipsa et de multis ante et postea dictis manifestissima sunt\nlegentibus, sub quo ei uidetur intellectu proponat atque arguat,\nfurem me denique uerborum suorum, quod duo subtraxerim,\ntamquam eis repositis uictor exultet.\nIn his certe omnibus, sicut legendo cognoscere\nuel recognoscere poteritis, impetum quidem linguae suae quo\nlibuit ambitu iactationis exercuit, nusquam tamen dixit, unde\nabluatur accipientis conscientia, cum maculosam dantis ignorat.\nat ego inter strepitum uel post strepitum eius grandem\net nimis ut putat ipse terribilem lente ut dicitur et bene hoc\nipsum repeto, ut uel respondeat his exposco: (si conscientia\nsancte dantis attenditur quae abluat accipientis, unde est abluendus,\nqui maculosam conscientiam dantis ignorat?\\' et per\ntotam eius epistulam ad hoc non inuenio aliquid dictum.\nIam fortasse dicet mihi aliquis uestrum: (haec\nomnia quae dixit in te ad hoc ualere uoluit, ut te deformaret\nac per te illos quibus communicas, ne ulterius alicuius momenti\nesse te existiment uel ipsi uel hi, quos ad uestram\ncommunionem traducere niteris. ceterum ex quo proposuit\nuerba epistulae tuae, ex illo considerandum est utrum nihil\nad illa responderit.\\' ita ergo faciamus: ex ipso prorsus loco\nscripta eius consideremus. excepto ergo prooemio, quo uolui\nanimum praeparare lectoris et pauca eius uerba prima\n\n\n\n\ncontumeliosa magis quam ad rem pertinentia praeterire: ait, inquam:\n\\'conscientia namque dantis attenditur quae\nabluat accipientis.\\' quid si lateat dantis conscientia\net fortasse maculosa sit, quomodo poterit accipientis\nabluere conscientiam, si, quemadmodum\ndicit, conscientia dantis attenditur quae abluat\naccipientis? si enim dixerit ad accipientem non\npertinere quidquid mali latuerit in conscientia\ndantis, ad hoc ualebit fortasse illa ignorantia, ut\nde conscientia baptizatoris sui non possit nesciens\nmaculari. sufficiat ergo, ut alterius (conscientia)\nmaculosa cum ignoratur non maculet; numquid\nautem etiam abluere potest? unde igitur abluendus\nest qui accipit baptismum, cum dantis polluta\nconscientia eat et hoc ille qui est accepturus ignorat,\npraesertim cum addat et dicat: \\'nam qui fidem\na perfido sumpserit non fidem percipit sed reatum\\'?\nHaec omnia uerba Petilianus ex litteris meis refellenda\nproposuit. uideamus ergo utrum refellerit, utrum omnino\nresponderit. addo enim uerba quae me subtraxisse calumniatur\net eadem ipsa sic repeto uel etiam breuius â€” addendo enim\nhaec duo uerba etiam ad breuitatem propositionis huius me\nplurimum adiuuit -: si conscientia sancte dantis attenditur quae\nabluat accipientis et qui fidem sciens a perfido sumpserit non\nfidem percipit sed reatum, unde abluitur accipientis conscientia,\ncum maculosam dantis ignorat et cum fidem nesciens\nsumit a perfido? rogo unde abluitur: dicat nobis, non eat in\naliud, non obtendat nebulas imperitis, postremo saltem multis\net anfractuosis circuitibus interpositis et peractis tandem\n\n\n\n\n\n\n\n\naliquando dicat nobis, unde abluitur accipientis conscientia, quando\nmaculosa perfidi baptizantis occulta est, si conscientia sancte\ndantis attenditur quae abluat accipientis et qui fidem sciens a\nperfido sumpserit non fidem percipit sed reatum. nesciens enim\nsumit a perfido non habente conscientiam sancte dantis, sed\nmaculosam et occultam. unde ergo abluitur, unde percipit\nfidem? si enim nec tunc abluitur nec tunc percipit fidem, cum\nbaptizator perfidus et maculosus occultus est, cur eo postea\nprodito atque damnato non denuo baptizatur, ut abluatur fidemque\npercipiat? si autem illo perfido et maculoso occulto iste\nabluitur et percipit fidem, unde abluitur, unde percipit, ubi\nnon est conscientia sancte dantis quae abluat accipientis? hoc\ndicat, ad hoc respondeat: unde abluitur, unde percipit, si\nconscientia sancte dantis attenditur quae abluat accipientis et\nhaec ibi non est, quando baptizator maculosus et perfidus\nlatuit? nihil ad hoc responsum est omnino.\nSed ecce angustatus in causa rursum in me impetum\nfacit nebulosum atque uentosum, ut ueritatis serenitas\nobscuretur, et fit summa inopia copiosus non uera dicendo,\nsed maledicta inania uomendo. tenete sane intentissime atque\nfortissime quid debeat respondere, id est unde abluatur accipientis\nconscientia, cum maculosa dantis occulta est, ne forte\nhoc uobis e manibus flatus eius excutiat uosque ipsi sermonis\nturbidi caliginosa tempestate rapiamini, ut uel (quo) discessum\nuel quo redeundum sit omnino nesciatis, et uidete hominem\nuagari qua potest, dum pro negotio quod suscepit stare non\npotest. uidete quam multa dicat non habendo quod dicat. dicit\nme labi lubricum, sed teneri, nec adstruere nec confirmare quod\n\n\n\n\n\n\nobicio, incerta pro certis excogitare, non permittere legentes\nquae uera sunt credere, sed facere ut altius dubia suspicentur;\ndicit me Academici damnabile ingenium habere Carneadis;\nconatur etiam insinuare, quid Academici sentiant de falsitate\nuel fallacia sensus humani; etiam in his omnino quid loquatur\nignorans dici ab eis asserit niues nigras esse cum albae sint\nnigrumque argentum, turrem rotundam uel teretem uideri cum\nlonga sit, remum in aqua fractum cum sit integer. et hoc\ntotum propterea, quoniam, cum dixisset: \\'conscientia dantis\\' uel\n\\'sancte dantis attenditur quae abluat accipientis\\', contra ego\ndixi: quid si lateat dantis conscientia et fortasse\nmaculosa sit? istae sunt niues nigrae et argentum nigrum\net turris rotunda pro longa et remus in aqua fractus pro\nintegro? rem quippe dixi quae putari possit. et esse non possit,\nut lateat dantis conscientia et fortasse maculosa sit.\nEt sequitur se et clamat: quid est quid si), quid est\n\\'fortassis\\', nisi incerta et inconstans haesitatio dubitantis, de\nqua ille tuus ait:\nquid si nunc redeo ad illos qui aiunt: quid si nunc\ncaelum ruat?\nhoccine quod dixi: quid si lateat dantis conscientia\net fortasse maculosa sit?, tale est acsi dixerim: quid\nsi nunc caelum ruat? dictum est utique \\'quid s ? , quia\nfieri potest ut lateat, fieri potest ut non lateat. nam quando\nignoratur quid cogitet uel quid admiserit, latet utique accipientem\ndantis conscientia, quando autem peccatum eius\nmanifestatur, non latet. dictum est: et fortasse maculosa\nsit, quia fieri potest ut lateat et munda sit et rursus\nfieri potest ut lateat et maculosa sit. ideo cquid si\\',\nideo \\'fortasse*. numquid huic simile est quid si nunc\n\n\n\n\n\n\ncaelum ruat? o quotiens et conuicti et confessi sunt homines\nse maculosas et adulterinas habuisse conscientias, cum ab eis\nbaptizarentur ignari, posteaquam manifestato scelere degradati\nsunt, et tamen caelum non ruit! quid (hic) facit Pilus et Furius,\nqui contra iustitiam iniustitiam defenderunt ? quid hic facit\natheus Protagoras, qui esse deum negauit, ut de illo uideatur\npraedixisse propheta: dixit stultus in corde suo: non\nest deus? quid hic isti faciunt, ut quid nominati sunt, nisi\nut interuenirent pro homine non habente quid dicat, ut, dum\nde his saltem aliquid sine causa dicitur, agi causa uideatur\net ad quod non responsum est responsum esse credatur?\nPostremo si duo uel tria uerba ista \\'quid si\\' et\n\\'fortasse* usque adeo sunt intolerabilia, ut propter illa exci.\ntentur olim dormientes Academici et Carneades et Pilus et\nFurius et Protagoras et niues nigrae et ruina caeli et cetera\nsimiliter insana et absurda, remoueantur de medio. neque enim\nre uera sine his non potest dici quod uolumus. ecce sufficit,\nquod paulo post ita positum est et ab ipso ex meis litteris interpositum:\nunde igitur abluendus est qui accipit baptismum,\ncum dantis polluta conscientia est et hoc\nille qui est accepturus ignorat? nempe hic non est\n\\'quid si\\' et \\'fortasse*. respondeatur ergo. adtendite, ne forte\nin eo quod sequitur ad hoc respondeat: sed ego te, inquit,\ncauillantem ad fidem credendi constringo, ne ulterius euageris.\nquid argumentis stultitiae a(d)uertis erroribus uitam? quid\nfidei?: rationem de rebus irrationalibus turbas? hoc uno uerbo\nte teneo et conuinco. haec Petilianus dixit, non ego. ista ex\nepistula Petiliani sunt, sed cui uerba iam duo illa quae me\n\n\n\n\n\n\nabstulisse insimulat addidi et nihilominus ostendi inquisitionis\nmeae, cui non respondet, multo breuius et enodatius fixam\nstare sententiam. certe haec illa duo sunt \\'sancte\\' et \\'sciens\\',\nut non sit uidelicet (conscientia dantis\\', sed conscientia sancte\ndantis et non sit (qui fidem a perfido sumpserit\\', sed qui\nfidem sciens a perfido sumpserit. quae quidem uerba non\nsubtraxeram, sed in codice qui mihi datus erat non inueneram.\nfieri autem potest ut mendosus fuerit; neque enim et hoc\nincredibile est, ut etiam hinc mihi Academica excitetur inuidia\net tale asseratur esse quod dixi codicem fuisse mendosum,\nquale si dicerem niues nigras. ut quid enim ei rependo temerariam\nsuspicionem, ut dicam, quod ipse post addiderit quae\nme subtraxisse confinxit, cum possit istam mendositatis notam\nsine mea maledica temeritate codex qui non irascitur sustinere?\nEt illud quidem primum, id est sancte dantis\\',\nomnino non impedit inquisitionem meam qua ille uehementer\nurgetur, utrum ita dicam: si conscientia dantis attenditur,\\'\nan uero ita: si conscientia sancte dantis attenditur\nquae abluat accipientis, unde igitur abluendus est qui accipit\nbaptismum, si dantis polluta conscientia est et hoc ille\nqui est accepturus ignorat?\\' illud autem alterum quod additur\n\\'sciens\\', ut non dicatur: nam qui fidem a perfido\nsumpserit,\\' sed: gui fidem sciens a perfido sumpserit non\nfidem percipit sed reatum,\\' fateor, tamquam deesset, me nonnulla\ndixisse quorum iacturam facile patior, quoniam magis\nmoram meae facilitati afferebant quam adiutorium facultati.\nquanto enim expeditius, quanto plenius et breuius sic interrogo:\nsi conscientia sancte dantis attenditur quae abluat accipientis\net qui fidem sciens a perfido sumpserit non fidem\npereipit sed reatum, unde abluitur quem latet non sancte\ndantis maculosa conscientia, et unde ueram percipit fidem qui\n\n\n\n\nnesciens baptizatur a perfido? dicatur unde, et ibi omnis causa\nbaptismi patebit, ibi totum quod quaeritur elucebit, sed si\ndicatur, non si tempus maledicendo finiatur.\nQuidquid ergo de duobus istis uerbis uel detractis\ncalumniatur uel additis gloriatur, nihil interrogationem\nmeam impedire perspicitis, cui quid respondeat ille non inueniens,\nne tamen taceat, irruit identidem in personam meam,\ndicerem recedens a causa, si omnino accessisset ad causam.\nquippe quasi de. me agatur et non de ecclesiae uel baptismi\nueritate, ideo me dicit subtractis illis duobus uerbis argumentatum,\nut quasi conscientiae meae non obsit, quod inquinatoris,\nut dicit, mei sacrilegam ignoraui conscientiam. quod si ita\nesset, uerbum illud quod positum est \\'sciens\\' additum mihi\npotius prodesset et obesset ablatum. si enim me ita defendi\nuoluissem, ut baptizatoris mei putarer ignorasse conscientiam,\npro me locutum acciperem Petilianum, quando non utcumque\nait: (qui fidem a perfido sumpserit\\', sed: qui fidem sciens a\nperfido sumpserit non fidem percipit sed reatum,\\' ut hinc\nego non me reatum, sed fidem percepisse iactarem, quia\ndicerem: \\'non ego sciens a perfido accepi, sed homo conscientiam\ndantis hominis ignoraui\\'. uidete itaque et numerate,\nsi potestis, quanta superflua loquatur ad unum (ignoraui ?\nquod me proponit dixisse, cum hoc omnino non dixerim, quia\nnec de me agebatur, ut dicerem, nec aliquid criminis in eo\nqui me baptizauit apparuit, ut eius me ignorasse conscientiam\npro mea defensione cogerer dicere.\nEt tamen iste, ne respondeat ad ea quae dixi,\nproponit sibi quod non dixi et auocat homines ab intentione\ndebiti sui, ne id quod respondendum est exigatur. interponit.\nsaepe: ignoraui, inquis et respondet: sed si ignorares et quasi\nconuincit, ne mihi liceat dicere: \\'ignoraui\\'. commemorat\n\n\n\n\n\n\nMensurium Caecilianum Macarium Taurinum Komanum et eos\ncontra ecclesiam dei fecisse affirmat quae ignorare non possem,\neo quod Afer sim et aetate paene iam senex, cum, sicut audio,\nMensurius in communionis unitate defunctus sit, antequam\nse scinderet pars Donati, causam uero Caeciliani legerim quod\nad Constantinum ipsi detulerint et ab episcopis, quos ille imperator\niudices dederat, et semel et iterum, et ab ipso rege\nillis ad eum appellantibus etiam tertio fuerit absolutus. Macarius\nuero et Taurinus et Romanus quidquid uel iudiciaria\nuel executoria potestate aduersus eorum obstinatum furorem\npro unitate fecerunt, secundum leges eos fecisse constat,\nquas idem ipsi causam Caeciliani ad imperatoris iudicium\ndeferendo contra se ferri exerique coegerunt.\nInter multa etiam prorsus ad rem non pertinentia dicit\nMessiani proconsulis sententia me fuisse percussum, ut ex\nAfrica fugerem, et propter hoc falsum, quod si non ipse confinxit,\ncerte maliuolis fingentibus maliuole credidit, quam multa\nalia falsa consequenter non utcumque dicere, sed etiam scribere\nmira temeritate non timuit, cum ego Mediolanum ante Bautonem\nconsulem uenerim eique consuli calendis Ianuariis laudem in\ntanto conuentu conspectuque hominum pro mea tunc rhetorica\nprofessione recitauerim et ex illa peregrinatione iam post Maximi\ntyranni mortem Africam repetiuerim, Manicheos autem Messianus\nproconsul audierit post consulatum Bautonis, sicut dies\ngestorum ab eodem Petiliano insertus ostendit. quae si dubitantibus\nuel contra credentibus probare necesse esset, multos\npossem claros in saeculo uiros testes locupletissimos adhibere\ntotius illius temporis uitae meae.\nSed quid ista requirimus, quid et patimur superfluas\nmoras et facimus? numquid hinc inuenturi sumus, unde\nsit accipientis abluenda conscientia qui maculosam dantis\n\n\n\n\n\n\nignorat, fidemque unde percipiat qui nesciens baptizatur a perfido?\nquod sibi Petilianus cum ex epistula mea tamquam ad\nrespondendum proposuisset, quidquid uoluit aliud locutus eat\nquam id quod causa poscebat. quotiens dixit: si ignorares,\nquasi ego dixerim quod numquam dixi, mei baptizatoris me\nignorasse conscientiam, et aliud nihil egisse uisus est ore\nmaledico, quam ut me mala eorum, apud quos baptizatus et\nquorum communioni sociatus sum, non ignorasse conuincere\nuideretur, satis utique intellegens, quia ignorantia me non faceret\nreum! ecce ergo si ignorarem, sicut totiens repetiuit, procul\ndubio ab eis omnibus malis innocens essem. unde ergo abluerer,\nqui conscientiam non sancte dantis ignorans criminibus\neius impediri minime possem, unde perciperem fidem, qui\nnesciens a perfido baptizarer? non enim frustra si ignorares\ntotiens repetiuit, nisi ne me putari sineret innocentem,\nprocul dubio indicans quod nullius innocentia uiolatur, si\nnesciens fidem sumit a perfido et maculosam conscientiam non\nsancte dantis ignorat. dicat ergo unde tales abluantur, unde\nfidem percipiant, non reatum. sed non uos fallat: dicat, non\nmulta dicendo nil dicat aut nil dicendo potius multa dicat.\ndeinde, quod in mentem uenit et praetereundum non est. si\nego propterea reus sum, quia non ignoraui, ut secundum\nipsum loquar, ideo autem non ignoraui, quia et Afer sum et\naetate paene iam senex, saltem pueri ceterarum toto orbe\nterrarum non sint rei, qui nec gente nec aetate ista uestra\nobiecta seu uera seu falsa nosse potuerunt, qui tamen, si in\nuos inciderint, sine ullo respectu rebaptizantur.\nSed nunc ista non quaerimus. illud potius respondeat,\nquod ne respondere cogatur copiosissime alienatur,\nunde abluatur accipientis conscientia qui maculosam dantis\nignorat, si conscientia sancte dantis attenditur quae abluat\naccipientis, et unde percipit fidem qui nesciens baptizatur a\nperfido, si quisquis fidem sciens a perfido sumpserit non\n\n\n\n\nfidem percipit sed reatum. omissis ergo eius maledictis, quae\nin me sine ulla sana consideratione iactauit, adhuc attendamus,\nne forte hoc quod exposcimus in consequentibus dicat. libet\nautem intueri quam garrulus ea proposuerit, quasi facillime\nconuulsurus et euersurus: sed ad illud, inquit, tui phantasmatis\nargumentum, quo quemcumque baptistam uerbis tibi pingere\nuisus es, redeamus. imaginari enim te ueri similia decuit,\nqui non uides ueritatem. haec uerba sua prolocutus est Petilianus\nuerba mea propositurus, deinde subiunxit: ecce, inquis,\nstat perfidus baptixaturus, at ille qui baptizandus\nest perfidiam eius ignorat. non totam dixit propositionem\natque interrogationem meam et mox ipse interrogare me coepit\ndicens: quia est iste aut unde prosiluit quem proponis? cur\ntibi uideris uidere quem simulas, ne uideas eum quem uidere\nac discutere diligentissime debeas et probare? sed quia intellego\nte ignorare ordinem sacramenti, hoc tibi breuiter dico:\net tu baptistam discutere et ab eo discuti debuisti. quid est\nquod expectabamus? ut diceret, unde abluatur accipientis\nconscientia qui maculosam non sancte dantis ignorat et unde\nfidem, non reatum percipiat qui baptismum nesciens a perfido\nsumpserit. ecce audiuimus baptistam debere diligentissime\ndiscuti ab eo qui uult fidem percipere, non reatum, ut inueniat\nconscientiam sancte dantis quae abluat accipientis. nam\nqui non discusserit et nesciens a perfido acceperit, eo ipso,\nquod non discussit maculosamque dantis ignorauit conscientiam,\nnon fuit unde fidem perciperet, sed reatum. quid ergo adiuuit\nquod pro magno addidit sciens, quod me subtraxisse calumniatus\nest ? cum enim noluit ita dici: (qui fidem a perfido sumpserit\nnon fidem percipit sed reatum\\', uidetur aliquam spem\nreliquisse nescienti. nunc uero cum interrogatur, unde\n\n\n\n\n\n\npercipiat fidem qui nesciens baptizatur a perfido, respondet eum\ndiscutere debuisse baptistam; procul dubio miserum nec ignorare\npermittit non inueniendo unde fidem possit accipere, nisi\nspem suam in homine baptizante posuerit.\nHoc est quod exhorremus in uobis, hoc est\nquod damnat diuina sententia ueracissime ac manifestissime\nclamans: maledictus omnis qui spem suam ponit in\nhomine. hoc est quod apertissime prohibet sancta humilitas\net caritas apostolica clamante Paulo: nemo glorietur in\nhomine. hoc est quod in nos inanium calumniarum et acerrimorum\nmaledictorum crebrescit impetus, ut quasi euerso\nhomine nulla spes remaneat eorum, quibus uerbum dei et\nsacramentum pro dispensatione nobis credita ministramus.\nrespondemus eis: quo usque apponitis super hominem?\nrespondet eis catholica ueneranda societas: nonne deo subicietur\nanima mea? ab ipso enim salutare meum;\netenim ipse est deus meus, susceptor meus, non\nemigrabo. nam quae alia causa fuit istis emigrandi de\ndomo dei, nisi quia uasa facta in contumeliam, sine quibus\nilla usque ad diem iudicii non erit, finxerunt se ferre non\nposse, cum tamen hoc magis ipsi fuisse et aliis calumniose\nobiecisse gestis atque conscriptis tunc rebus appareant. de\nquibus in contumeliam factis, ne propter illa de domo magna,\nquae magno patri familias una est, perturbatus emigret, dicit\ndei seruus et bonus fidelis uel fidem in baptismo percepturus\nquod paulo ante commemoraui: n onne deo subicietur anima\nmea? deo utique, non homini; ab ipso enim salutare\nmeum, non ab homine. iste autem, ne saltem tunc deo daret\nabluendum mundandumque hominem, quando maculosa conscientia\nnon sancte dantis occulta est et fidem nesciens\n\n\n\n\n\n\nquisquis sumit a perfido, hoc, inquit, tibi breuiter dico: et tu\nbaptistam discutere et ab eo discuti debuisti.\nObsecro uos, huc aduertite: ego quaero unde\nabluatur accipientis conscientia, cum maculosam non sancte\ndantis ignorat, si conscientia sancte dantis attenditur quae\nabluat accipientis, et unde accipiat fidem qui nesciens a perfido\nbaptizatur, si quisquis fidem sciens a perfido sumpserit\nnon fidem percipit sed reatum; et ille mihi respondet discutiendum\nesse et baptizatorem et baptizandum. et ad hoc probandum,\nunde quaestio nulla est, adhibet exemplum Iohannis,\nquod eum discusserint, qui ab eo quaesierunt quem se esse\ndiceret, quod ipse quoque discusserit eos quibus ait: generatio\nuiperarum, quis uobis ostendit fugere ab\nira uentura? quid hoc ad rem, quid hoc ad causam? deus\nIohanni perhibuerat testimonium excellentissimae sanctitatis\nprophetia praeclarissima praecedente, et quando conceptus et\nquando natus est. quaerebant autem illi iam credentes esse\nsanctum, quemnam se diceret esse sanctorum uel utrum ipse\nesset sanctus sanctorum, quod est Christus Iesus. tanta quippe\ngratia illi habebatur, ut continuo crederetur quidquid de se\nipse dixisset. si autem hoc exemplo asseritur quilibet nunc\ndiscutiendus esse baptista, quidquid de se quisque dixerit\ncredendus erit. quis est autem fictus quem fugit utique, sicut\nscriptum est, sanctus spiritus, quin de se optime credi uelit\natque id agat quibus uerbis potuerit? iam ergo cum fuerit\ninterrogatus, quisnam sit, et responderit se esse dei fidelem\ndispensatorem nec cuiusquam criminis macula pollutam habere\nconscientiam, haec erit tota discussio, an etiam mores eius et\nuita diligentius intuenda est? ita sane. sed non hoc scriptum\nest fecisse illos, qui Iohannem in deserto Iordanis interrogauerunt\nquis esset.\nUnde hoc exemplum ad rem de qua agitur omnino non\npertinet. magis apostolica illa sententia satis hanc incutit curam,\nubi ait: probentur primum, et sic ministrent\nnullum crimen habentes. quod cum sollicite ac de more\nutrobique paene ab omnibus fiat, unde tam multi reprobi\npost tempus gestae dispensationis huius inuenti sunt, nisi quia\net humana diligentia plerumque fallitur et nonnulli primum\nboni in deterius commutantur? quae cum tam crebro accidant,\nut dissimulare aut obliuisci neminem sinant, quid est quod\ncontumeliose nos breuiter docet Petilianus a baptizando discutiendum\nesse baptistam, quoniam quaerimus, unde sit accipientis\nabluenda conscientia, cum maculosa non sancte dantis\nocculta est, si conscientia sancte dantis attenditur quae abluat\naccipientis? quia intellego te, inquit, ignorare ordinem sacramenti,\nhoc tibi breuiter dico: et tu baptistam discutere et\nab eo discuti debuisti.s o respondere! circumstat eum in tam\nmultis locis tanta hominum multitudo quae baptizata est\nab eis, qui cum prius iusti et casti uiderentur, postea\nnudatis criminibus conuicti atque deiecti sunt, et se putat\neuadere huius interrogationis uiolentiam, qua quaerimus unde\nabluatur accipientis conscientia, quando maculosam non sancte\ndantis ignorat, si conscientia sancte dantis attenditur quae\nabluat accipientis, quia breuiter (dicit) discutiendum esse\nbaptistam. nihil infelicius quam non consentire ueritati, qua\nita quisque concluditur, ut exitum inuenire non possit. quaerimus\na quo accipiat fidem qui nesciens a perfido baptizatur.\nrespondetur: discutere debuit baptizatorem suum\\'. ergo quia\nnon discutit eum et fidem etiam nesciens sumit a perfido,\nnon fidem percipit sed reatum? cur itaque non denuo baptizantur\nquos a proditis atque conuictis, cum adhuc laterent,\nbaptizatos esse constiterit?-\nEt ubi est, inquit, quod addidi (sciens), ut non dice-\n\n\n\n\n\n\nrem: \\'qu.i fidem a perfido sumpse\\'ritJ, sed: (qui fidem scietis aperfido\nsumpserit non fidem percipit sed reatum\\'? percepit ergo\nfidem, non reatum, qui nesciens sumpsit a perfido, et ideo quaero\nunde perceperit. ubi coartatus respondet: \\'discutere debuit.\\' esto,\ndebuit. non fecit aut non ualuit. quid de illo censetis ablutus est\nan non? si ablutus est, quaero unde; non enim eum maculosa\nnon sancte dantis conscientia quam nesciuit abluere potuit. si\nautem non est ablutus, iubete ut abluatur. non iubetis: ergo ablutus\neat. dicite unde. dicite saltem uos quod ille non dixit. eadem\nquippe uerba propono quibus respondere non potuit: ecce\nstat perfidus baptizaturus, at ille qui baptizandus\neat perfidiam eius ignorat. quid eum accepturum\nesse arbitramini, utrum fidem an reatum? sufficiunt\nhuc usque proposita. respondete ant quaerite diligenter quid\nille responderit: inuenietis eius conuicta conuicia. culpat enim\nme quasi deridens, quod ueri similia proponam, qui non uideam\nueritatem; repetitis etiam uerbis meis et dimidiata sententia\ndicis inquit: ecce stat perfidus baptizaturus, at ille qui\nbaptizandus est perfidiam eius ignorat. deinde subiungit:\nquis est iste aut unde prosiluit? quasi unus sit aut duo\net non talibus utrobique plena sint omnia. quid ex me quaerit\nquisnam sit iste aut unde prosiluit, ac non potius circumspicit\net uidet raras esse ecclesias uel in urbibus uel in ruribus.\nquae non habeant in criminibus detectos et a clericatu deiectes\nhamines? eam laterent bonosque se uideri uellent, cum\nmali essent, et castos putari, eum essent adulteri, nempe ficti\nerant, nempe spiritus sanctus eos, sicut scriptum est, fugiebat.\nei istorum ergo adhuc latitantium turba prosiluit ille perfidus\nquem proposui. quid ex me quaerit unde prosiluerit, claudens\noculos aduersus tantam turbam, unde si soli considerentur\nqui conuinci deicique potuerunt, sonitus eorum sufficit caecis?\nQuid quod etiam ipse posuit in epistula sua\nQuoduultdeum de duobus adulteriis apud uos conuictum et\nabiectum a nostris esse susceptum? quid ergo? sine huius\npraeiudicio dixerim, qui causam suam bonam uel probauit uel\npersuasit: tales apud uos nondum detecti cum baptizant, quid\nab eis accipitur, fides an reatus? non utique fides, quia non\nhabent conscientiam sancte dantis quae abluat accipientis, sed\nnec reatus propter illud additum uerbum: nam qui fidem (sciens\\'\na perfido sumpserit non fidem percipit sed reatum; ab istis\nautem cum baptizarentur homines, quales fuissent utique nescierunt.\nproinde non ab eis accipiendo fidem, quia non habebant\nconscientiam sancte dantis, non accipiendo etiam reatum,\nquia non scientes sed nescientes eorum crimina baptizati sunt,\nsine fide et sine reatu remanserunt. non sunt ergo in numero\ntalium flagitiosorum, sed nec in numero possunt esse fidelium,\nquia sicut nec reatum ita nec fidem ab eis accipere potuerunt.\nat eos in numero fidelium a uobis cernimus deputari nec censere\nquemquam uestrum ut baptizentur, sed ratum habere\nquod baptizati sunt. acceperunt itaque fidem nec tamen ab eis\nacceperunt, qui non habebant conscientiam sancte dantis quae\nablueret accipientis. unde ergo acceperunt? hinc satago, hoc\nurgenter interrogo, hoc ut respondeatur uebementissime flagito.\nInspicite nunc Petilianum, ne hoc respondeat\nuel ne hoc respondere non potuisse deprehensus appareat, per\nnostras contumelias inaniter euagari criminantem et nihil probantem\net, ubi forte conatur pro causa quasi pugnaciter resistere,\nubique facillime superari, ad hoc tamen unum omnino\nnihil respondere quod quaerimus, si conscientia sancte dantis\nattenditur quae abluat accipientis, unde abluendus sit qui\n\n\n\n\n\n\naccipiat baptismum, cum dantis polluta conscientia est et hoc\nille qui est accepturus ignorat: his enim uerbis ex epistula\nmea commemoratis proposuit me interrogantem et se ostendit\nnihil respondentem. cum enim dixisset ea, quae iam recolui\net in quibus eum ostendi ad id quod interrogaui non respondisse,\ncumque magnis angustiis coartatus coactus esset dicere\ndiscutiendum esse baptistam a baptizando, baptizandum a\nbaptista, cumque id exemplo Iohannis, si forte inueniret neglegentissimos\nuel imperitissimos auditores, adstruere temptauisset,\nadhibuit alia testimonia de scripturis ad rem non pertinentia,\nquod Philippo eunuchus dixerit: ecce aqua; quid\nprohibet me baptixari? — quia sciebat, inquit,perditos prohiberi\n— et quod ideo Philippus eum baptizari non uetuit, quia\neum legentem probauerat quomodo crederet Christum, quasi\nprohibuerit Simonem magum, et quod prophetae falso baptismate\ndecipi timuerunt et ideo dixerit Esaias: aqua mendax\nnon habens fidem, uelut ostendens apud perfidos homines\naquam esse mendacem, cum hoc non Esaias, sed Hieremias de\nhominibus mendacibus dixerit, figurate aquam populum appellans,\nquod in Apocalypsi manifestissime demonstratur, et quod\nDauid dixerit: oleum peccatoris non ungat caput meum,\ncum ille hoc dixerit de adulatione assentatoris fallaci laude\ndecipientis, unde laudati caput in superbiam crescat. quem\nintellectum aperiunt uerba in eodem psalmo praemissa superius;\nsic enim ait: emendabit me iustus in misericordia\net arguet me; oleum autem peccatoris non impinguet\ncaput meum. quid hac sententia clarius, quid\neuidentius? mauult enim se aspera emendatione iusti argui\nmisericorditer ut sanetur, quam lenibus blanditiis adulantis\nungi ne infletur.\nCommemorat Petilianus et apostolum Paulum\nmonuisse, ne omni spiritui credatur, sed probentur spiritus\nsi ex deo sunt, quasi ad hoc adhibeatur ista diligentia, ut\nnunc ante tempus frumentum a palea separetur, ac non potius\nne frumentum a palea decipiatur, aut uero etiam spiritus\nmendax si aliquid ueri dixerit, ideo negandum est, quia hoc\ndetestandus spiritus dixit. quod quisquis arbitratur, tam demens\nest, ut forte contendat Petrum non debuisse dicere: tu es\nChristus filius dei uiui, quia tale aliquid iam daemonetÂ»\ndixerant. cum ergo baptismus Christi siue per iniquum siue\nper iustum ministratus nihil aliud sit quam baptismus Christi.\nab homine cauto et bono fideli iniquitas hominis est uitanda,\nnon dei sacramenta damnanda.\nIn his certe omnibus non respondet Petilianus, si conscientia\nsancte dantis attenditur quae abluat accipientis, unde\nsit abluendus qui accipit baptismum, cum dantis polluta conscientia\nest et hoc ille qui est accepturus ignorat. collega\neius a Thubursicubure quidam Cyprianus cum turpissima femina\nin lupanari deprehensus et Primiano Carthaginis oblatus\natque damnatus est. iste quando baptizabat, antequam detectus\net abiectus esset, non utique habebat conscientiam sancte dantis\nquae ablueret accipientis. unde igitur abluti sunt, qui hodie\nillo damnato non utique rursus abluuntur? non erat necesse\nut hominem nominarem, nisi ne Petilianus iterum diceret:\nquis est iste aut unde prosiluit? cur istum baptistam uestri\nnon discusserunt, sicut Iohannes Petiliano ita sentiente discussus\nest? an et discusserunt, quantum homines hominem potuerunt,\nsed astuta fictione latitantem diu non inuenerunt?\n\nHuiusne aqua non erat mendax aut oleum fornicatois\nnon est oleum peccatoris? an, quod catholica dicit et\n\n\n\n\n\n\nuerum est, et illa aqua et illud oleum non eius erat a quo\nministrabatur, sed cuius ibi nomen inuocabatur? cur illi, qui\nab isto ficto et occulto baptizabantur, non probabant spiritum\nquia ex deo non erat? sanctus enim spiritus disciplinae fictum\nfugiebat. an et illum fugiebat et sua sacramenta quamuis\nper eam ministrata non deserebat? postremo quoniam illos\nnon negatis ablutos, quos illo damnato non curatis abluendos,\nuidete si tot nebulis multipliciter offusis ullo loco Petilianus\nrespondet, unde isti abluti sint, si conscientia sancte\ndantis attenditur quae abluat accipientis, quam latens immundus\nhabere non potuit.\nNihil ergo ad hoc respondens, quod ab eo tam instanter\ninquiritur, deinceps etiam sibi loquendi latitudinem comparans:\ncum haec, inquit, et prophetae et apostolus caute timuerint,\nqua fronte tu dicis, quod bene credentibus sanctum est baptisma\npeccatoris? quasi ego uel quisquam catholicus peccatoris\nbaptisma esse dicat quod peccatore ministrante traditur uel\naccipitur, et non illius in cuius credens nomine baptizatur.\ninde iam excurrit in ludam traditorem et dicit in eum quidquid\npotest, adhibens testimonia prophetica quae de illo tanto\nante praemissa sunt, tamquam ecclesiam Christi toto orbe\ndiffusam, cuius causa in hac quaestione uersatur, Iudae traditoris\nimpietate perfundat, non considerans, quod uel hinc debuit\nadmoneri, tam non esse dubitandum illam esse ecclesiam Christi\nquae in omnibus gentibus dilatatur, quoniam hoc tanto\nante ueraciter prophetatum est, quam non est dubitandum ab\nuno ex discipulis tradi oportuisse Christum, quoniam et hoc\nsimiliter prophetatum est.\nSed plane post haec Petilianus, ubi ad nostrum\nillud uenit obiectum, quod Maximianistarum baptismum quos\ndamnauerant susceperunt, quamuis in huius propositione quaestionis\nsuis uerbis quam meis uti maluerit - neque enim nos\n\n\n\n\n\n\n\n\ndicimus prodesse nobis debere baptismum peccatorum, quem non\nsolum peccatorum, sed nullorum omnino hominum dicimus, quia\neum Christi esse cognoscimus; ita quippe proposuit: at enim\npertinaciter asse-lteras, inquit, quia debet uobis prodesse baptismum\npeccatorum, propterea quia et nos, ut dixisti, reorum quos\niuste damnauimus baptismum conseruamus —, ubi ad hanc quaestionem\nuenit, ut dixi, omnis eum etiam simulata pugna defecit.\nquo iret, qua exiret, quo aditu perscrutato aut molito uel clanculo\neuaderet uel ui erumperet, non inuenit. licet hoc, inquit, secundo\nlibro demonstrem, quantum inter nos et nostros intersit\net uestros quos dicitis innocentes, tamen interim uos prius\na collegarum uest?\\'orti?n criminibus quae nostis eripite et sic\nde his quos abicimus exquirite rationem. sic respondeat quis?\nquisnam hominum sic respondeat, nisi qui ueritati aduersatur,\ncontra quam non inuenit quid respondeat? si ergo et nos eadem\nuerba dicamus: \\'interim uos prius a collegarum uestrorum criminibus\nquae nostis eripite et sic nobis de his quos putatis\napud nos malos ullum crimen obicite\\', utrique uicimus an utrique\nuicti sumus? immo uero ille uincit pro ecclesia sua et in ecclesia\nsua, qui nos docuit in scriptura sua, ut nemo glorietur in\nhomine et ut qui gloriatur in domino glorietur. ecce enim\nnos, qui cum ueritatis eloquio dicimus non iustificari credentem\nab homine a quo baptizatur, sed ab illo de quo\nscriptum est: credenti in eum qui iustificat impium\ndeputatur fides ad iustitiam, quoniam non gloriamur\nin homine nitimurque donante ipso, cum gloriamur, in domino\ngloriari, quam securi sumus, quidquid de quibusdam nostrae\ncommunionis hominibus erroris aut criminis probare potuerit!\napud nos enim quicumque mali uel penitus latent uel\n\n\n\n\n\n\nquibusdam noti propter bonos, quibus ignoti sunt et apud quos\nconuinci non possunt, propter unitatis et pacis uinculum tolerantur,\nne cum zizaniis eradicetur et triticum, ita suae malitiae\nsarcinam portant, ut eam cum eis nemo communicet,\nnisi quibus eorum iniquitas placet. neque enim metuimus, ne\nquos baptizant iustificari non possint, cum illi in eum credant\nqui iustificat impios, ut deputetur fides eorum ad iustitiam.\nProinde apud nos nec ille, quem dixit a nobis\npropter Sodomitarum crimen abiectum et in locum eius alterum\nconstitutum et rursus ipsi nostro collegio redditum\nnesciens quid loquatur, nec ille, quem apud uos paenitentem\nfuisse commemorat, quocumque modo eorum causae defendi\nsiue possint siue non possint, aliquid praeiudicant ecclesiae\ndei, quae per omnes gentes diffunditur et crescit in mundo\nusque ad messem. in qua si uere mali sunt quos accusatis,\nnon iam in illa, sed in paleis eius sunt, si autem boni sunt,\ncum eos iniquis criminationibus infamatis, ipsi uelut aurum\nprobantur uobis paleae similitudine ardentibus, alienis tamen\npeccatis non maculatur ecclesia, quae secundum fidelissimas\nprophetias toto terrarum orbe dilatata finem saeculi tamquam\nlitus expectat, quo perducta careat piscibus malis, cum quibus\nintra eadem dominica retia, quamdiu separari ab eis impatienter\nnon debuit, naturae incommoditas ferri potuit innocenter.,\nnec propterea tamen ecclesiastica disciplina neglegitur a constantibus\net diligentibus et prudentibus dispensatoribus Christi,\nubi crimina ita manifestantur, ut nulla possint probabili ratione\ndefendi. extant innumerabilia documenta in eis, qui uel\nepiscopi uel alterius huiuscemodi gradus clerici fuerunt et\nnunc degradati uel pudore in alias terras abierunt uel ad uos\nipsos aut ad alias haereses transierunt uel in suis regionibus\n\n\n\n\n\n\nnoti sunt. quorum tanta est multitudo dispersa per terras,\nut, si eam Petilianus refrenata paululum maledicendi temeritate\ncogitaret, nequaquam caderet in tam aperte falsam uanamque\nsententiam, qua dicendum nobis putaret: nemo uestrum\nest innocens, ubi reus nemo damnatur.\nUt enim alios omittam diuersis terris habitantes\n— uix enim alicubi deest hoc genus hominum —, quo\nappareat iniquos praepositos ac ministros et in catholica ecclesia\nsolere damnari, Mileuitanum Honorium de proximo potuit\nintueri. de Splendonio uero, quem diaconum in catholica damnatum\net a se rebaptizatum presbyterum fecit, cuius in Gallia\ndamnationem ad nos a fratribus missam collega noster Fortunatus\nibidem apud Constantinam publice legendam proposuit\net quem postea idem Petilianus horrendas eius insidias expertus\nabiecit, de hoc ergo Splendonio quando non potuit com- 5\nmoneri, quemadmodum mali et in catholica degradentur? miror\nin quo temeritatis praecipitio cor habebat, cum ista dictaret,\nubi ausus est dicere: nemo uestrum est innocens, ubi reus\nnemo damnatur. quamobrem permixti corporaliter, separati\nspiritaliter in catholica ecclesia mali, et quando humana condicione\nignorantur et quando disciplinae consideratione damnantur,\nsuas sarcinas portant, ac per hoc illi securi sunt, si\neorum peccatis imitatione et consensione non communicant,\nquicumque per eos Christi baptismo baptizantur, quia et si\nper optimos baptizarentur, non nisi ab illo qui iustificat impium\niustificarentur. credentibus quippe in eum qui iustificat impium\ndeputatur fides ad iustitiam.\nUos autem, cum obiciuntur uobis Maximianistae\ntrecentorum et decem concilii sententia damnati, eodem\nconcilio tot proconsularibus, tot gestis municipalibus allegato\n\n\n\n\n\n\noppugnati, de basilicis quas tenebant per iussa iudicum\net ciuitatum auxilia proturbati, rursus a uobis cum eis, quos\nextra communionem uestram baptizauerant, sine ulla baptismi\nquaestione suscepti et honorati, quid respondeatis non inuenitis.\nsententia quippe uincimini non uera sed uestra, qua contenditis\nin eadem communione sacramentorum alios aliorum\nperire criminibus et talem quemque esse, qualis est homo a\nquo fuerit baptizatus, si nocens, nocentem, si innocens, innocentem.\nquae si uera sunt, ut alios innumerabiles omittam,\nMaximianistarum certe, quorum scelus usque ad illorum similitudinem,\nquos uiuos terra sorbuit, in tam numeroso concilio\nuestri exaggerarunt, uos crimina perdiderunt. si autem Maximianistarum\ncrimina uos non perdiderunt, falsa sunt quae ita\nsentitis et multo minus nescio qua non probata crimina Afrorum\norbem terrarum perdere potuerunt. ac per hoc, sicut\nscribit apostolus, unusquisque suam sarcinam portat\net nullius est baptismus Christi nisi Christi et frustra promittit\nPetilianus ex hoc, quod de Maximianistis intendimus, in\nsecundo libro se esse dicturum, nimis male sentiens de cordibus\nhumanis, quasi non intellegant eum non habere quid\ndicat.\nNam si baptismus, quem Praetextatus et Felicianus\nin Maximiani communione ministrauerunt, illorum fuit, cur a\nuobis in eis quos baptizauerunt tamquam Christi susceptus\nest? si autem uere Christi est, sicuti est, nec eis prodesse\nposset qui eum cum scelere schismatis habuissent, quid uos\npotestis dicere praestitisse illis, quos cum eodem baptismo\n\n\n\n\n\n\nsuscepistis, nisi ut per uinculum pacis deleto crimine sceleratae\ndiuisionis non cogerentur sancti lauacri sacramentum\naccipere quasi non haberent, sed sicut erat antea perniciosum,\nita illis iam utile esse inciperet quod haberent? aut si hoc\neis in uestra communione praestitum non est, quia nec praestari\ntale aliquid schismaticis apud schismaticos posset, hoc\ntamen uobis in catholica communione praestatur, non ut baptismum\naccipiatis quasi desit uobis, sed ut ipse quem accepistis\nprosit uobis. omnia quippe sacramenta Christi non ad salutem,\nsed ad iudicium habentur sine caritate unitatis Christi. sed\nquia non uera, sed uestra sententia est per nescio quorum\nbaptismum traditorum perisse Christi baptismum de orbe terrarum,\nmerito non inuenitis quid respondeatis de recepto baptismo\nMaximianistarum.\nUidete itaque et uigilantissime mementote, quemadmodum\nPetilianus nec ad ea ipsa responderit quae sibi ita proponit,\nunde aliquid loqui uideatur. illud autem olim dimisit\nomnino nec nobis dicere uoluit, quia utique non potuit, nec\nusque ad finem uoluminis sui aliquando dicturus est, quod ex\nprimis partibus epistulae meae quasi refellendum commemorauit.\nadditis quippe etiam duobus uerbis, quae me subtraxisse\nquasi fortissima sua munimenta iactauit, nihilominus immunitus\niacet, non inueniens quid respondeat, cum quaeritur, si\nconscientia sancte dantis attenditur quae abluat accipientis,\nunde sit eius abluenda conscientia, qui pollutam conscientiam\nnon sancte dantis ignorat, et si qui fidem sciens a perfido\nsumpserit non fidem percipit sed reatum, unde fidem accepturus\nsit, non reatum, qui nesciens baptizatur a perfido. ad hoc\n\n\n\n\neum iam diu ex quo loquitur nihil respondisse manifestum\nest.\nDeinceps perrexit ore maledico in uituperationem monasteriorum\net monachorum, arguens etiam me, quod hoc genus\nuitae a me fuerit institutum; quod genus uitae omnino quale\nsit nescit uel potius toto orbe notissimum nescire se fingit.\ninde asserens me dixisse Christum esse baptistam subiecit\netiam quaedam uerba ex epistula mea, quasi hoc ex mea sententia\ndixerim, quod ex uestra et ipsius dixi, et copiosissima\natrocitate inuectus est quasi in me qui hoc dixerim, cum illa\nquam reprehendit non sit mea sed ipsius et uestra sententia,\nquod paulo post dilucide, quantum ualuero, demonstrabo.\ndeinde conatus est nos docere multis et superfluis uerbis, quod\nnon Christus baptizet, sed in eius nomine baptizetur simul et\npatris et filii et spiritus sancti, deque ipsa trinitate dixit uel\nquod uoluit uel quod potuit, Christum esse medium trinitatis.\ninde de nomine Simonis et Bar Iesu magorum ingessit nobis\nquas eum libuit contumelias, inde Optati Thamugadensis causam\npedetemptim suspendens, ne illius perfunderetur inuidia,\nnon se nec suos de illo iudicare potuisse et in eo ipso nos\ninsimulans, quod meis ille suggestionibus pressus sit.\nPostremo conclusit epistulam suos exhortans et\nmonens, ne decipiantur a nobis, et nostros dolens, quod eos\npeiores quam fuerant fecerimus. his igitur diligenter consideratis\natque discussis, quod ex ea ipsa epistula quam scripsit\nsatis dilucide apparet, Petilianus non respondit omnino ad hoc\nquod in epistula mea primitus posui, si, quemadmodum dicit,\nconscientia dantis uel potius, ut addam quod magnum firmamentum\nputat, si conscientia sancte dantis attenditur quae\n\n\n\n\n\n\nabluat accipientis, unde abluendus sit qui accipit baptismum,\ncum, si dantis polluta conscientia est, accepturus ignorat. unde\nnon mirandum est hominem pro falsitate resistentem pressum\n. contra uenientis ueritatis angustiis insana potius anhelasse conuicia\nquam cum illa, quae uinci non potest, ambulare uoluisse.\nNunc iam, obsecro, paucis animum intendite, ut uobis\nquid timuerit, ut ad hoc non responderet, euidenter ostendam\net quod obscurare conatus est in lucem proferam. poterat\nutique nobis quaerentibus, unde abluendus sit qui accipit baptismum,\ncum dantis polluta conscientia est et hoc ille qui\nest accepturus ignorat, facillime respondere: \\'a domino deo\\'\net omnino fidentissime dicere: \\'prorsus deus abluit accipientis\nconscientiam, quando maculosam non sancte dantis ignorat\\'.\nsed homo, qui iam sectae uestrae intentione coactus fuerat\nmundationem accipientis in conscientia dantis ponere, quippe\nqui dixerat: conscientia namque dantis uel sancte dantis attenditur\nquae abluat accipientis, timuit, ne melius homo baptizari\nuideretur ab occulto homine malo quam a manifesto homine\nbono; tunc enim non a conscientia sancte dantis hominis,\nsed ab ipsa excellentissima dei sanctitate esset abluendus.\nhoc ergo metuens, ne tanta eum sequeretur absurditas uel\npotius dementia, ut qua fugeret nesciret, noluit dicere, unde\nsit accipientis abluenda conscientia, quando maculosam conscientiam\nnon sancte dantis ignorat, et litigioso strepitu cuncta\nperturbans occultare maluit, quid ab eo quaereretur, quam hoc\nrespondere quaerenti, unde statim suffocaretur, numquam tamen\nputans ab hominibus bene cordatis legi posse litteras nostras\naut ab eis legi suas, qui legissent et meas quibus respondere\nse finxit.\nNam hoc, quod modo dixi, in illa ipsa epistula\nmea, contra quam scribendo nihil dixit, euidentissime positum\nest, et quid ibi egerit, quaeso, parumper aduertite et, quamuis\n\n\n\n\n\n\nilli faueatis nosque oderitis, si potestis, aequo animo tolerate.\nquia enim priore epistula sua, cuius primis partibus, quae\nsolae in manus nostras tunc uenerant, primo responderam, ita\nspem baptizandi hominis in homine baptizandi posuerat, ut .\ndiceret: omnis res enim origine et radice consistit, et si caput\nnon habet aliquid, nihil est, quia ergo haec Petilianus diierat,\nnon aliud uolens intellegi originem et radicem et caput baptizandi\nhominis nisi hominem a quo baptizaretur, subieci ego\net dixi: quaerimus itaque nos, cum ille baptizator\nperfidus latet, si tunc ille quem baptizat fidem\npercipit, non reatum, si tunc ei non est baptizator\neius origo et radix et caput: quis est a quo accipit\nfidem, ubi est origo de qua oritur, ubi radix unde\ngerminat, ubi caput unde incipit? an forte, cum baptizantem\nperfidum ille qui baptizatur ignorat, tunc\nChristus dat fidem, tunc Christus estorigo et radix\net caput? hoc ergo et nunc dico et exclamo, sicut etiam illic\nexclamaui: o humana temeritas et superbia! cur non\nsinis potius ut semper Christus det fidem, christianum dando facturus curnon sinis ut semper sit\n\nChristus origo christiani, in Christo radicem Christianus\ninfigat, Christus christiani sit caput?neque\nenim etiam cum per sanctum et fidelem dispensatorem\ngratia spiritalis credentibus impertitur,\ndispensator ipse iustificat ac non ille unus, de quo\ndictum est quod iustificat impium, aut uero apostolus\nPaulus (caput) est et origo eorum quos plantauerat\n(aut Apollo radix est eorum quos rigauerat)\nac non ille, qui eis incrementum dederat, cum\nidem dicat: \\'ego plantaui, Apollo rigauit, sed deus\n\n\n\n\n\n\nincrementum dedit; itaque neque qui plantat est\naliquid neque qui rigat, sed qui incrementum dat\ndeus\\'; nec radix eorum erat ipse, sed ille potius\nqui ait: \\'ego sum uiti-s, uos estis sarmenta.\\' caput\netiam eorum quomodo esse poterat, cum dicat nos\nmultos unum esse corpus in Christo ipsumque\nChristum caput esse uniuersi corporis pluribus\nlocis apertissime praedicet? quapropter siue a\nfideli siue a perfido dispensatore sacramentum\nbaptismi quisque percipiat, spes ei omnis in Christo\nsit, ne sit \\'maledictus omnis qui spem suam\nponit in homine\\'.\nHaec ego in epistula priore, cum Petiliano\nresponderem, puto quia et dilucide et ueraciter posui. haec\netiam nunc commemoraui, illud insinuans atque commendans,\nut omnino spes nostra non sit in homine deumque Christum\nmundatorem iustificatorem hominum esse credamus credentium\nin eum qui iustificat impium, ut deputetur fides eorum ad\niustitiam, siue ille homo sit sanctus qui ministrat baptismum\nsiue impius et fictus quem fugiat spiritus sanctus. tum deinde\nsubdidi, si aliter esset, quanta consequeretur absurditas, et dixi\nquod et nunc dico: alioquin si talis quisque in gratia\nspiritali renascitur, qualis est ille a quo baptizatur,\net, cum manifestus est qui baptizat homo bonus,\nipse dat fidem, ipse origo et radix caputque\nnascentis est, cum autem latet perfidus baptizator,\ntunc quisque a Christo percipit fidem, tunc a\nChristo ducit originem, tunc in Christo radicatur,\ntunc Christo capite gloriatur, optandum est ab omnibus\nqui baptizantur, ut baptizatores perfidos\n\n\n\n\n\n\nbeant et ignorent eos. quamlibetenimbonoshabuerint,Christus\nest utique incomparabiliter melior, qui\ntunc erit baptizati caput, si perfidus lateat baptizator.\nquod si dementissimum est credere — semper\nenim Christus iustificat impium faciendo ex\nimpio christianum, semper a Christo percipitur\nfides, semper Christus est origo regeneratorum\net caput ecclesiae —, quid habent ponderis illa\nuerba, quae uani lectores non attendunt quid intus\nhabeant, sed tantum quemadmodum sonent? haec\ntunc dixi, haec in illa mea epistula scripta sunt.\nDeinde paulo post, quoniam ille dixerat: quae\neum ita sint, fratres, quae potest esse peruersitas, ut qui suis\ncriminibus reus est alium faciat innocentem, dicente domino\nIesu Christo: arbor bona bonos fructus facit, arbor\nmala malos fructus facit. numquid colligunt de spinis\nuuas? et iterum: omnis homo bonus de bono thesauro\ncordis sui profert bona, et omnis homo malus\nde thesauro cordis sui profert mala, quibus uerbis\nPetilianus satis apertissime ostendit tamquam arborem accipiendum\neum hominem qui baptizat et tamquam fructum eum\nqui baptizatur, ad hoc ego responderam: si arbor bona\nbonus baptizator est, ut fructus eius bonus sit\nille quem baptizauerit, quisquis ab homine malo,\netiam non manifesto, fuerit baptizatus, bonus esse\nnon poterit; de mala quippe arbore exortus est;\naliud est enim arbor bona, aliud arbor occulta\nsed tamen mala. quid aliud his uerbis intellegi uolui nisi\nquod paulo superius posueram, arborem et fructum eius non\neum qui baptizat et eum qui baptizatur, sed hominem arborem,\nfructum uero eius opus et uitam eius accipi debere, quam\n\n\n\n\n\n\nsemper habet bonam bonus et malam malus, ne illa sequatur\nabsurditas, ut malus sit homo etiam ab occulto malo homine\nbaptizatus, tamquam fructus arboris quamuis occultae, sed tamen\nmalae? Contra quod ille nihil omnino respondit.\nSed ne diceret siue ille siue aliquis uestrum,\ncum quisque occultus malus est qui baptizat, tunc non esse\nfructum eius illum quem baptizat, sed fructum Christi, continuo\nsubieci, quam uesanus error etiam istam sententiam consequatur,\net repetiui illud, licet aliis uerbis, quod paulo ante\ndixeram: si, cum occulta est arbor mala, quicumque\nab illa fueritbaptizatus non de illa, sed deChristo\nnascitur,- sanctius iustificantur qui baptizantur\nab occultis malis quam qui baptizantur a manifestis\nbonis. Petilianus ergo his tam uehementibus coartatus\nangustiis tacuit superiora, ex quibus ista pendebant, et\nhaec absurda, quae illius consequuntur errorem, ita commemorauit\nin responsione sua, quasi haec ego ex mea sententia\ndixerim, quae ideo dicta sunt, ut attenderet, quantum mali\nsequeretur eius sententiam, et eam mutare cogeretur. hanc\nergo fraudem audientibus uel legentibus faciens et omnino\ndesperans legi posse quae scripsimus coepit in me grauiter\net petulanter inuehi, tamquam ego sensissem optandum\nesse omnibus qui baptizantur, ut baptizatores perfidos habeant\net ignorent eos, quoniam, quamlibet bonos habuerint,\nChristus est incomparabiliter melior, qui tunc erit baptizati\ncaput, si perfidus lateat baptizator; item tamquam ego sensissem\nsanctius iustificari eos, qui baptizantur ab occultis malis\nquam qui baptizantur a manifestis bonis, cum haec mirabilis\ninsania ideo a me commemorata sit, quia illos necessario\nsequitur, qui cum Petiliano sentiunt sic esse hominem baptizatum\nad baptizatorem suum, quemadmodum est fructus ad\narborem de qua nascitur, bonus de bona, malus de mala.\n\n\n\n\n\n\nquibus cum dixerimus ut respondeant, cuius arbitrentur fructum\nesse hominem baptizatum, quando ab occulto malo baptizatur,\nquoniam non eum audent rebaptizare, coguntur respondere\ntunc eum non esse fructum occulti illius mali, sed esse\nfructum Christi, ac per hoc sequitur eos quod nolunt et quod\nsentire dementis est, quia, si homo tunc est fructus hominis\nbaptizatoris sui, quando a manifesto bono baptizatur, cum uero\nbaptizatur ab occulto homine malo, tunc non ipsius fructus\nsed Christi est, sanctius iustificantur qui baptizantur ab\noccultis malis quam qui baptizantur a manifestis bonis.\nQuod cum mihi tribuens Petilianus, tamquam hoc\nego senserim, satis in me grauiter ac uehementer inuehitur, ipse\nutique demonstrat ea ipsa grauissima inuectione sua, quantum\nnefas sit ista sentire, ac per hoc quidquid propter hanc sententiam\nin me dixisse uideri uoluit, in se ipsum dixisse inuenitur,\nqui talia sentire conuincitur. ibi enim ostendit, quanta ui\nueritatis superatus sit, ubi alium exitum non inuenit, nisi ut\nme sensisse fingeret sibi quod ipse sentit. quemadmodum si\nilli quos apostolus arguit, quia dicebant non esse resurrectionem\nmortuorum, eundem apostolum accusare uellent, quoniam\ndixit: neque Christus resurrexit, et inanem esse praedicationem\napostolorum, inanem etiam fidem credentium falsosque\ninueniri testes aduersus deum, qui dixissent quod\nsuscitauerit Christum, hoc mihi Petilianus facere uoluit desperans\nlegi posse quae scripsi, quibus respondere non potuit.\net putari se respondisse magnopere concupiuit. sed quemadmodum\nsi quisquam illud fecisset apostolo, recitato uniuerso\nipso loco ex eius epistula redditisque superioribus uerbis, ex\nquibus ista pendere quisquis legit intellegit, omnis illa calumniosa\nreprehensio in frontem reprehendentium relideretur, sic\nredditis ex epistula mea superioribus, dum me Petilianus\n\n\n\n\n\n\naccusat, in eius faciem unde illa remouere conatus est maiore\nimpetu retorquentur.\nApostolus enim redarguens eos, qui negabant resurrectionem\nmortuorum, ista absurditate corrigit quae inuitos sequitur\ntalia sentientes, ut, dum exhorrent quod nefas est dicere,\ncorrigant quod ausi sunt credere. proinde ita dicit: si resurrectio\nmortuorum non est, neque Christus resurrexit;\nsi autem Christus non resurrexit, inanis\nest praedicatio nostra, uana est et fides uestra;\ninuenimur et falsi testes dei, qui testimonium\ndiximus aduersus deum quia suscitauit Christum,\nquem non suscitauit, ut, dum timent dicere\nChristum non resurrexisse et cetera mala ac nefaria quae\nsequuntur, corrigant quod stulte infideliterque dixerunt, non\nesse resurrectionem mortuorum. si ergo tollas quod in\ncapite ratiocinationis huius (est) positum: si resurrectio\nmortuorum non est, male cetera dicta sunt et apostolo tribuenda\nsunt; si autem reddas unde pendent et in exordio constituas:\n(si) resurrectio mortuorum non est, recte\nconsequentur: neque Christus resurrexit et: inanis\nest praedicatio nostra, inanis est et fides uestra\net cetera quae conexa sunt, et haec omnia ab apostolo bene\nac prudenter dicta sunt, quoniam quidquid mali habent illis\nimputandum est, qui negabant resurrectionem mortuorum. sic\netiam in epistula mea tolle quod positum est: si talis\nquisque in gratia spiritali renascitur, qualis est\nille a quo baptizatur, et, cum manifestus est qui\nbaptizat homo bonus, ipse dat fidem, ipse origo\n\n\n\n\n\n\net radix caputque nascentis est, cum autem latet\nperfidus baptizator, tunc quisque a Christo percipit\nfidem, tunc a Christo ducit originem, tunc\nin Christo radicatur, tunc Christo capite gloriatur\n— tolle ista, unde pendet quod sequitur, et ualde pessime dictum\nmihique tribuendum est: optandum est omnibus\nqui baptizantur, ut baptizatores perfidos habeant\net ignorent eos. quamlibet enim bonos habuerint,\nChristus est utique incomparabiliter melior, qui\ntunc erit baptizati caput, si perfidus lateat baptizator.\nreddantur autem illa quae uos dicitis: tunc iam hoc,\nquod inde pendet et religatum sequitur, non a me sentiri inuenitur,\net quidquid mali habet in uestram sententiam retorquetur.\nitem tolle quod positum est: si arbor bona bonus\nbaptizator est, ut fructus eius bonus sit ille quem\nbaptizauerit, et si, cum occulta est arbor mala,\nquicumque ab illa fuerit baptizatus non de illa,\nsed de Christo nascitur — tolle ista, quae cogimini et\nex uestra secta et ex Petiliani epistula confiteri, et meum\nerit ac mihi imputandum illud insanum quod sequitur: sanctius\niustificantur qui baptizantur ab occultis malis\nquam qui baptizantur a manifestis bonis. redde\nautem illa ex quibus hoc pendet: continuo uidebis et me hoc\nad uos corrigendos recte posuisse et totum, quod uobis in\nhac sententia merito displicet, in uestram faciem recidisse.\nProinde quemadmodum illi, qui resurrectionem\nmortuorum negabant, nullo modo se defenderent a tantis malis,\nquae ad eos redarguendos conexuit apostolus dicens: neque\nChristus resurrexit et nefanda similiter cetera, nisi\nmutarent sententiam et faterentur esse resurrectionem mortuorum,\nsic etiam uos, si non uultis uobis imputari quod ad\n\n\n\n\n\n\n\n\n\n\nuos conuincendos et corrigendos dicimus, sanctius iustificari\neos qui baptizantur ab occultis malis quam qui baptizantur a\nmanifestis bonis, mutate sententiam et eorum spem qui baptizantur\nnolite in homine ponere. nam si ponitis, uidete quid\ndicam, ne hoc aliquis iterum supprimat et dicat me sensisse,\nquod ad uos redarguendos corrigendosque commemoro. uidete\nquid dicam, unde pendeat quod dicturus sum: si eorum spem\nqui baptizandi sunt in homine a quo baptizantur ponitis, si\nbaptizatorem hominem, sicut scripsit Petilianus, originem et\nradicem et caput eius qui baptizatur constituitis, si arborem\nbonam bonum hominem baptizantem, fructum autem eius\nbonum eum qui fuerit ab ipso baptizatus accipitis, admonetis\nut quaeramus a uobis, qua origine oriatur, qua radice pullulet,\ncui capiti subnectatur, de qua arbore nascatur quem\nmalus baptizat occultus. ad hanc quippe inquisitionem pertinet\netiam illud, cui non respondisse Petilianum saepissime commendaui,\nunde abluatur qui accipit baptismum, cum maculosam\nconscientiam non sancte dantis ignorat. hanc enim conscientiam\ndantis uel sancte dantis uult esse originem radicem\ncaput semen arborem, unde existat, unde propagetur, unde incipiat,\nunde germinet, unde nascatur sanctificatio baptizati.\nCum ergo quaerimus, unde ablutus sit quem\nin uestra communione non rebaptizatis, etiam cum eum constiterit\nab aliquo baptizatum, qui propter occultam nequitiam\niam sancte dantis conscientiam non habebat, quid responsuri\nestis nisi a Christo aut a deo, quamuis et Christus deus super\nomnia sit benedictus in saecula, aut ab spiritu sancto, cum\net ipse sit deus, quia haec trinitas unitas deus? unde Petrus\ncum dixisset homini: ausus es mentiri spiritui sancto,\ncontinuo secutus adiunxit, quid esset spiritus sanctus, et ait:\nnon es mentitus hominibus, sed deo. postremo etiamsi\n\n\n\n\n\n\ndicatis eum ab angelo ablui atque mundari, quando pollutam\nconscientiam non sancte dantis ignorat, uidete quia sancti\nhomines cum in aeternam uitam resurrexerint, tunc de illis\ndictum est quod erunt aequales angelis dei. quisquis ergo\net ab angelo abluitur, melius abluitur quam si abluatur ab\nhominis qualicumque conscientia. cur ergo non uultis ut dicatur\nuobis: (si tunc abluit homo, quando manifestus bonus est,\ncum autem occultus homo malus est, quoniam non habet conscientiam\nsancte dantis, non iam ipse, sed deus aut angelus\nabluit, sanctius iustificantur qui baptizantur ab occultis malis\nquam qui baptizantur a manifestis bonis\\'? quae sententia si\nuobis displicet, quoniam re uera displicere omnibus debet, illa\ntollite unde nascitur, illa corrigite unde religatur; illa enim non\npraecedant et ista non sequitur.\nNolite itaque dicere: conscientia sancte dantis\nattenditur quae abluat accipientis, ne dicatur uobis: \\'quando\nlatet dantis polluta conscientia, quis abluit accipientis conscientiam?\\',\net cum responderitis: \\'uel deus uel angelus\\', quoniam\nquid respondeatis aliud non habetis, sequatur uos unde confundamini:\n(sanctius iustificantur qui baptizantur ab occultis\nmalis, ut uel a deo uel ab angelo abluantur, quam qui baptizantur\na manifestis bonis, qui deo uel angelis non comparantur\\'.\nsed dicite quod dicit ueritas et catholica ecclesia, quia\nnon solum cum malus minister est baptismi, uerum etiam\ncum sanctus et bonus est, non est in homine spes ponenda,\nsed in illo qui iustificat impium, in quem credentibus fides\nad iustitiam deputatur. cum enim dicimus: \\'Christus baptizat\\',\nnon uisibili ministerio dicimus, sicut putat uel putari cupit\nnos dicere Petilianus, sed occulta gratia, occulta potentia in\nspiritu sancto, sicut de illo dictum est a Iohanne Baptista:\nhic est qui baptizat in spiritu sancto. nec, sicut\n\n\n\n\n\n\n\n\nPetilianus dicit, iam baptizare cessauit, sed adhuc id agit non\nministerio corporis, sed inuisibili opere maiestatis. quod enim\ndicimus: \\'ipse baptizat\\', non dicimus: \\'ipse tenet et in aqua\ncorpus credentium tinguit\\', sed: \\'ipse inuisibiliter mundat\\', et\nhoc uniuersam prorsus ecclesiam. neque enim apostolo Paulo\nnon est credendum, qui de illo dixit: uiri, diligite uxores\nuestras, sicut et Christus dilexit ecclesiam et se\nipsum tradidit pro ea, ut eam sanctificaret mundans\neam lauacro aquae in uerbo. ecce quia Christus\nsanctificat, ecce quia Christus etiam ipso lauacro aquae in uerbo,\nubi ministri corporaliter uidentur operari, ipse abluit, ipse mundat.\nnemo ergo sibi arroget quod dei est. sic est certa spes\nhominum, cum in illo figitur qui fallere non potest, quoniam\nmaledictus omnis qui spem suam ponit in homine\net beatus cuius est dominus deus spes ipsius. nam\ndispensator fidelis mercedem accipiet uitam aeternam, dispensator\nautem infidelis, cum cibaria dominica distribuit conseruis,\nabsit ut per suam infidelitatem cibaria inutilia faciat. quoniam\nquae dicunt, inquit, facite, quae autem faciunt\nfacere nolite. quod ideo contra malos dispensatores praeceptum\nest, ut bona dei per ipsos accipiantur, mala autem\nipsorum uita ex dissimilitudine caueatur.\nSi autem ad ista prima uerba epistulae meae Petilianum\nnon respondisse manifestum est et, ubi respondere conatus\nest, magis ostendit quod non potuerit respondere, quid de illis\npartibus meorum scriptorum loquar, quibus nec respondere\ntemptauit, quae omnino non attigit? quae tamen qualia sint\n\n\n\n\n\n\nsi recensere quisque uoluerit, qui et mea et ipsius habet\nscripta, puto quod intellegat quanta firmitate roborata sint.\nquod ut uobis breuiter ostendam, ipsa testimonia de scripturis\nsanctis prolata recolite uel legendo recensete, quae posuit\nuelut aduersus nos et in mea responsione quae posui etiam\nego aduersus uos, et uidete quemadmodum ego illa quae ipse\nposuit ostendi non nobis, sed potius uobis esse contraria.\nipse autem illa quae posui maxime necessaria omnino non\nattigit et in illo uno apostoli, quod tamquam pro se pertractare\nconatus est, uidebitis quam nullum exitum inuenerit.\nPars quippe epistulae quam scripsit ad suos a capite\nusque ad eum locum, ubi dicit: hoc nobis dominus imperat:\ncum uos persecuti fuerint homines in ciuitate ista,\nfugite in aliam; quodsi et in ea uos persequuntur, fugite\nin aliam, primum uenit in manus nostras; huic respondimus.\nquae nostra responsio cum etiam in illius uenisset manus,\nscripsit hanc contra quam nunc refellimus et eum nostrae non\nrespondisse monstramus. in illa ergo prima parte scriptorum\neius, quibus primum respondimus, haec sunt testimonia scripturarum,\nquae nobis putauit aduersa: arbor bona bonos fructus\nfacit, et arbor mala malos fructus facit. numquid colligunt\nde spinis uuas, et iterum: omnis homo bonus de\nthesauro cordis sui profert bona, et omnis homo malus\nde thesauro cordis sui profert mala, et iterum: qui baptizatur\na mortuo non ei prodest lauatio eius, his testimoniis\nnolens ostendere talem fieri eum qui baptizatur, qualis fuerit\na quo baptizatur. ego contra quemadmodum accipienda essent\nhaec testimonia et quod eius intentionem nihil adiuuarent ostendi.\ncetera uero quae posuit dicta in malos et sceleratos homines non\nesse aduersus frumenta dominica, sicut praedicta et promissa\n\n\n\n\n\n\nsunt, toto orbe diffusa, et potius a nobis contra uos posse\ndici satis edocui. recensete et inuenietis.\nAt uero ego quae posui pro ecclesiae catholicae assertione\nista sunt: quod ad baptismum attinet, ne id, quod\ngratia dei regeneramur mundamur iustificamur, danti homini\ntribuatur: bonum est confidere in domino quam confidere\nin homine, et: maledictus omnis qui spem\nsuam ponit in homine, et quia domini est salus et\nuana salus hominis et quia neque qui plantat est\naliquid neque qui rigat, sed qui incrementum dat\ndeus et quia ille in quem creditur iustificat impium,\nut deputetur fides eius ad iustitiam. propter ipsius\nuero ecclesiae unitatem, quae in omnibus gentibus dilatatur,\ncui uos non communicatis, haec testimonia posui de Christo\nesse praedicta, quia dominabitur a mari usque ad\nmare et a flumine usque ad terminos orbis terrae,\net: dabo tibi gentes hereditatem tuam et possessionem\ntuam terminos terrae, et quod testamentum\ndei factum ad Abraham pro nostra, hoc est catholica communione,\nrecitetur, ubi scriptum est: in semine tuo benedicentur\nomnes gentes, quod semen interpretatur apostolus\ndicens: et semini tuo quod est Christus. unde apparet\nin Christo non solum Afros aut Africam, sed omnes gentes\nhabituras benedictionem, per quas catholica dilatatur ecclesia,\ntanto ante promissum. et quod palea cum frumentis sit usque\nad ultimam uentilationem, ne quisquam per calumnias criminum\nalienorum sacrilegium suae separationis excuset, quod\nreliquerit et deseruerit omnium gentium communionem, et ne\npropter malos dispensatores, hoc est praepositos, societas\n\n\n\n\n\n\nchristiana diuidatur, etiam illud testimonium posui: quae dicunt\nfacite, quae autem faciunt facere nolite. dicunt\nenim et non faciunt. haec ille testimonia de scripturis\nsanctis a me posita nec ostendit quemadmodum aliter accipi\ndeberent, ut non ea pro nobis neque contra uos esse ostenderet,\nnec omnino attingere uoluit, immo id egit tumultu\nconuiciorum suorum, ut, si fieri posset, haec a me dicta nulli\nomnino ueniret in mentem, qui post epistulam meam lectam\netiam ipsius legere uoluisset.\nQuod uero ex apostoli Pauli scriptis a me positum\npro se tractare conatus est, quale sit parumper attendite.\ndixisti enim, inquit: apostolus Paulus eos, qui dicebant\nse apostoli Pauli esse, obiurgat et dicit: (numquid\nPaulus pro uobis crucifixus est aut in nomine Pauli\nbaptixati estis?\\'\\' quapropter si errabant illi et nisi\ncorrigerentur perirent, qui nolebant esse Pauli, quae\ntandem spes eorum est, qui noluerunt esse Donati?\nid enim agunt isti, ut origo et radix et caput baptixati\nnon nisi ille sit a quo baptixatur. haec uerba et\nhoc apostoli testimonium ex epistula mea commemorauit et\nsibi proposuit refellendum. proinde uidete, si ad propositum\nrespondit. ait enim: inane hoc dictum est, inflatum et puerile\net insipiens et quod longe sit penitus a fidei nostrae ratione.\ntunc enim recte hoc diceres, si nos diceremus (in nomine\nDonati baptixati sumus* aut Donatus crucifixus est pro\nnobis\\' aut (in nostro nomine baptizati sumus). at cum haec\na nobis nec dicta sint nec dicantur, quia formam diuinae\nsequimur trinitatÃœ;, te qui nobis talia obicis certum est insanire.\naut si putas, quia in Donati uel in nostro nomine bapti-\n\n\n\n\n\n\nxati sumus, falleris perdite simulque de nobis sacrilege confiteris,\nquia uos in nomine Caeciliani miseros inquinatis. haec\nPetilianus contra illa mea respondit, non intendens uel potius\nne ab aliquo intendatur obstrepens, omnino nihil se respondisse\nquod ad rem de qua agitur pertineret. quis enim non uideat\nideo magis recte a nobis positum hoc apostoli testimonium,\nquia non uos dicitis in Donati nomine baptizatos neque Donatum\ncrucifixum esse pro nobis, et tamen propter partem Donati\nuos ab ecclesiae catholicae communione separatis, sicut etiam\nilli quos Paulus arguebat non utique dicebant in nomine Pauli\nse fuisse baptizatos aut Paulum pro se esse crucifixum, et\ntamen de Pauli nomine schisma faciebant. sicut ergo illis, pro\nquibus Christus, non Paulus crucifixus est et qui in nomine\nChristi, non in nomine Pauli fuerunt baptizati et tamen dicebant:\nego sum Pauli, propter hoc rectius dicitur: numquid\nPaulus pro uobis crucifixus est aut in nomine Pauli\nbaptizati estis?, ut haereant ei, qui pro ipsis crucifixus est\net in cuius nomine baptizati sunt, et non ad nomen Pauli\ndiuidantur, sic et uobis multo magis, quia non dicitis \\'in\nnomine Donati baptizati sumus\\' et tamen uultis esse de parte\nDonati, congruenter dicitur: numquid Donatus pro uobis crucifixus\nest aut in nomine Donati baptizati estis? scitis enim\nChristum pro uobis esse crucifixum et in nomine Christi uos\nbaptizatos, et tamen propter nomen et partem Donati unitati\nChristi, qui pro nobis crucifixus est et in cuius nomine baptizati\nestis, tanta pertinacia repugnatis.\nQuia uero id egit Petilianus scriptis suis, ut origo\net radix et caput baptizati non nisi ille sit a quo baptizatur,\net hoc a me non inaniter nec pueriliter nec insipienter\ndictum est, primordia epistulae ipsius quibus tunc respondi\nrecensete, et uidebitis. immo uero me commemorante diligenter\n\n\n\n\naduertite: conscientia, inquit, sancte dantis attenditur quae\nabluat accipientis. nam qui fidem sciens a perfido sumpserit\nnon fidem percipit sed reatum. et tamquam diceretur ei \\'unde\nhoc probas?\\', omnis res enim origine, inquit, et radice consistit\net, si caput non habet aliquid, nihil est, nec quicquam\nbene regenerat, nisi bono semine regeneretur. quae cum ita\nsint, fratres, quae potest esse peruersitas, ut qui suis cri\\'minibus\nreus est alium faciat innocentem, dicente domino Iesu\nChristo: arbor bona bonos fructus facit, (arbor mala\nmalos fructus facit). numquid colligunt de spinis\nuuas?, et iterum: omnis homo bonus de thesauro cordis\nsui profert bona, et omnis homo malus de thesauro\ncordis sui profert mala, et iterum: qui baptizatur a\nmortuo non ei prodest lauatio eius. haec omnia quo pertineant\nuidetis, ut scilicet sancte dantis conscientia, ne quisquam\nsumens a perfido non fidem percipiat sed reatum, ipsa\nsit origo et radix et caput et semen baptizati. uolens enim\nprobare conscientiam sancte dantis attendi quae abluat accipientis,\net non fidem percipere sed reatum qui sciens fidem\nsumit a perfido, continuo subiecit: omnis res enim origine et\nradice consistit et, si caput non habet aliquid, nihil est, nec\nquicquam bene regenerat, nisi bono semine regeneretur. et ne\nquisquam tam tardus esset, ut adhuc non intellegeret de illo\neum dicere a quo quisque baptizatur, explanat hoc subsequenter\net dicit: quae cum ita sint, fratres, quae potest esse peruersitas,\nut qui suis criminibus reus est alium faciat innocentem,\ndicente domino Iesu. Christo: arbor bona bonos\nfructus facit, (arbor mala malos fructus facit). num-\n\n\n\n\n\n\nquid colligunt de spinis lluas!Å‚ et ne adhuc incredibili\nobtunsitate cordis caecus auditor uel lector non uideat de\nhomine baptizante dicere, adiungit aliud, ubi et hominem\nnominat: et iterum. inquit: omnis homo bonus de thesauro\ncordis sui profert bona, et omnis homo malus de thesauro\ncordis sui profert mala, et iterum: qui baptizatur\na mortuo non ei prodest lauatio eius. certe iam manifestum\nest, certe iam non indiget interprete nec disputatore\naut demonstratore, id agere istos, ut origo et radix et caput\nbaptizati non nisi ille sit a quo baptizatur; et tamen ui ueritatis\noppressus et quasi quae dixisset oblitus concedit mihi\npostea Petilianus, ut Christus sit origo et radix regeneratorum\net caput ecclesiae, non quisquam homo dispensator ministerque\nbaptismatis. cum enim dixisset, quia in nomine Christi baptizabant\napostoli et Christum fundamentum ponebant, ut facerent\nchristianos, et hoc scripturarum sanctarum testimoniis et\nexemplis, tamquam nos hoc negaremus, probaret, ubi est nunc,\ninquit, illa uox, qua minutis et crebris quaestiunculis crepi\ntans multa inuoluta de Christo et pro Christo et in Christo\ncontra humanam temeritatem et superbiam inuidiose et elate\ndixisti? ecce Christus est origo christiani, Christus est caput,\nChristus est radix. his ego auditis quid nisi ipsi Christo gratias\nagam, qui coegit hominem confiteri? falsa ergo sunt illa\nquae in epistulae suae dixit exordio, cum uellet persuadere\nconscientiam sancte dantis attendi quae abluat accipientis et,\ncum quis sciens fidem a perfido sumpserit, non fidem percipere\nsed reatum. hoc enim uolens uelut ostendere quantum sit in\nhomine baptizante, tamquam magna documenta subiecerat\ndicens: omnis enim res origine et radice consistit et, si caput\nnon habet aliquid, nihil est. postea uero cum dicit quod et\nnos dicimus: ecce Christus est origo christiani, Christus est\ncaput, Christus est radix, delet quod antea dixerat. quia\n\n\n\n\n\n\nconscientia sancte dantis est origo et radix et caput accipientis.\nuicit ergo ueritas, ut homo qui baptismum Christi desiderat non in\nhomine ministro spem ponat, sed ad ipsum Christum tamquam\nad originem quae non mutatur, ad radicem quae non euellitur,\nad caput quod non deicitur securus accedat.\nIam illud quis non aduertat de quam inflata uena\nueniat, quod, cum apostoli sententiam uelut exponeret, ait:\nqui dixit: ego plantaui, Apollo rigauit, sed deus Ãšwrementum\ndedit, quid aliud dixit nisi: (ego hominem in\nChristo catechumenum feci, Apollo baptixau-it, deus quod\nfecimus confirmauit\\'? quare ergo non addidit Petilianus quod\napostolus addidit et ego maxime commendaui, ut etiam hoc\nnobis exponeret: neque qui plantat est aliquid neque\nqui rigat, sed qui incrementum dat deus?\nquod si uelit exponere secundum ea quae supra posuit, sine\ndubio sequitur ut (neque qui catechumenum facit) neque\nqui baptizat aliquid sit, sed deus qui incrementum dat. quid\nenim ad rem nunc pertinet quomodo dictum sit: ego plantaui,\nApollo rigauit, utrum re uera ita sit accipiendum,\ntamquam dixerit: \\'ego catechumenum feci, Apollo baptizauit\\',\nan sit alius uerior et congruentior intellectus? ecce interim\nsecundum ipsius expositionem neque qui catechumenum facit\nneque qui baptizat est aliquid, sed qui incrementum dat deus.\nmultum autem interest inter confirmare quod alius facit et\nfacere; qui enim dat incrementum, non arborem uel uitem\nconfirmat, sed creat. illo quippe incremento fit, ut etiam lignum\nplantatum radicem producat et figat, illo incremento fit,\nut semen iactum germen emittat. sed quid hinc diutius disseramus?\nsufficit quod secundum ipsum neque qui catechumenum\nfacit neque qui baptizat aliquid est, sed qui incrementum dat\ndeus. quando autem hoc diceret Petilianus, ut eum dicere\n\n\n\n\n\n\nintellegeremus: \\'neque Donatus Carthaginis est aliquid neque\nIanuarianus neque Petilianus)? quando hoc tumor ille pateretur,\nquo se putat homo aliquid esse, cum nihil sit, et se ipsum\nseducit?\nDenique etiam paulo post, cum institueret et\nintenderet tamquam ea uerba apostoli quae nos obieceramus\niterum retractare, noluit haec ponere quae dixeram ego, sed\nalia, in quibus posset utcumque humana inflatio respirare.\nnam ut eius, inquit, apostoli dicta quae nobis obieceras iterum\nreplicemus, dixit: quid est enim Apollo quidue\nPaulus? ministri eius cui credidistis. quid aliud uerbi\ngratia dicit omnibus nostris nisi: quid est Donatus Carthaginis,\nquid Ianuarianus, quid Petilianus, nisi ministri eius cui\ncredidistis*? hoc ego apostoli testimonium non posui, sed illud\nquod commemorare noluit posui: neque qui plantat est\naliquid neque qui rigat, sed qui incrementum dat\ndeus. iste autem ea uerba apostoli inserere uoluit, ubi interrogat\nquid sit Paulus uel quid sit Apollo et respondet:\nministri eius cui credidistis. hoc aliquo modo ferre\npotuit torus ceruicis haereticae; illud autem, ubi non\ninterrogauit et respondit quid esset, sed dixit non esse\naliquid, ferre omnino non potuit. sed iam uolo quaerere,\nutrum non sit aliquid minister Christi. quis hoc dixerit?\nquomodo ergo uerum est: neque qui plantat est aliquid\nneque qui rigat, sed qui incrementum dat deus,\nnisi quia ad aliud aliquid est, ad aliud non est aliquid? ad\nministrandum et dispensandum uerbum ac sacramentum aliquid\nest, ad mundandum autem et iustificandum non est aliquid,\nquia hoc non operatur in interiore homine nisi per\nquem creatus est totus homo et qui deus manens factus est\nhomo, ille scilicet de quo dictum est: fide mundans corda\neorum, et: credenti in eum qui iustificat impium.\n\n\n\n\n\n\nquod testimonium in uerbis meis Petilianus ponere uoluit, in\nsuis autem nec tractauit nec attigit.\nMinister ergo, id est dispensator uerbi et sacramenti\neuangelici, si bonus est, consocius fit euangelii, si autem\nmalus est, non ideo dispensator non est euangelii. si enim bonus\nest, uolens hoc facit, si autem malus, hoc est sua quaerens, non\nquae Iesu Christi, inuitus hoc facit propter alia quae requirit.\nuidete tamen quid idem apostolus dixerit: si ergo uolens hoc\nfacio, inquit, mercedem habeo, si autem inuitus,\ndispensatio mihi credita est, tamquam diceret: (si bonus\nbonum annuntio, etiam ipse peruenio, si autem malus, bonum\nannuntio). numquid enim dixit:\\' si inuitus facio, dispensator non\nero\\'? annuntiauit Petrus et ceteri boni, inuitus ludas, tamen\ncum ipsis missus annuntiauit. illi mercedem habent, huic\ndispensatio credita est. qui autem omnibus illis annuntiantibus\neuangelium perceperunt, non a plantatore uel rigatore, sed ab\neo qui incrementum dat mundari et iustificari potuerunt.\nneque enim dicturi sumus Iudam non baptizasse, cum adhuc\ninter discipulos fuerit, quando fiebat quod scriptum est: ipse\nnon baptizabat, sed discipuli eius. aut quia nondum\nChristum tradiderat, qui loculos habebat et ea quae mittebantur\nauferebat et qui pecuniae custos innocens esse non\npotuit, dispensator tamen gratiae sine accipientium damno fuit,\naut si non baptizauit, certe fatemini quia euangelizauit. quodsi\nhoc minimum et leue ducitis, uidete quid de ipso Paulo apostolo\nsentiatis qui dixit: non enim misit me Christus\nbaptizare, sed euangelizare. huc accedit, quia incipit\nesse potior Apollo, qui baptizando rigauit, quam Paulus, qui\neuangelizando plantauit, cum sibi officium patris erga Corinthios\nob hoc uindicet nec eis, qui post illum ad eos uenerant,\n\n\n\n\n\n\nhoc nomen concedat. ait enim: si decem milia paedagogos\nhabeatis in Christo, sed non multos patres; in\nChristo enim Iesu per euangelium ego uos genui.\neis dicit: ego uos genui, quibus alio loco dicit: gratias\ndeo, quod neminem uestrum baptizaui nisi Crispum\net Gaium et Stephanae domum. genuerat itaque\nillos non per se, sed per euangelium. qui etiamsi sua quaereret,\nnon quae Iesu Christi, et inuitus hoc faceret sine sua\nmercede, tamen pecuniam dominicam dispensaret, quam licet\nmalus non malam nec inutilem bene accipientibus faceret.\nEt si hoc de euangelio recte dicitur, quanto magis\nde baptismo dicendum est, quod ita pertinet ad euangelium,\nut sine illo quidem ad regnum caelorum nemo perueniat, sed\nsi accedat sacramento iustitia! qui enim dixit: nisi quis\nrenatus fuerit ex aqua et spiritu, non intrabit in\nregnum caelorum, idem ipse dixit: nisi abundauerit\niustitia uestra super scribarum et Pharisaeorum,\nnon intrabitis in regnum caelorum. forma sacramenti\ndatur per baptismum, forma iustitiae per euangelium: alterum\nsine altero non perducit ad regnum caelorum. uerumtamen perfecte\nbaptizare etiam minus docti possunt, perfecte autem\neuangelizare multo difficilioris et rarioris est operis. ideo\ndoctor gentium plurimis excellentior euangelizare missus est,\nnon baptizare, quoniam hoc per multos fieri poterat, illud per\npaucos, inter quos eminebat. et tamen legimus eum aliquot\nlocis dixisse euangelium meum, \\'baptismum\\' autem \\'meum\\'\nnumquam dixit, sed nec- cuiusquam per quem ministratus est.\nnam solus ille baptismus quem dedit Iohannes dictus est\nbaptismus Iohannis. hoc praecipuum uir ille dispensationis\nsuae munus accepit, ut lauacri praecursorium sacramentum\netiam illius diceretur per quem dispensabatur; baptismus\n\n\n\n\n\n\nautem quem ministrauerunt discipuli Christi nullius eorum\ndictus est, ut illius esse intellegeretur de quo dictum est:\nChristus dilexit ecclesiam et se ipsum tradidit\npro ea, ut eam sanctificaret mundans eam lauacro\naquae in uerbo. si ergo euangelium, quod ita Christi est,\nut possit et minister propter munus dispensationis dicere\nsuum, potest homo etiam per malum dispensatorem sine periculo\naccipere faciens quod dicit, quod autem facit non faciens.\nquanto magis baptismum Christi, quem nemo apostolorum ita\nministrauit, ut auderet dicere suum, potest quisque sine\ncontagione mali ministri percipere, qui bona fide accedit ad\nChristum!\nProinde si Petilianus, cum ego quae posuit de\nscripturis testimonia quod contra nos non essent non praetermiserim\ndemonstrare, ipse quae posui partim omnino non attigit,\npartim quae tractare uoluit nihil aliud se quam exire inde\nnon potuisse monstrauit, non diu hortandi estis uel admonendi.\nut uideatis quid tenere, quid cauere debeatis. sed forte in\nsanctarum scripturarum testimoniis talis apparuit, in his uero\ndocumentis quae inter homines de ipso schismate gesta sunt,\naliquid ualuit. immo uero et in his, quamquam post diuina\ntestimonia superfluo requirantur, quid commemorauit aut quid\nprobauit? qui cum fuisset grauiter in traditores inuectus et\nmulta in eos etiam de sanctis libris testimonia proclamasset,\nnihil tamen dixit unde nos ostenderet traditores. ego autem\ncommemoraui Siluanum Cirtensem, cui quibusdam interpositis\netiam ipse successit, cum adhuc esset subdiaconus, gestis\nmunicipalibus expressum esse traditorem. contra hoc ille\nmutire nil ausus est. et profecto uidetis, quanta eum necessitudo\ncompellebat ad respondendum, ut uidelicet prodecessorem\nsuum et non solum consocium, sed ut ita dicam etiam\n\n\n\n\n\n\ncathedraneum innocentem a crimine traditionis ostenderet, praesertim\ncum totam causam uestram ibi constituatis, ut traditores\nappelletis eos, quos traditoribus communionis tramite\nsuccessisse uel fingitis uel putatis. qui ergo ipsius causae\nuestrae necessitate, etiam si Rusiccadiensem uel Calamensem\nuel cuiuslibet alterius ciuitatis aliquem de parte uestra gestis\nmunicipalibus demonstratum dicerem traditorem, omni modo\neum defendere cogeretur, de suo prodecessore conticuit. unde,\nnisi quia hic non inuenit quam caliginem offunderet, unde\nsaltem homines mente tardissimos et somnolentissimos falleret?\nquid enim diceret, nisi falsa de Siluano ista iactari? sed recitamus\ngesta, et quando factum sit et quando etiam Zenophilo\nconsulari allegatum sit. quibus quomodo ille resisteret saeptus\nundique optima causa catholicae, uestra autem pessima? unde\nista uerba commemoro ex illa epistula mea, cui per hanc\nquam nunc refello uideri uoluit respondisse, utique ut uideatis\nquam inuicte positum sit, contra quod ille nihil tutius\ninuenire potuit quam silentium.\nCum enim ex euangelio uelut contra nos testimonium\nposuisset, ubi dominus ait: uenient ad uos in\nuestitu, ouium, intrinsecus autem sunt lupi rapaces.\nex fructibus eorum cognoscetis eos, ego respondi et dixi:\nergo fructus consideremus. tum continuo subieci et\nadiunxi: obicitis traditionem: hanc ipsam multo\nprobabilius nos uobis obicimus. et ne per multa\ncurramus, in eadem Constantiniensi ciuitate Siluanum\nepiscopum maiores uestri in ipso exordio\nsui schismatis ordinarunt. iste cum adhuc esset\nsubdiaconus, manifestissimus traditor\n\n\n\n\n\n\nmunicipalibus gestis expressus est. si et uos aduersus\nmaiores nostros aliqua documenta profertis, aequa\ncondicio postulatur, ut (aut) utraque uera aut\nutraque falsa credamus. si utraque uera sunt, uos\nestis sine dubio schismatis rei, qui crimina uos\nfugere in totius orbis communione finxistis, quae\nin ipsa particula uestrae concisionis habebatis.\nsi autem utraque falsa sunt, uos estis sine dubio\nschismatis rei, qui propter falsa crimina traditorum\nimmani separationis crimine maculamini.\nquodsi a nobis aliqua et a uobis nulla uel a nobis\nuera et a uobis falsa proferuntur, non est discutiendum\nquam penitus uestra ora claudantur. quid,\nsi uos sancta et uera Christi ecclesia conuinceret\natque superaret, etiamsi nos nulla uel falsa, uos\nautem aliqua et uera traditionis documenta teneretis,\nquid iam uobis restet, nisi ut, si uultis, pacem\ndiligatis, si autem non uultis, saltem obmutescatis?\netenim quaecumque modo proferretis,\nfacillime et uerissime dicerem tunc ecclesiae plenariae\net catholicae unitati iam per tot gentes\ndiffusae atque firmatae uos ea probare debuisse,\nut uos intus essetis, illi autem quos conuinceretis\npellerentur foras. quod si conati estis facere,\nprocul dubio probare non potuistis et uicti uel\nirati uos ab innocentibus, qui damnare incerta\nnon possent, immani sacrilegio separastis. si autem\nnec conati estis id agere, nimis execrabili et\nimpia caecitate uos a frumentis Christi, quae per\ntotum (agrum, id est totum) mundum, usque ad\nfinem crescunt, paucis in Africa zizaniis offensi\npraecidistis. ad haec, quae ex illa mea priore epistula\n\n\n\n\n\n\n\n\ncommemoraui, Petilianus nihil respondit omnino. et utique\nuidetis his paucis uerbis totam causam quae inter nos agitur\ncontineri, quid enim dicere conaretur, ubi quidquid eligeret\nuinceretur?\nCum enim de traditoribus et a nobis contra uestros et\na uobis contra nostros documenta proferuntur — si tamen\net a uobis aliqua proferuntur, quae usque ad hunc diem omnino\nnescimus; neque enim ea Petilianus suis litteris inserere praetermitteret,\nqui tam diligenter contra me partes gestorum,\nquae ad causam pertinent, commemorandas inserendasque curauit\n—, uerumtamen, ut iam dicere coeperam, si et a nobis\net a uobis talia proferuntur, profecto aut utraque uera sunt\naut utraque falsa aut nostra uera et uestra falsa aut nostra\nfalsa et uestra uera. plus quid dicatur, non inuenitur.\nAt in omnibus his quattuor sententiis ueritas pro\ncommunione catholicae est, quia, si utraque uera sunt, propter\nhomines quales et uos habebatis communionem orbis terrarum\ndeserere minime debebatis; si utraque falsa sunt, propter\nnulla crimina traditionis cauendum erat crimen atrocissimum\ndiuisionis; si nostra uera et uestra falsa sunt, olim quid\ndicere non habetis; si uestra uera et nostra falsa sunt, falli\npotuimus cum orbe terrarum de hominum iniquitate, non fidei\nueritate. non enim debuit attendere semen Abrahae in omni\ngente diffusum, quid uos nosse diceretis, sed quid iudicibus\nprobaretis. unde scimus, quid egerint quos uestri maiores\naccusauerunt, etiamsi uera eis obiciebantur, ut uel cognitoribus\ncausae uel certe ecclesiae ubique diffusae, quae non nisi\ncognitorum sententias debebat attendere, non illa uera sed\nfalsa putarentur? non ideo deus absoluit, quidquid hominum\nsceleris ut homines nosse non possint; neminem tamen recte\n\n\n\n\n\n\niudicari puto nocentem, qui hominem non conuictum crediderit\ninnocentem. unde ergo nocens orbis terrarum, si nosse non\npotuit etiam uerum fortasse crimen Afrorum et hoc aut ideo\nnosse non potuit, quia nemo ad eum detulit, aut ideo, quia\nin eo quod delatum est cognitoribus potius iudicantibus quam\nuictis murmurantibus credidit? hinc ergo laudandus est Petilianus,\nquod hoc, cum omnino inuictissimum cerneret, silentio.\npraetermisit; non plane laudandus, quod cetera similiter inuicta,\nquae tamen putauit posse obscurari, uerborum nebulis\noperire conatus est et quod me fecit causam, cum defecisset\nin causa, de me quoque ipso nihil dicens, nisi quod aut omnino\nfalsum esset aut culpandum non esset aut ad me iam\nnon pertineret. sed interea uos, quos inter me et illum iudices\nposui, sapitisne aliquid inter uerum falsumque discernere,\ninter inflatum et solidum, inter turbidum et tranquillum,\ninter tumidum et sanum, inter diuina praedicta et humana\npraesumpta, inter probationes et criminationes, inter documenta\net figmenta, inter causae actionem et causae auersionem?\nsi sapitis, bene et recte; si autem non sapitis, nos uestri\ncuram gessisse non paenitebit, quia, etsi cor uestrum ad pacem\nnon conuertitur, pax nostra tamen ad nos reuertitur.\nCONTRA LITTERAS PETILIANI LIBRI TRES. Antequam finirem libros de trinitate et libros de Genesi\nad litteram, inruit causa respondendi litteris Petiliani Donatistae,\nquas aduersus catholicam scripsit, quam differre non\npotui, et scripsi in hanc rem tria uolumina, quorum primo\nprimae parti epistulae ipsius, quam scripsit ad suos, quia non\ntota in nostras manus uenerat, sed prior parua pars eius,\nquanta potui celeritate et ueritate respondi. etiam ipsa epistula\nest ad nostros, sed ideo inter libros habetur, quia ceteri duo\nin eadem causa libri sunt. postea quippe inuenimus totam\neique tanta diligentia respondi, quanta Fausto Manicheo, uerba\nscilicet eius sub eius nomine prius ponens particulatim et\nsub meo per singula responsionem meam. sed prius, quod\nscripseram, antequam totam repperiremus, peruenit ad Petilianum\net iratus respondere conatus est in me potius dicens,\nquidquid eum libuit, in causa, uero omnino deficiens. quod\ncum possit conlatis utriusque nostrum scriptis facillime aduerti,\ntamen propter tardiores hoc ipse respondendo demonstrare\ncuraui. sic est additus eidem operi nostro liber tertius.\nHoc opus in primo libro sic incipit: Nostis nos saepe\nuoluisse; in secundo autem sic: Primis partibus - epistulae\nPetiliani; in tertio autem sic: Legi, petiliane, litteras tuas.\n"};
