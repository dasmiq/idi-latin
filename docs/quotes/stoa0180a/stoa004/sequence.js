var sequence = {"name":"Lucifer, Bishop of Cagliari. De Sancto Athanasio, Liber I-II","data":"Cogis nos, Constanti, absentem damnare consacerdotem\nnostrum religiosum Athanasium; sed diuina id facere prohibemur\nlege. inpellis auctoritate latius regali domini sacerdotes\nad effundendum cruorem, ignorans iura iustitiae tradita\nnobis diuinitus te conatum ex nostris auferre mentibus. an\ndiuinitus poteris adserere permissum absentem inauditum et,\nquod est maximum, innocentem damnari? quomodo etenim\narbitraris diuinitus permissum puniri inauditos, quando uideas\nAdam et Euam principes nostri generis auditos sententia percussos\ndei? et uocauit deus Adam, et dixit ei: Adam, ubi\nes? et dixit: uocem tuam audiui, domine, in paradiso et\ntimui, quoniam nudus sum, et abscondi me. et dixit illi deus:\nquis tibi indicauit quia nudus es, nisi de ligno, de quo praeceperam\ntibi, de hoc solo ne manducares, ex eo manducasti?\net dixit Adam: mulier, quam dedisti, ipsa mihi dedit de ligno,\net manducaui. et dixit deus mulieri: quid hoc fecisti ? et\ndixit mulier: serpens persuasit mihi, et manducaui. cum igitur\nhuiusmodi formam iudicandi dedisse deum aduerteris, cum a\nlatebris euoca?? confessisque deum sententiam dedisse de\nsacris scriptur?? collegeris fontibus, cuius fuisti atque es\ninpudentiae iudicandi dei seruis eam dare formam, quae non\nfuisset de lege ueniens domini? nec timuisti, ne fuisset dictum\n\n\n\n\n\n\nad deum a nobis de te, quomodo fuerit dictum de refuga\nillo angelo serpens suasit me : Constantius imperator seduxit\nnos; credidimus ei eum arbitrati fuisse hominem. non uidere\npotuisti, quia possis tali percuti dei indignantis sententia qua\npercussus uidetur et serpens? cui dicitur: quia tu fecisti hoc,\nmaledictus tu ab omnibus pecudibus et ab omnibus bestiis\nterrae, quae sunt super terram; super pectus et uentrem tuum\nrepes et terram edes omnibus diebus uitae tuae. et inimicitiam\nponam inter te et mulierem et inter semen tuum et inter semen\neius; ipse tuum obseruabit caput, et tu eius obseruabis calcaneum\n. non ita et te dei offensam incurrere potuisse, ut ille\nincucurrerit angelus, ex hac una sententia domini debueras\nreminisci, praesertim cum cognosceres tuum etiam opus fuisse\nserpentinum? an cum ille serpens fuerit factus ex angelis, tu\nex hominibus serpentem te fieri potuisse es arbitratus? minime;\nsed dicas uelim, quid intersit inter tuum atque huius angeli\nrefugae apostatae factum. si ille mendacio seduxit rudes\nhomines, et tu, et quidem tu non rudes; si ille utilitatis gratia\nad arboris eorum inlexit mentes fructus edendos, et tu, pacis\ncausa te facere cum adstruxeris.\nCumque omnium Christianorum bono te hoc opus dixeris\nadgressum, utique inspecta opera tua datur intellegi serpentem\nte illum esse imitatum. cupiens dei mandatorum fieri transpressores,\ndedisti praecepta damnandum esse inauditum absentem\nnegandamque audientiam purgare posse se de crimine\nobiecto proclamanti. Abel interficitur iustus et interrogatus\nCain sumit sententiam; et tu domini inauditum uis puniri\nsacerdotem? factus est, inquit, Abel pastor ouium, Cain autem\nerat operans terram. et factum est, post dies\\'\\'dbtulit Cain de\nfructu terrae sacrificium domino, et Abel obtulit et ipse de\nprimitiis ouium suarum, et respexit deus super Abel et super\n\n\n\n\n\n\n\n\nmunera eius, super Cain uero et super sacrificia eius non\nrespexit. et contristatus est Cain ualde, et concidit uultus eius.\net dixit dominus deus ad Cain: quare tristis factus es et\nquare concidit uultus tuus? quare non recte obtulisti ? peccasti,\nquiesce et cetera, et infra: dixit Cain ad Abel fratrem suum:\neamus in campum. et factum est, cum essent ipsi in campo,\ninsurrexit Cain super Abel fratrem suum et occidit eum. et\ndixit deus ad Cain: ubi est frater tuus? et dixit: nescio;\nnumquid custos fratris mei sum ego ? et dixit deus: quid\nfecisti hoc ? uox sanguinis fratris tui clamat ad me de terra.\nnumquid non licuerat deo, priusquam Cain conuocaret atque\ninterrogaret, punire ? sed noluit, dans formam, quo inciperemus\ngenere iudicare commissos nobis, nobis inquam, de quibus\nper Hieremiam prophetam dicit ad populos suae maiestati\ndicatos: et dabo uobis pastores secundum cor meum, et pascent\nuos pascentes cum disciplina. damnate, inquis, eum, quem\nignoratis deliquisse. cur? nempe ad hoc, ut iam non episcopi\nsed mereremur nuncupari uesani atque carnifices. non metuis,\noro, haec mandans domini ad Noe sanctissimum dicentis uocem?\nsicut olera faeni dedi uobis omnia. praeter carnem et san-\nguinem animae non edetis. etenim uestrum sanguinem animarum\nuestrarum exquiram de manibus omnium bestiarum,\nexquiram animam hominis. qui effuderit sanguinem hominis\npro sanguine hominis effundetur, quia ad imaginem dei feci\nhominem. non metuis, oro, tantorum te qui uideas interfectorem\ndei exstitisse seruorum, ut adhuc et ipse. innocentes iugules\net nos participes fieri tuorum cogas funerum? cum dictum a\nsocero suo Iethro fuisset Moysi, cur tota detineret populum\ndie: uenit ad me, inquit, populus quaerens iudicium a deo.\nigitur si iudicium dei antistitum tam decet esse iustum, quod\ndei esse dicatur iudicio terminatum, quomodo tu inauditum\n\n\n\n\n\n\niubebas damnari a nobis, cum Moysen inueneris dixisse: uenit\nad me populus quaerens iudicium a domino ? si populus idcirco\nad nos confluit, ut secundum dei legem iudicetur, cur\ntu inquies: damnate innocentem ? itaque cum hoc praeceptum,\nquod prolatum est a te, non sit ueniens ex lege dei, sed sit\nplane ex uoluntate firmatum diaboli, tandem intellege quisnam\nsis.\nVxor Loth conuersa in salem est, cur implere nequiuerit\nimperata; nobis, credo interuentu tuo, quia uidelicet sis rex\nRomani imperii, nihil accideret malorum, si falsis praegrauatum\ncriminibus damnaremus? sacra scriptura in Exodo, Moyses,\ninquit, ascendit in montem dei, et uocauit eum deus de monte\ndicens: haec dices domui lacob et adnuntiabis filiis Israel:\nipsi uidistis quanta fecerim Aegyptiis, et adsumpsi uos tam-\nquam supra pinnas aquilae et adduxi uos ad me. et nunc\nsi auditu audieritis uocem meam et custodieritis testamentum\nmeum, eritis mihi populus abundans prae omnibus gentibus.\nmea est uniuersa terra. uos autem eritis mihi regnum sacratissimum\net gens sancta. quomodo gens sancta, si innocentium\nfuerimus necatores? quomodo regnum deo sacratissimum, si\npraecepta praetereamus eius? item dicit deus: non moechaberis,\nnon occides, non falsum testimonium dices aduersus proximum\ntuum. tu inquis contra: crede mihi dicenti falsa et macta\ninnocentem. monens deus dicit in Exodo: non credes auditui\nuano, non consenties cum iniquo fieri testis iniustus, non eris\ncum conpluribus in malitia. non adpones cum compluribus\ndeclinare cum turba, ut declines iudicium et pauperi non\nmiserearis in iudicio eius, et infra: non subuertes iudicium\npauperis in iudicio eius, ab omni uerbo iniqua recedes, innocentem\net iustum non occides, non iustificabis inpium pro\nmuneribus; munera enim excaecant oculos uidentium et pestiferant\nsermones iustos. ad haec tu excludenda praecepta\n\n\n\n\n\n\nsubuertere iudicium eius deruos conpellis, iustam temptans etiam\nmuneribus nostram corrumpere dicatam conscientiam deo.\nsi auditu, dicit deus, audieris uocem meam et feceris omnia\nquae dixero tibi, inimicus ero inimicis tuis et resistam contrariis\ntuis. iam tuum sit probare praecepisse deum innocentes\nesse percutiendos, apostolicam deserendam fidem et tuam\nsuscipiendam perfidiam. cur haec, quae mandatis domini\naduersantur, fieri praecipiendum putasti? cum etiam in Leuitico\ndominum memineris dixisse ad Moysen: loquere filiis\nIsrael et dices ad eos: ego dominus deus uester, secundum\nstudia terrae Aegypti, in qua inhabitastis, in ea non facietis,\net secundum studia terrae Chananaeorum, in quam ego induxero\nuos, ibi non facietis et in legitima eorum non ambulabitis.\niudicia mea facietis et praecepta mea custodite et\nambulate in eis. ego dominus deus uester. custodite omnia\npraecepta mea et omnia iudicia mea et facietis ea; qui fecerit\nea homo uiuet in ipsis. ego dominus deus uester. si in praeceptis\ndomini docere uales conscriptum iustos esse ad iniustorum\nsuggestiones puniendos, recte cuncta te egisse atque agere\npoteris aduertere. doce in mandatis dei conscriptum calumniis\npetitos eius cultores a te domus eius persecutore per nos\nepiscopos esse interimendos.\nCur ad hanc per coarrianos tuos deductus es implendam\nmalitiam? quae coegit te causa imperatorem petere\ncalumniis dei hominem? numquid non legeras in Leuitico\ndixisse deum: nolite mendacio petere neque calumniemini\nunusquisque proximum? et infra: non mentiemini neque calumniam\nfacietis proximo, et non profanabitis nomen domini dei\nuestri. ego sum dominus deus uester. non nocebis proximum\ntuum, et timebis dominum deum tuum. ego sum dominus deus\ntuus. non facietis iniquum in iudicio, non accipias personam\n\n\n\n\n\n\npauperis neque miratus fueris ad personam potentis; in iustitia\niudicabis proximum tuum. non ambulabis in dolo in gente\ntua. non consenties in sanguinem proximi tui. ego sum dominus\ndeus uester. non odies fratrem tuum sensu tuo, corripiens\ncorripies proximum tuum et diliges proximum tuum sicut te\nipsum. ego dominus deus uester. legem meam custodite. haec\ncum scripta memineris, existimas acceptatores personae nos\ntuae futuros? ad innocentis rogasti necem et cum te contemptum\naduertisses, tetendisti temet ad genera omnia ingerenda\npoenarum. dicit deus: a facie diuitis ne timeas, et\nhonorabis faciem presbyteri et timebis dominum deum tuum.\nego sum dominus deus tuus. et tu timeri te potuisse es arbitratus\net exhonorari Athanasium, quem deus praeceperit honorandum?\nnon legeras dixisse deum: non facietis iniuste in\niudicio, in mensura et in penso et in stateris; statera iusta\npensabitis? et mensura iusta est, ut statuisses fuisse per nos\nnecandum absentem? si iustum est iudicium <non) audiri se\nproclamantem, absentem puniri, tuae erunt iustae etiam allegationes\napud deum contra nos, qui tuae temeritatis praecepta respeurimus.\nin Deuteronomio reperitur gloriosus Moyses dixisse\nad iudices quos populo dederat: audite inter fratres uestros\net iudicate iuste inter medium uiri et inter medium fratris\net in medio proselyti eius. non accipietis personam in iudicio,\naduersus minorem aut aduersus maiorem iudicabis, non sumas\npersonam hominis, quoniam iudicium est dei. et uis, Constanti,\ncredo quia sis in sublimitate degens regali, accipi tuam\npersonam; es magnopere cupiens eum, cuius sis sanguinem\nsitiens, mactari per nos domini sacerdotes. hinc apud te itaque\nnos detestabiles, quoniam iudicium ad dei sumus uoluntatem\npromentes, hinc ad gladium putasti tendendam\n\n\n\n\n\n\ncarnificem dexteram tuam, tamquam possis gladio uincere quos\nuideres propter dei filium nec praesentem dubitare amittere\nuitam nec perhorrescere mortem. ad filios Israel narrat sanctissimus\nMoyses ex praecepto dei: uidete, tradidit uobis dominus\ndeus uester ante faciem uestram terram; ascendentes\npossidete, quemadmodum dixit dominus deus patrum nostrortm\nnobis. nolite timere neque formidemini. si illis neminem praeter\ndeum timendum mandatum est, illis imaginem nostrae uocationis\nportantibus, quanto magis praeter deum neminem metuere\ncondecet qui non terras Chananaeorum, Iebusaeorum et Gergesaeorum\natque Amorrhaeorum simus desiderantes consequi,\nsed caelestia regna, sed dei perpetuum amorem? quomodo\netenim uigor inanis dignitatis tuae nos ab hoc potuit aut potest\nproposito flectere, cum praeter deum statuerimus metuendum\nneminem?\nNon sumus Christiani ex illis qui dixerunt: propter quod\nodiit nos dominus, eduxit nos de terra Aegypti, tradere nos\nin manus Amorrhaeorum et disperdere nos; sed sumus ex\nillis qui dixerunt ac dicunt ad deum: propter te occidimur\ntota die, aestimati sumus ut oues occisionis, sed in his omnibus\nsuperamus propter eum qui dilexit nos. non timuimus\nneque timemus minas tuas nos, qui nouimus nihil posse deo\nresistere, ne ut illi pereamus qui audiunt a Moysi: fratres\nuestri auerterunt cor uestrum dicentes: gens magna est et\ndura multa et potentior uobis et ciuitates magnae et muratae\nusque ad caelum, sed et filios gigantum uidimus illic. non\ntimemus gladium tuum Christiani, qui praesumamus prostratis\nuobis, dei religionis inimicis, uenturos ad conuiuium patriarcharum\nprophetarum apostolorum ac martyrum. non metuimus\nuirtutem caduci regni tui milites diuini. non sumus\nex illis diffidentiae filiis, qui plus inimicos suos quam deum\n\n\n\n\n\n\nfuerant arbitrati potuisse, ut tuam fragilem uereamur potentiam;\nsi enim non ita Iudaei credidissent, quod uidelicet plus\npossent Chananaei, Iebusaei et Amorrhaei et ceteri inimici\nquam deus, numquam profecto Moysis uocem superhabuissent\ndicentis: ne loquamini neque formidemini ab eis. dominus\ndeus uester, qui antecedit ante faciem uestram, ipse simul\nexpugnabit eos uobiscum secundum omnia quaecumque fecit\nuobis in terra Aegypti, et in deserto hoc quod uidetis quomodo\nfouit te dominus deus tuus, sicut quis t\\'oueat homo filium\nsuum, in omnem uiam quam ambulatis, quoadusque uenistis\nad hunc locum, deducens uos in igni nocte, ostendens uobis\niter, ut ambularetis in eam et in nube diei. si non post haec\nsalutaria monita plus potuisse quos contra pugnam gerebant\nquam deum filii Israel fuissent credentes, numquam profecto\nad omnem deuenissent interitum. potentem igitur esse nouimus\ndeum ad eripiendos nos de manibus tuis, ad caeleste nobis\nregnum promissum tendentes. timere tuam crudelitatem non\npoterimus, maxime qui elegerimus a te, non a deo puniri.\nDixisti: damnate Athanasium. quem eramus, Constanti,\ndamnaturi? illumne, quem uidemus dei filium confiteri, ut\nsunt confessi patriarchae prophetae apostoli ac martyres?\nan te, qui sis negans, ut negauit magister tuus Arrius, ut\nnegauerunt Scarioth ludas et cuncti Iudaei? dicit deus ad\nMoysen: non erunt tibi dii alii praeter me. non facies tibi\nsculptile neque omnem similitudinem eorum, quaecumque sunt\nin caelo sursum et eorum, quae sunt in terra deorsum, et\nquaecumque sunt in aquis subtus terram. non adorabis illis\nneque seruies ei, quoniam ego sum dominus deus tuus, deus\nzelans, reddens peccata patrum in filiis in tertiam et quartam\nprogeniem eis qui oderunt me, et faciens misericordiam in\nmilibus his qui diligunt me et his qui custodiunt praecepta\n\n\n\n\n\n\nmea. et haec dicis diuina mandata calcando: suscipite idololatriam\nmeam, derelinquite deum, interficite inimicum meum\nnon dei Athanasium, quo possitis inueniri inter eos qui oderunt\ndeum, quibus promiserit se in tertiam et quartam progeniem\nredditurum; date operam, ne cum illis diligamini a deo, propter\nquos dicit: faciens misericordiam in milia his qui diligunt me et\nhis qui custodiunt praecepta mea. conspicis, prudentissime imperator,\nhoc tibi bonum uideri quod sit malum et hoc malum quod\nbonum. aut negabis bonum, aut negabis bona te mala esse intellegere\net mala bona? si negas, responde. bonum est damnare\ninnocentem an malum? bonum est derelinquere deum et ire\npost idololatriam an malum? si dixeris malum, dicetur tibi\na nobis: cur haec tu geris? iterum clamat in Deuteronomio\nMoyses, dicens: custodite mandata domini dei tui et testimonia\net iustificationes. quascumque mandauit tibi, et facies quod\nplacitum est et quod bonum ante dominum deum tuum, ut\nbenefiat tibi. et intrabis et hereditate possidebis terram bonam,\nquam iurauit dominus patribus uestris. et tu haec esse bona\nelegisti, haec deo placita, ut in contumeliam eius maiestatis\nidololatria firmetur per tui regni uirtutem et iugulentur hi\nqui se eius fuerint confessi cultores. ecce ego, dicit Moyses,\ndedi ante conspectum uestrum hodie benedictionem et maledictionem,\nbenedictionem, si audieritis mandata domini dei\nuestri quaecumque ego mando uobis hodie. cum itaque illi\nsint benedicti qui innocentem non sint punientes, illi domini\nseruantes mandata qui inauditum damnare noluerint, tu quomodo\nte benedictum putas, cum per opus tuum te probes inter\nmaledictos constitutum ? aut si non inter maledictos es, cur\nMoysen spernis dicentem? si autem inueniatur in te in una\nciuitatum tuarum, quas dominus deus tuus dabit tibi, uir\n\n\n\n\n\n\naut mulier qui fecerit malignum ante dominum deum tuum\ntransire in testamentum eius, et uenientes seruierint diis alienis\net adorauerint eos aut soli aut lunae aut omni, qui sunt in\nmundo de caelo, et infra: produces uirum illum aut mulierem\nillam, et lapidabitis eos in lapidibus, et morientur. in duobus\ntestibus aut in tribus morietur, moriens non morietur in uno\nteste. et manus testium erit super eum in primis ad occidendum\nillum, et manus totius plebis postremo. et tolles malignum\nex uobis ipsis. si non es, Constanti, currens cum maledictis,\ncur non mandatis dei serui paruisti Moysi? cur, cum\nille dicat duobus tribusue testibus etiam idololatrem perire,\ntu nec quidem audientiam uolueris praeberi uiro deo dicato\neique negare fecisti audientiam, cui sis traditus a deo, ei\ncui si iusta defendenti restiteris, morte mori iussus ore\nfueris Moysi? ut enim iudicia sacerdotis maneant inuiolata,\ndicit sic: exsurgens ascendes in locum quocumque elegerit\ndominus deus tuus inuocari nomen eius ibi. et loquere ad\nsacerdotes leuitas aut ad iudicem, quicumque factus fuerit in\ndiebus illis, et requirentes nuntiabunt tibi iudicium et facies\nsecundum omne praeceptum, quodcumque nuntiauerint tibi\nqui sunt in loco illo, in quo elegit dominus deus tuus inuocari\nnomen illius ibi, et obserua te nimis. facies secundum omnia\nquaecumque constituerunt tibi. secundum legem et secundum\niudicium quodcumque dixerint facies, non declinabis a uerbo\nquodcumque nuntiauerint tibi, facies quodcumque indicauerint\ntibi, non declinabis dextra aut sinistra. et homo quicumque\nfecerit in superbia, ne audiat sacerdotes adstantes officia exhibere\nin nomine domini dei aut iudex quicumque fuerit\nin diebus illis, morietur homo ille, et tolles malum de Israel.\net omnis populus audiens timebit et non impie aget ultra.\nSed dicis: isto in loco deo deuotissimus Moyses quomodo\nsacerdotum fecit mentionem, sic et iudicis. proba te\nsuper nos factum iudicem, proba ad hoc te constitutum imperatorem,\nut nos armis tuis ad omnem implendam uoluntatem\namici tui diaboli perduceres. cum probare non possis, . quia\npraeceptum sit tibi non solum non dominari episcopis, sed\net ita eorum oboedire statutis, ut si subuertere eorum decreta\ntemptaueris, si fueris in superbia conprehensus, morte mori\niussus sis, quomodo dicere poteris iudicare te posse de episcopis,\nquibus nisi oboedieris, iam, quantum apud deum, mortis\npoena fueris multatus? cum haec ita sint, tu, qui es profanus,\nad dei domesticos quare istam tibi sumis dei sacerdotum\nauctoritatem, cum etiam ipsos iudices Iudaeos tunc, quando\nin lege manebant dei, ex genere habere permiserit suo? si\nenim, inquit Moyses, dixeris, statuam supra me principem,\nquomodo et reliquae gentes quae in circuitu meo, constituens\nconstitues super te ipsum principem quemcumque elegerit\ndominus deus tuus. ipsum de fratribus uestris constitues. non\npoteris constituere super te hominem alienigenam, quoniam\nnon est frater uester. et subsequitur, cur noluerit alienigenam\nfieri principem, ne scilicet ad sectam suam traheret alios.\npropterea dicit: ne reuoces nos in Aegyptum, hoc est ad idolorum\ncultum, quasi is qui, inquam, tibi usurpasti hanc\nauctoritatem quam tibi deus non tradidit. et si traderet\net inter te esse permitteret, primo in loco Christianum\nte esse oportuerat, quia scelus esset alienigenam dei seruos\niudicare, inimicum religionis domesticos dei. deinde\nsi fuisses Christianus et te participem censuisset deus sacerdotibus\nfieri ad regendum populum eius, accipe qualem te\n\n\n\n\n\n\nesse praeceperit. et erit cum sederit in principatu suo, scribet ei\ndeuteronomium hoc in libro ante sacerdotes et leuitas, et erit\ncum ipso, et legetis ei omnes dies uitae eius, ut discant timere\ndominum deum tuum, custodire omnia mandata haec et\niustificationes has facere, ut non extollatur cor eius a fratribus\neius et non transgrediatur a mandatis dextra aut sinistra,\nut longiturni temporis sit in principatu suo ipse et filii eius\ncum ipso in filiis Israel. quid tu huiusmodi habes nisi omnia\ncontraria, nisi cuncta quae dei inpugnent domum ? primo es\nhaereticus, deinde persecutor dei domesticorum; conatus es\nac conaris ad Athanasium iugulandum, tamquam is homo,\nqui non memineris scriptum: si fuerit homo odiens proximum\net insidiatur eum et surrexerit in eum et percusserit eum\nanimo et mortuus fuerit et fugerit in unam ciuitatum harum,\nmittent seniores ciuitatis illius, et accipient eum inde et tradent\neum in manus exquirentium sanguinem, et morietur. non\nparces oculo tuo super eum et mundabis sanguinem innocentis\nex illis, et bene tibi erit, et iterum: non manebit testis unus\nin testificationem aduersus hominem secundum omnem iniquitatem\net secundum omne peccatum quodcumque peccatur. in\nore duorum testium aut trium stabit omnis sermo. si autem\nsteterit testis iniustus aduersus hominem detrahens ei iniqui.\ntatem, stabunt duo homines, quibus est ipsis contradictio,\nante dominum et ante sacerdotem et in conspectu iudicis\nquicumque fuerit in diebus illis. et interrogabunt diligenter\niudices, et ecce testis iniustus testificatus est iniqua, resistens\naduersus fratrem suum, et facite ei, quemadmodum nequiter\negit facere aduersus fratrem suum, et auferes iniquum ex\nuobis ipsis. et ceteri audientes timebunt, et non adponent\namplius facere uerbum malignum hoc in uobis. non parces\noculis tuis super eum, animam pro anima, oculum pro oculo,\ndentem pro dente, manum pro manu, pedem pro pede. cum\n\n\n\n\n\n\ncernas haec fieri de te homicida deum statuisse, dicas quaeso,\nquid sit aliud dicere: damnate eum, quem scitis innocentem,\nfacite contra dei mandata, nisi, euellite corda, tollite uobismet\nsensus, ultro iugulate uestras animas, licet uidentes quia\nfouea sit fingite uos caecos, praecipitesque uosmet date in\naeternam uoraginem, mergite in eam foueam, a qua non uos\neripi posse cernitis, uobis ipsis uitam auferte, sumite perpetuam\nmortem? quid est aliud dicere fac quod deus fieri\nprohibuit nisi estote inimici deo, adquirite uobis diabolum\namicum, date operam ne consequamini paradisum, ne denique\nregnum caelorum quod uobis promisit, si mandata eius\nseruaueritis, deus; amate inferna, diligite stagnum ardentem,\ndesiderate esse cum omnibus qui sunt semper dantes poenas,\ndesiderate dici homines diaboli.\nHaec sunt praemia quae tua egregia conquirunt consilia,\nhaec illa optima quae mortem pariunt sempiternam,\nhaec quae demergunt hominem caelo iam proximum ad inferna.\nadhuc non sciebas scriptum, ut ad haec nos rogares\nmala gerenda? non erit in sacco tuo pondus et pondus, maius\naut minus. non erit in domo tua mensura et mensura maior\net minor. pondus uerum et iustum erit tibi, et mensura uera\net iusta erit tibi, ut multorum dierum sis et bene tibi sit\nsuper terram, quam dominus deus tuus dabit tibi in sorte,\nquoniam abominabilis est domino deo tuo omnis qui facit\nhaec, omnis qui facit iniqua. pondera integra et mensuras\niustas qui non seruauerit abominabilis cum esse sacris referatur\nlitteris, credo nos acceptissimos tunc fore putasti, si\niniuste (in) eum protulissemus iudicium. Moyses, maledictus,\ninquit, qui transfert terminos proximi. proximi auellere et de\nloco transferre in locum prohibemur terminos, et pondus, egredimini,\ndicis, dei sacerdotes, terminos iustitiae. maledictus, inquit\nspiritus sanctus ore Moysi, quicumque declinauerit iudicium\n\n\n\n\n\n\naduenae, orphani et uiduae, et tu ludos tibi praebens de nostro\nsanguine dixisti: punite eum quem ignoratis deliquisse. noluimus,\nConstanti, esse tecum maledicti, te magis cupientes\nsumus nobiscum benedictum in sancta inueniri ecclesia. non\ntuam audimus uocem, quae nos dei incurrere offensam prouocat,\nsed audimus Moysis serui domini dicentis: et erit,\nsi non audieritis uocem domini dei uestri, custodire et\nfacere omnia mandata eius, quaecumque ego mandabo tibi\nhodie, et uenient super te omnes maledictiones hae et inuenient\nte. maledictus tu in ciuitate, maledictus tu in agro, maledictae\napothecae tuae et quae sunt reliqua tua, et maledicti\nfilii tui uentris et nascentia terrae tuae, armenta boum tuorum\net greges ouium tuarum, maledictus tu in gressu tuo. mittet\ntibi dominus taedium et thlipsen et anxietatem in omnia,\nquocumque inmiseris manum tuam, quaecumque facies, quaecumque\ndisperdat te in breui propter nequitiam studiorum\ntuorum. si non sunt mala studia falsa mittere crimina, persequi\ndei cultores, dei idololatriam introducere in ecclesiam,\nmanu militari iugulare credentes in unicum dei filium, poterunt\nhaec maledicta non te ac tecum adprehendere currentes.\nConuocasti nos ad dei sacerdotem iugulandum, ad\neum interimendum, per quem te praecepta sua audire sanxerit\ndeus. et scripsit Moyses uerba legis huius in libro, et dedit\neum sacerdotibus et leuitis qui tollunt arcam testamenti domini\net presbyteris Israel. et mandauit eis Moyses in illa die\ndicens: post septem annos in tempore anni remissionis in die\nfesto scenopegiae in coeundo omnem Israel apparere in conspectu\ndomini dei tui in loco quem elegerit legetis hanc legem\nin conspectu Israel in auribus eorum, conuocatis in ecclesiam\nuiris et mulieribus et natis et proselyto qui fuerit in ciuitatibus\nuestris, ut audiant et discant timere dominum deum\n\n\n\n\n\n\nuestrum et audiant facere omnia uerba legis huius. et filiieorum,\nqui nesciunt, audientes discent dominum deum uestrum\nomnibus diebus quibus ipsi uiuunt super terram. persequeris\neum, per quem te audire praeceperit dominus; agente eo in\nrebus humanis cohaereticum tuum Georgium successorem,\ncum, tametsi fuisset liberatus iam Athanasius ex corpore, tibi\nnon licuerit mittere, sed fuerit ac sit in dei manu quem\nfuisset dignatus populo suo antistitem instituere per seruos\nuidelicet suos, hoc est catholicos episcopos. neque enim posset\nimpleri uirtute spiritus sancti ad dei gubernandum populum\nnisi is quem deus allegisset cuique manus per catholicos\nepiscopos fuisset imposita, sicut defuncto Moyse impletum\nspiritu sancto inuenimus successorem eius Iesum Naue, loquitur\nscriptura sancta dicens: et Iesus filius Naue impletus est\nspiritu intellegentiae; inposuerat enim Moyses manum super\neum. et audierunt eum filii Israel et fecerunt secundum quod\nmandauit dominus Moysi. conspicis ordinationi dei te obuiam\nisse contra dei faciendo uoluntatem, temet mucrone gladii\ntui iugulatum, siquidem non licuerit ordinari, nisi fuisset defunctus\nAthanasius, et defuncto Athanasio catholicus debuerit\nper catholicos ordinari episcopos. loquitur sacra scriptura\ndixisse ad legum Naue deum: Moyses seruus meus defunctus\nest. nunc itaque surgens transi Iordanem tu et omnis populus\niste in terra quam ego dabo illis. omnem locum, quemcumque\ningressi fueritis uestigio pedum tuorum, uobis dabo illum,\nsicut dixeram Moysi. desertum et ante Libanum usque ad\nflumen magnum Euphraten et usque ad mare magnum, usque\nad solis occasum erunt fines termini uestri. non resistet homo\nin conspectu tuo per omnes dies uitae tuae, et sicut eram cum\nMoysi, sic ero tecum et non derelinquam te neque despiciam\nte. numquid potest deus esse cum inimico suo Georgio?\n\n\n\n\n\n\nnumquid ei, quem non ordinauerit, quem non elegerit, poterit\nesse propitius? talis est Georgius, qualis fuerat Arrius qualesque\nsunt Valens et Vrsacius uel ad quem me destinasti\nGerman<ici)ensium Adoxius; neque enim possent nisi de spinis\nspinae procedere. haec ita se habere ex actibus ipsius Georgii\nlegens contestationes Alexandrinorum poteris colligere; et\nquamuis tibi sceleratum blasphemum illum esse placeat neque\nenim aliter tibi esset amantissimus, nisi quia sit sceleratus\n—, tamen haec eo protulerim, ut eximiam possis\ncernere operam tuam. cum igitur non esse deum cognoscas\ncum Georgio, sed esse aduertas cum Athanasio, quem populo\nsuo instituerit antistitem, cognoscere tandem poteris dei te\nordinationem fuisse conatum destruere, deum te fuisse in\nAthanasio persecutum. audis enim dicere deum ad Moysi\nsuccessorem: sicut eram cum Moyse, sic ero tecum, et non\nderelinquam te neque despiciam te, ecce alio loco: inualesce\net uiriliter age custodire et facere sicut praecepit tibi Moyses\npuer meus. et non declinabis ex illa dextra aut sinistra, ut\nintellegas in omnibus quaecumque agis. et non recedet liber\nlegis huius ex ore tuo, et meditaberis in eo die ac nocte, ut\ncustodias facere uniuersa quae scripta sunt. tunc dirigam uias\ntuas et tunc intelleges. ecce praecepi tibi, inualesce et uiriliter\nage; non est quod expauescas neque timeas, quoniam tecum\nest dominus deus tuus in omni loco.\nIam superest te, siue tu siue Georgius quae geritis si\nsunt uenientia ex dei mandatis, probare. audis enim promittere\nse deum futurum cum successore Moysis, quomodo\nfuerit et cum Moyse, si modo quae sunt in libro legis scripta\nseruauerit. si igitur ut haec geras scriptum non inueneris,\n\n\n\n\n\n\n\n\n\n\ntuae erit aequitatis tandem aduertere uobiscum Arrianis non\nesse deum. sed illum in uobis mansitare. qui manserit et in\nCain. quae te causa ad haec. Constanti. inpulit gerenda, ut\npotentia regni tui ad tantam perductus superbiam statuisses\neum necandum, quem deus sibi in sacerdotali honore elegerit?\nnon inueneras in primo Regnorum libro scriptum? non glorietur\nsapiens in sapientia sua, neque glorictur potens in uirtute\nsua, neque glorietur diues ia diuitiis suis; sed in hoc\nglorietur qui glorictur, scire et intellegere deum et facere\niudicium et iustitiam in medio terrae. cur haec praeteriens.\nqui in omni tempore iudicium iustum facere debueras, iniustitiam\ntecum etiam nos facere cogebas? deponi per nos\ndecreueras catholicum. firmari uero haereticum; sed quando\nistud sanae fecissent mentis homines? si enim Heli sacerdos.\ncur filios in sacerdotii honore constituisset indignos. illa audit\nquae perpessus est a domino. quid nos audire ac perpeti\nmereremur, si catholicum episcopum damnantes et quidem\ninauditum sineremus Georgium fieri Arrianum Alexandrinis\nepiscopum? et uenit, inquit, homo dei et dixit: haec dicit\ndominus: manifeste ostendi me ad domum patris tui es omnibus\ntribubus Israel mihi in sacerdotium, ut ascenderent ad\nsacrificium meum et incenderent incensum et tollerent Ephod.\net dedi in domo patris tui omnia frumenta filiorum Israel in\nescam. et tu quare respexisti in incensum meum ac sacrificium\nmeum inprobo oculo, et honorificasti filios tuos plus quam\nme, ut benediceres eos a primordio in omnibus sacrificiis Israel\ncoram me? propter hoc haec dicit dominus Israel: dixi, domus\ntua et domus patris tui transiet coram me usque in aeternum,\net nunc non est. sic dicit dominus: nequaquam mihi,\nnon sic erit a me, quoniam qui ho(no)rificant me, honorificabo\neos, et qui spernit me ad nihilum redigetur. et ecce dies\n\n\n\n\n\n\nueniunt, et disperdam semen tuum et semen patris tui, et\nnon erit tibi senex in domo mea omnibus diebus, et uirum\ndisperdam tibi a sacrario meo, ut deficiant oculi eius, et defluet\nanima eius. et omnis quae superauerit multitudo e domo\ntua decidet in gladio uirorum. et hoc tibi signum, quod ueniet\nsuper duos filios tuos hos Ofni et Finees, in uno die morientur\nambo gladio uirorum. si hanc ille accepit increpationem\npro filiis a deo, qualem nos mereremur accipere pro te, Constanti?\ncredo dictum fuisset nobis: plus honorificastis Constantium\nquam me, quomodo illi dictum est, quod plus honorificauerit\nfilios quam deum. qua, inquis, de re? quia si tua\nfecissemus praecepta, domini inueniebamur spreuisse, quia\nGeorgius sit, ut fuerint filii Heli, filius pestilentiae, quem tu\nloco dei hominis Athanasii conlocandum per nos censueras.\ndeinde cum dicat deus: qui me honorificauerit honorificabitur,\net qui me spernit ad nihilum redigetur, si tuam contra ipsius\ndiuina mandata prolatam uocem sacrilegam audiremus, honoricaueramus\ndeum? an si te nihil esse iudicantes illius tantum\nsacris statutis parere niteremur? interea tu gaude, quia sis\nexhonorans deum. audis enim ipsum dicentem, quod uenturi\nsint ad nihilum omnes eum spernentes. an negabis te exhonorasse\ndeum tollendo sacerdotes e plebibus quos ordinauit\nille? an negabis te exhonorasse dominum, quando contra sancita\nipsius coegeris sacerdotes eius damnare absentem inauditum?\nnon ergo exhonorasti deum, quando tuleris apostolicam\natque euangelicam traditionem et idololatriam, quam Arrii\naedificauerit in corde diabolus, statueris ab omnibus cultoribus\nteneri dei?\nCum haec ita sint, iam tuae erit prudentiae aestimare,\nquid tibi agendum expediat, utrumne hic corrigens errores\n\n\n\n\n\n\n\n\ntuos, consecutus ueniam tantorum scelerum, inter dei inueniri\nstatuas domesticos, an redactus ad nihilum, sicut promittit\nspernentibus se dominus, incipias in perpetuum dare poenas,\nquas dant hi quorum tenere delegeris itinera. et ut plene\nuidere possis quae te maneant pericula, propterea quod sis\nexhonorans diuinitatem, accipe Samuheli etiam quae dicantur\npropter Heli filios: et dixit dominus ad Samuhel: ecce ego\nfacio uerba mea in Israel, et omnis qui audierit ea, tinnient\nutraeque aures eius, in illo die quo suscitabo super Heli omnia\nquae locutus sum in domo eius et consummabo quae praedixi\nei, quoniam ego ulciscor in domo eius usque in aetcrnum\npropter iniquitates filiorum eius, quas ego scio, quoniam\ncontemnentes dominum mala locuti sunt filii eius, et non\nmonuit eos neque castigauit. et nunc sic iuraui domui Heli,\nsi propitiabitur iniquitas in domo Heli in incenso aut in\nsacrificiis in sempiternum. si haec Heli sunt promissa propter\ndelictum filiorum, quid tibi propter sacrilegium tuum? si illi\nhaec in aeternum sunt promissa, quid tibi agenti tanta? si\nfilios Heli dixit deus male locutos de se, quanto magis dicat\nte, qui susceperis Arrii blasphemiam ad inpugnandam scilicet\nfidem, quam patriarchae prophetae apostoli et omnes tenuerunt\nmartyres? rogamus te inter haec gerere factorum tuorum\n\\' paenitentiam, considerans saltem quae filiis Heli exhonorantibus\ndeum acciderint. Heli, inquit scriptura, senex erat ualde,\net filii eius euntes abierant, et erat maligna uia eorum coram\ndomino. et factum est in diebus illis, et conuenerunt alienigenae\nin pugnam ad Israel, et infra: et inclinauit pugna,\net cecidit uir Israel coram alienigenis, et uulnerati sunt in\nacie in campo quattuor millia hominum. et uenit populus in\ncastra, et dixerunt maiores natu Israel: propter quid deficere\n\n\n\n\n\n\nfecit nos hodie dominus coram alienigenis? tollamus igitur\narcam domini dei nostri ex Selon, et exeat in medio nostrum\net liberabit nos de manibus inimicorum nostrorum. et misit\npopulus ad Selon, et sustulerunt inde arcam domini, ubi\nsedebat Cherubin. et ambo filii Heli cum arca dei ibant, Ofni\net Finees, et infra: expugnauerunt illos, et defecit uir Israel\na conspectu alienigenarum, et fugit unusquisque in tabernaculum\nsuum. et facta est plaga magna ualde, et ceciderunt\nex Israel triginta milia uirorum. et arca dei capta est, et\nambo filii Heli mortui sunt, et infra: et uir properans accessit\nad Heli dixitque ea: ego sum qui ueni de castris fugiens de\nproelio hodie. et dixit Heli: qui sermo factus est, filiole ? et\nrespondit uir et dixit: fugit uir Israel a facie alienigenarum,\net facta est plaga magna in populo, et ambo filii tui mortui\nsunt, et arca dei capta est. et factum est cum audisset, arca\ndei capta est, cecidit supinus de sella iuxta portam, et contribulatum\nest dorsum eius, et mortuus est, quoniam senex\nerat et grauis homo, et ipse iudicabat in Israel uiginti annis.\nsi haec mala Heli sacerdoti et iudici Israelitarum uno die\nuenerunt, propterea quod non, ut fuerat dignum, suos castigasset\nfilios, quid tibi religionis dei destructori cernis uenturum,\nisto in loco probandum tibi censui. quod enim ex dei\nueniat uoluntate, ut nos eius serui subiciamur uobis persecutoribus\nnostris, dixisse non negabis: nisi nostra fides, hoc\nest haec quae dicitur a Lucifero Arriana, fuisset catholica,\nnumquam in omnes plebes accepissem potestatem. si ita est,\npotuit et illorum allophilorum qui arcam ceperant dei fuisse\nmelior quam est dei cultorum.\nTu dicis fidem tuam, quam nos nouimus haereticam,\nhoc tibi praestitisse, sed et Maxentius, Nero et cuncti illi\npersecutores domus dei dixerunt deorum suorum potentia fuisse\n\n\n\n\n\n\nfactum, ut Christiani sub illorum ditionem ueniremus. percurre\nquae acciderint illis, qui arcam se dei cepisse laetabantur,\nqui uirtute deorum suorum uicisse se Jsraelitas dicebant, et\ninuenies unum te ex illis, qui dei fuerint domum persecuti.\net alienigenae abstulerunt arcam dei ex Abenezer, et intulerunt\nillam in Asotum. et sustulerunt alienigenae arcam, et intulerunt\nillam in domum Dagon, et collocauerunt illam iuxta Dagon.\net mane uigilauerunt Asoti, et intrauerunt in domum Dagon\net uiderunt. et ecce Dagon cecidit in faciem suam ante arcam\ndei. et sustulerunt Dagon et statuerunt in locum suum. et\ngrauata est manus domini super Asotos et cruciabat illos.\net percussit illos in domibus eorum, in Asotum et regiones\nMS. et factum est, cum ante lucem uigilassent, et Dagon\nceciderat in faciem ante arcam testamenti domini, et caput\nDagon et ambo uestigia manus eius ablata erant per partes\ncentum, et ambo articidi manus illius ceciderunt in limen.\net infra: et grauata est manus domini super Asotum, et induxit\nillis mures, et facta est confusio mortis magna in ciuitate.\net uiderunt uiri Asoti quoniam sic est, et dixerunt,\nquoniam non sedebit arca domini dei Israel nobiscum, quoniam\ndura est manus illius super nos et super Dagon deum nostrum.\net mittunt et conuocant regulos alienigenarum ad se et dicunt:\nquid faciemus arca dei Israel? et dixerunt Gethaei: transeat\narca dei Israel in Geth. et factum est, postquam translata\nest arca dei, facta est manus domini in ciuitate, et facta\nest turbatio magna ualde. et percussit uiros ciuitatis a minimo\nusque ad maximum, et ebulliuit illis mures in sedibus, et\nfecerunt sibi Gethaei sedes pellicias, et miserunt arcam dei\nin Ascalonem. et factum est, ut intrauit arca dei Israel in\nAscalonem, exclamauerunt Ascalonenses dicentes: ut quid\nmisistis arcam dei Israel ad nos, ut morti tradat nos et\n\n\n\n\n\n\npopulum nostrum? et mittunt et conuocant regulos alienigenarum\net dixerunt: remittite arcam dei Israel, et reducatur\nin locum suum, et non morti dabit nos et populum nostrum,\nquia acta est confusio grauis in ciuitate tota, grauis ualde,\nut intrauit arca dei ibi. et qui uiuebant et non sunt mortui\npercussi sunt sedibus suis, et ascendit clamor ciuitatum usque\nad caelum. uides, Constanti, quomodo sinat deus noster\nhumiliatam uideri religionem suam a uobis alienigenis et eo\nquidem usque humiliatam, donec etiam uos persecutores uerae\nreligionis uideatis non esse deum alium praeter deum nostrum.\nSed ut iterum ad Athanasii redeam causam, numquid\nnon sciebas scriptum in Regnorum libro primo: et Samukel\nindicabat populum Israel in omnibus sanctificationibus, ut\nimperandum putares per domini sacerdotes fuisse damnandum\ninnocentem? legisti Samuhel quod in omni sanctificatione\niudicarit populum dei; et quia nolumus ab hac recedere iusta\nuia iudicandi, perpetimur persecutionem a te. non nouum,\nquando Saul persecutus fuerit iustum Samuhelem, cur ei\nuera dixerit, et quidem eum, per quem fuerit in regem\nunctus, per quem eum dominus ad tantam prouexerit gloriam.\npersequebatur Saul domini prophetam atque sacerdotem, quia\nnon compos fuerit mentis; Saul alioquin quomodo sospes persequeretur\neum quem sciret dei ministrum, dei spiritu plenum?\npersequebatur eum quem iugiter propter persecutoris ignorabat\ningemuisse salutem. loquitur in libro primo Regnorum scriptura\ndixisse dominum ad Samuhel: usquequo luges tu in Saul?\necce expello illum, ne regnet super Israel. imple cornu tuo\noleo et ueni, mittam te in domo Iesse usque in Bethlehem,\nquoniam uidi in filiis Iesse mihi in regem. et dixit Samuhez:\n\n\n\n\n\n\nquomodo ibo, ne audiat Saul et occidat me ? eum quaerebat\nconsumere, quem iam multis meminerat modis dei esse hominem.\nhomo dei ueniam persecutori poscendo non desistit,\ncontra pestilentiae factus filius eius auferre animam quaerit;\neo etenim usque persecutor extitit Samuhelis domini sacerdotis\nSaul, ut dixerit domino dicenti sibi ueni, mittam te: et quomodo\nibo? audiet Saul et occidet Tne. conspicis, Constanti,\nrecedentibus uobis a deo non uos homines, sed feras, sed\nbeluas atque latrones aestimari. aut numquid in hoc, quod\nAthanasium iniuste persequeris, non eris Sauli conparandus?\nquando sis ita iugulare cupiens innocentem Athanasium, quomodo\net ille fuerit interficere desiderans non solum Samuhelem,\nsed et Dauid, eos Saul nempe interficere minabatur, cum\nquibus cognoscebat esse deum. et uidit, inquit scriptura,\nSaul, quoniam dominus cum David est, et omnis Israel diligebat\neum. et magis adiecit Saul timere a facie Dauid. et\nlocutus est Saul ad Ionathan filium suum et ad omnes pueros\nsuos, occidere Dauid. responde, imperator inpudentissime, si\nhaec gerere potest dei habens spiritum. quo Saul coepit haec\ngerere tempore? nempe quo per Samuhel maledictus reprobatus\nest; eodem etenim tempore scriptum est recessisse deum ab\neo, cum Dauid uero fuisse. quibus rebus probatur uos esse\nArrianos sine spiritu dei, qui persequimini Athanasium uirum\nplenum spiritu sancto. et erat, inquit, Dauid in omnibus\nuiis suis sapiens, et dominus erat cum illo, et omnis Israel\net Luda diligebant Dauid. igitur ut ea te agere possis cognoscere\ncirca Athanasium quae egerit Saul circa Dauid, accipe\nscriptum: et Ionathan filius Saul diligebat Dauid ualde, et\nindicauit Ionatha Dauid dicens: Saul quaerit occidere te, et\ninfra: et locutus est Ionatha ad patrem suum dicens: noli\n\n\n\n\n\n\npeccare, rex, in seruum tuum Dauid, quoniam non peccauit\nin te, et facta eius bona sunt ualde. et posuit animam suam\nin manibus suis et occidit alienigenam, et fecit dominus salutem\nin Israel, et omnis Israel uiderunt et gauisi sunt. et ut quid\npeccas in sanguinem innocentem et occidere Dauid sine\ncausa? et audiuit Saul uocem Ionathae filii sui, et iurauit\nSaul dicens: uiuit dominus, si mortuus fuerit Dauid, et infra:\net adiectum est bellum fieri, et mualuit Dauid et expugnauit\nalienigenas et percussit illos plaga magna, et fugerunt a facie\nDauid. et factus est in Saul spiritus malus, et ipse in domo\nsua dormiebat, et erat in manu eius lancea, et ecce psallebat\nin manibus suis. et quaerebat Saul percutere lancea Dauid\net percussit, et declinauit Dauid a facie Saul. et percussit\nlancea in parietem, et Dauid fugit et saluus factus est. et\nfactum est in illa nocte, et misit Saul nuntios ad domum\nDauid, ut custodirent illum, quo mane occideret illum. et\nDauid fugit et saluus factus est. et uenit ad Samuhel in\nArmathen, et renuntiauit ei omnia quae fecit Saul, et infra:\net factus est iratus in Ionathan Saul ualde, et infra: et dixit:\nmitte haec, accipe iuuenem, quoniam filius mortis est. et respondit\nLonathan patri suo: quare moritur? quid fecit? et\nsustulit Saul lanceam in Ionathan, ut occideret eum. cui\nparceret Saul, uera sibi dicenti quando nec filio pepercerit?\nsic estis praetereuntes < dei) mandata atque uestra statuentes.\ndenique non miramur, si, quia dicitur: non potest damnari\nabsens, domini persequaris sacerdotes, quando uideamus sic\nfuisse deo famulantes persecutum Saul. loquitur scriptura\ndicens: et dixit rex: morte morieris, Abimelech, et tu et omnis\ndomus patris tui, et infra: et dixit rex cursoribus et stantibus\nsibi: adducite et occidite sacerdotes domini, quoniam manus .\neorum cum Dauid est, quoniam cognouerant quod Dauid fugeret\net non, decooperuerunt aurem meam. et noluerunt pueri regis\ningerere manus suas aduersus sacerdotes domini.\nQuid dicis, aequissime rex? si illi regis pueri noluisse\nreferuntur oboedire imperio regis, si illi contempsisse monstrantur\npraecepta Saul, ne contra dei fecissent mandata, nos episcopos\nfuerat dignum domini calcantes praecepta inplere tua sacrilegi\nhomicidae? idcirco ergo nos dignaris persequi, quia non domini\nmandatis tua anteponamus. haec fecit et SauL quae ita esse\nprobat sacra scriptura dicens: et dixit Saul ad Doeg: conuerte\nte in obuiam sacerdotibus domini. et conuersus est Doeg Syrus,\net mortificauit ipse sacerdotes domini, et occidit illa die trecentos\nquinque uiros et omnes portantes Ephod, in Noriban\nciuitatem sacerdotum occidit in ore gladii a uiro usque ad\nnutrientem. simili nunc modo conatus es atque conaris eorum\nlaniare corpora, quos uideas praeceptorum dei memores tuo\nreniti praecepto. non itaque mirari poterimus, si tu nos persequaris,\nquando uideamus Saul, cur non seruum domini\nDauid in manus tradiderint eius, non solum trecentos quinque\nsacerdotes, sed et totam perdidisse ciuitatem. persequebatur\nSaul Dauid eum, in cuius ditione cum fuerit, saepe tamen\nei ignouerit. et factum, dicit scriptura, cum reuersus esset\nSaul post alienigenas, et renuntiauerunt ei dicentes: ecce\nDauid in deserto Asoti est. et sumpsit secum tria millia\nuirorum electorum ex omni Israel, et abiit quaerere Dauid\net uiros eius ante faciem uenationis ceruorum. et uenit ad\ngreges ouium quae erant ad uiam, et erat ibi spelunca, et\nintroiuit Saul ad sellam, et Dauid et pueri eius interius\nspeluncae sedebant. et dixerunt uiri Dauid ad eum: ecce dies\nhic quem dixit dominus: tibi dabo inimicum tuum in manibus\ntuis, et facies ei quae placita sunt ante oculos tuos. et exsurrexit\nDauid, et dempsit pinnam chlamidis Saul occulte. et\nfactum est post haec, et percussit cor Dauid eo quod dempsisset\npinnam chlamidis. et dixit Dauid ad pueros suos:\n\n\n\n\n\n\nnon mihi contingat a domino, si fecero hoc uerbum domino\nmeo christo domini, inferre manum meam in eum, quia christus\ndomini hic est. et suasit Dauid uiros suos uerbis et non permisit\nillis, ut surgentes occiderent Saul. et surrexit Saul et\ndescendit in uiam, et exiit Dauid post Saul dicens: domine\nrex. et respexit Saul post se, et inclinauit se Dauid in faciem\nsuam super terram et adorauit eum, et dixit Dauid ad Saul:\nquare audis uerba populi dicentium: ecce Dauid quaerit animam\ntuam ? et ecce in hac die uiderunt oculi tui, quomodo tradidit\nte dominus hodie in manibus meis in spelaeo, et nolui te\noccidere et peperci tibi et dixi: non iniciam manum meam\nin dominum meum, quoniam christus domini est. qui accepi\npinnam chlamidis tuae in manu mea, et ego abscidi laciniam\nchlamidis tuae, et non occidi te cognosce et uide hodie quoniam\nnon est in manu mea malitia neque iniustitia, et non\npeccaui in te, et tu quaeris animam meam accipere. iudicet\ndominus inter me et te, et uindicabit me de te, manus autem\nmea non erit in te. sicut dicitur parabola antiqua, ex iniquis\nexiet nequitia. manus autem mea non erit in te retro\nquem tu persequeris? canem mortuum et retro pulicem unum?\nfiat dominus in iudicem et in uindicem inter me et inter te\"\nuideat dominus et iudicet iudicium meum et iustificet me ex\nmanu tua. talis mos est dei cultoribus totum reseruare deo,\nscientes esse magnum uindicari ab eo.\nInterea, sicuti superius dixi, uide Saul, ubi compos\nmentis est, quae dicat, at ubi inpos efficitur, quomodo sitiens\nsit Dauid iusti et innocentis sanguinem: et factum est, inquit,\ncum consummasset Dauid uerba haec loquens ad Saul, dixit\nSaul: uox tua haec, fili Dauid ? et exclamauit Saul et plo-rauit.\net dixit ad Dauid: iustus es tu quam ego, quoniam\ntu reddidisti mihi bona, ego autem retribui mala tibi. et renuntiasti\nmihi hodie quae fecisti mihi bona, sicut conclusit\n\n\n\n\n\n\nme dominus in manibus tuis, et non occidisti me. et sicut\ninueniat quis amicum suum et praemittat eum in uiam bonam.\net dominus retribuat tibi bona pro quibus fecisti mihi hodie.\net nunc ecce ego scio quoniam regnando regnabis et constituetur\nin manu tua regnum Israel, et nunc iura tu mihi in\ndomino, si non eradicabis semen meum post me et si non\nexterminabis nomen de domo patris mei. et iurauit Dauid\nSaul. post haec utique debuerat iam mutari Saul, sed adhuc\nnec iste desinit persequi nec deficit parcere Dauid. et surrexit,\ndicit scriptura, Saul et descendit in desertum opacum\net cum eo tria millia uirorum electorum ex Israel quaerere\nDauid, et infra: et misit Dauid exploratores et cognouit\nquoniam uenit Saul in Sicelet. et surrexit Dauid occulte et\nabiit in locum, ubi dormiebat Saul et Abner filius Ner princeps\nmilitiae eius. et Saul dormiebat in stragulis praedaris,\net plebs erat circa eum. et Dauid dixit ad Amalech Gethaeum\net Abessa filium Saruiae fratrem Ioab dicens: quis introibit\nmecum in castris ad Saul? et dixit Abessa ad Dauid: ego\nibo tecum. et intrauerunt Dauid et Abessa ad populum nocte,\net ecce Saul dormiebat in stragulis pretiosis, et lancea fixa\nad caput eius praeclara, et Abner dormiebat circa eum. et\ndixit Abessa ad Dauid: conclusit dominus hodie inimicum\ntuum in manibus tuis, et nunc occidam de lancea semel in\nterram figens et non repetam illam. et dixit Dauid ad Abessa:\nnon continges illum, quoniam quis iniciet manum suam in\nchristum domini et purus erit? et dixit David: uiuit dominus,\nquoniam nisi dominus percusserit illum aut nisi hora illius\nuenerit et moriatur uel in pugnam descenderit et adponatur,\nmihi autem non sit a domino inicere manum meam in christum\ndomini. et nunc accipe lanceam quae est ad caput illius et\nlentem aquae, et recedamus nos. et accepit Dauid lanceam et\nlentem aquae a capite eius, et abierunt ipsi. et non erat qui\nuideret neque qui sciret, et non erat qui uigilaret; omnes enim\n\n\n\n\n\n\ndormiebant, quoniam timor domini inruerat in illos. et transiuit\nDauid contra et stetit in cacumine montis longe, et erat\nmagnum iter inter eos. et deprecatus est Dauid populum et\nAbner et locutus est dicens: non respondes, Abner? et respondit\nAbner et dixit: quis es tu qui uocas me ? quid est ? et\ndixit Dauid ad Abner: uir tu es, et quis sicut tu in Israel?\nquare non custodis dominum tuum regem? quoniam intrauit\nunus de populo disperdere dominum tuum regem. non est\nbonum hoc quod fecisti. uiuit dominus, quoniam filii mortificationis\nuos estis, qui non custodistis dominum regem uestrum,\nchristum domini. et nunc uide tibi est lancea regis et lentis\naquae quae erat ad caput eius. et cognouit rex Saul uocem\nDauid et dixit: uox tua haec, fili Dauid ? seruus tuus, domine\nrex. et adiecit Dauid: ut quid hoc persequitur dominus meus\nretro seruum suum? quoniam quid deliqui et quae est a me\nmalitia? et nunc audiat dominus meus rex uerba serui sui,\nsi dominus deus incutit te in meum dolorem et uictimam\nimmolationis; quod si filii hominum, maledicti hi in conspectu\ndomini, quoniam eiecerunt me hodie non confirmatum\nesse in testamentum domini dicentes: uade, serui diis alienis.\net nunc non cadet sanguis meus in terram ante conspectum\ndomini, quoniam exiit rex Israel quaerere pulicem unum,\nsicut persequitur noctua in montibus. et dixit Saul: peccaui,\nconuerte, fili Dauid, quoniam non malignabor in te iam,\nideo quoniam anima mea accepta est ante oculos tuos in diem\nhunc, in quo stultus factus sum, et ignoraui multa uehementer.\net respondit Dauid dicens: ecce lancea regis, accedat unus ex\\'\npueris et accipiat eam. et dominus restituat unicuique iustitias\net fidem suam, sicut tradidit te hodie in manibus meis et nolui\ninicere manum meam in christum domini. ecce sicut exaltauit\nse anima tua in diem hunc ante oculos meos, sic significetur\nanima mea in conspectu domini, et abripiat me et eruat me\nex omnibus tribulationibus. et dixit Saul ad Dauid: benedictus\ntu, fili, et (facies) faciens et potens poteris.\nHaec idcirco indidi, ut tandem posses conicere, sic\nte siue Athanasium siue nos iniuste persequi, sic te stimulari\nin tuae salutis necem, sic tibimet mortis apud diuinitatem\ncontrahere pericula, ut sibi per haec quae egerit contraxerit\nSaul. si haec non ita sunt, dic cur nos persequaris; nempe\nquia non fundamus sanguinem innocentem. quem uis imitemur,\ntene aut Dauid? de Dauid enim scriptum inuenio: et Dauid\nregnauit in Israel, et erat faciens indicium et iustitiam in\ntoto populo suo; te uero esse cernimus iniustum iudicem, cultorum\ndei interfectorem. cur nos persequeris? nempe quia\nnoluerimus, ut tu es, fieri apostatae, quia noluerimus unicum\ndei negare filium. Dauid liber et trinitatem loquitur perfectam\net unam narrat deitatem patris et filii et spiritus\nsancti; et tu esse inueniris apostata. quem, inquam, sequar,\ntene an Dauid ? illumne cultorem domini, misericordiae amatorem\nan te sacrilegum, carnificem? cuius sapientiae homo persequeris\nAthanasium? mirarer te haec agere, si non et Achab rex sic\nHeliam et ceteros domini prophetas fuisset persecutus; mirarer\nte persequi dei hominem, si non in omnibus te Achab esse\ncernerem. denique talia tibi dicuntur a nobis, qualia et illi a\ndei dicta sint domesticis: noli Baal colere, noli idolis seruire,\nsed deo; serui deo Abrahae, deo Isaac, deo Lacob, serui deo\nIsrael. si talia meministi dixisse Heliam et ceteros prophetas\ndomini ad Achab apostatam regem, aduerte similia tibi ab\neis, quibus docendi dederit auctoritatem dominus, dici. noli,\nConstanti, cum Arrianis pugnare contra dei domum, noli idololatriam\nArrii introducere in ecclesiam, noli negare unicum\nfilium dei, desine persequi apostolicam atque euangelicam\nfidem. haec quia dicamus, uidemur esse tibi inimici. sic fuerunt\nregi uera sibi dicentes inimici. percurramus denique quaenam\nfuerint orta, quae facta inter Heliam domini prophetam et\n\n\n\n\n\n\nAchab tuum coapostatam, et inuenies te esse hodie Achab.\nuiuit, inquit Helias, dominus, cui adsisto ante conspectam, si\nerit annis istis ros et pluuia, nisi per uerbum oris mei. quod\nutique cum impletum fuisset, debuerat uecors cognoscere uere\ndeum solum potentem totum non fuisse nisi illum cui seruiret\nHelias. quid agit Achab ? uidet per triennium et eo amplius\nnon esse pluuiam, et magis est idolis sentiens, magis\nest cupiens interficere Heliam. audit dei propheta ore sacrilegi\nAchab: si tu es ipse, qui euertis Israel? sic et tu dicis\nAthanasio uel nobis, quod enim nos sumus uertentes dei populum,\ncum tu sis ad tuam suscipiendam haeresim Christianos\nconuocans. sed audis a nobis quae audiit Achab ille cultor\nidololatriae ab Helia glorioso: non nos euertimus dei domum,\nsed euertis tu et domus patris tui. aut negabis nihil te cogitare,\nnisi ut omnes nos coapostatas efficias tuos?\nSed ut coeperam de Heliae et Achab dicere actibus:\net dixit Helias: ego non uerto Israel, sed euertis tu et domus\npatris tui, dum relinquitis uos dominum deum nostrum et itis\npost Baal. et nunc mitte et congrega ad me omnem Israel\nin montem Asoti et prophetas confusionis quadringentos\nquinquaginta et prophetas lucorum quadringentos, manducantes\net bibentes in mensa Iezabel. et misit rex Achab ad\nomnem Israel et collegit omnes prophetas in montem Carmeli.\net accessit Asoti ad omnes et dixit eis: usquequo uos claudicatis\nsensu uestro ? si est dominus deus, ite post ipsum. si\nautem Baal est, ite post illum. et non respondit illi populus\nuerbum. et dixit Asoti ad populum dicens: ego superaui solus\nprophetarum domini unus, et prophetae huius Baal quadringenti\nquinquaginta uiri et prophetae lucorum quadringenti;\ndentur ergo nobis duo boues, et eligant sibi illi imum et demembrent,\net inponant eum super lignum et ignem non sub-\n\n\n\n\n\n\nponant; et ego faciam bouem alterum, et ignem non subponam.\net clamate in nomine deorum uestrorum, et ego clamabo in\nnomine dei mei, et erit hic deus quicumque exaudierit nos in\nigne, hic erit deus. et respondit omnis populus, et dixerunt :\nbonum uerbum quod locutus est Helias. et dixit Helias ad\nprophetas confusionis: eligite uobis uitulum unum et facite\npriores, quoniam uos multi estis, et clamate in nomine deorum\nuestrorum, et ignem nolite supponere. et acceperunt uitulum\net fecerunt, et inuocabant in nomine Baal a mane usque ad\nuesperam, et dicebant: exaudi nos, Baal, exaudi nos. et non\nfuit istis uox neque auditio. et apposuit Helias Thesbites\ndicens: inuocate in uoce magna pariter, ne forte occupatus\nsit uel dormiat ipse, et suscitabitur. et iUum uocabant in\nuocem magnam, et secabant se secundum consuetudinem suam\ngladiis et nouaculis usque ad effusionem sanguinis super se,\net prophetabant usque dum transiret meridies. et factum est\nquomodo tempus erat ut accenderet sacrificium, et locutus est\nHelias Thesbites ad prophetas dicens: discedite amodo, et ego\nfaciam holocaustomata. et discesserunt et abierunt. et dixit\nHelias ad populum: accedite ad me. et accesserunt omnes\npopuli ad eum, et accepit Helias duodecim lapides secundum\nnumerum tribus Israel, sicut locutus est dominus ad eum\ndicens: Israel erit nomen tuum. et aedificauit lapides et\nrestituit altare domini, quod dissipatum fuerat, et fecit foueam,\nquae caperet duae metretas Sem< in)is in gyro altaris et constipauit\nscizas super altare quod fecit, et demembrauit holocaustum\net inposuit scieam et stipauit super altare, et dixit :\naccipite mihi quatuor hydriae aquae et effundite super holocaustum\net super scizam. et dixit: iterum adferte. et iterum\nadtulerunt. et dixit: repetite tertio. et repetierunt tertio, et\nmanabat aqua in circuitu sacrarii, et foueam impleuerunt\naqua. et clamauit Helias in caelum et dixit: dominus deus\nAbraham et Isaac et Israel, exaudi me, domine, exaudi me\n\n\n\n\nhodie in igne, at sdant omnis populus hic, quoniam tu es\ndomnus deus Asoti et ego seruus tuus, et propter te feci haec\nopera, et tu uersasti cor populi huius retro. et cecidit ignis\na domino de caelo, et comedit holocausta et scieas et aquam\nquae erat in caelo, et lapides et terram. linxit ignis. et cecidit\ntotus populus super faciem suam et dixit: aere dominus deus\nipse est deus. et dixit Helias ad populum: suscipite prophetas\nBaal, nemo sit saluus ex illis. et susceperunt illos, et deduxit\nillos Helias ad torrentem Gison et occidit illis ibi, et dixit\nad Achab: manduca et bibe, quoniam uox est pedum pluuiae.\net ascendit Achab, ut manducaret et biberet. et Helias ascendit\nin Carmelum, et inclinauit se in terram et posuit faciem\nsuam inter genua et dixit puero suo: ascende et prospice\nuiam maris. et respexit puer, et dixit puer: non est nihil.\ncircumage te septies. et factum est in septimo, et ecce nubis\npusilla quasi uestigium hominis adducens aquam de mari.\net dixit illi Helias ascende et dic ad Achab : iunge currum\ntuum et ascende, ne conprehendat te pluuia. et factum est\nhinc et inde, et caelum contenebricauit nubibus et uentis, et\nfacta est pluuia magna. et plorabat et ibat Achab in Israel,\net manus domini erat in Heliam.\nCognoscis in qua peruersitate hodie tu sis manens,\nin qua manserit et Achab; de tantis etenim signis ac prodigiis\nexhibitis non dignatur gaudere cum populo, sed dolet,\ncur Helias sacerdotes ac prophetas fuerit idolorum ausus interfioere,\nnec post tanta dignatur semet uertere ad deum, sed\nmagis adhuc eius persequitur cultorem. uidet quia est deus\nin Helia, et magis quaerit eius animam. conspicit prophetas.\nBaal et lucorum fuisse daemoniorum cultores, et illos magis\netiam extinctos diligit quam eum quem tot modis aduerterat\ndei domesticum. ita et tu eos dignaris diligere quos haeresis\nArrianae sectae uides homines et es dei cultores quam\n\n\n\n\n\n\n\n\nacerrime persequens. pauca de multis gestis inter Achab et Heliam\nidcirco duxi tibi ingerenda, ut possis noscere nos, ex quo\ndeum derelinquitis, neque signis neque prodigiis facile connerti\nad eum, sed magis in uestris durantes erroribus ut\nbestias inmanes saeuire in (cer)uicem dei cultorum. deprecamur\nte, Constanti, ne adhuc in his tuis malis digneris\ndemorari, sed magis emergas a turbinibus diaboli, ne illa\nconprehendant te mala quae Achab et IezabeL nec in eo\ndicas felicem te, quia potens sis ad dei persequendos homines,\nquando uideas potuisse ad petitum Heliae extingui Achab et\nIezabel, et tamen fuerint reseruati, ut plenius et Heliae dei\nhominis tolerantia fuisset beatificata et illorum impleta impietatis\nmensura, quasi uero non posset Helias petere deum, ut\narderent persecutores religionis eius, idolorum cultores. ignem\npetit dari de caelo ad sacrificia consumenda, ilico descendit;\npluuiam, quae triennio fuerat ablata et mensibus sex, petit,\net ilico datur. alia quam plurima signa fiunt; et exstingui dei\ninimici ad petitum Heliae non potuerunt, cum etiam illos\nhonoratos quinquagenarios ad Heliae dictum descendens ignis\nconsumpserit? uides hodie posse, quia persequaris Athanasium\nuel nos, te fulmine aut quolibet modo extingui, sed reseruari\nad hoc, ut aut te conuertas aut omnis possit impleri iniquitatis\ntuae mensura. persequebatur Achab rex Heliam, ut tu persequeris\nnunc Athanasium. dixit nempe Iezabel ad domini\nprophetam, posteaquam conperisset per Heliam illas uirtutes\nexhibitas et prophetas confusionis atque religionum sacerdotes\ninterfectos: haec mihi faciant dii et haec mihi adaugeant, si\nnon in hac hora cras posuero animam tuam, quemadmodum\n\n\n\n\n\n\nanimam unius ex illis. sed quid audit Helias a deo post\nquadraginta dierum ac noctium celebratum ieiunium? nempe\nut ungueret reges, per quos Achab et socii extinguerentur.\nest cum Helia misericordia dei, cognoscit Helias diligi se a\ndeo; contra Achab Heliae persecutor ita est miser, ut in\ndiaboli semper potestate fuerit. sic Athansium iuste puniri\nmandasti, quomodo et Iezabel Nabutheum Iezraelitem; sic tu\nueros testes produxisti contra Athanasium, ut illi produxerunt\nad quos scripserat Iezabel dicens: ieiunate ieiunium, et sedeat\nNabutheus in primo populo, et conlocate duos uiros filios iniquorum\ncontra eum, et testentur aduersus eum dicentes:\nmaledixisti dominum et regem, et deducite eum, et lapidetur\net moriatur.\nTalia sunt opera nunc uestra Arrianorum. reos nos\ndicitis, inpingitis multa nec testibus falsis egetis; ipsi enim\ntestes in omnibus falsi estis. sic uos filii perditionis Arriani\ninterficere temptatis Athanasium, quomodo Nabutheum Iezabel,\ntamquam possetis omnia conspicientis effugere manum. scis\nuindicasse deum sanguinem Nabuthei, mortem eius de manibus\ninterfectorum exquisiuisse; et arbitraris ex tuis manibus non\ndeum exquisiturum sanguinem sacerdotis sui Athanasii? et\ndixit dominus ad Heliam Thesbitem dicens: surge et descende\nin obuiam Achab regi Israel, qui est in Samaria quia hic\nin uineam Nabuthei descendit, ut possideat eam. et dices ad\neum: haec dicit dominus: quomodo occidisti Nabutheum et\npossedisti uineam eius, propter hoc haec dicit dominus: in loco\nin quo linxerunt canes et sues sanguinem Nabuthei, ibi lingent\ncanes sanguinem tuum, et fornicariae lauabunt in sanguine\ntuo. et dixit Achab ad Heliam: si inuenisti me, inimicus\nmeus ? et dixit Helias: inueni, quoniam cogitasti facere maligne\nante conspectum domini, ut exacerbares eum. haec dicit\ndominus: ecce ego induco super te mala, et succendam post\n\n\n\n\n\n\n\n\nte ignem, et disperdam tuum Achab mingentem ad paristem\net contentum et reliquum in Israel. et dabo domum tuam\nsicut domum Hieroboam filii Nabath, sicut domuna Saba filii\nAcia, pro omnibus exacerbationibus quibus exacerbasti et\npeccatum dedisti in Israd. et ad Iezabel locatus est dominus\ndicens: canes manducabunt eam ante murum Iezabel, et mortuos\ntuos in ciuitate manducabent uolucres ciuitate quia to,\nConstanti, dicis ad haec ? minora astruis esse peceata tua\nquam fuerunt Achab et Ie?abel? illi sacerdotes dei sunt persecuti\ninteremerunt dei domesticos, religionem dei tulerunt\net idololatriam statuerunt, populum auerterunt a deo. et to\nhaec omnia fecisti ac facis. sic nos tu uocas inimicos tuos,\nquomodo et Achab Heliam, qui cum audisset ore prophcta?\ndomini indignationem, dixerit: H immisti me, inimicus Achab\nregi? nempe quia diceres. noli idolis seruire sed des soli\nAbrahae Isaac et Israel. et ?uno quia tibi dicatur: noli esse\nhaereticus, sed esto Chritionus, inimicos uocas, cur tibi idololatriam\ntradenti haec ingerantur quae fuerint i?gesta et per\nHeliam regi Achab; qui Achab dilexisset profecto. Heliam, ai\neius idolis domlui proph?tu censuisset seruiendum, dere?quendum\nuero deum. negare et tu tetidem non pot?, quod\nenim, si esse delegissemus quod ipse.., fuisses nos singulari\ndilecturus affectu. quibus rebus intellegeris esss filius pestilentiae,\nbenebrarum fons, fomes omnium malorum, caput gurges\nnequitiae, sentina omnium blasphmorum, haereticorum fomes\nradix amaritudinis, arbos igni destinata quippe adferens fructus\nmortiferos, inimicus dei, hostis ecclesiae, ueritatis interpolator,\nprauitatis conci?ter, iniustitiae amator, iniustitiae aduersarius\nfactus in tenebras et quidem inextricabiles conuersus, factus\nuero uerius templum <omnium daemonum, quorum instinctu\n\n\n\n\nhaec cuncta, ut Achab, perpetratus fueris mala ac perpetreris.\nsed non diu, nisi te conuerteris ad deum, esse poteris inpunitus,\ncum cernas quae receperint Achab et Ieaahel. si enim\nAchab, sicut ei fuerat promissum ore Heliae, interit, si canes\ncomedunt Iezabel, tu eris a tantis inpunitus facinoribus ? qui\nnon solum non doles interfecisse te deo mancipatos, sed et\nadhuc glorieris, existimans bene te fecisse. nec mirum cum\npraescius futurorum equus tu negator os dixerit in euangelio:\nueniet hora, et omnis qui uos occiderit putet se officium deo\nfacere; sed hoc faciunt, quia nesciunt neque patrem neque\nunicum filium eius.\nSciens tu degens sine notitia dei persequeris Athanasium\nuera tibi dicentem, ex toto amantem deum corde. sic\net Achab persecutus Heliam. sed uide exitum Heliae atque\ninimici eius Achab. Heliam conspice translatum ad amicitias\ndei perfruendas aeternas, et nune Achab torquetur in exterioribus\ntenebris. est Helias de dei gaudens amicitiis, et est\nAchab exsoluens perpetuas poenas. erit sine dubio Athanssius\nin conuiuio, ubi est Helias; et tu eris in loco illo tormentorum,\nnisi tibi consulueris, in quo detinetur Achab, cuius\nin omnibus imitator reperiris. istud est sapere, ut elegisses\ninfelicitatem aeternam Achab regis quam frui felicitatem perpetuam,\nquam est consecutus Helias? cuius translationem\nloquitur scriptura in quarto Regnorum libro dicens: euntibus\nautem illis et loquentibus ecce currus igneus et equi ignei, et\n?epa<ra>uit inter utrosque. et ascendit Helias in commotione\nquasi in caelum. et Helisaeus uidebat, et ipse clamdbat$t\ndixit: pater, pater, agitator Israel. et non uidit eum amplius.\nnon nouum nobis tuum haeretici factum poterit uideri, si BOS\npersequaris domini sacerdotes, cum in libro Paralipomenop\n\n\n\n\n\n\nsecundo inueniamus Hieroboam et eius filios haec egisse.\nsacra scriptura, Iuda, inquit, et Beniamin et leuitae et sacerdotes,\nqui erant in omni Israel, conuenerunt ex omnibus finibus,\nquoniam dereliquerunt leuitae et tabernacula sua et possessiones\nsuas et abierunt ad Roboam, quoniam repellit eos Hieroboam\net filii eius, ut non seruirent domino. et constituit ibi\nsacerdotes excelsorum et simulacris et daemoniis et uitulis,\nquae fecit Hieroboam. et proiecit eos a filiis Israel et a\ntribubus Israel, qui dederant cor suum quaerere dominum\ndeum Israel. non erit itaque admirandum, si tu nos uel\nnobis diuinitus commissos persequeris, si de re nobis commissa\nnos pellis, si denique locis nostris ordines dei inimicos eos,\nqui tecum dereliquerunt deum, quando uideas haec te implere\nquae fecerit Hieroboas. quid est enim dicere: fidem apud\nNiciam damnate conscriptam et suscipite meam, nisi hoc quod\ndixit Hieroboas: et relinquite deum et seruite simulacris meis ?\nquis homo dicis: damnate absentem inauditum innocentem?\ncerte is, qui iam fidem apostolicam negaueras atque euangelicam,\nnempe is, qui traditionem beatorum destruxeras,\nquantum apud te ac tuos est, apostolorum. inde denique\nfactum est, ut ad tantam uenires uecordiam, quia fueris ut\nHieroboas sine deo. ceterum si deum habuisses, si te eius\nmeminisses cultorem, numquam profecto diceres: damnate innocentem,\npercutite inauditum absentem consacerdotem uestrum.\nEt ut uideas te esse sine deo, unde et talia fieri\nmandaris, accipe regem, cum quo pro meritis fuerit deus suus,\naccipe et eius obsecrationem ad domini sacerdotes quos populo\ndei inpellebat iustum iudicare iudicium, conspice etiam tuorum\na te contra ecclesiam institutorum iudicum et illius ministrorum\nactus; et poteris perpendere, si tecum non inmundi spiritus\n\n\n\n\n\n\nsunt qui fuerint cum Hieroboam. et habitauit, inquit in libro\nsecundo Paralipomenon, Iosafat in Hieroboam, et conuersus\nest et exiit in populo a Bersabee usque ad montem Ephrem,\net conuertit eos ad dominum deum patrum suorum. et statuit\niudices in omnibus ciuitatibus luda munitis et per singulas\nciuitates. dixit iudicibus: uidete quid uobis facietis; non enim\nhomini iudicabitis, sed domino, et uobiscum est in uerbo. et\nnunc sit timor domini super uos, et seruetis et faciatis; neque\nenim est. cum domino deo nostro iniquitas neque personae\nacceptio neque munerum acceptio. et quidem in Hierusalem\nstatuit Iosafat de leuitis et sacerdotibus et principibus Israel\nin iudicium domini et iudicare habitantes in Ierusalem. et\nmandauit super eos dicens: ita facietis in timore domini, in\ncorde perfecto; et omne iudicium quod acceptum fuerit super\nuos a fratribus uestris, qui habitant in ciuitatibus suis, inter\nmedium sanguinis et sanguinis, inter medium legis, in mandatis\nac iustificationibus et ad iudicia. et distinguetis eis, et\nnon peccabunt domino, et (non) erit ira super uos et fratres\nuestros. sic facite, et non peccabitis. ecce Amarias sacerdos\nprinceps super uos in omne uerbum domini, et Iabadias filius\nZmabel qui princeps est domui Iuda in omne uerbum regis,\net scribae et leuitae in conspectu uestro. confortamini et facite,\net erit dominus uobiscum cum bono. numquid dixit ad domini\nsacerdotes uel ad regni sui principes uel ad ceteros iudices:\ncondemnate iustum, persequimini innocentem, damnate, interficite\nomnes credentes in deum? numquid dixit: amate quod\nnon amat deus, odite iustitiam, diligite iniustitiam, sicuti dicis\ntu? aut numquid negare poteris te dixisse: damnate Athanasium\nabsentem inauditum ? Iosaphat deo dicatus rex Iudae\ndicit secundum domini iudicandum legem, et tu dicis in apostasiam\nconuersus rex: damnate inauditum.\nPone interea, Constanti, hodie in corpore esse Iosaphat\nregem et utrosque uos dicere ad nos, ille quidem haec: uidete\nquid uos facietis; non enim homini iudicabitis, sed domino,\net uobiscum est in uerbo. et nunc sit timor domini super uos,\nut seruetis et faciatis; neque enim est cum domino deo nostro\niniquitas neque personae acceptio; tu contra esse damnandum\ndicas inauditum et eum quidem, quem etiam ipse scias innocentem.\ncui oboedire potueramus nos antistites dei, nos\nquos ante populo suo ore Hieremiae promiserat dicens : et\ndabo udbis pastores secundum cor meum, et pascent uos pascentes\ncum disciplina. cui, inquam, oboediremus, tibine an Iosaphat\ndicato deo uiro, qui id nos facere conpelleret quod\nmeminissemus fieri mandasse deum? si itaque illum cognoscis\ndomini implere praecepisse mandata, te uero exstitisse non\nsolum dei mandatorum destructorem, uerum etiam ipsius desertorem,\nsuperest ut uideas, quis uestrum fuerit homo dei, quis\neius clementiae fecerit uoluntatem. legimus scriptum sic de\nillo: et factus est dominus cum Iosafat, quoniam ambulauit\nin uiis patris sui primis, et non quaesiuit simulacra, sed\ndominum deum patris sui, et in mandatis eius ambulauit, et\nnon sic opera Israel. et direxit dominus regnum eius, et dedit\nomnis Iuda munera Iosafat, et factae sunt illi diuitiae et\ngloria multa. et exaltatum est cor eius in uiis domini, et\nadhuc amputauit et lucos a Iuda. et tertio anno regni sui\nmisit duces suos et filios uirtutum, et infra: et eum illis\nElimasat et loram sacerdotes, et docebant Iudam, et cum illis\nlibrum legis domini, et pertransierunt in ciuitates Iuda et\ndocebant populum. et factus est pauor domini in regnis\nterrae et in circuitu Iuda, et non bellauerunt Iosafat. et ab\nalienigenis adferebant Iosafat munera et argentum et dona,\n\n\n\n\n\n\net Arabes adferebant illi arietes ouium septem milia septingentos,\net erat Iosafat ambulans magnificatus usque in altum.\nquid tu tale facis? nempe misisti per omne regnum tuum,\nut cuncti mandata dei despueremus susciperemusque praeceptum\ntuum, quod temptaret inpugnare domini praeceptum.\n\n\nIosaphat misit principes uirtutis regni sui, misit consiliarios\nsuos, misit leuitas ac domini sacerdotes, obsecrans, ut cuncti\ncultores domini fuissent in regno suo, ut omnes unianimes\ndeo tantum semet praeberent famulos; mittit etiam librum\nsacrae legis per gloriosum Moysen traditum, ut nihil extra\nfecissent quam quae fieri mandasset deus. tu non solum\nlegem domini inueniris inpugnasse, quae praecepit innocentem\net iustum non necandum, sed et ipsum dereliquisse deum,\nsiquidem non sis apostolicam tenens fidem, sed Arrii perfidiam.\nille populum errantem ab idolis conuertit ad deum, tu populum\ndeo dicatum conatus es facere apostatam, quod es tu, hoc\nest sacrilegus.\nPersecutus es atque persequeris Athanasium, eius\nsitiens cruorem. sed uide quid spiritus sanctus dicat in nono\npsalmo, in quo tu mihi specialiter descriptus esse uideris:\ndixit in corde suo: non mouebor a saeculo in saeculum sine\nmalo. cuius os maledictione plenum est et amaritudine et dolo,\nsub lingua eius labor et dolor. sedet in insidiis cum diuitibus\nin occultis, ut interficiat innocentem. oculi eius in pauperem\nrespiciunt. insidiatur in absconso sicut leo in spelunca sua.\ninsidiatur ut rapiat pauperem, rapere pauperem, donec adducat\neum in conuersatione sua. in laqueo suo humiliauit\neum, inclinauit se et cadet, dum dominatur pauperum. dixit\nin corde suo: oblitus est deus, auertit faciem suam, ne uideat\nusque in finem. an si in hac perseueraueris nequitia, non\nerit dici dignum de te: auertit faciem suam, ne uideat usque\nin finem? tanta sunt funera tua, Constanti, ut, cum dicitur\n\n\n\n\n\n\nin psalmo decimo ex persona populi nostri: in domino confido,\nquomodo dicetis animae meae, transmigra in montem\nsicut passer? quoniam ecce peccatores intenderunt arcum.,\nparauerunt sagittas suas in pharetra, ut sagittent in obscuro\nrectos corde, tu mihi descriptus esse cum scelerum tuorum\nparticipibus uidearis. cognoscimus etenim uos Arrianos esse\ntemporis nostri antichristos. aut si non is es, qui merearis\nnumerari inter antichristos, aestima, dei unici filii negator.\ndicit sanctus spiritus per prophetam: dominus in templo sancto\nsuo, dominus in caelo sedes eius. oculi eius in pauperem respiciunt,\net palpebrae eius interrogant filios hominum. dominus\ninterrogat iustum et impium, qui autem diligit iniquitatem\nodit animam suam. et tu statuisti eum puniendum, quem nec\nipse cognoueris reum, nisi tantum in eo, quod tuae blasphemiae\nrestiterit, factum apud te mortis reum. audi dicere dei spiritum:\nqui autem diligit iniquitatem odit animam suam, et\ncogis iniquitatem amare quam iustitiam. si non est iniustum\ndamnare inauditum accusantibus uobis haereticis catholicum\nconuince. ego etenim cum adhuc scriptum inuenio: pluet\nsuper peccatores laqueos, ignis et sulphur et spiritus procellarum\npars calicis eorum, quoniam iustus dominus et iustitiam dilexit,\naequitatem uidit uultus eius, te atque omnes tecum facientes\nin hac parte esse cognosco. ueniet utique super uos ignis et\nsulphur et spiritus procellarum, nisi conuersi fueritis ad deum,\nquia sit pars calicis uestri negatorum unici filii dei, eius\ndiuinae maiestatis dicatorum persecutoribus, qui cum sciatis\ndeum iustum iustitiam diligere, amare aequitatem, uos censueritis\ndamnare innocentem, persequi domini fidelissimum sacerdotem.\ndiligite, inquit, dominum, in psalmo XXX spiritus\nsanctus, omnes sancti eius, quoniam ueritatem requirit dominus,\net retribuet facientibus abundanter superbiam. et tu nos\n\n\n\n\n\n\ninpuleras ad interficiendum innocentem, ad superbiam tecum\npossidendam. non enim te negare posses esse superbum, cum\net in dei cultores funestas miseris manus et euangelicam fidem\ndestruere fueris conatus atque firmare haereticam. in XXXII\npsalmo non legeras: diligit dominus misericordiam et iudicium,\net misericordia domini plena est terra, ut iuberes damnari\nabsentem? cognosce per haec opera tua quam sis inconsideratus\nquamque tuae salutis hostis, qui cum scriptum memineris:\nquis est homo qui uult uitam et amat uidere dies bonos? prohibe\nlinguam tuam a malo, et labia tua ne loquantur dolum,\net auerte a malo et fac bonum, tu tamen non quietem capias\nhaec gerendo quae te prohibuerit gerere deus. hoc est nolle\nuidere dies bonos, hoc est nolle uitam, hoc est petere sibi\ntribui mortem. cum itaque sis talis, qui ad mortem aeternam\nhauriendam curras, etiam in XXXV tu mihi uideris esse praeostensus.\ndixit iniustus, ut delinquat in semet ipsum, non est\ntimor dei ante oculos eius. quoniam dolose egit in conspectu\neius, ut inueniat.ur iniquitas eius et odium. uerba oris eius\niniquitas et dolus, noluit intellegere, ut bene ageret. iniquitatem\nmeditatus est in cubili suo, adsistit omni uiae non\nbonae, malitiam autem non odiuit.\nQualis es aduerte, iustissime imperator, propter\nquem esse dicta sentiantur etiam illa quae in Scariothem ludam\net populum Iudaeorum fuerint dicta. quomodo potueramus,\nConstanti, damnare innocentem ad superbiae tuae consilium?\ncum sciremus scriptum apud Dauid: ostende misericordiam\ntuam scientibus te et iustitiam tuam his qui recto sunt corde.\nnon ueniat mihi pes superbiae, et manus peccatoris non moueat\nme. ibi ceciderunt omnes qui operantur iniquitatem, expulsi\nsunt nec poterunt stare. quid dicis ? talis est misericordia\ndei ac iustitia, ut absentes et inauditi damnentur, et quidem\ninnocentes, quos punire nec praesentes licet? sed quid mirum\nsi haec fieri mandasti, homo nesciens deum ? quid mirum, si\n\n\n\n\n\n\nignorans eius misericordiam atque iustitiam praeceperis peruersa\nfieri iniqua iniusta? non te a tanto potuit remouere\nscelere psalmographi sermo dicentis: ibi. ceciderunt omnes qui\noperantur iniquitatem, expulsi sunt nec potuerunt stare ? nec\nille in XXXVI: desine ab ira et derelinque furorem; noli\naemulari ut maligneris, quoniam qui malignantur exterminabuntur\n? haec itaque legens, quia pro nihilo habenda statuta\ncensueris domini, idcirco te esse iudico illum, de quo, obseruabit,\ndictum est, peccator iustum et stridet super eum dentibus\nsuis; dominus autem deridebit eum, quia prospicit quia ueniet\ndies eius. inter illos te habemus, de quibus dictum cerno:\ngladium euaginauerunt peccatores, intenderunt arcum suum,\nut deiciant inopem et pauperem et trucident rectos corde.\ngladius eorum intret in corda ipsorum, et arcus eorum confringatur.\nmelius est modicum iustum super diuitias pecca-\ntorum multas, quoniam brachia peccatorum conterentur. tu\ninter istos inimicos es domini constitutus, quos describit dei\nspriritus adhuc infra: inimici domini mox ut honorabuntur\net exaltabuntur, deficientes ut fumus deficient. considera tandem\nte cum omni tua sublimitate, (ni)si temet correxeris, ut\nfumum interiturum, quippe dei inimicum. adhuc de te scriptum\nuideo, quod nisi conuersus paenitueris, uenturus sis ad nihilum:\nuidi impium superexaltatum et eleuatum super cedros Libani.\net transiui, et ecce non erat. et quaesiui eum, et non est\ninuentus locus eius. tu es, inquam, ille, Constanti, de quo\netiam haec dicta uideo: conspicit peccator iustum, et quaerit\nmortificare eum; dominus autem non derelinquet eum in manibus\neius. dicit propheta plenus spiritu sancto: noli aemulari\ninter malignantes neque selaueris facientes iniquitatem, quoniam\ntamquam faenum uelociter arescent et sicut olera her-\n\n\n\n\n\n\nbarum cito decident. at dicitur a te Constantio destructore\ndei religionis: mem imitamini? quia uos imitetur nisi qui\nuelit uobiscum tamquam olera herbarum arescere ? quis nisi\nqui uelit dei indignatione deleri, si Uere utique dicit: iusti-\ntiam loquimini, iuste iudicate filii hominum, et tu in innocentis\nexsurgis necem?\nDubitari itaque non poterit te esse ex illis, ad quos\ndicit spiritus sanctus: etenim m corde iniquitates operamini,\nin terra iniquitatem manus uestrae concinnant. alienati sunt\npeccatores ub utero, errauerunt a uenire, locuti sunt falsa.\nira illis secundum similitudinem serpentis, sicut aspidis surdae\net obturantis tttifes suas, quae non exaudiuit uocem incantantium\nencantatoris, quae incantatur a sapiente. deus conteruit\ndentes eorum in ore ipsorum, molas leonum confringet domi-\nnus. ad uihilum uenientes et aqua decurrent, intendit arcum\nsiaum, donec infirmentur. sicut oera liquefacta auferentur,\nsuper cos ecuidit non uiderunt solem. audis te cum tuis\nad nihilum uenturum, ut iam illi uenerunt, quorum esse delegeris\nimitator. conspicis uos persecutores dei seruorum, unici\nfilii dei negatores serpentibus et aspidibus conparatos; et non\ntandem times ad dei te transferre domum? non te, qui unus\nesse monstraris rei illis aspidibus, ita formas ad diaboli calcandum\ncaput, quo possis dignus effici regnare inter eos,\nquorum Iohannes narrat gloriam: in sua propria uenit, et sui\ncum non receperunt; quotq?? autem receperunt eum, dedit\nillis potestatem filios fieri dei, qui credunt in nomine eius?\nno-n nomine scriptum in LVIII psalmo : deus Israel, intende\nad uisitandas omnes gentes, non miserearis omnibus qui operantur\niniquitatem, ut iuberes dandam in absentem sententiam?\nnec LXI commonere pariter atque increpare spiritum sanctum\nper haec uerba cognoueras: quousque inruitis in hominem ?\n\n\n\n\n\n\ninterficitis uniuersos? timor, inquit Salomon, domini initium\nsensus; sapientiam autem et disciplinam impii spernunt. hinc\ndisciplinam et sapientiam spernis, quia sis sine dei timore\\'\nhinc impius esse sacris describeris litteris, impius utique, quia\nnon solum ipse deserueris deum, sed et colentes illum tam\ninfeste persequaris. uae tibi, quia cum illis esse inueniris, de\nquibus in Prouerbiis lego: fili, noli te seducant uiri impii\nneque uelis, si te rogauerint dicentes: ueni, communica nobiscum\nsanguinem, abscondamus autem in terra uirum iustum\niniuste, deglutiamus autem illum, uelut inferi uiuum. quid\nte Arrianorum Iudaeorum imitatorum delectauerat, Constanti.\nut has illorum impias audiens uoces ad effundendum sanguinem\ndei seruorum fuisses eosdem secutus ? cur non consilia audisti\nSalomonis dicentis tibi? ne abieris vias cum illis, ne declinaueris\npedem tuum ad semitas eorum. non enim inique ten-\nduntur retia auibus. ipsi enim qui homicidii participes sunt\nthesaurizant sibimet ipsis mala, hae sunt uiae omnium consummantium\niniqua; sua enim impietate suam animam\nauferunt, et iterum: quanto tempore innocentes tenuerint iustitiam,\nnon erubescent; insipientes autem dum contumeliae cupidi\nsunt, impii facti oderunt intellectum, et subiecti facti sunt\nobprobriis. tu tibi, Constanti, haec quaesisti obprobria, tu\ntemet damnasti, qui praecepta contemnens dei maledictifl\nIudaeorum discipulis haerere censueris Arrianis, cum quibus\ndigne adhuc haec audis: nam quoniam uocabam, nec oboediebatis,\net extendebam uerba, nec adtendebatis. sed inrita facie\nbatis mea consilia, meis autem increpationibus non intendebatis.\nitaque et ego uestra perditione ridebo; gratulabor autem aduersus\nuos, cum uenerit uobis subito tumultus, euersio autem\nsimilis procellae, cum aduenerit autem uobis interitus. erit\n\n\n\n\n\n\nenim cum me inuocabitis, ego autem non exaudiam. quaerent\nme mali et non inuenient. oderunt enim sapientiam, uerbum\nautem domini non adsumpserunt, neque uoluerunt meis consiliis\nintendere; spreuerunt enim meas increpationes. ideoque\nedent uiae suae fructus et sua impietate saturabunt animas.\nnam quia decipiebant paruulos, interficientur.\nInterfici certe tecum merebamur et quidem a deo,\nsi tecum dei hominem fuissemus persecuti. sed quomodo istud\nfecissemus ? qui sciebamus scriptum: noli fabricare in amicum\ntuum mala, in incolam et confidentem. noli inimicitias exercere\naduersus hominem sine causa, ne quid tibi operetur\nmalum. aut numquid non erat sine causa, si prout insanus\nfuror cohaereticorum tuorum per te iusserat, in innocentem\nmortis tulissemus sententiam? uae tibi, quia dictum de te\npersecutore nostro uideo: oculus contumeliosus, lingua iniqua,\nmanus sunt effundentes sanguinem iusti, et cor fabricans cogitationes\nmalas, et pedes festinantes ad male faciendum. legisti:\nfili, honora dominum, et ualebis; praeter.eum ne timeas alterum;\net tamen te timeri uoluisti, deum uero contemni. unde etenim\nsolum deum potueramus reperiri metuentes, si minis tuis succumbentes\nabsentem inauditum et quidem eum, quem sciremus\niustum, damnaremus? Salomon dicit: statera doti abominatio\nest coram domino, pondus autem aequum acceptum est ei.\ntu contra mandare non dubitas: damnate iniusto iudicio uirum,\nhoc rectum putans quod peruersum est adhuc Salomon de\nte ac tibi similibus: uiae insipientium rectae coram ipsis,\nexaudit autem consilia sapiens. damnate, inquis, Athanasium,\net quidem ubi ualere non potuisti ingenio detestandae subtilitatis\ntuae, uiribus imperii tui coepisti. de te itaque scriptum\naccipe: malus cum contumelia agit mala, et iterum,\nquod temet sic laqueo iam necaueris, haerendo Arrianis, sicuti\net ludas Scariothes Iudaeis: lex sapienti fons est uitae, stultus\n\n\n\n\n\n\nautem laqueo morietur. adhuc dicitur de te: rex audax incidet\nita mala. utique incidisti in haec mala, quia nihil sapientiae\ntibi reliqueris, negando unicum dei filium, sed totum\ntemet uerteris in stultitiam, quae res effecerit te mactare deo\ncaros. scriptum est: sapiens timendo declinabit a malo, insipiens\nautem miscetur confidens iniquo. non legeras scriptum:\nqui contumeliam facil pauperi inritat eum, qui fecit illum,\nut innocentem tecum nos interficere traheres? si enim contumeliam\nfacienti irascitur deus, quanto magis ei, qui interfecerit\neius sacerdotem! scriptum adhuc non retinebas: ini-\ntium uiae bonae facere iusta; accepta autem sunt apud dominum\nmagis quam immolare hostias, ut tu iniusta um facere cogeres?\nsed et alio in loco: qui iustum uocat iniustum, iniustum autem\nut iustum, abominabilis est apud deum. abominabiles sine\ndubio essemus, si te iustum pronuntiaremus et uirum deo\nacceptum Athanasium iniustum iudicaremus. mirari, inquit,\npersonam impii non est bonum, neque sanctum declinare iustum\nin iudicio. tu dicis contra, qui in impii persona uideris descriptus:\ndamnate insontem, imitati meam personam; et licet\nhaec nos facere coegeris, quae nobis possent deum quaerere\niratum, tamen hortamur te inimicum sospitatis nostrae ex impio\npium fieri, saluum ex aegro, uiuum ei mortuo, religiosum ei\nsacrilego.\nVade, inquis, haec adsequi potero ? quibus rebus?\ndesine persequi dei domum, desine proscribere deportare interficere\neius seruos, fatere te Christianum, execrare nobiscum\ncateruam commento diaboli quaesitam Arrianorum, crede\nsicuti credimus nos, qui ex beatorum apostolorum successione\nsumus episcopi, confitere unicum dei filium, sicuti illi confessi\nsunt ac nos confitemur; et ueniam consequeris tantorum\n\n\n\n\n\n\n\n\nscelerum. legisti enim apud Salomonem: mors et uita w\nmanibus linguae, et apud beatum Paulum: corde creditur ad\niustitiam, ore autem confessio fit ad salutem. meministi scriptum:\ntestis falsus non inpunitus erit, et qui accusat inique\nnon effugiet; et tamen fuisti ausus infitiari Athanasium. non\nenim nobis fuerat aliqua causa cum collegis sectae tuae Arri..\nanis, cum eosdem iam pridem dei potentia cum Arrio apud\nNiciam tempore, quo non solum contra blasphemiam uestram,\nsed et contra omnes haereses fides descripta est, praeuniuerit.\nnon, inquam, nobis cum illis pseudoepiscopis, inimicis dei,\nmagistris tuis, aliqua fuerat -quaestio, ut iterum contra eosdem\nconfligeremus quos semel deus pepulerat de populo suo. itaque\nnunc nobis tecum est ratio, quia te auetorem institueris,\nquod enim Athanasius fuisset reus, quem inauditum quia punire\nnoluerimus, homo qui temet testem scires falsum ut fera\ninmanis ac belua coepisti nos cum Athanasio uelle punire,\ntamquam frendoribus tuis possis seruorum dei uigorem superare.\nlicet enim Salomon dicat: regis minae similes sunt gemitibus\nleonis, tamen gemitus tui leonini contra nos habere uirtutem\nnon poterunt. quare? quia sis tu praecursor antiehristi, et nos\nsumus milites Christi. quare? quia homines dei uincere non\nualeas tu persecutor eius religionis. item alio loco, nihil,\ninquit, interest inter minas regis et iram leonis. quid hoc ad\ndei seruos, qui praeter deum neminem esse timendum statuerimus,\nqui in manu dei animas positas nostras meminerimus?\npossunt rugitus tuos timere coarriani tui, quia sint sine notitia\ndei, quia sint minime arma dei induti. ceterum dei domestici\nridemus rugitus tuos leonis similes. quare? quia feram te\ncognoscentes, cuius rugitus habere describeris, rideamus te\nmagis sub figura hominis constitutam rabidam feram cernentes\n\n\n\n\n\n\n\n\n\n\nquam timeamus necesse est sed si non es fera sub imagine\nlatens hominis, dicito. legisti apud Salomonem: misericordia\net ueritas tutela est regi, et circumeunt iusti sedem eius. cum\nte contra caterua malignorum circumsepserit Arrianorum et\nesse cernamus misericordiae punitorem, ueritatis execratorem,\nquid esse aliud te iudicabimus nisi feram ac beluam? excitaris\nin nos, ut leo rugiens, cur misericordiam et ueritatem diligamus,\ncur non innocentem et iustum puniuerimus, et arbitraris\nnon te esse inmanem feram ac beluam saeuissimam ?\nSed quae te uoluntas ad haec perpetranda perduxerit,\nprorsus uidere non possum, ut totius iustitiae episcopum\ncatholicum, domini sacerdotem fuisses tali exitio\npersecutus. numquid non memineras scriptum: facere iustitiam\net ueracem esse placet deo magis quam hostiarum sanguis?\ndisplicet tibi Athanasius, cur traditionem beatorum apostolorum\ncustodiat, cur se Christianum fateatur, cur nolit esse coapostata\ntuus. non mirandum, quandoquidem scriptum teneamus :\nsanctus autem inmundus est apud malos. uobis malignis\ndisplicet is qui deo placeat, tibi praesertim temerario ac\nsuperbo, qui temerarius hinc esse intellegeris ac superbus,\nquod contra dei ordinationem tetenderis manum, quod apostolicam\ntraditionem putaueris destruendam, quod episcopos,\nsub quorum te sollicitudine agere oportuerat, sub tuam ditionem\ncensueris redigendos. quid igitur sis intellege, audiens\nper Salomonem quod tibi sit superbo nomen: temerarius et\nsuperbus pestilentia uocabitur. pestilens licet sis homo, tamen\nmorbo tuo uexare nos non poteris, quia tutelam nobis sit\npraebens diuina clementia. temptasti denique pestilens facere\nnos compestilentes tuos; sed ille, cui dicati uiuimus, non siuit\ntua temptamenta adire corda recta; suggerit enim scriptum:\nibera eos qui ducuntur ad mortem et redimere eos qui inter-\n\n\n\n\n\n\nficiuntur ne parcas. si autem dixeris: nescio hunc, scito\nquoniam dominus corda omnium nouit. et qui figurauit spiritum\nomnibus illis scit omnia, qui reddit unicuique secundum\nopera eius. ad haec te dicente: damnate dei cultorem, derelin-\nquite fidem apostolicam, suscipite perfidiam meam, utique te\naperit esse hominem pestilentem. deus nos subuenire uult\nin pressuris atque angustiis constitutis; et tu eos quos benefacere\noportet male facere urgues, et quidem admouens ea\nquae timere posse existimaris. aduerte iam si non in te sit\nmorbus illa quae uocatur pestis. est morbus ad hoc ualens,\nut non solum. corpora, sed et animas morbidas possis efficere,\neorum uidelicet qui te uelint audire dicentem: damnate domini\nantistitem, repudiate fidem quam semper tenuit ecclesia\net suscipite meam quam tradidit Arrius. erubescere, inquit\nsancta scriptura, personam in iudicio non est bonum. et qui\ndicit impium iustum esse maledictus erit in populis et odibilis\ngentibus. nam qui arguunt meliora sperabunt, in ipsos\nautem ueniet benedictio optima. et tu existimasti erubescere\nnos potuisse personam tuam et damnare eum, quem scires\netiam ipse innocentem, quem retineres esse reum in hoc tantum,\nquod noluerit se esse negare Christianum.\nInterea quia te arguamus mortis iter tenentem,\nquia corripiamus, conspicis quae nobis merces promittatur:\naperi, dicit propheta, os tuum uerbo dei et iudica omnibus\nintegre; aperi os tuum et iudica iusta. et tu dicis: damnate\ninnocentem. retineo quidem sacris continens scripturis: noli\nsuperbire coram rege, sed si intra terminos potestatis tuae\nesse uoluisses et superbus exstitissem te contra, re uera ipse\nme ut praeuaricatorem legis condemnassem. nunc uero quia\n\n\n\n\n\n\n\n\nhomicidae tibi ac sacrilego uera dicamus, non utique tamquam\nsuperbi puniri merebimur, sed magis praemiis adficiemur\ncaelestibus, cur tibi erranti non pepercerimus. scriptum est:\nflagellum equo et stimulum asino, uirgam autem genti insipienti\n. uos negatores dei unici filii recte insipientes uocamus,\nquos uideamus in tanto uersari sacrilegio. nam cum esse\nscriptum uideo, quod sicut canis qui conuertitur ad uomitum\nsuum et odibilis efficitur, ita stultus sua malitia conuersus\nad suum peccatum, de te specialiter dictum iudico. quare,\ninquis. quia litteris tuis iurasti Alexandrinis nihil te mali\ndeinceps facturum Athanasio, et nunc quaeris eum interficere.\nsed inquis: pater meus illum miserat ad exilium, et et me\noportuit patris mei parere statutis. pone, ut uis, haereticum\nesse Athanasium; si recte fuerat missus ad exilium, cur eum\npassus es contra patris tui statuta recipere dignitatem quam\nei se tulisse tuus arbitratus fuerat pater? sed inquis: fratris\nmei Constantis factum est interuentu. sed potuisti occurrere\nConstanti dicens: pater noster quem probauit haereticum nisi\nse correxerit, recipere in partes regni mei non possum. sed\ninquis: timui ne inter nos bella fuissent orta. ergo quia\nSaporinus Persarum rex nunc contra te gerit proelium, si tibi\ndixerit: suscipe religiones meas, et ero tecum pacatus, te oportet\ncum omnibus in imperio tuo demorantibus facere transitum\nad religiones daemonum? daemoniis enim sacrificans est\nSaporinus. conspicis itaque non te egisse ut dei seruum\nsuscipiendo eum et loco reuocando suo quem meminisses in\ncausam fidei deportatum, primo quod inpotentem iudicaueris\ndeum, tamquam te tueri non potuerit tuentem ueritatem,\nhaereticis resistentem, deinde quod magis tibi propitium esse\nuolueris Constantem quam deum. quem utique Constantem\nregem si haereticum factum memineras fauendo Athanasio,\n\n\n\n\n\n\nquem tu iam probatum habebas sacrilegum, non solum non\nregnum tuum deo debueras praeponere, sed nec ipsam tuam\nanimam. tu etenim ipse testis es conscientiae tuae, quod\nenim propter fidem quam semper tenuit ecclesia ac tenet, cur\neam damnare noluerit, missus fuerit ad exsilium, quia uidelicet\nnoluerit esse Arrianus; idcirco namque Athanasium perosum\nhabitum a patre tuo non fugit te, quandoquidem et tu in ea\neum digneris persequi causa, in qua fuerit et tuus pater persecutus.\ndicat denique se non esse Christianum, fateatur se\nArrianum, et erit apud te sapientissimus, magnus. digne\nitaque conparatus es cani, qui redierit ad uomitum suum;\niam enim Christianus aestimabaris et non esse Arrianus, ex\nquo Athanasium cum talibus litteris diuinitus sibi commissis\nrepraesentaueris. at nunc cum esse conprobaris Arrianus\net cupiens haeresem tuam inuenire locum uirum iustum persequaris,\nquia ille uidelicet sit eandem omni nisu inpugnans,\nrecte es conparatus cani redienti ad suum uomitum.\nItem etiam in illo facto tuo egregio recte conparandus\ncani qui redierit ad uomitum suum, quod enim acceperis\nueritatem non esse catholicum Adoxium Germani<ci)ensium\net dederis contra eundem litteras ad Antiochenos et postea\nhunc eundem Adoxium defendere coeperis ueritatis esse doctorem,\nipsius haeresem catholicam uindicans fidem. quare,\nConstanti, tam leuis? quamobrem in causa fidei ut uentis\npulsantibus harundo flecteris huc atque illuc ? quid mirum, si\ntam facilis fuisti ad damnandum Athanasium etiam cunctos\ndei inuitare sacerdotes, quandoquidem etiam in statu religionis\ntanta agere per tuam non dubitaris temeritatem? efferbuisti\nad innocentis fundendum sanguinem rex piissimus, tamquam\nnon meminisses scriptum: regis in ueritate iudicantis de\npauperibus, sedes eius in testimonium resurget; sed tu hinc\n\n\n\n\n\n\nputasti te summum, si contra diuinas ires scripturas, si cuncta\nquae prohibent fecisses. odis Athanasium, cur Christianus sit;\ncur esse noluerit Arrii, ut tu dicis, discipulus, summo eum\npersequeris odio; sed talem te circa eum futurum olim spiritus\nsanctus ostenderat ore Salomonis dicens: abominatio est iustus\nuiro iniquo. noli, Constanti, adhuc demorari in his malis,\nnoli dei abuti patientia, retine scriptum in LXXVII: excitatus\nest tamquam dormiens dominus, tamquam potens crapulatus\na uino, et percussit omnes inimicos suos in posteriora; obprobrium\nsempiternum dedit illis, in LXXXI psalmo, quousque,\ndicit spiritus sanctus, iudicadis iniquitatem et faciem\npeccantium sumitis ? iudicate pupillum et egenum, humilem\net pauperem iustificate. eripite pauperem et egenum de manu\npeccatoris liberate. tu, interficite mecum, inquis, deo dicatum,\ncupiens nos tecum haberi cum illis, propter quos dicitur:\nnescierunt neque intellexerunt, in tenebris ambulant. mandat\ndeus ne iudicium proferamus iniustum, ne tuam peccatoris\nreueriti faciem sineremus te punire eum quem persequaris\niniuste. praecepit deus humilem iustificari a nobis, eripi\npauperem et egenum de manu tua liberari carnificis. et tu\ninquis: damnate eum quem uoluit deus de mea manu peccatoris\nerui. non mirum; nec enim poteras ire contra tuas\nexecrabiles dispositiones. dicit spiritus sanctus in XCVI:\nqui diligitis dominum, odite malum, et tua indicant praecepta\nte dicere: amate quod est malum. si enim malum esse uidetur\ndeo damnari innocentem, dare aduersus absentem et quidem\niustum uirum sententiam, quid est aliud quod nos cogis facere\nnisi quod odio habeat deus? si igitur quod odit deus fecerimus,\nutique non erimus ex illis, ad quos dicitur: qui diligitis domi.\nnum, odite malum. nempe tu idcirco non odis malum, quia\n\n\n\n\n\n\nnon diligas dominum; sed nos idcirco facere nolumus quod\nodit deus, quia eum diligamus. facis haec, quia non sis\nseruus eius, cuius metus atque amor compellat nos odire\nmalum. neque enim in ecclesia domini persecutor eius ecclesiae\ninueniris, ut putes ad uos dixisse prophetam in psalmo:\nqui diligitis dominum, odite malum, quando et in centesimo\ndicat: non habitat in medio domus meae qui facit superbiam;\nqui loquitur iniqua non direxit in conspectu oculorum meorum.\nnon ergo ad uos foris positos dicitur, sed ad nos: qui diligitis\ndominum, odite malum. odimus denique malum quod uos\nidcirco amatis, quia sitis non in ecclesia dei. quomodo etenim\nte in ecclesia esse poteris adstruere dei, homo qui non solum\necclesiam sis persequens, sed et ipsum negans qui fundarit\necclesiam? an non es superbus et habitare poteris in domo\ndomini, quamdiu in hoc manseris supercilio? quis enim merito\npoterit dici superbus, si tu possis humilis iudicari, qui dicis:\ndamnate contra mandata diuina innocentem, calcate praecepta\ndei, mea seruate?\nSed fortasse non loqueris iniqua, et poteris inueniri\ninter Christianos tu negator patris, negator unici filii eius,\nnegator spiritus sancti paracliti, Arrianae haeresis fundator,\ndestructor apostolicae fidei; non loqueris iniqua labiis tuis\nuenenatis, nihil ore illo profers sacrilego quod sit iniquum.\nignorabas in psalmo centesimo secundo spiritum sanctum\ndixisse de domino: faciens misericordiam dominus et iudicium\nomnibus iniuriam patientibus, ut iniuste mandares iudicari?\ncuius mandatis parere nos dignum est domini sacerdotes?\ntuisne nondum erepti ab inmundis spiritibus an prophetae,\nper quem moneat spiritus sanctus, ut omnis iniustitiae pars\nuitetur a nobis cultoribus uerae diuinitatis? non legeras, Constanti,\ndictum ad uos reges a deo: nolite tangere christos\nmeos et in prophetas meos nolite malignari, ut ad domum\ndei auderes tendere manus? dicit plenus spiritu sancto Dauid\n\n\n\n\n\n\nin centesimo quinto psalmo: beati qui custodiunt iudicium\net faciunt iustitiam in omni tempore; et tu, facite, inquis,\nmecum iniustitiam. persequeris Athanasium, impius pium,\nhaereticus Christianum; sed oro te, dicas, qui uestrum deo esse\npossit acceptus? tu negator aetarnae maiestatis unici dei filii,\naedificator falsae religionis atque institutor (an Athanasius?\nlegisti in psalmo CXVIII: beati inmaculati in uia qui ambulant\nita lege domini. beati qui perscrutantur testimonia\neius, in toto corde exquirunt eum; et dicito, quis uestrum\nexquirit deum, quis fideliter eius maiestati famulatum praebet?\ntune, qui facis persecutionem Athanasio, cur se Christianum\nfateatur, an ille qui te uelit persecutorem suum e laqueis\neripi diaboli? tune, qui sis destractor catholicae fidei, an ille\napostolicae fidei praedicator? si tu es seruiens deo, quomodo\ninfra dicit spiritus sanctus: non enim qui operantur iniquitatem\nin uiis eius ambulauerunt ? uos igitur haeretici operarii\niniquitatis, cum non in uiis inueniamini domini, utique manifestatis\nuos operibus uestris esse in uia diaboli. legisti:\nnolite selari mortem in errorem uitae uestrae neque adquiratis\nperditionem in operibus manuum uestrarum, quoniam deus\nmortem non fecit nec laetatur in perditionem uiuorum ? an\nminime? si legisti, cur praecepisti quaereremus nobismet\nipsis mortem? si non legisti, cognosce quid nos facere fueris\nhortatus, tu qui in sortem delegeris esse illorum, quorum\nfacinora describat ore Salomonis spiritus sanctos dicens: neque\nmercedem sperauerunt iustitiae nec iudicauerunt honorem\nanimarum sanctarum, quoniam deus creauit hominem inexterminabilem\net ad imaginem suae similitudinis fecit illum.\ninuidia autem diaboli mors introiuit in orbem terrarum.\n\n\n\n\n\n\nimitantur ergo illum qui sunt ex parte illius. conspicis te\nimitatorem esse diaboli, in parte esse constitutum illius;\ncognoscis tu quod tibimet conquiras mortem, tu qui nolueris\n<in) imagine dei, quomodo es factus a deo, manere, sed temet\ncontuleris ad illum, cuius inuidia mors intrauerit in orbem\nterrarum.\nContra accipe quantam felicitatem cupiat consequi\nAthanasius, unde et nolit esse quod sis tu Arrianus apostata;\naccipe quantam fuerint etiam illi, quos iam, cur se Christianos\ndixerint, es interficere dignatus, consecuti beatitudinem: iustorum\nautem animae in manu dei sunt, et non tanget illos\ntormentum. uisi sunt oculis insipientium mori, et aestimata\nest malitia exitus illorum ab itinere iusto. abierunt in exterminium,\nilli autem sunt in pace. etenim si coram hominibus\ntormenta passi sunt, spes illorum inmortalitate plena est, et\nin paucis uexati in multis bene disponentur, quoniam deus\ntemptauit illos et inuenit illos dignos se. tamquam aurum\nin fornace probauit illos, quasi holocaustam hostiam accepit\nillos. et in tempore erit respectus illorum, fulgebunt, tamquam\nscintillae in arundineto discurrent. iudicabunt nationes et\ndominabuntur populis, et regnabit dominus eorum in perpetuum.\ndesideras interficere Athanasium, existimans quod ei, si eum\nmactaueris, possis aeternum dare malum, ignorans scriptum:\ncondemnat iustus mortuus uiuos impios et iuuentus celerius\nconsummata longaeuitatem iniusti. uidebunt etenim finem\nsapientis et non intellegent quid cognouerit de illo et quare\nmunierit dominus. uidebunt et contemnent, illos autem dominus\ninridebit. et erunt post haec decidentes sine honore et in con.\ntumelia mortis in perpetuo, quoniam disrumpet illos sine\nuoce inflatos, et commouebit illos a fundamentis, et usque ad\nsupremum deserentur, et erunt in dolore, et memoria illorum\n\n\n\n\n\n\n. periet. uenient in cognitionem peccatorum suorum timidi., et\ntransducent illos ex aduerso iniquitates eorum. cernis inter\nquos sit pars tua constituta, cernis cum qualibus temet feceris\nstare contra dei domum; Athanasium uero uidebis inter istos,\nde quibus infra scriptum accipe: tunc stabunt iusti in magna\nconstantia aduersus eos qui se angustauerunt et abstulerunt\nlabores eorum. uidentes turbabuntur timore horribili et mirabuntur\nin subitatione insperatae salutis. dicent inter se paenitentiam\nhabentes et per angustiam spiritus gementes: hi sunt\nquos habuimus aliquando in risum et in similitudinem inproperii.\nnos insensati uitam illorum aestimabamus insaniam\net finem illorum sine honore. quomodo conputati sunt inter\nfilios dei et inter sanctos sors illorum est ? tunc haec dicturas,\nnisi tibi consulueris, quando uideris te demersum in tartarum,\ntunc dicturus haec quae dicit dicturos suos persecutores\nmilitum Christi scriptura sancta: ergo errauimus a\nuia ueritatis, et iustitiae lumen non luxit nobis, et sol non\nest ortus nobis; lassati sumus iniquitatis uia et perditionis\net ambulauimus heremias difficiles, uiam autem domini ignorauimus.\nquid nobis profuit superbia aut quid diuitiae cum\nexsultatione contulerunt nobis? transierunt omnia illa tamquam\numbra et tamquam nuntius percurrens. contra Athanasium\nuisurus inter illos, quorum gloriam narrans spiritus\nsanctus dicit: iusti autem in perpetuum uiuent, et apud dominum\nest merces illorum et cogitatio eorum apud altissimum.\nideo accipient regnum decoris et diadema de manu domini,\nquoniam dextera sua proteget illos et in brachio suo defendet\nillos. tu contra si in hac manseris animi obstinatione, si censueris\nfinire fragilem hanc uitam inter Arrianos, eris inter\nillos, ad quos item loquitur ore prophetae spiritus sanctus:\n\n\n\n\n\n\naudite ergo, reges, et intellegite, discite, iudices finium terrae,\npraebete aures. uos, qui continetis multitudinem et placetisuobis\nin turbis nationum; quoniam data est a domino potestas\nuobis et uirtus ab altissimo, qui interrogabit opera uestra et\ncogitationes scrutabitur, regni quoniam cum essetis ministri :\neius, non recte iudicastis neque custodistis legem neque secundum\nuoluntatem dei ambulastis. horrende et cito apparebit\nuobis, quoniam iudicium durissimum in his qui praesunt,\nfiet. exiguo enim conceditur misericordia, potentes autem \\'\npotenter tormenta patiuntur. non subtransiet personam cuiusquam\ndominus nec reuerebitur magnitudinem cuiusquam,\nquoniam et pusillum et magnum ipse fecit, et aequaliter cura\nest illi de omnibus, fortioribus autem fortior instat cruciatio.\nad uos ergo o mali tyranni, sunt sermones mei, ut discatis\nsapientiam et non excidatis. tunc, si necdum nos audieris,\nConstanti, uisurus quae nunc uidere uales minime per incredulitatem\ntuam; uidebis tunc, cum inter contyrannos tuos\nfueris conlocatus in illa loca tormentorum, non solum quod\niniusta amaueris iudicia, sed et quod dei domum destruere\nuolueris, quod negator dei filii exstiteris, quod aliter fidem\npraedicari sanxeris per minantem potentiam tuam quam prophetae\net apostoli praedicauerunt. nec poteris dicere: non sum\ninter illos quos describit per Salomonem spiritus sanctus,\nquando audias dicere: ad uos ergo, o mali tyranni, sunt sermones\nmei.\nNon poteris itaque negare te omnium esse contyrannorum\ntuorum principem, si modo penitus intuearis operam\ntuam. custoditio, inquit propheta, legum confirmatio incorrupti.\nonis est, incorruptio autem faciet te proximum deo. tu ad haec,\ncorrumpite, inquis, dei legem, ut corrupistis uos, persecutores\n\n\n\n\n\n\nnostri. quis tam necors est, qui nelit corruptus a te in aeternum\nperire? qui nolit manendo in integritate proximus fieri deo?\ncur haec ant ipse fecisti aut nos facere fueras conpellere ausos?\nnumquid non legeras dixisse in libro Sapientiae Salomonem\nad deum: deus parentum et domine misericordiarum, qui\nfecisti omnia uerbo tuo, et sapientia constituisti hominem,\nut dominetur creaturae quae a te facta est, ut disponat orbem\nterrarum in iustitia et aequitate et in directione animi iudicium\niudicet, et iterum: docuisti populum tuum per alia opera,\nquoniam oportet iustum esse et humanum, et bonae spei fecisti\nfilios tuos? non, inquam, haec scripta inueneras, (ut) auderes\nad tantam pronocare nos inhumanitatem? quomodo bonae\nspei filii erimus? quomodo iustos nos et humanos ante\ndeum seruos illius exhibebimus, cum praeuaricatores legis\nneque iusti neque filii dei dicantur? cognosce itaque a quali\nnos (bono) nolueris pertrahere ad mortem et quidem sempiternam,\nsiquidem omnis qui desinit esse inter eos, quos in\nfiliorum adoptione uocauerit deus, sit amittens uitam, sit\nperpetuam possidens mortem. cum igitur sitis Arriani inhumani\nimpii crudeles homicidae, quomodo dici Christiani\npoteritis? sed et cum negetis Christum unicum dei filium et\nconfiteamini credidisse uos in antichristum, unde aut quomodo\nuos poteritis Christi probare seruos, cum manifestaritis uosmet\nuestra professione esse famulos antichristi? antichristus etenim,\nin quem Arrius crediderit, re uera fuit, quando non fuerit\ncontra noster saluator dominus ac deus dei unicus filius non\nest, ut tu uis, Constanti, creatura, sed est dominus creaturae;\nest aeternus inaestimabilis, sicut est et cuius est filius; induit\nsane perfectum hominem nouissimis diebus de utero uirginis,\nsed et cum suscepisset hominem, talis est inmutabilis\n\n\n\n\n\n\nincurruptibilis inenarrabilis et inconuertibilis, qualis est et cuius\nest filios; non eum suscepti hominis causa in aliud quam\nquod semper fuit potuit conuertere, quandoquidem in forma\nsit dei patris sui, quandoquidem sit aequalis filius patri, ut\nrefert beatissimus apostolus; qui eum in forma dei esset, non\nest rapinam arbitratus esse se aequalem deo, sed semet ipsum\nexinaniuit formam accipiens serui. non enim quia dixit:\nsemet ipsum exinaniuit, formam serui accipiens, deus dei unicus\nfilius aliud fieri potuit ex illo, quod est incorruptibilis inenarrabilis\ninmutabilis, cum sit semper in eo statu aeternae magnitudinis\nmanens, in quo sit manens et eius pater. sed utique\nintellegimus quid sit sed semet ipsum exinaniuit, hoc est, cum\nsit similis atque aequalis patri filius, tamen quod et hominem\nse propter nostram salutem fieri uoluerit.\nCum itaque tu antichristum susceperis pro Christo,\nquia re uera ille fuerit, quomodo non fuerit, qua fronte adhuc\nes resistens Christianis, nisi illa qua solent et adulterae\npudicis? ausus fuisti temptare dominari uelle dei populo, subicere\nuelle ecclesiam dei tuo regno, diuinam maiestatem illius\ntantum metuentem tuo futtili imperio; et hoc quidem fecisti,\nquia nesciens sis scriptum esse de uobis tyrannis: propter\nhoc indisciplinatae animae errauerunt; dum enim persuasum\nhabent iniqui posse se dominari nationi sanctorum, uincti\ntenebrarum catenis et longa nocte compediti, inclusi sub tectis,\nfugitiui. conspicis iam te esse inter illos dei populi persecutores,\nde quibus legisti, quod una catena tenebrarum sunt\nomnes colligati, et iterum: digni quidem illa carere lumen et\npati carcerem tenebrarum, qui inclusos custodiunt filios tuos,\nper quos incipiebat incorruptum legis lumen uitae omnibus\ndari. an negabis dei antistites te tenere in claustris? et cur\nes detinens? ne praedicemus certe dei populo ueritatem? cur\n\n\n\n\n\n\n; nos retines in careere? cur mittis ad exilia? nisi quia sis\nmetuens ne uos lupos Arrianos rapaces canes rabidos atque\n: antichristos esse temporis nostri manifestemus sacris reuelan-\n;\\' tibus scripturis. sacrae enim scripturae probant uos ex actibus\nuestris non esse dei seruos, sed plane filios diaboli. si enim\nnon es unus ex illis, quos tales futuros sacrae clamant scrip-\n. turae, cum scriptum inueneris in CXXXI psalmo: surge, domine,\nin requiem tuam, tu et area sanctificationis tuae, sacerdotes\ntui induantur iustitiam, cur damnari a nobis absentem uoluisti?\ncerte ad hoc ut iustitiam, quam nos induerat dominus, amitteremus.\ncum enim dicat: sacerdotes tui induantur iustitiam.\net tu iniustitiam nos urgueres facere, quid aliud essemus, si\nfecissemus quod tuae maliuolentiae fuerat uisum, nisi conscelerati\ntui, nisi totius iniquitatis fontes ? hi scilicet, qui deponentes\niustitiae officium iniustitiae, uttibi placeremus, essemus\nsuscepturi. persequeris dei domum, Constanti, ignorans te ipsum\ndeum persequi in domo eius; domus etenim dei est ecclesia,\nin qua est inhabitans dominus, sicut scriptum est in eodem\npsalmo: elegit dominus Sion, praeelegit eam in habitationem\nsibi. haec requies mea in saeculum saeculi, hic habitabo, quoniam\npraeelegi eam. cum haec itaque sint, temet puniri conspice,\nquando aliquem nostrorum punis, tuam te salutem persequi,\nquando sis deo repugnans, non nos, in quos audias deum\ndicere quod enim dignetur requiescere. tu ergo qui templa\ndomini temptas uiolare, nisi te conuerteris, eo disperies genere\nquo illi, de quibus dicit Dauid in psalmo CXXXV: qui percussit\nAegyptum cum primitiuis eorum, quoniam in saecula\nmisericordia eius, et eduxit Israel de medio eorum, quoniam\nin saeculum misericordia eius. qui diuisit mare rubrum in\ndiuisionem, quoniam in saeculum misericordia eius, et transduxit\nIsrael per medium eius, quoniam in saeculum miseri-\n\n\n\n\n\n\ncordia eius, et excussit Pharaonem et exercitum eius in mare\nrubrum. qua de re haec scripta inuenio, nisi ut crederem,\nquia, cum tu me premere temptares, deus meus quod sic\npotuisset, nisi te conuertisses, extinguere quomodo Pharaonem\net me quod sic fuisset erepturus de manibus tuis quomodo\net illos de Pharaonis potestate? idcirco etenim dicit ad singulas\nuirtutes: quoniam in saeculum misericordia eius, ut\nmihi aperiret, quoniam domini misericordia mecum sit semper\npermanens, qui ei tantum sim seruiens, tecum uero esse non\nposse, quia uidelicet inimicus illius sis, quomodo fuit et Pharao.\nNoluimus damnare absentem, noluimus in eum quem\nscimus innocentem et in eum quem nouimus catholicae fidei\npraedicatorem dare iuxta desiderium tuum sententiam. quare?\nquia nos Christiani in deum porreximus spem nostram, non\nin te ac regnum tuum caducum. noluimus de gloria regni\ntui nobis placere, qui gloriam consequi sumus expectantes ab\neo, in quem solum confidendum esse atque sperandum docens\ndicit Dauid in psalmo CXLV: nolite confidere in principibus\net in filiis hominum, quibus non est salus. exibit spiritus eius\net reuertetur in terram suam. in illa die peribunt omnes\ncogitationes eorum. beatus cuius deus lacob adiutor eius, et\nspes eius in domino deo ipsius qui fecit caelum et terram,\nmare et omnia quae in eis. qui custodit ueritatem in saeculum\nfacit iudicium iniuriam patientibus. noluimus iniuste tecum\npersequi iustitiae plenum fructibus, ne dum de te uindictam\ncoepisset consequi, fuisset consecutus etiam de nobis; non fecimus\nquod iniuste praecepisti nos implere, ne tecum ueniremus\nad illum locum, qui in Ecclesiastico describitur: et deus requiret\neum qui persecutionem patitur, et adhuc: uidi sub\nsole locum iudicii, illic impius, et locum iusti, illic pius.\nnoluimus nobis coniungi haereticis, noluimus tecum dare\n\n\n\n\n\n\nmanus ad dei inpugnandam domum, noluimus tecum idololatriam\nsuscipere in contumeliam dei, noluimus sacrilegio tuo\nmisceri, ne et nos audire mereremur tecum illa quae ore\nOseae prophetae audient sacerdotes, populus et rex Israel,\nqui cuncti derelicto deo ad idololatriam se contulerant: audite\nhaec sacerdotes et adtendite domus Israel, et domus regis\nintuemini; ad uos est iudicium, quia ut laqueum facti estis\nad insidiam et sicut retia extensa ad auiarium uenantis.\napud Amos prophetam sciebas utique scriptum, quando dedisti\ndisciplinam exemplum damnandi scilicet innocentem: qui fecit\nin excelso iudicium, et iustitiam in terra posuit. dei iustitiae\nuiolator, Michaeam prophetam dixisse numquid ignorabas de\nIudaeorum principibus? non leuauerunt ad deum manus suas,\net concupiebant agros et diripiebant orphanos et domum eius,\nuirum et hereditatem eius. propter hoc haec dicit dominus:\necce ego cognosco super plebem mala, ex quibus non leuabitis\nceruices uestras. sed tibi, cum proscribere digneris deportare\nmittere in carcerem torquere, postremo interficere dei cultores,\nnihil malorum repraesentabitur? noluimus misceri actibus tuis\nnefandis, ne tecum ad aeternam damnati poenam haec audiremus\nquae dicuntur apud Michaeam a deo: audite itaque\nhaec, praepositi domus Iacob et residui domus Israel, qui\nabominamini iudicium et omnia recta peruertitis, qui aedificastis\nSion et Hierusalem in sanguinem iniquitatibus. iudices\neius cum muneribus iudicabant et sacerdotes eius cum mercede\nrespondebant et prophetae cum pecuniis diuinabant et in àomilw\nrequiescebant dicentes: dominus in nobis est, et non uenient\nin nos mala. non legeras adhuc apud istum sanctissimum\nprophetam, ut damnari iuberes uirum deo dicatum? in quo\nconprehendam dominum, adsumam deum meum excelsum ? si\nconprehendam eum in holocaustis aut in uitulis anniculis,\n\n\n\n\n\n\naut si suscipiet dominus in millia arietum aut in decem millia\nhaedorum pinguium? aut dabo primogenita mea impietatis,\nfructum uentris mei pro peccatis animae meae? renuntiandunt\ntibi est, homo, quod sit bonum. aut quid dominus exquisiuit\na te aliud nisi ut facias iudicium . et iustitiam et diligas\nmisericordiam et paratus sis ire cum domino deo tuo? nec\napud Ambacum inueneras scriptum: impius per potentiam\noppressit iustum, ut ita sceleratum fuisses adgressus opus,\nquod te apud deum posset facere impium? item infra non\ninueneras positum: cur inspicis super contemptores? tacebis\nob hoc, quod deuoret impius iustum ?\nEt idcirco nos uidentes quia tu impius iustum\ndeuorare temptaueras uirum, non solum non tacuimus male\nte agere, sed nec tacebimus. non enim alius es ab eo, propter\nquem dicitur: placens et contemptor, uir superbus nihil proficiet,\nqui dilatauit sicut inferus animam. non poterit dici\nquod non conueniat dici de te, si digneris mecum recordari\nscelera facinorum tuorum et si funera tua non fueris tardus\nrecensere. quis etenim alius nostris diebus sibi placens, contemptor,\nsuperbus, nihil proficiens, qui dilatauerit sicut inferus\nanimam suam et qui aestimari possit esse ut mors insatiabilis,\nreperiri potest nisi tu? sed conspice nihil te posse proficere\ndici tibi a deo. licet enim contemptor dei praeceptorum sis,\neius licet religionem cupiens persequi eo usque dilataueris\nanimam tuam ad dei mactandos cultores, ut toto in regno\nnon digneris desinere gregem uexando domini, tamen nihil\nproficit omnis infestatio tua. cuncti etenim quos persequeris\ndei semper et sunt et erunt serui. tu uero, nisi tibi prouideris,\nin aeternum eris periturus, tibi placens, contemptor,\nsuperbus, qui sis dilatans animam tuam tamquam inferus\nad nos deuorandos pariter et absorbendos, propterea quod\n\n\n\n\n\n\n\n\n\n\nmale tibi agenti resistamus, factus ut mors insatiabilis, furiis\nageris in nostram necem. adeo nequam es, Constanti, ut cum\nprophetam inuenio dicere: o qui fundat fundationem malam.\ndomui suae, ut conlocet in altum nidum suum, tu mihi atque\nhereditas antichristi, cui faues, ante oculos obuersetur, cognoscens\nconatus tuos illos sacrilegos. non enim potest dubitari\nte conatum et conari, ut toto in regno tuo posset fundari\nhaeresis tua, destrui uero fides catholica. sed et cum audio\ndicatum deo prophetam dicere: uae qui aedificant ciuitatem\nin sanguinibus et praeparant ciuitatem in iniquitatibus, tu\nmihi esse uideris qui speluncam latronum sis per sanguinis\nfusionem aedificans, per necem dei seruorum. aut negabis\nspeluncam latronum esse uestrum malignum concilium Arrianorum?\nsi non estis latrones, quomodo interficere inuenimini\ndeo dicatos? ciuitates in sanguine qui aedificant uae habent\nprudentissimus imperator non uidisti uae tibi posse esse,\nquia haeresem tuam per sanguinis dei hominum fusionem\nputasti reaedificandam? dicit spiritus sanctus per Sophoniam\nprophetam: quaerite dominum et omnes humiles terrae iudicium\noperamini et iustitiam quaerite et respondete, ea sic ut tegamini\nin die irae domini; tu dicis: damnate innocentem, estote\nmecum homicidae sacrilegi. an non haec sunt quae nos facere\npraecipis? imperasti damnari domini sacerdotem necne ? imperasti\nArrianam perfidiam tenendam, reiciendam uero fidem\napud Niciam conscriptam? si haec inpleri mandasse te refragari\nnon potes, conspice et homicidas et sacrilegos nos efficere\nuoluisse. dicit deus: et erit in iUo die: scrutinabo Hierusalem\ncum lucerna, defendam super uvros qui contemptores sunt,\nne custodiant mandata; et tu inquis tua magis atque conblasphemorum\ntuorum custodienda. quomodo potueramus\n\n\n\n\n\n\ndamnare iniuste iustitiae fructibus plenum domini sacerdotem,\ncum uideamus qualis comminatio fuerit oborta contra Iudae-orum\npraepositos uel contra omnes eorum conscios, qui haec\nquae agis egisse noscantur? o quae erat splendida et redempta\nciuitas, columba. non exaudiuit uocem, non percepit disciplinam,\nin domino non confidit et ad deum suum non accessit.\nprincipes eius sicut leones fremunt, iudices eius sicut lupi\nArabiae, non subreliqui erunt in mane. prophetae eius spiritales,\nuiri contemptores, sacerdotes eius contaminant se et impie\nagunt. dominus autem iustus est in medio eius et non faciet\niniuste.\nCum haec ita se habeant et nobis licitum minime\nsit iniustum proferre iudicium, superest aut unum te facias\nesse ex eius semis et discas iudicium proferre aut, si semper\ndei uis esse inter aduersarios, iudicium tuum solus prome\niniustum, desine nos cogere facere quod fieri cernas diuinitus\nprohibitum. desine iam criminari Athanasium uel nos quod\nenim nos dei destruamus domum, quando inuenias apud Zachariam\nte atque contyrannos tuos esse descriptos, quod enim\nfuturi essetis dei hereditatis persecutores uos, quos dicit\nsupra modum uobis usurpasse potestatem. crudelitatem etenim\nnarrans uestram dicit dominus: selatus sum Hierusalem et\nSion selo magno. et ira magna ego irascor super gentes quae\nse superponunt uobis, propter quod ego iratus sum minima.\nipsi autem conposuerunt se in mala. audes tenebrarum amator\nexecrator luminis dicere: damnate innocentem, cum\ndignetur praecipere nobis deus per Zachariam dicens: iudicium\niustum iudicate et pietatem et misericordiam facite unusquisque\nad fratrem suum. et uiduam et orphanum et proselytum\net pauperem per potentiam nolite nocere, et malitiam\n\n\n\n\n\n\n\n\nunusquisque non remimiscatur fratris sui in corde suo. cum\nhaec sint mandata caelestia, tu cuius auctoritate dixisti: laniate\nconseruum uestrum? si dei mandatis te protulisse hanc auctoritatem\ndixeris, non poteris probare, quoniam quidem inueniri\nnon possit in sacris scripturis praeceptum dei innocentem damnandum.\ncum itaque ea feceris quae lex prohibet dei, constat\nte hanc auctoritatem ex uoluntate illius protulisse qui nocetur\ninimicus dei, unde et illis compareris necesse est, quibus dicitur\nper prophetam: et dissuaserunt, ne obseruarent, et dederunt\ndorsum stultitiae et aures suas et cor suum statuerunt insuadibile,\nne oboedirent; degrauauerunt, ut non oboedirent\nlegem meam, et infra: non exaudierunt; si clamabunt, et non\nexaudiam eos, dicit dominus omnipotens. animae, quies(ci)tote;\nhaec sunt uerba quae faciatis: loquimini ueritatem unusquisque\nad proximum suum et iudicium pacificum et iustum iudicate\nin portis uestris et unusquisque malitiam proximi tui nolite\ncogitare in cordibus uestris, et iusiurandum falsum nolite\ndiligere, quoniam haec omnia odi, dicit dominus omnipotens.\nquid me cogis facere ea quae odio se habere dicit dominus\nomnipotens ? sed instruens dominus de ieiunio, pacem, inquit,\net ueritatem diligite. quomodo pacis atque ueritatis amatores\nesse poteramus, si innocentem falsis per te ac tuos criminibus\npraegrauatum tamquam reum puniremus ? aut quae erat pax,\ncum haec faciendo etiam a pace domini potuissemus reici?\nneque enim pax domini dicentis: pacem meam relinquo uobis,\npacem meam do uobis, relinqueretur ab eo in nobis, cum alio\nipsi tulissemus iniuste. quis ignorat recedente disciplina recedere\net gratiam? apud Malachiam dicit deus: filius honorificat\npatrem et seruus dominum suum. et si pater sum ego,\nubi est honor meus? dicit dominus omnipotens.\nQuem igitur timorem atque honorem deo facturi\neramus, si fecissemus quae tu fieri mandasti? illa enim tua\npraecepta et timorem et honorem dei nituntur auferre dicatis\neius clementiae. sed et infra tuam specialiter operam manifestans\ndicit: exacerbatis deum in uerbis uestris, et dixistis:\nin qua re exacerbauimus eum? in eo quod dicatis: omnis qui\nfacit malum, bonum est coram deo, et in ipsis benedicet. et\nubi est deus iustitiae e? propheta dicit: ubi est deus iustitiae,\ncontra eos qui dicunt: qui facit malum, bonum est coram deo,\net ipsis benedicet; et tu das mandata fundendum cruorem\niustorum et adhuc dicis te dei seruum, cum sis ipsius dissipator\nlegis. iustum est damnare absentem et quidem innocentem,\naut iniustum? si iustum non est, quia cogis facere\nnos eam rem per quam puniri mereamur a deo? Tobias,\nomnibus, inquit, diebus uitae tuae, fili, deum in mente habe\net noli peccare uelle uel praeterire praecepta illius. iustitiam\nfac omnibus diebus uitae tuae et noli ambulare per uiam\niniquitatis, quoniam agente te ex ueritate erit respectio operibus\ntuis et omnibus qui faciunt iustitiam. dic, Constanti, iustitiam\nfacit qui interficit innocentes? qui seruorum dei fundit\nsanguinem? si non facit iustitiam, sed magis iniquitatem,\nrestat ut te uideas esse iniquitatis amatorem atque omne\niniquum fabricantem opus. etenim cum iustitiam nos in omni\ntempore facere hortetur sacra lex et tu conpellas facere\niniustitiam, quem te alium uelis habeam nisi et iniustitiae\namatorem et perpetratorem? omnibus, inquit, diebus uitae\ntuae, (in, deum in mente habe, cum eundem reliqueris haerendo\nArrianis. hi etenim non eum derelinquimus qui fidem\ntenemus apostolicam. quomodo non praecepta eius praeteris,\nqui interficias seruos eius nomini maiestatique dicatos, cum\nsis eos cogens derelinquere eum et fieri conserpentes atque\n\n\n\n\n\n\ncoapostatas tuos? nos odio apud te laboramus, quia tibi\nuera dicamus, quia te uiuere nobiscum uelimusin aeternum;\nillos uero es diligens qui ad te transitum fecerint, illos\nqui cum tibi primum contra<di)xerint, postea tamen seruire\nnefariis meditationibus tuis quam dei parere praeceptis maluerint.\ngaudens es cur eosdem tua calliditate inliciens ad\nsuscipiendam perduxeris haeresem tuam, quod in omnibus eos\nhabeas subiectos, illos quos iam pridem uideras pro nihilo te\nducere, quos cernebas calcare ueritate regni tui auctoritatem.\nsed scire te nolumus non esse nouum hoc factum.\nsed saepe ita esse actum a perfidis atque inconsideratis, ab\neis quos praescius futurorum ore sanctissimo Malachiae praeostenderit\nprophetae: grauastis aduersum me consilia uestra,\ndicit dominus omnipotens, et dixistis: in qua re detraximus\nde te ? quia dixistis: uanus est omnis qui seruit deo. et quid\namplius, quod custodiuimus praecepta illius et ambulauimus\ndeprecantes ante conspectum domini omnipotentis? et nunc nos\nmagnificamus alienos, et renouantur omnes facientes iniqua,\net restiterunt deo et saluati sunt. haec detraxerunt qui timent\ndeum, unusquisque ad proximum suum. et intendit dominus\net exaudiuit et scripsit librum memorialem coram se timentibus\ndominum et metuentibus nomen suum. et erit mihi, dicit\ndominus omnipotens, in die qua ego facio in possessione; et\neligam eos, quemadmodum eligit homo filium suum bene seruientem\nsibi. et conuersi uidebitis quantum sit inter iustum\net iniustum, inter seruientem deo et non seruientem. quia ecce\ndies uenit domini ardens sicut clibanus et uret eos, et erunt\nomnes alienigenae et omnes qui faciunt scelera ut sarmenta,\net succendet eos dies domini quae uenit, dicit dominus omnipotens,\net non derelinquetur ex eis radix nec uitis.\nDeum dicere haec audiens, quia adhuc in malis\ntuis esse digneris, gaudere te etiam in hoc arbitror, quod\ncum praeuaricatoribus, cum deum derelinquentibus illa percepturus\nsis ab eo. uae tibi homicidae atque sacrilego, quoniam\nnisi paenitentiam factorum tuorum egeris, eris ut nunc es\ninter illos quos ore Isaiae increpat dicens: uae, gens\npeccatrix, populus plenus. delictis, semen malignum, filii sine\nlege, dereliquistis dominum et exacerbastis sanctum Israel\neris semper unus ex illis, qui propter nequitias studiorum\nsuorum principibus Sodomorum et populis Gomorrhae conparantur,\ndum dicitur: audite uerbum domini, principes Sodomorum,\nadtendite legem dei, plebs Gomorrhae. cum illis eris\nnisi te correxeris, de quibus scriptum legisti: si multiplicaueritis\npreces, non exaudiam uos; manus enim uestrae sanguine\nplenae sunt. uae tibi, Constanti, qui tantam dei incurreris\noffensam, ut non uidere potuisses quid tibi fuisset cauendum.\ncum enim dicat ore Isaiae illis prophetarum sanctorum\net omnium iustorum interfectoribus: lauamini, mundi estote,\nauferte malitias ab inimicis uestris ante oculos meos, desinite\na malitiis uestris, discite bonum facere, inquirite iudicium,\neripite iniuriam accipientem, iudicate pupillo et iustificate\nuiduam, ad haec contra iuberes trucidandos dei cultores,\nipsum deserendum deum, suscipiendam uero idololatriam, hoc\nfuit audisse dei monita et fuisse correctum? qua de re istud\ncogis nos facere, nisi quia sis cupiens nos tecum gladio consumi?\net si uolueritis, dicit deus, et exaudieritis me, bona\nterrae edetis. si uero nolueritis neque exaudieritis me, gladius\nnos comedet; os enim domini locutum est ista. cui temperabimus,\ndeone haec dicenti an tibi eius inimico? deus dicit\n\n\n\n\n\n\nIudaeis, ut iam derelinquerent errores suos, abicerent malitias\nsuas ex cordibus suis, discerent bonum facere, iustum indicarent\niudicium. tu inquis: damnate iniuste. qua de re istud\nsuades me facere? nisi quia uelis me effici illiusmodi hominem.\nquales sint illi, ad quos dixerit deus: uos autem, dicit deus.\nquid succenditis uineam meam, et rapina pauperum in domibus\nuestris? quid uos iniuriam facitis populo et faciem inopum\nconfunditis? et tu ita haec es faciens, ita cuncta gerens.\nquae quia faciant indignatur facientibus, tamquam placere\nnon posse sis sciens, nisi et domini succendisses uineam Ie\net rapinam pauperum constituisses intra domum tuam et multis\nmodis semis dei inrogasses iniurias. aut dicere temptabis haec\nomnia te non fecisse? numquid non succendisti uineam domini,\nquando coegisti eam iam non scire dominum Abrahae, deum\nIsaac, deum Iacob, deum apostolorum, deum prophetarum ac\nmartyrum, sed idololatriam per Arrium inuectam, per te nero\nexaltatam? numquid non est rapina pauperum haec dei seruorum\nChristianorum in domo tua, propter quos legisti scriptum:\nbeati pauperes spiritu, quoniam ipsorum est regnum caelorum,\ncum scias te proscripisse resistentes sacrilegio tuo? numquid\ndicere audebis: non feci nec facio iniuriam populo dei? et\nquis tantam aliquando fecit quantam tu, qui neque omnia\ngenera tormentorum inferendo des(in)is neque uarie puniendo?\nNoluimus innocentem tamquam reum punire, ne\nista et nos percuteret sententia quae ore adhuc prophetatur\nIsaiae: uae scribentibus nequitiam; scribentes enim nequitiam\nscribunt, declinantes iudicium pauperum et rapientes iudicium\negentium plebis meae, ut sit illis uidua in rapinam et pupillus\nin direptionem. et quid facient in diem uisitationis ? tribulatio\nenim uobis a longe superueniet, et ad quem refugietis? non\ntemperauimus tuo consilio uenenato, cupientes confugere in\\'\n\n\n\n\n\n\nomnibus tribulationibus nostris atque anxietatibus ad eum,\nad quem confugerit ille iustitiae amator in omnibus probationibus\nIob; non oboediuimus praecepto tuo crudeli, quia. uoluerimus\nimitatores inueniri istius dei serui Iob dicentis: liberaui\npauperem de manu potentis et orphano qui sine adiutorio\nerat ego eram adiutor. os autem uiduae me semper benedixit.\niustitia enim eram uestitus et coopertus iudicium; et eram\noculus caecorum et pater infirmorum, iniquorum autem molas\nconfregi et dentibus illorum rapinam abstuli, et infra: positus\nsum statera iustitiae, et scit dominus simplicitatem meam,\nquoniam numquam pes meus exerramt a uia recta, sed nec\noculus meus conspexit. quae est recta uia, a qua ae refert\ngloriosus Iob non deorbitauisse? utique haec, quae nec innocentem\ninterfecit nec alium scit deum, quia nescit nisi deum\nangelorum archangelorumque, quem non posse nos sentis eripere\nde tua potestate. quando enim dicis de fide beatae ecclesiae:\nsi catholica est apud Niciam descripta fides, eripiat eos in\nquem crediderunt de mea potestate, non habere utique uirium\nad eripiendum nos de manibus tuis deum dicis, non posse te\nstare contra; adseris ecclesiae apostolicae deum non habere\ntantam potentiam, quae possit tuam excludere uirtutem. quid\nenim aliud confitetur beata ecclesiae fides nisi quia sit credens\nin deum patrem innatum et in unicum filium eius, natum ex\ninnato et uero patre, et in sanctum spiritum paracletum ? quid\naliud confitetur fides catholicae ecclesiae nisi quia et trinitas\nsit perfecta et una sit dealitas patris et filii et spiritus sancti?\nquid aliud confitetur beatae ecclesiae fides nisi quia neque\npater susceperit hominem neque spiritus sanctus paracletus,\nsed unicus filius dei? quid aliud adstruit gloriosae ecclesiae\nfides nisi quia sit dei unicus filius inmutabilis inconuertibilis\n\n\n\n\n\n\ninaestimabilis inmensus aeternus, sicuti sit et cuius sit filius?\ncredidit sancta ecclesia unam potentiam habere unicamque\ndominationem patrem et filium et spiritum sanctum. hanc fidem,\n<in)quam, dicis haereticam et tuam adstruis catholicam, illam\nquae dicat deum non habere uerum filium, quae dicat fuisse\nquando non fuerit, quae dicat factum u; nihilo, utique ei\nillis sensibus, quibus Rabsaces, dux Assyriorum regis, exprobrabat\ndeum Abrahae et deum Isaac et deum Iacob dicens:\nnon uos seducat Esechias, quia possit uos liberare de manibus\nregis Assyriorum deus uester. ita et tu, dux antichristi, dicis\nper tuos: nota uos seducant uerba episcoporum uestrorum, qui\nmihi contradicunt quia uos liberare potest fides quam\nilli praedicant. licet enim sermonem uarient, tamen res ad\nhoc perducitur, ut constare possit te sic nobis exprobrare\ndeum, quod enim inpotens sit ad eripiendos nos, quomodo rex\nexprobrarit Assyriorum: haec dicit rex Assyriorum: si uultis\nbenedici, exite potius ad me et manducabitis unusquisque\nfructum uestrum uineae et ficus, et bibetis aquam de lacubus\nuestris, donec ueniam et accipiam uos in terra tali, sicut est\nterra uestra, terra tritici et uini et panis et uinearum. non\nergo uos seducat Eeechias dicens: deus uos liberabit, et infra:\nquis liberabit Hierusalem de manu mea? sed quod contra\ntalis esse tu monstratus es, dicit ore Isaiae deus ad Ezechiam:\nnon est quod paueas a sermonibus istis quos audistis, quibus\nexprobrauerunt me legati Âssyriorum. ecce mitto meum spiritum,\net audito nuntio reuertetur in regione sua et cadet gladio\nin terra sua. illa nunc, Constanti, circa te stare cernimus\npericula, nisi tibi feceris esse consultum, quae circa illum\nsteterint qui dicebat: sic dicetis Esechiae regi Iuda: non te\nseducat deus tuus, in quo confidis, dicens: non tradetur Ierusalem\n\n\n\n\n\n\nin manus regis Assyriorum. sic in periculis es tu, blaspheme,\nut ille, et non uides; contra nos dei cultores uidemus\ntutos defensosque stare incolumes. unde tuti sumus ac defensi,\nnisi quia sanctam teneamus fidem quam tenuerint patriarchae\nprophetae apostoli ac martyres, hanc quam iudicasti haereticam?\nSed ut iterum ad Athanasium redeamus, in quo\nhanc persequeris sacram fidem, non timuisti, oro te, indignationem\ndomini contra illos prolatam, qui exprobrare temptauerunt\nIob iustissimum, ut falsis criminibus peteres dei antistitem?\nnon metuis etiam nunc, ne ad te dicat deus quae\ndixit illi regi loquenti contra Iob sanctissimum: peccasti tu\net amici tui ambo. nihil enim ueri locuti estis coram me.\ninterea sic uos Arriani superiores poteritis Athanasio inueniri\nnunc apud deum, quomodo et illi tunc inuenti sunt qui Iob\nexprobrant. utile est tibi, Constanti, ut per Athanasium domini\nsacerdotem pro facinoribus tuis sis supplex deo, per ipsum\ndirigas uota tua, sicuti et illi per Iob; per Athanasium siue\nper coepiscopos eius des operam salutarem consequi baptismum.\nceterum quo uelitis uos torqueatis modo aduersus Athanasium,\nuos de filiis esse inuenimini, quippe haeretici, illius anguis,\ncolubri refugae desertoris; Athanasius uero est dei domesticus,\nut fuit Iob; est de filiis lucis et ipsam tenens iustitiae uiam\nquam tenuit seruus dei lob; est ipse possidens fidem, unde\net de filiis Athanasius Abrahae est. sic dei filium confitetur\nAthanasius, ut confessus est Iob. qui Iob unde de filiis Abrahae,\nnisi quia sic crediderit, quomodo fuit credens et Abraham?\nsi haec ita se habere ignoras, percurre beatum Paulum apostolum\nnon solum ad Romanos, sed ad Galatas, et inuenies\nuera esse quae defendam. aut numquid, quia Iob iusti beatus\napostolus nominis specialiter non fecit mentionem, negabitur\nlob de filiis esse Abrahae? si non potest negari Iob esse de\n\n\n\n\n\n\nfiliis Israel, dubitari non potest hinc illum tantum factum ac\ntalem, quia crediderit in deum, ut fuerit credens beatus\nAbraham. non enim operibus legis, sed per fidem iustificari\ncredentes reuelat apostolus; neque enim illarum temptationum\nuictoria ei fuisset reputata ad iustitiam, nisi fuisset sic credens\nin deum ut crediderit Abraham. aut unde uinceret diabolum,\nnisi quia fuisset credens in deum patrem innatum et unicum\nfilium eius, natum ex innato et uero patre, et in sanctum.\nparaclitum spiritum? aut si putas quia non ita est semper\ncreditum, ut hodie credimus, proba beatos apostolos ac martyres\npotuisse superare concarnifices tuos atque uicto amico\nuestro diabolo consequi regna caelestia nisi credentes in patrem\net in filium et in spiritum sanctum. igitur si ita hi credendo\nuicerunt qui post domini unici filii dei aduentum crediderunt,\ncrede quia et ante aduentum eius qui uicerunt diabolum\nnon aliter crediderunt quam quomodo hodie credimus. neque\nenim Danihel leones et tres pueri uincerent ignes, nisi quia\ncredentes fuissent, ut hodie credit ecclesia. inde denique\nAbrahae fidem prouocat apostolus probans, auctoritatem usus\nsacrarum litterarum, sic credidisse Abraham, quomodo nunc\nfuerit credens Paulus, tunc uero se fuisse filium irae erroneum,\nquando cum Iudaeis negabat unicum dei filium.\nCum haec ita sint, obsecro te ut iam contra dei\ndomum gerere pugnam desinas accipiasque hortamenta caelestia,\nquae te perducere possint ad consequendam salutem\nperpetuam. ore accipe quae dicat ad uos Isaiae deus: audite\nme, qui perdidistis cor uestrum qui longe estis a iustitia.\naut si cor tuum tecum est, si non a iustitia es longe, cui\ndicis nobis dei sacerdotibus: damnate absentem, punite innocentem\n? si enim cor tuum non amisisti et iustitiae tenes uiam,\ncur non retines scriptum: custodite iudicium, facite iustitia..\n\n\n\n\n\n\nadpropiauit enim salutare meum aduenire et misericordia mea\nreuelari. beatus uir . qui facit eam et homo qui amplectitur\neam, sabbata mea non uiolare, custodiens manus suas ne\nfaciat iniustitias, et iterum: non est gaudere impiis, dicit\ndominus. exclama in virtute, ne parcas. sicut tubae exalta\nuocem tuam et adnuntia populo meo peccata eorum et domui\nlacob iniquitates suas. me de die in diem quaerunt et scire\nuias meas uolunt, tamquam populus qui iustitiam . fecerit et\niudicium dei non dereliquerit. petunt a me nunc iudicium\niustum et appropiare deo desiderant. quam, infelix, spem\nhabere potes, nisi paenitentiam malorum tuorum factorum.\negeris, cum audias deum dicere: non est gaudere impiis?\naut negabis te impium dei cultorem, cum te non neges fusorem\nsanguinis? deinde si, tempore ieiuniorum subditos quia percusserint\npugnis et aliis iniuriarum generibus laeserint, contra\neos huiusmodi increpationes protulit deus, qualem contra nos.\nprotulisset, si contra praecepta diuinae magnitudinis eius\ndamnaremus inauditum absentem et quidem innocentem? nec\nsi flectas ut circulum ceruicem tuam et cilicium et cinerem\nsubsternas nec sic uocabitis ieiunium acceptum. cernimus per\nhanc comminationem quanta esse possit aduersus nos dei ira,\nsi innocentem damnaremus. si enim, tempore ieiuniorum pugnis\nsubditos nobis (quia) percusserimus, taliter indignatur dominus,\nquanto magis, si eius cultores mactauerimus! si pugnis non\nlicet mihi percutere subditos tempore ieiuniorum, poterit licere\nquouis tempore gladio percutere consacerdotem meum? non\ntale ieiunium elegi, dicit dominus, sed solue obligationes uiolentorum\ncontractorum; dimitte confractos in remissionem et\nomnem conscriptionem iniquam disrumpe; frange esurienti\npanem tuum et egenos qui sine tecto sunt induc in domum\n\n\n\n\n\n\ntuam. si uideris nudum, operi et domesticos seminis tui noli\ndespicere. quam tenes, rex prudentissime, spem, cum haec\nomnia uerteris in contrarium? quomodo enim omnem nodum\nsoluisti iniquitatis, cum sine incredulitate tua qualem te institueris\naduersum nos sis talis permanens et magis magisque\nsis crescens in maleuolentia tua ad nos disperdendos, sine in\nblasphemia tua auctor sacrilegii creueris magis etiam edicto\nblasphemiam tuam catholicam esse adserendo fidem, more\nscilicet meretricum, quae primo clam scortentur, postea uero\nita sint inuerecundae, ita amittentes pudicitiae decus, ut uelint\nscortari in propatulis? quomodo dissoluisti omnem nodum\niniquitatis, cum contra beatum Athanasium susceptum ante\nannos furorem adhuc ita retineas, ut uelis eius fundi cruorem?\nquomodo dimisisti confractos in requiem, cum torquendo uarie\nnon desinas seruos dei? et quomodo dimisisti confractos in\nrequiem, quando uideas carceres metalla exilia uix iam capere\nposse Christianorum numerum per te damnatorum? quomodo,\netiamsi fregeris esurientibus panem tuum, acceptum habebit\ndominus, cum seruos fame neces dicatos eius aeternitati?\nquomodo, si inducas egenos sine tecto in domum tuam, respicere\ndignabitur super opus tuum deus, cum uideat seruos suae\nclaritatis reiectos de domibus priuatis, propterea exules factos,\nquod noluerint suscipere idololatriam tuam per Arrium institutam?\nquomodo, si nudos texeris, poteris deo placere, cum\nseruis ipsius patrimonia tuleris et dixeris: si damnaueritis\nfidem apostolicam atque Arrianam susceperitis, cuncta uestra\nrecipietis ?\nSane unum de his omnibus domini sacris mandatis\ninueniris implere, quod enim domesticos seminis tui non\ndespicias. non despicis re uera conuiperinos tuos Arrianos,\nnatos uidelicet de inpuderato patre uestro diabolo; diligis\nfratres tuos, quia hos uideas tibi proximiores; hos amas\n\n\n\n\nsingulari affectu, his cunctam gloriam regni tui exhibes, hos socios\natque participes ad dei delendam hereditatem in tuo regno\nhabes; illos fecisti locupletes, illos extulisti supra omnes constitutos\nin sublimitate, hoc est eos, qui se uestris miscere\ncensuerunt tenebris. igitur cum sis haec agens quae odio\nhabeat deus, quomodo arbitraris te audiri posse a deo aut,\nsi feceris eleemosynam, posse tibi ferri accepto? cum audias\neum dicere: tunc orietur matutinum lumen tuum, et sanitas\ntua cito orietur, et praecedet ante te iustitia, et maiestas dei\ncircumdabit te. tunc clamabis, et deus exaudiet te. adhuc\nloquenti tibi dicet: ecce adsum. aliquid te eorum posse consequi\narbitraris, quandoquidem non ortum tibi fuerit matutinum\nlumen, sed tenebrae inextricabiles obsederint animum\ntuum atque pertexerint errorum caligines? quae sanitas tibi\noborta est, cum sis positus in omni uulnere mortis, cum cotidie\naugmenta parias uulneribus tuis, cum dans operam sis, quo\npossis penitus temet extinguere? nobis etenim non aliunde est\nsanitas, nisi primo in loco quia crediderimus, ut crediderunt\npatriarchae prophetae apostoli ac martyres. quomodo potest\nte praecedere iustitia, cum totus in iniustitia sis permanens,\ncum sentina sis Arriani dogmatis, cum Christianorum sis fusor\nsanguinis? quomodo te maiestas dei circumdabit, cum expugnans\nipsam maiestatem sis, quam derelinquens idololatriam\nArriani dogmatis suscipere censueris? quomodo tunc clamabis, .\net deus exaudiet te, adhuc loquenti tibi dicet: ego adsum,\ncum sis negans deum patrem, negans unicum filium eius,\nnegans sanctum paraclitum spiritum? quomodo aut exaudire\nte poterit aut dicere tibi: ecce adsum, cum uertis, quantum\napud te est, eius religionem, cum eius antistites catholicos\nremoueris et haereticos constitueris? quomodo te exaudiet\n\n\n\n\n\n\nquem calcandum putasti modis omnibus, nisi paenitentiam\nmalorum factorum egeris, nisi uias tuas nefarias deserens\nsanctae ecclesiae iustum iter conprehenderis ? tunc utique haec\npromissa dei consequi poteris. scriptum est enim propter eos,\nqui corde ex toto sese ad deum conuerterint: haec dicit excelsus\nin excelsis habitans, in aeternum sanctus in sanctis,\nnomen ei dominus altissimus in sanctis requiescens, et pusillianimis\ndans animae aequitatem et dans uindictam contribulatis\ncorde. non in aeternum irascar uobis nec semper uindictam\nde uobis exigam. sed quibus hoc dicit? nempe eis, qui se\nconuerterint per satisfactionem ad delicta sua delenda. unde\net, non tale ieiunium elegi, dicit dominus, sed solue omnem\nnodum iniquitatis, sed solue obligationes uiolentorum contractorum;\ndimitte confractos in remissionem et omnem conscriptionem\niniquam àisrumpe. frange esurienti panem tuum et\npauperes qui sine tecto sunt induc in domum tuam. si uideris\nnudum, operi et domesticos seminis tui non àespicies. tunc\norietur ma(tu)tinum lumen tuum et sanitas tua cito orietur,\net praecedet ante te iustitia et maiestas dei circumdabit te.\ntunc clamabis, et deus exaudiet te, et adhuc loquenti tibi dicet:\necce adsum.\nAderit tibi deus, si primo credas in eum, si deinde\nad haec uerteris temet quae etiam infra dicit implenda: si\nauferas a te uinculum iniquitatis et obligationis et uerbum\nmurmurationis et dederis esurienti panem tuum ex animo et\nanimam humiliatam satiaueris, tunc orietur in tenebris lumen\ntibi, et tenebrae tibi ut meridies erunt. et erit deus tuus tecum\nsemper, et repleberis sicut desiderat anima tua, et omnia\nossa tua pinguescent, et erunt sicut hortus ebrius et sicut fons\ncui non deficit aqua. haec, ut iam dictum est, consequi\npoteris, si te ad ecclesiam conferas, si coarrianos tuos uites,\n\n\n\n\n\n\nsi illam malignorum congregationem uestram odire digneris.\ntunc erit deus tecum semper, tunc in tenebris orietur lumen\ntibi, tunc tenebrae tibi ut meridies erunt, tunc in bonis dirigetur\niter tuum. ceterum si in hac peruicacia manseris, si in\nhac crudelitate, ut seruos eius crucies, non tecum deus erit,\nsed ille qui et hodie esse in uestro coetu Arrianorum inuenitur,\nhoc est diabolus. ista etenim quae agere dignaris non sunt\ndei, sed diaboli. si opera est illa dei, ut proscribas certos,\ncur aut Athanasium antistitem dei non damnauerint innocentem\naut cur non cohaeretico tuo Georgio communicauerint aut\ncur se dicant Christianos, cur nolint effici coapostatae tui,\npossumus sane aestimare, si opera deo sit placita, item\nsi eleemosyna est ista quam de lacrimis das alienis, de eorum\nbonis, qui deportari interfici proscribique maluerunt a te quam\naut innocentem damnare aut negare unicum dei filium, in quem\ncredentes sciebant glorificatos Abraham Isaac et Iacob et\nomnes prophetas apostolos ac martyres. quorum te fieri socium\natque omnibus participem me cupere, mea circa te haec esse\nuota ille est testis qui nobis tribuere hoc potens est\nAudes ad deo dicatos tendere, Constanti, manus, ad eos\nuexandos, quorum felicitatem declarat apostolus dicens: scimus\nautem quoniam diligentibus dominum omnia procedunt in\nbonum, his qui secundum propositum uocati sunt, quos praesciit\net praedestinauit conformes fieri imagini filii eius. procedunt\nquidem nobis in bonum tuae persecutiones, sed aduerte\nper Hieremiam quae uobis persecutoribus promittat deus\ndicens: sanctus Israel domino initium generationum eius,\nomnes qui edunt eum paenitebunt. mala inducam super eos,\ndicit dominus. uenient super te mala quae tibi promittit deus.\nConstanti, nisi temet correxeris, sicut uenerunt super illum\npopulum carnalem comblasphemum tuum, ad quem dicitur:\ntu malignatus es ut coinquinares uias tuas, et in manibus\ntuis inuentus est sanguis animarum innocentium. eris in\naeternum inter dei inimicos, nisi audieris audiens eius sanctam\ndicentis admonitionem: si emendantes emendabitis uias uestras\net cogitationes uestras et facientes feceritis iudicium inter\nuirum et proximum eius, et proselytum et pauperem et uiduam\nnon potentabitis, sanguinem innocentis non effuderitis in hoc\nloco et post alienos deos non abibitis. emendabis uias tuas.\nsi iam desinas persequi dei seruos, si te Christianum fueris\nconfessus et esse Arrianum negaueris, si filium dei, uerum\n\n\n\n\n\n\ndei filium credideris, si anathema feceris dicentes: erat quando\nnon erat et factus est ex nihilo. mutabis uias tuas, si\npaenitueris pro homicidiis proque sacrilegio tuo; alioquin eris,\nut nunc es, ex illis, in quorum exprobrationem dicitur a deo:\nnumquid spelunca latronum est domus mea, in qua uocatum\nest nomen meum? quos uis esse dei domum, uosne Arrianos\nan nos Christianos? si enim uestra maligna congregatio est\ndomus dei, ergo latronum congregatio est domus dei. uos\netenim fundendo sanguinem dei seruorum, ut tunc fundebant\nIudaei, inspicimini esse latrones. ex fructibus tuis, imperator\nConstanti, non esse Christianus, sed plane manceps latronum\ncognosceris. praecipis denique innocentes interimi, habitans\nscilicet non in ecclesia domini, sed in spelunca latronum. non\ndesinis interficere eos quos uideas interfici paratos pro unici\ndei filii claritate, pro aeterna illius maiestate. noluimus ad\nfalsas suggestiones tuas dare contra uirum iustum sententiam,\nne et nos percuteret tecum et cum Iudaeis ista domini increpatio:\nextendit linguam suam sicut arcum. in falso, et fides\nnon inualuit super terram, quia de malis mala exierunt, et\nme nescierunt. tu, qui falsorum es criminum concinnator pariter\net amator, tu dominum nesciens, nisi te correxeris, ut es, unus\neris ex illis, de quibus scriptum legisti: ueritatem non loquuntur,\ndidicit lingua eorum loqui mendacium. reuerti\nnoluerunt et non obreliquerunt usuram super usuram, dolum\nsuper dotum. noluerunt me nosse, dicit dominus. propter haec,\nhoc dicit dominus, ecce ego conburo eos et probabo eos, quia\nsic faciam a facie malignitatis filiae populi mei. sagitta uulnerans\nlingua eorum, maligna uerba oris eorum. proximo\nsuo loquitur pacifica, et in semet ipsum detinet inimicitiam.\n\n\n\n\n\n\n\n\nnumquid in his uisitabo, dicit dominus, aut in gentem talem\nnon uindicabit anima mea?\nEripe te, Constanti, a fouea Arrianae dementiae, ne des\naeternas poenas cum (con)sacrilegis tuis. noli gloriari tibi\nde caduca tua dignitate, considera te mortalem, quia aliter\nnon possis consequi inmortalitatem, nisi deum agnoueris et\neius feceris uoluntatem, sicut scriptum est: haec dicit dominus:\nnon glorietur sapiens in sua sapientia, et non glorietur fortis\nin fortitudine sua, nec glorietur diues in diuitiis suis, sed\nin hoc glorietur qui gloriatur, inquirere me et intellegere et\nscire in deum gloriari, quia ego sum dominus qui facio misericordiam\net iudicium et iustitiam super terram, quia in his\nest uoluntas mea, dicit dominus. cum igitur uideas in his\nesse uoluntatem domini, quomodo haec quae amare se dicat\ndominus perosa habere dignaris? in hoc, inquit, glorietur qui\ngloriatur, inquirere me et intellegere et scire indominumgloriari.\nquomodo poteris te dicere nunc in deum gloriari? quomodo\npoteris requirere te illum adstruere, cum sis prouocans omnes\ncultores eius maiestatis ad deserendam fidem apostolorum, ad\nblasphemiam dogmatis uestrae suscipiendam ? in hoc glorietur\nqui gloriatur, inquirere me et intellegere et scire in dominum\ngloriari, quia ego sum dominus qui facio misericordiam et\niudicium et iustitiam super terram, quia in his est uoluntas\nmea, dicit dominus. cum itaque iudicium uis iniustum a dei\nproferri sacerdotibus, cum sis fusor innocentium sanguinis, non\nes eius seruus qui haec ore loqui dignatus sit prophetae, sed\nplane es illius famulus qui repleuerit cor Cain, ut iustum\npuerum primum cultorem interficeret domini. hinc est quod,\ncum sis tanta in sublimitate positus, unus tamen ex his esse\ninueniaris, de quibus dominum locutum in euangelio legisti:\nuos de diabolo patre nati estis et concupiscentiam patris\n\n\n\n\n\n\nuestri facere uultis; ille enim homicida fuit ab initio et in\nueritate non stetit. es mendax et homicida, mendax, quia\ncrimina falsa obieceris dei seruo Athanasio, mendax, quia\nhaereticam fidem dicas catholicam et catholicam dicas haereticam,\nhomicida, quia et sanguinem persequeris Athanasii et\niam interfeceris certum numerum dei cultorum. non stetisti\nsine dubio in ueritate, quia sis haec gerens, sed es totus in\nmendacio constitutus, quia et mendax sit pater tuus, qui te\ncogit ad unicum negandum dei filium, qui te inpellit ad eius\nseruorum effundendum cruorem. noluimus damnare absentem,\nnoluimus nocentum ferre sententiam, noluimus haeresim\nsuscipere tuam, ne facti tibi similes mereremur audire quae\naudiunt coerratici tui Iudaei, in quorum obprobrium colligimus\nper Hieremiam dictum: omnes gentes sine circumcisione sunt,\net omnis domus Israel sine circumcisione sunt cordis. es\natque eris, nisi te nobis tradideris, inter illos quos contra\nclamat spiritus sanctus ex persona nostri populi ad deum\ndicens: scio, domine, quoniam non sunt hominis uiae eius,\nneque uir ibit et corriget cogitationem suam. doce nos domine,\nsed in iudicio et non in ira, ne paucos nos facias. effunde\niram tuam super gentes quae nesciunt te et super regna\nquae nomen tuum non inuocauerunt, quia comederunt Iacob\net consumpserunt illum et pascua eius exterminauerunt.\nConspicis te unum esse ex illis, contra quos dicit dei\nspiritus ex persona populi nostri. respicis, nisi te conuerteris,\nquod ira domini in te alienigenam, in te regem, quia non\nsolum non inuocaueris nomen domini, sed adhuc fueris persecutus,\nsit uentura. nam et cum dicit: quia comederunt Iacob\net consumpserunt eum et pascua eius desolauerunt, quis reperiri\npotest esse inter contyrannos tuos princeps huius pascuae\nexterminator nisi tu, <qui) quidem nec laniando dei destiteris\n\n\n\n\n\n\nseruos nec blasphemias tuas toto in regno seminans tuo?\nexterminare etenim te populi dei pascuam conatum non poterit\ndubitari, quando eius pastores tuleris, de quibus, sicut saepe\ndiximus, per Hieremiam dixerit deus: et- dabo uobis pastores\nsecundum cor meum, et pascent uos pascentes cum disciplina.,\net statueris haereticos, aliis uero catholicis inponi feceris\nmodum, ut, si in uotis gererent in suis considere sedibus, non\nauderent fidem praedicare apostolicam, non temptarent te\nhaeresis Arrianae defensore degenti in corpore euangelicam\ntraditionem populis insinuare. haec est causa quae te probat,\npascuam dei populi exterminare temptasse. omnis etenim sagina\nanimarum Christianarum non est nisi credere, quomodo et\ncrediderint patriarchae prophetae apostoli ac martyres, deinde\nomnem facere iustitiam. tu contra cum et fidem tollere uolueris\nde cordibus populorum dei et perfidiam tuam inserere,\ncum iustitia (in) dei uis ecclesia fieri, ut absens et innocens\ndamnetur et (a) iustitiae sectatoribus, per sacerdotes\npuniatur consacerdos eorum catholicus ad tuam haeretici\nsuggestionem, quomodo uideri poteris non esse exterminator\npascuae dominici gregis, quando nostra pascua non sit nisi\ncaelestis doctrina? si uis, inquit dominus, ad uitam uenire,\nserua mandata, et iterum: si feceritis quae mando uobis, iam\nnon dico uos seruos, sed amicos. cum haec ita sint, debes tu\nad te purgandum dare praecepta dominica quae iusserint\ninnocentem catholicum episcopum te haeretico interea imperatore\naccusante debere interfici a consacerdotibus suis. fortassis\netenim temptabis isto in loco dicere non te pascuam dominici\ngregis exterminare conatum. si nullum domini praeceptum\nilliusmodi quale prolatum est a te poteris proferre, superest\nut cordis illi tui oculi blasphemia caecati Arrii, patefacti per\ndei serui hanc increpationem uideant omnia te fecisse quae\n\n\n\n\n\n\ntibi obiecimus. negare non poteris talem te praebere circa\nnos, qualem se praebuerit Herodes ille, cui et in carnificinae\nrabie et in sacrilegio et in regali dignitate esse inueniris collega,\ncirca illos quos in euangelio legimus propter deum dei\nfilium interfectos paruulos. inuenisti utique scriptam crudelitatem\nHerodis, quam nunc tu dignaris exhibere, apudMatthaeum\neuangelistam: tunc Herodes cum uideret quia delusus est a\nmagis, iratus est uehementer et misit occidere omnes infantes\nin Bethlehem et in omnibus finibus eius a bimatu et infra\nsecundum tempus quod exquisierat a magis. minime adhuc\nfortassis conspicis sic te iniuste contra nos dei cultores motum,\nut contra illos paruulos fuerit motus Herodes. cur nobis\ndignaris esse infestus? nempe quia fateamur nos Christianos,\nqui non damnauerimus iustum falsis a te praegrauatum criminibus.\nquibus rebus quisnam sis ex beati baptistae Iohannis\nresponsis poteris perpendere et temet reconciliare deo per\npaenitentiam: progenies uiperarum, quis demonstrauit uobis\nfugere ab ira superuentura? facite ergo dignum paenitentiae\nfructum et nolite prae ferre uos dicentes: patrem habemus\nAbraham. dico enim uobis, quod potens sit deus de lapidibus\nistis suscitare filios Abrahae. iam etenim ad radices arborum\nposita est securis. omnis enim arbor quae non facit fructum\nbonum exciditur et in ignem mittitur.\nQuid sentis ad haec? debuimus damnare innocentem,\ndebuimus dare contra absentem inauditum sententiam? et\nquomodo, cum hoc fecissemus, potueramus reperiri Christiani,\ncum illos, quo possint esse Christiani, hortatus fuerit beatissi*\nmus Iohannes, ut dignum fructum fecissent paenitentiae ? illi,\nqui necdum conprehenderant uiam . iustitiae conprehendere\ncogebantur, nos qui iam tenemus urguebamur atque urguemur\na te illud occupare iter iniquitatis, in quo positi noscantur\n\n\n\n\n\n\nIudaei. quid igitur nobis posset accidere, si uipereis tuis depasti\nfuissemus consiliis. nisi ut ex Christianis fuissemus\nuipereae progenies effecti? cur haec fieri mandasti, nisi quia\nconserpentes nos tuos effici cupiueris? tu qui cum scias dixisse\ndominum in euangelio: beati qui esuriunt et sitiunt iustitiam,\nquia ipsi saturabuntur. beati misericordes, quia ipsi misericordiam\nconsequentur, et tamen dixeris necandum innocentem.\nquomodo etenim beatus potero esse, si damnauero uirum iustum.\nsi reiciens sitim iustitiae concepero ardorem iniustitiae? quomodo\npropter fructus iustitiae saturabor a deo, cum opus hoc\niniustum faciat me Cain fratricidam? quomodo iterum potero\ninter misericordes fructibus misericordiae locupletatis regnum\nconsequi caeleste? cum, si interfecero iuxta desideria tua dei\nseruum. inueniar non misericors, sed crudelis atque sceleratus.\nquippe homicida; cum, sicut ego inmisericors fuerim circa\nfratrem meum, sic sit et circa me futurus ille misericordiae\namator, ille iustitiae exactor qui dicit: beati qui esuriunt et\nsitiunt iustitiam, quia ipsi saturabuntur. beati misericordes.\nquia ipsi misericordiam consequentur. quicumque. dicit dominus,\nsoluerit unum ex mandatis his minimis et docuerit sic \\'\nhomines, minimus uocabitur in regno caelorum; et dicis, Constanti,\nut quicumque non fuderit sanguinem innocentis, non\npotest regnum consequi caelorum? dic, sanctissime. in quo\nabundare poterit Christianorum iustitia plus quam scribarum\net Pharisaeorum, si eum, quem tu, cur se Christianum dicat,\ncur nolit fieri Arrianus, persequeris, interfecerimus ? in quo\nessemus potiores a scribis et Pharisaeis. si exstitissemus tecum\nnegatores unici dei filii, si, ut illi repudiant, tecum repudiaremus\neuangelicam fidem destruxissemusque apostolicam\n\n\n\n\n\n\ntraditionem? ne dixisse memineras dominum: audistis quia dictum\nest antiquis: non occides; quicumque autem occiderit reus\nerit iudicio. ego autem dico uobis quod omnis qui irascitur\nfratri suo sine causa reus erit iudicio, ut haec fieri imperares ?\nsi iratus fuero sine causa fratri meo, si dixero eum fatuum,\nreum me dicit futurum unicus dei filius in gehennam; et,\nimperator Constanti, si fudero jcruorem innocentis, dicis requiem\n<me) aeternam possessurum nec retinere potuisti, quando\nmeditabaris interfici oportuisse Athanasium, sub quali conditione\nmunera iusserit offerri dominus? si igitur offers munus\ntuum ad altare et ibi rememoratus fueris, quod habeas aliquid\ncum fratre tuo, pone munus tuum ante altare et uadc prius\nreconciliari fratri tuo, et tunc reuersus offers munus tuum.\nquid fuerat operatus malorum Athanasius, ut haec transgressus\npraecepta interfici eum mandares? nempe hoc, quod se Christianum\ndixerit aut dicat; aliud etenim nihil est quod execraris\natque es punire cupiens in Athanasio. non memineras praecepisse\ndominum etiam inimicos diligendos, ut eum quem\nneque in te neque in deum scires peccasse tam acerrime\nfuisses persecutus? audistis quia dictum est: diliges proximum\ntuum et odio habebis inimicum tuum. ego autem dico uobis:\ndiligite inimicos uestros et benedicite maledicentes uos et benefacite\neis, qui persecuntur uos, et orate pro cis, qui uos persecuntur,\nut sitis filii patris uestri qui est in caelis, qui solis\nortus exhibet super bonos et malos et pluit super iustos et\niniustos. si enim dilexeritis eos qui uos diligunt, quam mercedem\nhabebitis? nonne et publicani ita faciunt? et si salutatis\namicos uestros tantum, quid plus facitis? nonne et gentiles\n\n\n\n\n\n\nid ipsum faciunt? eritis ergo et uos perfecti, sicut et pater\nuester qui est in caelis perfectus est. diligendos mandat etiam\ninimicos dominus; et tu nos persequeris, cur innocentis domini\nsacerdotis cruorem non tecum fuderimus. diuina clamat uox\ndicens: in quo iudicio iudicaueritis,, et de uobis iudicabitur,\net in qua mensura mensi fueritis, in eadem remetietur uobis,\net tu dicis: iugulate quem deliquisse ignoratis. fontem malorum\ncum te esse memineris, fuisti tamen ausus de eo quem sciebas\nfalse petitum a uobis dicere: reus est mortis. adeo es excors,\nConstanti auguste, ut nec dictum illud domini, cum haec mandares\nfieri, potueris reminisci: quid autem uides festucam in\noculo fratris tui, trabem autem in oculo tuo non uides ? aut\nquomodo dicis fratri tuo: sine ut eiciam tibi festucam de\noculo tuo, et ecce trabes in oculo tuo, et tunc uidebis eicere\nfestucam de oculo fratris tui. trabem in oculo tuo dicit esse\ndominus, et audes dicere Athanasio uiro iustissimo: festucam\nhabes in oculo? ille enim nihil horum commisit, quae ei\ndignaris obicere; contra tu quaecumque diximus es perpetratus,\ndamnate quoties dixisti innocentem.\nQuam nos aliam uoluisti conprehendere uiam nisi tuam\nquam describit dominus, dicens: quam lata et spatiosa uia\nquae ducit ad interitum, et multi sunt qui intrant per illam?\nquia itaque sis in hac lata et spatiosa constitutus uia, praecepisti\ndamnari innocentem, cupiens profecto cunctis reuelari,\nquod tua late perditio dominetur. tempore quo uenisti ad\nItaliam, sic te lupum finxeras ouem, tamquam non fuissemus\nex operibus tuis te reperturi, tamquam fugisset nos domini\nmonella dicentis: adtendite uobis a falsis prophetis, qui\nueniunt ad uos in uestitu ouium, intrinsecus autem sunt lupi\n\n\n\n\n\n\nrapaces; ex fructibus eorum cognoscetis eos. numquid non\nluxerunt illico tristes uenenis diaboli in te inseminati amarissimi\nfructus tui, ut dicere temptasti damnandum fuisse inauditum?\nnumquidnam non patuerunt confestim insidiae tuae\nlupi rapacis, quod enim contra dei ouile machinam construxisses\nmaximam; fructibus ergo tuis quomodo non ouis\nfuisse lupus agnitus es, sic et, quomodo sis, nisi tibi consulueris,\narbor igni destinata, probant sacra euangelia. numquid\ncolligunt de spinis uuam aut de tribulis ficus? sic omnis\narbor bona bonos fructus facit, mala autem arbor malos\nfructus facit. non potest arbor bona malos fructus facere\nneque arbor mala bonos fructus facere. omnis arbor quae\nnon facit fructum bonum excidetur et in ignem mittetur; ex\nfructibus enim eorum cognoscetis eos. non omnis qui mihi\ndicit domine domine, intrabit in regnum caelorum, sed qui\nfacit uoluntatem patris mei. sic uoluntatem patris unici dei\nfilii facis, ut eius filium neges unigenitum, ut ipsum patrem\ndicas non esse uerum patrem, ut fundamenta per apostolos\nconeris destruere iacta, ut interficeres atque interficias cultores\neius, ut antistites ipsius de populis pelleres sibi commissis,\nut absentem et inauditum damnari iuberes, ut haeresim tuam\nquae unam blasphemat diuinitatem patris et filii et spiritus\nsancti in ecclesiam introduceres? si haec cuncta, ut diximus,\nplacita sunt deo patri, poteris intrare in regnum caelorum.\naudis enim dicere unicum filium eius: non omnis qui dicit\nmihi domine domine, intrabit in regnum caelorum, sed qui\nfacit uoluntatem patris mei. damnari iubes innocentem; non\nrecolis in Exodo dixisse deum: si rixauerint duo et percusserint\nmulierem in utero habentem et abortiuerit non deformatum,\n\n\n\n\n\n\ndetrimentum patietur. quodcumque aestimauerit uir mulieris\ndabit cum dignitate. quod si deformatum fuerit, dabit animam\npro anima, oculum pro oculo, dentem pro dente, manum pro\nmanu, pedem pro pede, combustum pro combusto, uulnus\npro uulnere, liuorem pro liuore. credo nihil sacrarum te fugere\nscripturarum; neque enim posses egregia nobis dare mandata,\nnisi fuisses legis peritus. legisti utique etiam haec: omnis qui\naudit hos sermones meos et facit illos, similem aestimabo illum\nuiro prudenti, qui aedificauit domum suam super petram.\ndescendit pluuia et uenerunt flumina, flauerunt uenti, inpegerunt\nin domum illam, et non cecidit; fundata enim erat\nsuper petram. et omnis qui audit sermones meos nec illos facit,\nsimilem aestimabo illum homini stulto, qui aedificauit domum\nsuam super arenam. descendit pluuia, aduenerunt flumina,\nflauerunt uenti, inliserunt domui illi, et cecidit, et facta est\nruina eius magna. quem te horum esse dicis, Constanti, sapientem\nan insipientem? si dixeris sapientem, cur opera tua\nmonstrant te insipientem? cur domus tua inuenitur conlocata I\nsuper arenam? neque enim poteris supra petram te aedifi-I\ncasse domum tuam dicere, cum omnis sapiens uideat fabricam\nstultitiae tuae, cum omnis dei seruus conspiciat magnam\\',\nhanc quam praedixit dominus ruinam salutis tuae. in quo et- i\nenim inuenitur stare Christianus, nisi in eo, quod praeceptis\npareat domini, nisi in eo quod, omnibus si fuerit uexatus pro\nnomine dei filii persecutionibus, tamen duret inmobilis? in quo\nerit perfectus Christianus, nisi si etiam fuerit interfectus pro\neo quem tu negare dignaris uerum esse filium dei? tu contra,\ncum non in ecclesia sis, sed apud Arrianos dei inimicos.\ncum dei unicum filium negans sis, cum non sis implens eius\nmandata clementiae, sed magis destruere coneris, cum sis\npraeuaricator legis, cum desertor sacramenti militiae caelestis,\n\n\n\n\n\n\ncum persecutor dei religionis, cum te circa eius cultores praebeas\ncarnificem, quomodo poteris sapiens uir inueniri similis illi,\nquem dixerit dominus supra petram aedificasse domum suam ?\nSed inquis contra haec: non sum insipiens, ego noui\nme sapientem. si sapiens es, cur ea fecisti atque es faciens\nquae soli possunt facere insipientes? si es sapiens,\ncur damnari mandasti inauditum absentem? cur innocentem\npraecepisti interfici? cur dei sacerdotes desiderasti hostes\ndei fieri? neque enim possint dei effici amici per hoc factum,\ncum dominum scias dixisse apostolis: si feceritis quod mando\nuobis, iam non dicam uos seruos, sed amicos. - si sapiens\nes, cur. damnante te Athanasium dei sacerdos audiri debeo?\ntu eum causas praestare allegationum suarum minime es\npassus? si sapiens es, si es dei cultor, cur nos, quia Christianos\nesse fateamur, persequeris? cur eos qui se non\ndixerint esse Christianos, sed fateantur se esse Arrianos,\nuehementer diligis? si sapiens es, cur ad domum dei misisti\nsaepe militem armatum? si prudens es et dei te nosti seruum,\ncur eius populum armis es persecutus atque persequeris? cur\npostremo fidem apostolicam atque euangelicam haereticam\ndicis et haereticam catholicam pronuntias? tu te dicis sapientem;\nsed contra nos cernimus nullum posse qui haec faciat\nesse sapientem. quis etenim sacrilegus poterit dici prudens\nnisi ab inprudentioribus se? si tu sapiens es, Constanti, quis\nsit te insipientior, inuenire non potero. tune adhuc tibi uideris\nesse sapiens, qui fueris arbitratus, quod enim prophetae apostoli\nac martyres pro creatura fuerint interfecti? negare enim\nnon audebis cunctos hos pro unico dei interfectos filio. quomodo\npoteris dici sapiens, qui non solum descendentibus pluuiis,\nfluminibus inundantibus, flantibus uentis resistere non temptaueris,\nne temet, qui domus esse inueniris, pessumdedissent,\nsed et ipse in pluuias, flumina uentosque te uerteris ad hoc,\n\n\n\n\n\n\nut nos tu, turbo atque procella diabolica, tecum ad exteriores\ntraheres tenebras? manifesta autem sunt, dicit apostolus, opera\ncarnis, quae sunt adulteria fornicationes inmunditia inpudicitia\nluxuria idololatria ueneficia inimicitiae contentiones\naemulationes irae rixae dissensiones haereses inuidiae homicidia\nebrietates commissatione et his similia, quae praedico\nuobis, sicut praedixi, quia qui talia agunt regnum dei non\nconsequentur. et furit in innocentis necem mens tua sapientia\nuigens? clamat apostolus quod homicidae non sunt possessuri\nregnum caelorum, et tu Constantius prudentissimus dicis\nimperator: iugulate absentes, mactate inauditos, interficite\ninnocentes, et uestrum erit dei regnum. hinc datur intellegi\nquam sis sapiens, si denique ille sis qui domum tuam aedificaueris\nsupra petram. dixisse etenim te negare non poteris:\nego propterea cupio damnare Athanasium, quia desidero\nplacere deo. sic utique et nos placere desiderasti deo, quomodo\niam tu placueris, ex quo uidelicet Athanasium es dignatus\ncogitare interimere in nostra omnium conscientia domini\nsacerdotum. sic in primordio Cain deo placuit, mox ut interficere\nmeditatus est fratrem. quo modo uidetur, Constanti, unde\nsit radix tua, de qua descendisset stirpe. numquidnam poteris\nnegare post haec te in illo esse choro quem narrat apostolus\nRomanis: et sicut non probauerunt deum habere in notitiam.\ntradidit illos deus in reprobum sensum, ut faciant ea quae\nnon conueniunt, repletos omni iniquitate malitia inpudicitia\ncupiditate nequitia, plenos inuidia homicidiis contentione dolo\nmalis moribus, susurratores, detractores, deo odibiles, contumeli〈os〉os,\nsuperbos, sibi placentes, gloriantes, inuentores\nmalorum, parentibus non obsequentes, insipientes, inconpositos,\nsine affectu, sine misericordia, qui cum iustitiam dei cognouerint,\nnon intellexerunt, quoniam qui talia agunt digni sunt\n\n\n\n\n\n\nmorte. non solum qui illa faciunt, sed etiam qui consentiunt\nfacientibus ea. ecce nimias amor in te subito circa nos ortus\nquid nobis contulerat, si tibi temperare auderemus? mortem\nhauseramus perpetuam. item dicit infra: nulli malum pro\nmalo reddentes, prouidentes bona non solum coram deo, sed\netiam coram hominibus. si fieri potest, quod ex uobis ipsis\nest, cum omnibus hominibus pacem habentes. sitiens haec\ncalcari salutaria monita es nos hortatus punire innocentem.\nquomodo enim bona non solum coram deo, sed et apud\nhomines prouidisse inueniebamur, si damnassemus innocentem,\nqui dedissemus formam ad sanguinem fundendum iustorum?\nquomodo cum omnibus inueniebar hominibus pacem desiderans\nhabere, qui suggestione tua falsa haeretici excitus pacem extinxissem\nconsacerdotis mei?\nDic, Constanti, uerum crimen detulisti de Athanasio\nad dei ecclesiam an falsum? si uerum te detulisse certum\nhabes, proba mihi qui te iam falsi criminis cognoui portitorem.\narbitraris nihil te malorum in conspectu egisse dei? quae te\nconpulit ratio fieri testem falsum? cur mendax imperator extitisti?\ncur non timuisti ne exemplo Ananiae et Sapphirae fuisses\nextinctus? loquitur in Actibus apostolorum scriptura dixisse\nbeatum Petrum ad Ananian: ut quid repleuit satanas cor tuum\nmentiri spiritui sancto, ut subtraheres de pretio praedii?\nnonne manens tibi manebat et uenditum in tua erat potestate?\nquid est quod posuisti in corde tuo rem istam ? non es. mentitus\nhominibus, sed deo. audiens autem Ananias hos sermones\ncecidit et expirauit. et factus est timor magnus super omnes\nqui audiebant. surgentes autem adolescentes sustulerunt eum\net euntes sepelierunt. factum est autem interuallum horarum\nfere trium, et uxor eius nesciens quod erat factum intrauit,\n\n\n\n\n\n\ndixitque ad illam Petrus: dic mihi si tanti praedium uendidisti?\nilla uero ait: tanti. quid conuenit inter uos temptare\nspiritum domini ? ecce pedes eorum qui sepelierunt uirum tuum\nin ostio sunt et efferent te. et protinus cecidit ante pedes eius\net expirauit. credo legeris haec, et tamen non timueris concinnare\nmendacium ante domini conspectum. quare istud fecisti,\nnisi quia sis sapiens? quid tu tibi futurum existimas, qui sis\nnon solum mendax, sed homicida, non solum homicida, sed\net haereticus? credis tibi inpune tanta cessura? credis te\neuadere posse aeterna supplicia? Ananiae dicitur: ut quid\nrepleuit satanas cor tuum, ut fuisses mentitus spiritui sancto ?\net dices, Constanti imperator. quia non repleuerit satanas cor\nuestrum Arrianorum, ut mentiti fuissetis spiritui sancto manenti\nin dei ecclesia? ecclesiam etenim conuenisti dicens: deliquit\nin deum Athanasius; et uidebat spiritus sanctus mendaces\nanimas uestras, sicut uidit et Ananiam ac Sapphiram. uidebat\ninquam, spiritus sanctus, quando haec fingebatis, quod enim\nidcirco talia fuissetis commentati circa Athanasium, quo possetis\nuestram haeresem introducere in ecclesiam, quo possetis\napostolicam destruere traditionem. Ananias et Sapphira, propterea\nquod agrum suum uendentes fraudauerint de pretio,\nquod ausi fuissent non integre loqui ante dei apostolum, taliter\niudicari meruerunt. tu qui non solum crimina falsa dei seruo\nobiecisti, sed et omnem domum dei fueris persecutus, qui\neffuderis cmorem cultorum eius, qui sacerdotes eius miseris\nad metalla et exilia et haereticos locis ordinaueris eorum,\nqui euangelicam fidem dixeris haereticam et blasphemiam\nuestram dixeris catholicam, qui introduxeris idololatriam in\necclesiam, qui deserueris deum Abrahae, deum Isaac, deum\nIacob et omnium prophetarum apostolorum ac martyrum et\nidololatriam fueris Arrii secutus, existimas, si in hac blasphemia\natque crudelitate duraueris, quod non in te maxima\n\n\n\n\nsit uindicta futura? deinde si aduersariis Susanaae sic est\ndeus uindictam dare dignatus, in te arbitraris non grauiorem\nprocessuram ? procedet, mihi crede, si non te mature conuerteris.\nsi enim illi, quia Susannae pudicitiam uiolare fuerant\nconati, haec quae subieci meruerunt consequi, quanto magis\ntu qui ecclesiae es adgressus uiolare castitatem ? petiuerunt\nilli falso crimine Susannam, et uos totidem petistis non solum\nAthanasium,, sed et cunctos uobis resistentes. aut unum dare\npoteris e resistentibus, cui non adplicitum fuerit crimen? sic\nnos fuistis armati ad ecclesiae uiolandam castitatem, sicut\nilli ad Susannae fuerunt, qui dixerunt: ostia uiridiarii clausa\nsunt, nemo nos uidet, in concupiscentia tui sumus; propter\nhoc consenti nobis et esto nobiscum, alioquin falsum testimonium\ndicemus aduersum te, quoniam erat tecum iuuenis\net propter hoc dimisisti puellas a te. aut temptabis negare\nesse dictum: desiderantes sumus nos Arriani et uos Christi\nani unum effici corpus; derelinquite -fidem quam apud Niciam\ncontra nos tenetis conscriptam, adquiescite Arrii doctrinae;\naliequin quia nos mtiUum possumus, imperium nostrum est,\nquibus uelimus uos modis grauabimus, et omnes tollemini e\nuestris sedibus? non poteris haec ita se habere negare, cum\ndeo perosae meditationes tuae rebus gestis fuerint reuelatae.\ncur enim cogebamur, etiamsi non damnaremus Athanasium,\ntamen communioni misceremur Arrianorum, nisi quia tu leno\nhaeresis Arrianae cunctos nos cuperes quouis modo fieri eonsacrilegos\ntuos?.-.\nSed credo adhuc temptes negare non te idcirco persequi\nnos, . quia noluerimus Christiani fieri Arriani quomodo\nnegare poteris, cum sanctissimum Dionysium Mediolanensium\nepiscopum, qui iam tibi falsa adserenti credens damnauerat\n\n\n\n\n\n\n\n\n\n\nAthanasium, cur Arrianus esse noluerit, miseris ad exilium?\naut si non est Auxentius, quem loco illius tu temerarius ae\n. pestilens ordinasti Arrianus? si Auxentius fidem sanctam apud\nNiciam descriptam tenet, poteris nec tu esse Arrianus, nec\nhaec omnia sicut adsero egisse poteris et non misisse crimen\nAthanasio falsum. fortassis dicas hinc uos esse catholieos.\nquod Susanna fuerit exaudita, nos uero minime. quantum apud\nnostram conscientiam est, tunc nos uindicatos nouimus, quando\ntu serpens publicatus es, quando patuerunt cuncta uenena tua,\nquando omnis machina tua patefacta est; sic etenim nos uindictam\ndesiderabamus de uobis inimicis dei, ut uos deus esse\nhaereticos reuelaret populo suo. omnis paene cognouit iam\nmundus false Athanasium petitum per uos, huius <te) esse\niniquitatis auctorem; conspectus etenim es aliud te cupientem\nimplere, aliud protulisse. ad populum ingemescens dicit\nSusanna: angustiae mihi undique; si enim hoc egero, mors\nmihi erit. si autem non fecero, non effugiam manus uestras.\nmelius est mihi non facienti incidere in manus uestras quam\npeccare in conspectu domini. et nos crimina mox ut uidissemus\ninposita a uobis, exstincturi eramus faces nostras, quoniam\nessemus ut estis uos tenebrae. quis Christianus non dicat\nmelius esse sibi interfici a te praecursore antichristi, quam\nin uestras ire Arrianorum uel quorumlibet haereticorum tenebras?\ninpingi fecisti crimina non solum Athanasio, sed et\nnobis, cur noluerimus Christiani effici Arriani. non defuerunt\nsingula quae possunt obici crimina singulis, quo nullus uideretur\ne nobis propter deum missus ad exilia, sed quod quasi\npro criminibus nostris. cum sitis igitur uos rei tantorum\ncriminum, quia non uobiscum habere deum iratum uoluerit\n\n\n\n\n\n\nAthanasius, dixistis eum reum esse mortis; hoc fecerunt et illi\\'\nquibus in hoc scelere pares estis presbyteri. loquitur enim\nscriptura dicens: et factum est in die altero, ut conuenit plebs\nad uirum eius Ioachim, uenerunt duo presbyteri pleni iniquae\nmentis aduersus Susannam. ut mortificarent eam. et dixerunt\ncoram plebe: mittite ad Susannam filiam Chelchiam, quae\nest uxor Ioachim. et miserunt, et uenit ipsa et parentes eius\net omnes cognati eius. Susanna autem erat tenera nimium\net bonae formae. iniusti autem iusserunt reuelari eam (erat\nenim uelata), ut saturarentur forma eius. flebant autem omnes\neius et ceteri qui uidebant eam. adsurgentes igitur duo presbyteri\nin media plebe posuerunt manus super caput eius, ipsa\nautem lacrimans aspexit in . caelum, quoniam erat cor eius\nconfidens in domino. dixerunt autem presbyteri: ambulantibus\nnobis in uiridiario solis intrauit haec cum puellis. et dimisit\npuellas et clausit ostia uiridiarii, et uenit ad eam iuuenis qui\nerat absconditus et concubuit cum ea. nos autem cum essemus\nin angulo uiridiarii. uidentes iniquitatem adcurrimus ad eos\net uidimus concurrentes eos. illum quidem non potuimus adprehendere\nquod fortior nobis esset et quod aperiens ostia\nprosilierit, hanc autem adprehensam interrogauimus, quis\nesset iuuenis, et noluit nobis dicere. haec contestamur. et credidit\neis omnis synagoga ut presbyteris plebis et iudicibus, et\ndamnauerunt ut moreretur.\nConsidera penitus, Constanti, maledictas adinuentiones\nuestras Arrianorum, si non talia sunt quae egeritis uos interim\ncirca Athanasium, qualia et illi egerint circa Susannam. quis\netenim non credidisset tibi imperatori dicenti: sacrilegium fecit\nAthanasius ? sed in eo quia tu detestabilior fuisti ab illis\nconperditis tuis pseudopresbyteris, tibi non est fides habita a\n\n\n\n\n\n\n\n\nnobis: dicebatur etenim tibi, quia absens damnari non posset.\nilli etenim presbyteri in praesentem dixerunt allegationes criminosas\net omnis synagoga in praesentem dedit sententiam;\ntu contra ad accusationem haereticorum quando inauditum\net absentem damnari cogebas catholicum, utique iam uideri\ncoeperat scenae tuae machina. sed iam accipe quid praestitum\nsit Susannae pudicae ab innocentium defensore, ab oppressorum\nuindiee. accipe quae referat Danihel liber de uindicta Susannae.\nexclamauit autem Susanna uoce magna et dixit: deus aeternus,\nqui occultorum cognitor es, qui scis omnia ante generationem\neorum, tu scis quoniam falsum testimonium aduersum me\ndixerunt; et ecce morior quae nihil feci horum, quae hi\nmaligni finxerunt aduersum me. et exaudiuit dominus uocem\neius. et cum duceretur ut periret, excitauit deus spiritum\nsanctum pueri adolescentis, cui nomen erat Danihel, et exclamauit\nuoce magna: mundus ego a sanguine huius. et conuersa\nest omnis plebs ad eum, et dixerunt: quis est iste sermo quem\ntu locutus es? at ille stans in medio eorum dixit: sic, stulti\nIsrael, non interrogantes neque uerum cognoscentes damnastis\nfiliam Israel; redite in iudicium; falsum enim testimonium\naduersum eam dixerunt. sic etiam nunc exclamante Athanasio\nad deum omnes famulos suos deus fecit pro ueritate exsurgere\ncontra uos aduersarios suos. haec cultoribus suis praestitit\nquae tunc Danihelo deuotissimo suo, quo possemus te falsum\nesse testem intellegere, te unum esse de uiperarum progenie,\nte falsa haec cum consacrilegis tuis poetasse. redeunt ad\niustum iudicandum iudicium iam cuncti inter haec te torquenti\nmortis sententiam, etiam illi, quos inscios sua calliditate\nper te dominator animae tuae diabolus circumscripserat.\nnon enim esse potest praeter coarrianos tuos qui non uelit\n\n\n\n\n\n\nAthanasio uindicari innocentiam a deo, qui non faueat innocentiae\nAthanasii, sicut et nunc Susannae, posteaquam constitit\nillam falso crimine petitam, pudicam ab impudicis, castam\nab adulteris, dei ancillam a seruis diaboli. ita a uobis serpentinis\nfiliis satanae pulsatus est status innocentis deo fideliter\nseruientis; sed estis prostrati. iacent enim omnia uenena uestra\nuirtute dei mortifioata, siquidem omnis anima Christiana sit\nexorans deum, ut sicut Susannam dignetur Athanasium falso\neripere crimine, eripere a gladio tuo carnificis, a tua saeuitia\nhomicidae, interea iterum atque iterum urgeo, ut uideas quaeuos\nArrianos ceperit dementia, quae conprehenderit insania,\nut auderetis haec machinari in innocentis necem, quando\nsciretis deum scire omnia priusquam fiant. sed non mirandum\nsi haec circa Athanasium fuerit per te ac tuos constructa\nmachina, quandoquidem non dubitaueris dicere de deo\npatre; non est uerus pater; non enim habet uerum filium.\nqui enim dicis ex nihilo esse filium dei, quid aliud dicis nisi\nquia non sit uerus pater? non, inquam, mirum, si in dei\nseruum Athanasium sic exsurrexeris, quando in eum, cuius\nest seruus Athanasius, mittere non dubitaris funestas tuas\nmanus. nec enim latro, qui domino domus non pepercerit,\npoterit eius parcere resistenti sibi familiae. \\'\nSed iam redeamus ad illud quod nos facere praecipiebas.\ndixisti: damnate Athanasium. quid interuenerat, ut non facie\nad faciem illum uidissemus ? quid factum fuerat, ut non omnem\ncardinem rei fuissem perscrutatus? cur idoneis testibus non\nes passus eundem superari? numquid uel hos sanctissimus\nDanihel, quin immo per Danihelem spiritus sanctus inauditos\ndamnauit? legimus etenim gloriosum Danihel dixisse ad populum:\nseparate eos ab alterutro. et uocauit unum ex illis et dixit\nad illum: inueterate dierum malorum, nunc aduenere peccata\n\n\n\n\n\n\ntua quae ante faciebas, iudicans iudicia iniusta, et innocentes\nquidem damnabas, nocentes autem dimittebas, dicente domino:\ninnocentem et iustum non occides. nunc tamen hanc si uidisti,\ndic sub qua arbore uidisti eos tractantes? et dixit: sub lentisco.\ndixit autem Danihel: recte mentitus es in caput tuum;\niam enim angelus domini accipiens praeceptum a deo secabit\nte medium. et cum remouisset illum, iussit admoueri alterum\net dixit ad eum : semen Chanaan et non Iuda, species seduxit\nte et concupiscentia euertit cor tuum; sic faciebatis filiabus\nIsrael, et illae quidem timentes concumbebant uobiscum. sed\nnon sustinuit filia Iuda iniustitiam uestram. nunc autem\ndic mihi, sub qua arbore conprehendisti eos inuicem tractantes ?\nrespondit: sub ilice, dixit autem illi Danihel: recte mentitus\nes et tu in caput tuum; manet etenim angelus dei gladium\nhabens ad secandum te medium, ut uos perdat. et exclamauit\nomnis synagoga uoce magna et benedixit deum, qui saluos\nfacit sperantes in eum. et surrexerunt aduersus duos presbyteros,\nquoniam conprobauerat eos Danihel ex ore ipsorum falsos\ntestes, et fecerunt illis quemadmodum ipsi male proximo facere\nuoluerunt secundum legem Moysi et occiderunt, et saluus factus\nest sanguis innocentis in illo die.\nQuid respondere, Constanti, inprudentia tua potest ad\nhaec? conspicis nec reos tanti sceleris passim damnatos nisi\nomnibus diligentissime discussis, et tu in eum quem innocentem\nsciebas iubere non dubitasti, darent dei sacerdotes mortis\nsententiam? quid audituri si fecissemus? nempe haec quae\nilli libidinis scopuli pseudopresbyteri falsi testes audiunt:\ninueterate dierum malorum, nunc aduenerunt peccata tua\nquae ante faciebas, iudicans iudicia iniusta, et innocentes\nquidem damnabas, nocentes autem dimittebas, dicente domino:\n\n\n\n\n\n\ninnocentem et iustum non occides. haec nonne iure meritoque\naudire mereremur, qui a te sentina Arriani dogmatis aut\nfuissemus inlecti aut territi ad innocentis damnationem? et\nidcirco in te haec omnia mala uenerunt. tu cum tuis auditurus\nquae illi per Danihel audierunt, siue quia falsi criminis\nobiecti reus sis, siue quia ad innocentis necem omnem chorum\ninuitaris episcoporum, et quia uolueris omnem dei populum\nhaeresem suscipere tuam, audies et quidem grauius, quia tua\nsint grauiora facinora, quippe qui dei religionis destructor\nextiteris, qui ingentem multitudinem Christianos se dicentium\ninteremeris, qui haeresim uestram Arrianam introduxeris in\necclesiam, qui catholicam damnaueris fidem, qui deum patrem\nnegaueris uerum patrem, qui unicum eius filium dixeris non\nesse uerum filium, spiritum quoque sanctum paracletum adseueraueris\nnon esse uerum dei spiritum. cum te contra et\ncontra omnes dei inimicos clamet sanctae ecclesiae fides\ncredere se in deum uerum patrem innatum et in unicum\nfilium eius natum ex innato et uero patre, hoc est de substantia\npatris, deum de deo, lumen de lumine deum uerum\nde deo uero, natum non factum, unius substantias cum patre,\nquod graece dicunt homousion, per quem omnia facta sunt\net sine quo factum est nihil, et in spiritum paraclitum uerum\ndei spiritum. tibi ergo falso testi, spiritali adultero, homicidae\nsacrilego digne grauiora dicentur, digne qui tantis ac talibus\ncriminibus maior sis illis pseudopresbyteris Susannae inimicis.\nsi enim illis dicitur mentientibus: recte mentitus es in caput\ntuum; iam etenim angelus domini accipiens praeceptum a\ndeo secabit te medium, et : recte mentitus es in caput tuum;\nmanens est angelus dei gladium habens ad secandum te medium,\nut uas perdat, quanto magis, nisi tibi prospexeris, ad te talia\ndicentur! esse scriptum: beati qui audiunt uerbum dei\n\n\n\n\n\n\net custodiunt, exciderat cordi illi tuo errorum contecto tenebris.\nut iuberes damnari innocentem ? nisi fallor etenim omni in\nloco lex sacra innocentem et iustum non conde????dum\nloquitur. et idcirco qui haec fieri contra dei mandasti praeceptum,\nunum te habemus ei illis quos dominus percutit\nin euangelio: uae uobis, scribae et Pkarisaei, quia monumenta\nestis quae non parent, et homines nesciunt ambulantes super\nea. nesciebant quidem illi, quos ad te sacrilegum inlexist I\namandum, qui per conatus tuos non considerauerant te esse\nmonumentum omnibus inmunditiis plenum; arbitrabantur hominem.\nceterum nos, statim ut coepisti episcopis inponere necessi.\ntatem damnandi absentem, ilico diximus te iniustitiae eultorem\niustitiae uero esse persecutorem. item cum te urgueremus\nlegati nos beatae ecclesiae sectam damnandam Arrii et illam\nmagis dixisti esse catholicam, praenuntiauimus te antichrist\nfuisse praecursorem.\nCum persequi Christianos dignaris, cum interficis,\nsimilem te, Constanti, illorum facis, ad quos dominus dicit:\nuae uobis qui aedificatis monumenta prophetarum, patres\nautem uestri occiderunt illos. ergo testimonium perhibetis, non\nconsentientes operibus patrum uestrorum, quoniam illi quidem\nocciderunt eos, uos autem aedifieastis sepulcra eorum? idce\nmitto prophetas et apostolos, et ex illis occident et persequentur,\nut inquiratur sanguis omnis prophetarum qui effusus est a\nconstitutione mundi usque ad generationem istam, a sanguine\nAbel usque ad sanguinem Zachariae, qui periit inter altare\net aedem. ita dico uobis: requiretur ab hac generatione. esse\nex illis hinc intellegeris, quod enim, cum sis memorias martyrum\nbeatorum instaurans, tamen seruorum unioi filii dei\ncruorem fundas. redi, Constanti, ad domum dei, esto\n\n\n\n\n\n\nchristianus, ne inuentus foris ecclesia sis semper ut es hodie inter\nillos quos percuties dicit dominus: contendite intrare per\nangustum ostium, quia dico uobis: multi quaerunt et non\npoterunt. cum exsurrexerit pater familias et cluserit ostium\net incipietis foris stare et pulsare dicentes: domine, domine,\naperi nobis. et respondens dicet: nescio uos unde sitis. tunc\nincipietis dicere: manducauimus coram te et bibimus, et in\nplateis nostris docuisti. et dicet uobis: nescio unde estis, discedite\na me, omnes operarii iniquitatis. ibi erit fletus et stridor\ndentium. cum uideritis Abraham Isaac et Iacob et omnes\nprophetas introeuntes in regnum dei uos autem expelli foras.\nnoli ita te perosum habere, ut te sinas haec audire inter illos,\nmaxime cum uideas te nequiorem fuisse quam cui digne\ndicatur: discede a me, operarius iniquitatis. eris, Constanti,\nsi in hac maliuolentia tua manere uolueris, inter illum populum\ncarnalem, cui dicitur: Hierusalem, Hierusalem, quae occidis\nprophetas et lapidas eos qui mittuntur ad te; eris, inquam,\ninter illos, quia sic sis persecutor eorum qui te hortentur\npromereri deum, sicut illi fuerint persecuti prophetas atque\napostolos,\nIterum urget defensio ueritatis quaeri a te, cur\nabsentem damnari praeceperis. dic, quaeso, bene an male id\nfieri imperaris? si dixeris bene, credo te ad beati Pauli confugere\nfactum, quod enim Corinthiis scripserit iam se illum\npunisse peccatorem quem conperisset grauiter deliquisse.\nuideamus nunc, si tu, belua, membra et corpus tantum\nhabeas hominis, animum uero ferinum, si ita egeris ut egit\napostolus, si tali ordine rem celebraueris quo ille qui dixit:\nsic. omnino auditur inter uos fornicatio, qualis nec inter\ngentes, ita ut uxorem patris sui aliquis habeat. et uos inflati\nestis et non potius luctum habuistis, ut tolleretur e medio\nuestrum qui hoc opus fecit. ego quidem sicut absens corpore,\npraesens autem spiritu W. iudicaui ut praesens eum, qui W;\n\n\n\n\n\n\noperatus est, in nomine domini Iesu, ??ngregatis uobis et\nspiritu meo cum uirtute domini nostri Iesu Christi, tradere\nhuiusmodi hominem satanae in interitum carnis, ut spiritus\nsaluus sit in die domini nostri Iesu Christi. dicis, credo:\net ego idcirco uobis mandaueram damnare absentem, quia\ndamnauerat et apostolus. primo omnium beato apostolo ca??olici\nnuntiauerant hi, quos norat fideles, quos deo probauerat\ndeuotos, et testem sciebat esse omnem Corinthiorum sanctam\necclesiam. tu contra, tenebra, te atque consaerilegis tuis\naccusantibus deo odibilibus haereticis nos dignabaris urgere\nad absentis damnationem. deinde cum apostolum audis dicere:\ncongregatis uobis et spiritu meo cum uirtute domini Iesu,\ntradere huiusmodi hominem satanae in interitum carnis, tu,\ntenebra, cur nobis dicentibus: ad ipsum nos nostris inpendiis\npergem-us, in plebe cui diuinitus constitutus est eundem audiemus,\ntantum da catholicos accusatores secundum sacrae\nlegis mandatum, cur detrectasti? cur, tamquam gladiatores\nnon episcopi essemus, tantum iuxta uota tua quo possemus\ninterficere eum, cuius tu olim sitiebas cruorem, operam dabas?\ninterea sic te infelicem traditum satanae pro homicidiis proque\nsacrilegio tuo debes scire, ut ille qui in illo reatu apud\nCorinthios inuentus est. neque enim ista tua quae gesseris\nac geris minora sunt funera, ut, si se illum tradidisse ore\nbeati apostoli loquitur spiritus sanctus satanae in interitum,\net te, mox ut tam grauia commisisti crimina, non tradiderit.\nsi enim non ita esset, meminisses profecto dixisse apostolum:\npretio empti estis, nolite fieri serui hominum; numquam cogere\ndei ausus fuisses sacerdotes ad inauditum damnandum. qui\nenim pretio emptus sum, quia liberatus a lege peccati seruus\nfuerim factus iustitiae, iam uiuenti mihi in lege iustitiae\ninponi onus non debuerat a te, ut seruus iterum efficerer\niniquitatis atque iniustitiae. inpositum itaque est onus a te,\nquia traditus fueris satanae in interitum propter homicidia\n\n\n\n\n\n\natque sacrilegium. si non fuisses traditus satanae, retineres\nTimotheo scripsisse apostolum: scimus autem. quoniam bona\nest lex, si quis ea legitime utatur, sciens hoc quia iusto lex\nnon est posita, iniustis autem et non oboedientibus et impiis\net peccatoribus et scelerat-is et profanis, parricidis et matricidis,\ninpudicis, masculorum concubitoribus, plagiariis, mendacibus,\nperiuris et si quid aliud sanae doctrinae aduersatur\nquae secundum euangelium est gloriae beati dei quod creditum\nest mihi. si non es traditus, ex quo filium dei negasti, in\ninteritum satanae, quomodo praeteriens tanta quae te cohibere\na tanto potuerant scelere ad haec gerenda exilire dignatus\nes, quae possint cuncta tollere haec quae noscantur sanae\nesse doctrinae?\nHaec qui sis faciens, quae sanae aduersentur doctrinae,\nqui proscribas, torqueas, deportes, mittas in carcerem\ninterficiasque, dic obsecro, si sis dissimilis ab Herode illo\nrege, cuius carnificinam describens ita loquitur sacra scriptura:\neodem in tempore remisit Herodes rex manus, ut noceret\nquosdam de ecclesia. occidit autem lacobum fratrem loannis\ngladio, et cum uidisset quod placeret hoc Iudaeis, addit ut\ncomprehenderet Petrum. erant autem dies asymorum. hunc\ncum adprehendisset, misit in carcerem traditum quattuor\nquaternionibus militum custodiendum, uolens post pascha\nproducere eum plebi. Petrus uero custodiebatur in carcere.\noratio ergo instantissime fiebat ad dominum pro eo ab ecclesia.\net cum futurum esset ut eum Herodes produceret, illa nocte\nPetrus dormiebat inter milites alligatus catenis duabus, et\ncustodes ante ostium, et custodiebant carcerem. et ecce angelus\ndomini adstitit, et lux ab eo refulsit in illo loco; conpungens\nautem latus Petri suscitauit eum dicens: surge uelociter. et\nsurrexit, et ceciderunt catenae de manibus eius, et infra: et\ncum transisset primos et secundos custodes, uenit ad portam\n\n\n\n\n\n\nferream quae ducit in ciuitatem, quae a se aperta est eis.\net cum exissent, processerunt uicum unum et continuo dis-\ncessit ab eo angelus. et Petrus in se conuersus ait: nunc scio\nquia uere misit dominus angelum suum et eripuit me de\nmanibus Herodis et de omni exspectatione plebis Iudaeorum.\nfacta autem die turbatio erat inter milites, quidnam Petrus\nfactus esset. Herodes autem cum requisisset eum et non inuenisset,\ninterrogatos custodes iussit duci. similem te illi in\nomnibus uidemus sine in crudelitate siue in sacrilegio; ut\nenim ille lacobum beatum apostolum interfecit, ita et tu ingentem\nmultitudinem credentium, sicuti credidit Iacobus\napostolus, interfecisti; ut ille in Iacobum apostolum dei unicum\npersequebatur filium, ita et tu et in illos quos iam interemisti\net in nos persequeris. iterum te et instruimus et hortamur.\nut redeas ad dei ecclesiam desinasque iam persequi Athanasium\nuel nos facientes contra tuam haeresim, ne istius Herodis\nexempto disperire incipias, cuius interitum loquitur sacra\nscriptura dicens: descendit a Iudaea Caesaream ibique mansit.\nerat autem infestus Tyriis et Sidoniensibus. et unanimes\nuenerunt ad eum et persuaso Blasto, qui erat a cubiculo\nregis, postulabant pacem, eo quod regiones eorum de regia\n(alerentur. statuto autem die Herodes uestitus ueste regali\nsedit pro tribunali et concionabatur ad eos. populus autem\nclamabat: dei uoces et non hominis. confestim autem percussit\neum angelus domini, quia non dedit honorem deo, et uermibus\nscatens expirauit. ignorabas tu, qui te legis peritum uis uideri,\ndixisse Ioannem beatum apostolum, ut diceres damnate\ninnocentem: ex hoc intellegimus quoniam cognouimus eum, si\nmandata eius seruemus. qui autem dicit: quoniam cognoui eum,\n\n\n\n\n\n\net mandata eius non custodit, mendax est, et in hoc ueritas\nnon est. qui autem seruauerint eius uerbum, uere ab eis caritas\ndei consummata est. tu fieri »raėcipis contra dei mandatum;\ncontra apostolus dicit, quia qui non custodierit praecepta eius\nnec quidem cognouerit eum, quia, inquit, si dicat: cognoui\neum, et mandata eius non custodit, mendax est, et in eo\nueritas non est. uis nos <es)se mendaces, uis homicidas inueniri\nad hoc sine dubio, ne Christiani esse reperiamur. neque enim\nmendaces neque homicidae sunt Christiani. apostolus dicit:\nqui seruauerint eius uerbum, uere consummata est caritas dei\napud illos; et apostata praecursor antichristi dicis: quicumque\nnon custodit mandata illius uiuet. adhuc, qui dicit se in\nlumine esse, inquit, et fratrem suum odit, in tenebris est\nusque adhuc. qui autem amat fratrem suum, in lumine permanet,\net scandalum non est in eo. qui autem odit fratrem\nsuum, in tenebris ambulat et nescit quo eat, quoniam tenebrae\nobscurauerunt cor eius. quid a te tenebroso poterit dici ad\nhaec? cur in tenebras constitutos in lumine <urgues): odite\nmecum et uos eum quem ego iniuste odi, estote conparticipes\ninsaniae meae, estote ut ego etiam uos homicidae. deinde si\ndicit, quia qui odit fratrem suum in tenebris ambulat, ut\nnesciens sit quo pergat, uidelicet quia tenebrae uiolentiae\noculos eius excaecauerunt, quid si interfecerit quis fratrem\nsuum? quid si homicida fuerit? sed tibi nihil uidetur homicidae\n<crimen), qui tantorum dei seruorum inueniris fudisse sanguinem.\naudes haec dei iubere sacerdotibus facere quae soli\nsunt placita patri uestro diabolo et uobis Arrianis filiis eius.\nHortatur item sanctissimus apostolus, ut iustitiae iter\ntenentes in perpetuam mereamur constitui requiem; ettuuir\nsapientissimus conpellis nos ad aeternos uenire tecum cruciatus.\n\\\\ \\'\n\n\n\n\n\n\nfilii, nemo uos fallat. qui facit iustitiam iustus est; qui autem\nfacit peccatum a diabolo est, quoniam origine diabolus peccat.\nad hoc enim declaratus est filius dei, ut solueret opera diaboli.\nigitur cum dicatur ab apostolo quia sit peccatum a diabolo.\net tu conpellas nos crimina capitalia committere, quid te\naliud possum dicere nisi procuratorem diaboli? eum quem\nuideam ita eius diligere causas, ita eius colere rem, ut\ncunctos nos in eius cupias inueniri parte. unde etenim omnem\ndei cultorem conpellis ad ipsum facere transitum, nisi quia\ndelegeris fauere parti eiusdem? audis dicere beatum apostolum:\nidcirco declaratus est filius dei, ut solueret opera\ndiaboli; et tu sis urgens dei cultores opus consummare diaboli.\ncum haec agis, nonne uideris inpugnatorem te constituisse\neius qui soluerit operam diabolo? sed non mirandum si\nelegeris, ut quae dissoluit unicus filius dei haec possint reaedificari\nper te diaboli satellitem, quandoquidem nec ipsum\nnegare dubitaueris, qui opus diaboli destruxerit. hinc tibi est\npro nihilo cruorem fundere innocentis, quia iam innocentium\namatorem et suorum cultorum defensorem negans contuleris\ntemet ad eum, ad quem se contulerit Scarioth Iudas. si itaque\nnegare non potes quia opus sit diaboli uiri iusti fundere sanguinem,\nutique est clarum te diaboli operam fecisse et nos ut \\'\nfaceremus hortatum. adhuc loquitur Iohannes deo amantissimus. ut\nfraterna inuiolata I teneatur caritas, dicens: ex hoc apparent\nfilii dei et filii diaboli. omnis qui non est iustus non est ex\ndeo et qui non amat fratrem suum, quoniam haec est repromissio\nquam audistis ab initio, ut amemus alterutrum; et non\nsicut Cain ex maligno fuit et interfecit fratrem suum. et\npropter quid inter fecit eum? quoniam opera ipsius maligna\nfuerunt, fratris autem sui iusta. nolite mirari, fratres, si\nodit nos saeculum. nos scimus quoniam transitum fecimus a,\n.\n\n\n\n\n\n\nmorte ad uitam, quoniam amamus fratres; qui autum. non\namat manet in mortem. omnis qui odit fratrem suum homcida\nest; et scitis quia omnis homicida non habet uitam aeternam\nin se manentem. cum itaque omnis qui odire inuenitur fratrem\nfilius dicatur diaboli, homicida, Cain denique fratricidae comparetur,\nin mortem manere designetur, cur me hoc opus\nimplere compellebas, quod me ut Cain fecisset fratricidam\netfilium diaboli, quod me in mortem perpetuam fecisset manere?\ncum iam uideas me transitum fecisse de morte ad uitam, cum\ninter eos quos filios appellare dignatus est me iam constituerit\ndeus, quam ob causam me Cain fieri uoluisti, tenebras\netiam et filium diaboli? in quo te laesi, in quibus rebus extiti\naduersarius salutis tuae, ut mihi desideraris ita esse nocitum?\ncur haec iteramus nisi ut aliquando intellegere possis, quod\nenim quidnam sit bonum sis ignorans? si enim scires, numquam\net ipse tantum admisisses facinus et nos perpetrari\nurgeres. dicas inter haec precor, quamobrem persequeris dei\ndomus antistitem? dicit enim apostolus, quia qui odit fratrem\nsuum homicida est. si non uis habere homicidae nomen, cur\nodis , fratrem tuum ? proba odio dignum Athanasium, quid\nmalorum operatus sit manifesta, ut sit odiri dignus etiam ab\n. omnibus nobis. profecto non dabis opus commissum aliquod\niniustum quod eum faciat odiosum. cum haec ita sint, necesse\nest te idcirco odisse illum, quia opus tuum sit malignum,\nAthanasii uero iustum. propterea etenim uis interficere eum,\nquod non fuerit te. sceleratum facinorosum atque sacrilegum\nimitatus. constat haec ita esse. cum enim gloriosus apostolus\nCain et Abel introducit comparationem, tu mihi esse uideris\nCain, Athanasius uero Abel, ex hoc apparent filii, dicens, dei\net filii diaboli. omnes qui non est iustus non est ex deo et\n. qui non amat fratrem suum, quoniam haec repromissio quam\n\n\n\n\n\n\naudistis ab origine ut amemus alterutrum et non sicut Cain\nex maligno fuit, et interfecit fratrem suum. et propter quid\ninterfecit eum? quoniam opera illius maligna fuerunt, fratris\nautem sui iusta.\nNec debes dubitare opera tua esse maligna, Athanasii\nnero iusta. tu etenim es homicida, religionis dei destructor,\nunici filii dei negator, apostolicae fidei expugnator, idololatriae\nArrianae fundator; contra Athanasius est in timore dei ite\npermanens, ut nihil commisisse, quantum uideri potest, inueniatur\nquod eum possit a deo dilectissimis separare. cum haec\nita sint, hortamur diligas te in Athanasio. retines scriptum:\ndiliges proximum tuum tamquam te ipsum et qui diligit proximum\nlegem impleuit. ut etenim te in ipso odis, ignorans\nquia malum sit iustum odire iniuste, ita te in eo incipies\namare, si haec tua maliuolentia fuerit conuersa in beniuolentiam.\ntunc poteris eripi e tenebris, in quibus te dicit beatus apostolus\nmansitare. nolite enim, inquit, mirari, fratres, si odit\nnos saeculum. nos scimus quoniam transitum fecimus a morte\nad uitam, quoniam amamus fratres. qui autem non amat\nmanet in morte. omnis qui odit fratrem suum homicida est\net scitis quia omnis homicida non habet uitam in se manentem.\nnec audeas iam dicere: damnate innocentem, homo non habens\nin te uitam manentem, homo qui necdum feceris transitum\nde morte ad uitam. si enim fecisses, hoc est si in unicum\ndei filiun sicut nos credidisses, nec homicida esse delegisses,\nne uidelicet inciperes iterum regredi ad mortem. duplici igitar\nmodo constitutus sine spe uitae dignatus es imperare de\nsacerdotibus interficere innocentem. sed fortassis temptes\ndicere: amo amantes deum et odio habeo odientes eum. sed\nhaec de Athanasio non poteris dicere, quoniam quidem magis\nconstet te odire deum, quia et dereliqueris illum et transitum\nfeceris ad idololatriam. itaque, quia nullam culpam persequeris\n\n\n\n\n\n\nin dei sacerdote, sed solam iustitiam, sed solam dei religionem,\nsuperest ut adhuc uideas nos quos hortabaris innocentes interficere\nquales esse iusserit circa conseruos nostros iste beatus\napostolus Iohannes: ille propter nos animam suam posuit,\net nos debemus pro fratribus animas nostras ponere. ab apostolo\niubeor animam ponere pro fratre, et a te antichristi\nmancipio praecipitur mihi fratrem interimere. et iterum, fiduciam,\ninquit, habeamus ad deum, et quicquid petierimus accipiemus\nab eo, quoniam mandata custodimus, et quae ei placent\nante conspectum eius faciamus in nomine filii ipsius Iesu.\nChristi et amemus nos inuicem, sicut dedit mandatum nobis.\nsed quomodo potero audiri ab eo in omni obsecratione, qui\nsim non seruans mandatum eius? ut enim diligam fratrem\nmeum mihi mandauit, non ut interimam. et infra: carissimi,\namemus nos alterutrum, quoniam caritas ex deo est. et iterum:\nquicumque non diligit fratrem non nouit deum, quoniam\ndeus caritas est. ex hoc declarata est caritas dei in nobis,\nquoniam filium suum misit deus unicum in saeculum, ut uiuamus\nper eum. in hoc est caritas, non quod nos amauerimus\ndeum, sed quod ipse amauerit nos et miserit filium suum\nexpiatorem peccatorum nostrorum. carissimi, si ergo sic deus\namauit nos, et nos debemus alterutrum amare. et iterum: si\nquis dicit quia diligit deum et fratrem suum odit, mendax\nest. qui autem fratrem suum non amat, deum quem non uidit\nnon potest amare. et iterum: hoc mandatum habemus ab ipso,\nut qui amat deum amet et fratrem suum. et iterum: ex hoc\nintellegimus, quoniam amamus filios dei, quando deum amamus\net mandata ipsius facimus. haec est enim caritas dei, et mandata\nipsius grauia non sunt.\nHaec conspice pauca de multis, et inuenies ad quas\nnos traxeris tenebras, tu homo tenebrarum. ex hoc intellegimus,\ndicit, quoniam amamus filios dei, quoniam deum amamus\nmandata ipsius facimus. haec est enim caritas dei ut man-\ndata ipsius custodiamus; et tu me dignaris inpellere ad haec\nmandata dissipanda, alia contra ipsa quae per te instinctu\ndiaboli prolata sunt instituere. quomodo inueniri potero deum\namans qui eius mandatorum aduersarius per te factus inueniar?I\nquibus ex factis quis mihi esse uideris nisi unus ei illis\nzizaniis destinatis igni? de quibus dominus, sicut ergo, dicit,\ncolliguntur sisania et igni conburuntur, sic erit in consummatione\nsaeculi.. mittet filius hominis angelos suos, et congregabunt\nde regno eius omnia scandala et eos qui faciunt ini-\nquitatem, et mittent eos in camino ignis; ibi erit fletus et\nstridor dentium, tunc iusti fulgebunt sicut sol in regno patris\nsui. conspicis quia, si te haeretico satis agente damnarem\ninnocentem, tecum essem futurus in gehennam. neque enim\npossemus consequi dei regnum, in quo possemus fulgere tamquam\nsol, si aut homicidium fuissemus perpetrati aut apostolicam\nuiolaremus fidem. gaude adhuc te in his degere malis,\nnoli cognoscere quae geras mala, et inuenies sine dubio te I\nesse inter malignos illos quos designat ad ignem uentoros\ndominus dicens: exient angeli et separabunt malos a iustorum*\nconuersatione, et mittent illos in caminum ignis; ibi erit .\nfletus et stridor dentium. dignaris pro nihilo habere persequi\nseruos unici filii dei, tu membrum diaboli, qui fueras arbitratus\nquod omnem posses perducere ad scandalum sanctam\necclesiam. sed conspice quae tibi atque omnibus consacrilegis\ntuis promittat deus: qui acceperit unum puerum talem in\nnomine meo me accipit; qui autem scandalisauerit unum de\npusillis qui in me credunt, expedit ei ut suspendatur mola\n\n\n\n\n\n\nasinaria in collo eius et mergatur in profundum maris. uae\nautem huic mundo ab scandalis. necesse est enim uenire\nscandala, uerumtamen uae homini illi per quem scandalum\nuenit. quod si manus tua uel pes tuus scandalizat te, abscinde\neum et proice abs te, et infra: uidete ne contemnatis unum ex\nhis pusillis; dico enim uobis, quod angeli eorum in caelis\nsemper uident faciem patris mei qui in caelis est. igitur qui\nnon solum sis spernens credentes in eius maiestatem diuinam,\nsed et es interficiens, quas erit merces repraesentaturus tibi\niste quem negas, qui tibi expedire dixerit, si molam asinariam\nsuspenderes collo tuo et in profundum maris fuisses\npraecipitatus, quam unum ex credentibus in eum perduxisses\nad scandalum, quam unum contempsisses ex illis qui sint\nregnum possessuri caelorum? quae erit repraesentaturus tibi\nqui ea de causa eius sanctae ecclesiae ex membris scindi\nmerueris, quia sis per quem scandala diabolus inmiserit\nnostris diebus in dei populum? qui licet concitaris scandala,\ntamen deceperis eos tantum qui te nesciuerint iam sic aruisse,\nut riuus praecisus a fonte, ut fractus ramus ex arbore; ceterum\nqui te extra ecclesiam cognoscimus positum, qui hostem\nunici filii dei cernimus, scientes te mortuum conatus tuos\ndeo iuuante subter pedes nostros esse conspicimus. scimus\netenim mortuum uiuis dominari non posse. sed quid dicis\nuiuere te in Christo P unde probare es potens, cum eum sis\nnegans? uiuere etenim non possunt nisi qui illum fateantur\nuerum deum esse, uerum dei filium. unde es uiuens, cum nos\nidcirco persequaris, quia eius esse nos fateamur seruos?\nAut numquid ob aliam nos persequeris causam? numquid\nfortassis inuenisti nos in te deliquisse et idcirco in nos tam\ninfestus es? nos in te peccasse nosmet non retinemus. quomodo\netenim in te peccasse nos probari poterit, cum te de morte uenire\nad uitam urgeamus? et tamen si sentis nos in te deliquisse,\n\n\n\n\n\n\n\n\naccipe quae te circa nos facere iusserit dominus dicens: quod\nsi peccauerit in te frater tuus, uade et corripe eum inter te\net ipsum solum ; et si audierit, lucratus eris fratrem tuum;\nsi autem non te audierit, adhibe tecum adhuc unum uel duos,\nut in ore duorum uel trium testium stet omne uerbum. quod\nsi non audierit eos, dic ecclesiae; si autem ecclesiam non\naudierit, sit tibi tamquam ethnicus et publicanus. cum haec\nnon feceris quae praeceperit dominus fieri, cum non solum\ntu in(ter) te et nos non monueris, quibus praesentibus Athanasium\nunum e nobis conuinceres reum fuisse, sed coegeris\neum inauditum a nobis damnari consacerdotibus suis, cum\nei audientiam abstuleris, quomodo nos tu iuste poteris incusare,\nquod enim deliquerimus in te, nihil horum mandatorum domini\ncum impleueris? cur nos tam infeste persequeris, cum magis\ntu sis reus praeuaricationis, qui minime circa nos prout tibi\ndedit mandata dei unicus filius egeris, sed qui prout placuerit\ninimico nostro diabolo cuncta gesseris? illius etenim est huiusmodi\nconsilium, illius talis uoluntas, ut inauditus damnetur,\nut absens interficiatur, ut innocentis cruor fundatur; cum non,\ninquam, rem egeris eo modo quo iusserit te agere dominus,\nfuisti ausus perferre ad beatam ecclesiam, fuisti ausus dicere:\npeccauit Athanasius et debet ab omnibus eius condemnari\ncommunio. sed quid dicere temptabis? in deum deliquerit; et\necce inueniri non potest quod in deum deliquerit, si quidem\nneque tu neque consacrilegi tui filii meretricis haeresis Arrianae\npossitis testes admitti contra! catholicum episcopum.\ndominus etenim loquebatur de tribus catholicis testibus, de\nseruis maiestatis suae, ut illis crederet beata ecclesia, non\nnobis profanis, ex adulterio de meretrice natis. ceterum si\nnon ita acceperimus domini istud praeceptum, poterunt et\nSaturni atque omnium idolorum cultores admitti contra dei\n\n\n\n\n\n\ndomesticos testes, poterunt et comblasphemi tui a deo derelicti,\nsine lumine ut tu es positi Iudaei. si enim uos haeretici\net quidem omnium sectarum admittendi estis testes contra\nChristianos, debent et ethnici et Iudaei, siquidem siue Iudaei\nsiue ethnici siue uos haeretici positi extra domini ecclesiam\nsitis sine deo, ut tunc illi cuncti qui non fuerint in arca sanctissimi\nNoe. ut enim illi positi extra arcam saluari non potuerunt,\nita nec uos, sed sic sitis interituri, nisi credentes in\nunicum dei filium eius in sancta ecclesia fueritis commanentes\nnobiscum. si igitur testes neque tu neque comblasphemi tui\nesse potestis, quomodo fecisti, insulsissime rex, damnari et\nquidem a consacerdotibus suis totius uirum innocentiae? addo\nillud, quia iam illum accusaueratis fuisse homicidam apud\nSerdicam in synodo catholicorum, et probare minime ualuerit\niniquitas uestra. addo quod tu ipse ad ecclesiam Alexandrinorum\ndederis litteras adstruens illum uirum iustum, episcopum\ncatholicum. ad ultimum, tametsi peccasset, Athanasius\nfuerat pellendus a populo sibi commisso, et quidem ut ille\npopulus alium e corpore suo [dignum peteret sibi fieri episcopum;\nnon tamen fuerat gladio per te imperatorem petendus.\nat cum tu loco innocentis, in quem nihil ueri constitueris,\nloco catholici miseris consacrilegum tuum Georgium et nolentibus\neius maculari sacrilegio tantas contumelias tantasque\nintuleris poenas, ut plurimos proscripseris, relegaueris in exiliis\nin metallis, quam plurimos etiam interfeceris et hodieque\nnon desinas ea facere blasphemiam tuam, quae est et Georgii,\nsuscipere nolentibus, quae irati hostes inmanissimi barbari uix\nfaciant, quomodo te arbitraris posse intellegi Christianum,\nqui et feris saeuissimis uidearis esse ferocior et beluis omnibus\ninmanior ? fuisti ausus dicere Athanasium percutiendum, non\nconspiciens tunc uos Arrianos esse punitos et quidem dei\n\n\n\n\nuirtute, quando idololatriam introducere estis meditati in domini\necclesiam.\nSed adhuc dicas fortassis: deliquit in me Athanasius\n. ut omittam quia et in hoc mendax sis, non sciebas\nscriptum quid circa in te delinquentes agere te praeceperit\ndominus, ut sic gladio eum fuisses persecutus ? tunc accedens\nad eum Petrus dixit ei: domine, si peccauerit in me frater\nmeus, quotiens remittam ei? usque septies? dicit illi: non dico\ntibi usque septies, sed usque septuagies septies. an erubescis\naudire Athanasium fratrem tuum ? si Christianum te profiteris,\ndebes omnes Christianos fratres dicere et quidem non solum\nAthanasium, sed et eos quos uideris stipem petentes. omnes\netenim in ecclesia domini constituti unum sumus ei, apud\nquem non sit acceptatio personarum. et tamen bene feceris,\nsi nolis illum dici fratrem tuum; tu etenim filius pestilentiae\ncum sis et ille unus sit de filiis lucis, tu cum mancipium sis\nnostri inimici et ille sit seruus dei, est iniquissimum si dicaris\nfrater hominis dei praecursor antichristi. si deliquisse illum\nin te in aliquo uideras, dimittendum ei fuerat ilico a te, ut\ntibi dimitteret crimina propria deus. nunc uero quia dimittere\nnequiuisti propter contumaciam atque maliuolentiam tuam, tibi.\nqui praeceptum domini inritum fecisti, accipe quae possint\nrepraesentari: tunc accedens ad eum Petrus dixit: domine,\nsi peccauerit in me frater meus, quotiens remittam ei ? usque\nsepties? dicit illi: non dico tibi usque septies, sed septuagies\nsepties. ideo simile est habitum regnum caelorum homini regi,\nqui uoluit rationem ponere cum semis suis. et cum coepisset\nrationem ponere, oblatus est ei unus qui debebat decem millia\ntalenta. cum autem non haberet unde redderet, iussit eum\ndominus uenundari et uxorem eius et filios et omnia quae\nhabebat et reddi debitum. procidens autem seruus ille orabat\n\n\n\n\n\n\neum dicens : patientiam habe in me, et omnia reddam tibi,\nmisertus autem dominus serui illius dimisit eum et debitum\ndimisit ei. egressus autem seruus ille inuenit unum ex conseruis\nsuis qui debebat ei centum denarios, et tenens suffocabat\neum dicens: redde quod debes. et procidens seruus ille rogabat\neum dicens: patientiam habe in me, et reddam tibi. ille autem\nnoluit, sed abiit et misit eum in carcerem, donec redderet\ndebitum. uidentes autem conserui eius quae fiebant contristati\nsunt, et uenerunt et narrauerunt domino suo omnia quae facta\nerant. tunc uocauit eum dominus suus et ait illi: serue nequam,\nomne debitum remisi tibi, quia rogasti me; non oportuit\nte quoque misereri conseruo tuo, sicut et ego misertus sum\ntibi? et iratus dominus eius tradidit eum tortoribus, quoad\nusque redderet uniuersum debitum. sic et uobis faciet pater\nmeus qui in caelis est, si non remiseritis unusquisque fratri\nsuo de cordibus uestris. quid respondes ad haec tu, cuius\nmentis oculi uidere minime potuerint haec quae praeceperit\nfieri dominus? ubi ponis illud quod neque in te neque in deum\ndeliquerit, sed sit sustinens persecutionem, cur apostolicam\nteneat fidem, cur nolit fieri ut tu es sacrilegus ? firmasti interficere\nueritatis praedicatorem cupiens in eo te conlocari honore,\nin quo sunt illi quos in euangelio et prophetarum interfectores\ndesignat dominus et impias manus ad ipsum etiam porrecturos\naperit dicens: homo erat paterfamilias qui plantauit uineam\net sepem circumdedit et fodit in ea torcular et aedificauit\nturrem et locauit eam colonis, et peregre profectus est. cum\ntempus autem fructuum adpropinquasset, misit seruos suos ad\ncolonos, ut acciperet de fructibus suis; et coloni adprehensis\nseruis unum ceciderunt, alium autem lapidauerunt, alium uero\nocciderunt. iterum misit ad illos seruos plures, et fecerunt eis\nsimiliter. nouissime autem misit illis filium suum unicum\ndicens: uerebuntur filium meum. coloni autem uidentes filium\n\n\n\n\n\n\ndixerunt inter se : hic est heres, uenite, occidamus illum, et\nhabebimus hereditatem eius. et adprehensum eum occiderunt\net eiecerunt extra uineam. cum ergo uenerit dominus uineae,\nquid faciet colonis illis ? dicunt illi: malos male perdet illos,\nuineam locabit aliis colonis, qui reddant ei fructum temporibus\nsuis.\nEx his quia esse unus magno opere desideraris, et nos\nsocios criminum tuorum suadebas fieri; neque enim alia sunt\nconsilia tua ab illorum nefariis consiliis, qui inueniantur prophetas\ninteremisse, qui denique in unicum dei filium impias\nporrexerint manus, maxime cum etiam passiones beatorum\nistorum missorum ad colonos ad nihilum sis redigens, adstruendo\nillos fuisse interfectos propter eum qui fuerit quando\nnon fuerit, cum clament sacrae scripturae, quia unicus dei\nfilius semper regnauerit ac sit regnans cum patre. unam habere\ndeitatem aperiunt dominicae litterae patrem et unicum eius\nfilium; et dicis eum, pro quo interfecti sunt prophetae gloriosi,\nfactum esse ex nihilo. si enim tu quae dicis uera sunt,\nconstat propter creaturam interfectos beatos prophetas. et ubi\nerit illud quod ingenti indignatione irascatur dominus in eos\nqui seruiant creaturae quam creatori? si pro creatura interfecti\nsunt beati prophetae, quomodo eos habet carissimos deus?\nquomodo, quia ipsorum uerbis non crediderunt Iudaei, sunt\nhodie dei inimici? unde dei Iudaei inimici? unde extra domini\npositi inueniuntur uineam? nisi quia prophetarum interemptores\nv extitissent, nisi quia aeternum deum aeterni dei filium praedicauerint\nprophetae, et illi comblasphemi tui non solum non\ncrediderint prophetiae eorum, sed et eosdem interemerint. quid\netenim persecutos fuisse arbitraris in prophetis Iudaeos nisi\nunicum dei filium, sicut et in apostolis atque martyribus? ex\nte saltem cognosce. uera esse quae dico, siquidem et tu quam\n\n\n\n\nin Athanasio nec non et in nobis dei uerum persequaris\nfilium. cum haec ita sint, censueras nos iungendos interfectoribus\nprophetarum, iustorum sanguinis fusoribus, consacrilegis\ntuis, hoc est Iudaeis, ipsorum uidelicet quia sis imitator.\nnec enim alia de re Athanasium damnate dixisti, susciperemus\netiam Arrii fidem mandasti, nisi ut et in effusione sanguinis\niustorum et in negando unicum dei filium pares fuissemus\nIudaeorum, quorum iam tu sis in omnibus particeps. si enim\nilli prophetas interemerunt, eos qui de aduentu loquebantur\nunici dei filii, et tu eos interficis qui sint credentes sicut\ncrediderunt prophetae. sed quamdiu de his cum incredulo,\ncum proposuerim tibi manifestare unum te esse ex illis, ad\nquos dicit dominus: ideo dico uobis, quia auferetur a uobis\nregnum dei, et dabitur genti facienti fructum eius? neque\nenim tu in gente hac es, quae fructus inueniatur facere iustitiae,\nut non unus esse pronuntieris ex illis, quos pulsos esse\na dei regno propter iustorum necem et incredulitatem suam\naudias. esse te aduerte haec gerendo inter illos, quorum nequitias\naperiens dicit dominus: simile est regnum caelorum\nhomini regi, qui fecit nuptias filio suo et misit seruos suos\nad inuitatos ad nuptias, et infra: et noluerunt uenire. iterum\nmisit ad illos seruos dicens: dicite inuitatis: ecce prandium\nparaui meum; tauri mei et saginata occisa et omnia parata,\nuenite ad nuptias. illi autem neglexerunt et abierunt alii in\nuillam suam, alii uero ad negotiationem suam; reliqui uero\ntenuerunt seruos eius et contumelia adfectos occiderunt. ille\nrex cum audisset, iratus est et misit exercitum suum et perdidit\nhomicidas illos et ciuitates eorum incendit. tunc ait\nseruis suis : nuptiae quidem paratae sunt, sed qui erant inuitati\nnon fuerunt digni; ite ergo ad exitus uiarum et quoscumque\ninueneritis uocate ad nuptias. et egressi serui in uias\ncongregauerunt quotquot inuenerunt malos et bonos, et impletae\nsunt nuptiae a discumbentibus. intrauit autem rex, ut uideret\n\n\n\n\n\n\ndiscumbentes, et uidit ibi hominem non uestitum ueste nuptiali\net ait illi: amice, quomodo huc uenisti non habens uestimentum\nnuptiale? at ille obmutuit. tunc dixit rex ministris\ntollite eum pedibus et manibus et mittite eum in tenebras exteriores;\nibi erit fletus et stridor dentium. quia itaque sine\nuestitu sis nuptiarum, Constanti, eris in perpetuum., nisi te\nconuerteris, talis qualis ille cui dicitur: amice, quomodo huc\nintrasti non habens uestem nuptialem ? sic uenturus in tenebras\nexteriores.\nNec dubites etenim te uenturum ad exteriores tenebras,\nquandoquidem iam totus in tenebras sis conuersus. illi\netenim, qui iustorum fuderunt sanguiuem prophetarum, qui\nunicum dei negauerunt filium, et tenebrae et filii diaboli\nuocantur. quia haec sis et ipse agens, utique et tenebrarum\net diaboli filius eris perseueraturus, nisi tibi consulueris. quo-\nmodo, dicis, consulere mihi potero? ut persequi nos desinas\net fidem apostolicam suscipias; quae nisi feceris, ut es nunc.\nsemper futurus inter illos ad quos dicitur: uae uobis, scribae\net Pharisaei hypocritae, qui decimatis mentham et anethm\net cyminum et reliquistis quae grauiora sunt legis iudicium\net misericordiam et fidem. haec oportuit facere et illa non\nomittere. duces caeci, liquantes culicem, camelum autem contraglutientes\n. si non tu haec digne audis cum illis, ubi est iustum\niudicium quod procedit a te, qui iustum uirum, apostolicam\ncur sit praedicans fidem, nitaris interficere? ubi est iustam\niudicium, qui eos sis omnibus uiribus imperii tui persequens.\nquos uideas neque damnare uelle inauditum neque fidem\ncatholicam deserere, et eos sis diligens, quos cognoscas tecum\net sanguinem innocentis fudisse et fidem euangelicam respuisse?\nquae est apud te et in te constituta misericordia, quae ut\n\n\n\n\n\n\nexhibeatur lex praecepit sancta? nempe illa quae torquet proscribit\ndeportat mittit in carcerem deducit ad exilia conlocat\nin metalla, illa quae fami siti uerberibus nuditate necat, ad\nultimum illa quae gladio punit. haec est, Constanti, tua misericordia\nquae non ueniat ex lege dei, sed ex praesumptione\ndiaboli. indicium et misericordiam et fidem, haec, inquit, uos\noportuit facere et illa non omittere. ubi est fides tua? qui\nfidem quam tenuerunt Abraham Isaac et Iacob beatissimi et\ncuncti prophetae apostoli ac martyres damnaueras et illam\nstatueris suscipiendam a cunctis dei cultoribus, quam contra\nhanc catholicam fidem diabolus per magistrum uestrum Arrium\nuomuerit. quibus ex rebus esse intellegeris unus ex illis qui\ndinoscantur audire: uae uobis, scribae et Pharisaei hypocritae,\nqui decimatis mentham et et anethum et cyminum et reliquistis\nquae grauiora sunt legis iudicium et misericordiam et fidem.\nhaec oportuit facere et illa non omittere. duces caeci, liquantes\nculicem et camelum traglutientes. aut negabis culicem te liquare\net camelum transuorare, homo qui, cum stipem non solum\nrogatus sed et tribuens sis nonnumquam sponte, tamen, ut\nest saepe dictum, proscribas Christianos se confitentes, deportes,\ntorqueas, postremo interficias; et idcirco esse te cum\nillis debes aduertere ad quos dicatur: uae uobis, scribae et\nPharisaei hypocritae, quia similes estis sepulcris dealbatis,\nquae aforis parent hominibus speciosa, intus uero plena sunt\nossibus mortuorum et omni spurcitia. sic et uos aforis quidem\nparetis hominibus iusti, intus uero pleni estis hypocrisi et\niniquitate. es ex illis interfectoribus ad quos dicitur: serpentes,\ngeneramina uiperarum, quomodo fugietis a iudicio gehennae ?\nideo ecce mitto ad uos prophetas et sapientes et scribas, et ex\nillis occidetis et crucifigetis et persequemini de ciuitate in\n\n\n\n\n\n\nciuitatem, ut ueniat ad uos omnis sanguis iustorum, qui effm\nest super terram, a sanguine Abel iusti usque ad sanguinem\nZachariae filii Barachiae, quem occidistis inter templum et\naltare. amen uobis dico, uenient haec omnia super generationem\nistam.\nProbaris actibus tuis ex illo genere te esse uipereo.\ninueniris etenim esse unus ex illis, ad quos haec quod perpetraturi\nessent dicebantur. aut si negas esse te ex illis qui\naudiunt ore domini: serpentes, generamina uiperarum, proba\nnon te, sed Iudaeos destinasse militem ad Alexandriam, Iudae\norum militem obsedisse fores dei domus, Iudaeorum militum\nducem fuisse Syrianum. proba Iudaeos ingressos basilicam cam\narmis atque certum numerum interfecisse. si probare non pote\nquia constet te misisse ad dei inpugnandam religionem, rectis.\nsime dicimus te unum esse ex illis, ad quos dictum est: serpentes,\ngeneramina uiperarum, quomodo fugietis iudicium\ngehennae? non sine dubio fugies iudicium gehennae, sed ers\nsemper illic ardens cum conserpentibus tuis, nisi tibi prospexeris.\ntunc, inquit, tradent uos in tribulationem et occident\nuos, et eritis odio omnibus gentibus propter nomen meum.et\ntunc scandalisabuntur multi et inuicem tradent et odio habe\nbunt inuicem. et multi pseudoprophetae exsurgent et seducent\nmultos. et quoniam abundabit iniquitas, perfrigescet caritas\nmultorum. si non mens tua sacrilega scit me propter unicum\ndei filium pati persecutionem a te, poteris non esse de illo\ngenere, non esse in illorum sententia ad quos dicitur: serpentes,\ngeneramina uiperarum, quomodo fugietis a iudicio gehennae?\nideo ecce mitto ad uos prophetas et sapientes et scribas et a\nillis occidetis et crucifigetis et persequemini de ciuitate in\nciuitatem. quae cum tu sis gerens hodie, negare non audebis\nte de uiperae esse progenie. interemisti enim multis in locis\n\n\n\n\n\n\nplurimos Christianorum, alios detines uinctos in carceribus,\nin ergastulis. etiam hinc poteris uidere te unum esse ex illis,\nad quos dicitur: serpentes, genimina uiperarum, et infra:\necce ego mitto ad uos prophetas et sapientes et scribas, et ex\nillis occidetis, dum non eos dignaris execrari quos uideas per\nabundantem iniquitatem tuam recessisse ab apostolica fide\nillos quorum perfrixerit caritas, sed eos quos uideas permanere\nin eo statu fidei, in quo manentes beati prophetae apostoli\natque martyres meruerunt aeternas dei consequi amicitias.\nnon enim apud Alexandriam Achetam et Dydimam ex presbyteris\nexecraris, qui noscantur ex Christianis facti Arriani, sed\neos quos adhuc cognoscis stare nobiscum. aut si non ita est,\ncur nunc non execraris Dydimam et Achetam, quos antea\nexecrabaris? nisi quia tunc a te fuissent execrabiles habiti,\nquia essent adhuc scilicet Christiani, nunc uero sint tibi carissimi,\nquia uidelicet esse coeperunt, ut tu es apostata, blasphemi.\nsed iam credimus te post tantas probationes tibi\nexhibitas te unum esse ex illis, ad quos dicitur: serpentes,\ngenimina uiperarum, quomodo fugietis a iudicio gehennae ?\ndaturum te operam quo possis curare uulnera tibi per diabolum\ninflicta tam grauia, quia et homicida sis et sacrilegus; a quibus\ncriminibus si te nolueris liberari, sanguis tuus requiratur a\nte, nos coram deo mundi futuri a sanguine tuo, qui tibi omnibus\nueritatem patefecerimus modis. a te non solum tuus,\nsed et eorum requiretur sanguis, quos aut ad haeresem perduxisti\nsuscipiendam aut ad innocentem inlexisti iugulandum,\nSed si dixeris: arbitrabar illorum catholicam fuisse\nfidem quos dicitis Arrianos, si in fidei nutasti causa, si quod\nii qui credere se dicant in creaturam ignorasti quod sint haeretici,\nhi qui dicant deum non habere uerum filium, numquid\netiam hoc ignorasti quia non sit iustum gladio persequi\n\n\n\n\n\n\ninnocentem? numquid fugerat te dixisse dominum beato Petro:\nconuerte gladium tuum in loco suo. omnes enim qui accipiunt \\'\ngladium gladio peri bunt ? quid interea, Constanti, acturus,\nqui tantam Christi dei unici filii seruorum interemeris multi-I\ntudinem? uides etenim eum quem in nos persequeris dicere\nquod omnes qui gladium accipiunt gladio sunt perituri, quid\naccepturus, qui nisi ueniam facinorum tuorum credens in eum\nquem negas fueris consecutus, toties merearis et quidem dei\npercuti gladio, quoties tu percusseris eius clementiae dicatos\nquis homo dei sacerdotibus inponendam dixisti necessitatem\nad absentem percutiendum, ad inauditum puniendum, ad innocentis\nfundendum sanguinem? cur noluisti audiri Athanasium\nconsacerdotem nostrum a nobis? cur sic more latronum occulte\nnos iugulare dei hominem uolueras? nisi quia sis ex illis, in\nquorum exprobrationem prolata sint haec: nemo ascendit in\ncaelum nisi qui de caelo descendit, filius hominis qui est in\n. caelis. sicut enim Moyses exaltauit serpentem in deserto, sic\noportet exaltari filium hominis, ut omnis qui credit in eum\nhabeat uitam aeternam. sic enim deus mundum dilexit, ut\nfilium suum unicum daret, ut omnis qui credit in eum non\npereat, sed uitam aeternam habeat. non enim misit deus filium\nsuum in mundum ut iudicet mundum, sed ut saluetur mundus\nper ipsum. ideo qui credit in eum non iudicatur; qui autem\nnon credit in eum iam iudicatus est, quia non credidit i/l\nnomine unici filii dei. hoc est autem iudicium, quia lux uenit\nin mundum, et dilexerunt homines potius tenebras quam lucem;\nerant enim opera illorum mala. omnis qui praua agit odit\nlucem et non uenit in lucem, ut non arguantur opera eius.\nnam qui facit ueritatem uenit in lucem, ut manifestentur\nopera eius, quoniam in deo est factum. si seruum te unici\ncognosceres dei filii, numquam profecto eius maiestatem negares,\nnumquam eius seruos nunc occulte nunc publice\n\n\n\n\n\n\niugulari mandares; sed quia sis amator tenebrarum, quippe tenebra,\nquia sint opera tua mala, noluisti rem quam detuleras plenissime\nexaminari per dei sacerdotes. cur noluisti? nisi quia timueris\nopus tuum publicari serpentinum. dum sumus in corpore,\ninquit apostolus, peregrinamur a domino; ex fide enim ambulamus\nnon per speciem. audemus etiam bonam uoluntatem\nhabentes magis peregrinari a corpore et praesentes esse ad\ndominum, et contendimus siue absentes siue praesentes placere\nilli. nam omnes nos oportet manifestari ante tribunal Christi,\nut ferat unusquisque propria corporis, secundum quod gessit\nsiue bonum siue, malum. et Constantius haereticus dicis:\ndamnate Christiani Christianum. cur hoc dicis? nisi quia\nfundere sanguinem iustorum, derelinquere etiam deum et suscipere\nidololatriam hoc esse optimum censueris.\nSed iterum te obsecro piissime cognoscas imperator,\ncum sis et unici filii dei negator et in eum credentium persecutor,\nsi non conpar illis inueniaris, quorum in Actibus apostolorum\ndescribitur nequitia: cum magna dissensio esset inter\nillos, timens tribunus ne raptus fuisset Paulus ab illis, iussit\nexercitum descendere et rapere eum in castris. sequenti autem\nnocte adsistens ei dominus ait: constans esto; sicut enim\ntestificatus es de me in Hierusalem, sic oportet te etiam Romae\ntestificari. facta autem die collegerunt se quidam ex Iudaeis\net deuouerunt se dicentes neque manducare neque bibere, donec\nocciderent Paulum. erant autem fere quadraginta qui hanc\nconiurationem fecerant, qui et accesserunt ad principes sacerdotum\net indicaucrunt dicentes: deuotionem uouimus nos nihil\ngustare in totum, donec occidamus Paulum; nunc ergo uos\ncolligite concilium et notum facite tribuno, ut deducat eum\nad uos quasi de eo diligentius quaesituros; nos uero priusquam\nadpropiet, parati sumus interficere eum. si non dei\nsacerdotem isto petisti genere Athanasium, si non aliud\n\n\n\n\n\n\nfinxisti te agere et aliud perficere disposueras, potes te negare\nnon eodem aduerso spiritu te quoque agi, quo sunt acti atque\nagantur Iudaei? nisi etenim illo fuisses excitatus spiritu contra\nnos deo seruientes, numquam sine dubio absentem damnari\net quidem innocentem mandares. sed haec sic ego saepe repeto,\ntamquam etiam ipse, dum interdum uacas a furoris\nstimulis, non consideres omnibus te modis ita a iustitiae regula\nexorbitasse, ut nec in Actibus apostolorum uidere potueris\npetentibus Iudaeis ad Paulum necandum beatum hominem\ngentilem praesidem Festum minime coetui Iudaeorum commodasse\nadsensum, sed tam ipsos nec nonetPaulum positos in unum\nauditurum esse pollicitum. gentilis seruauit aequitatis ius, tu I\nuero destruxisti; aut aequitas est damnare inauditum, inter-I\nficere absentem, audientiam uero negare iusto, ei homini cui\nomnis testis sit dei populus, quod enim false fuerit petitus\na te ac tuis, Christianus a uobis Arrianis? ergo, ut dicere\ncoeperam quae fuerint inter Iudaeos et Paulum beatum gesta\na Festo, accipe: Festus autem cum uenisset in prouinciam\npraeses, ascendit Hierosolymam *#* insidias tendentes, ut eum\ninterficerent in uia. Festus ergo respondit Paulum quidem.\n-eeruari in Caesarea, se autem maturius proficisci. itaque qui\ninter uos sunt descendant et, si quod est in uiro crimen,\naccusent eum. demoratus ergo inter eos non plus quam octo\naut decem dies descendit Caesaream et altero die sedit pro\ntribunali et iussit citari Paulum; qui cum adductus esset\ncircumsteterunt eum Iudaei qui a Hierosolymis descenderant,\nmulta et grauia crimina obicientes quae probare non poterant,\nPaulo autem rationem reddente, quod neque in lege\n\n\n\n\n\n\nIudaeorum, neque in templo neque in Caesare aliquid deliquerit.\nethnicus aequitatis uiam inter beatum Paulum et cohomicidas\ntuos Iudaeos tenuit, et tu desideriis malarum meditationum\ntuarum parere cupiens aequitatem iustitiamque tollendam ex\nsensibus censueras nostris.\nSed quomodo istud facere potueramus quod tu fieri .\ncogebas contra iustitiam, qui meminissemus scriptum: nolite\niudicare secundum personam,. sed iustum iudicium iudicate?\ndamnate inauditum quo dixisti tempore, cur non memoratus\nes dixisse Nicodemum: numquid lex nostra iudicat de homine,\nnisi audiat ab ipso et cognoscat quid fecerit? cur noluisti\naudiri quem reum mortis dixisti, nisi quia falsa detulisses?\ndicit dominus ad Iudaeos: qui loquitur mendacium de suo\nloquitur, quoniam mendax est et pater eius. et tu, cum mendax\nesse clarueris, aestimas non te esse filium mendacis et\naudes filius mendacis resistere, ueracibus fallax, domini sacerdotibus\nsacrilegus? tu audes, quem aduertamus esse latronem\natque furem illum quem praeostenderit dominus dicens: amen,\namen dico uobis, qui non intrat per ianuam in ouile ouium,\nsed qui ascendit per aliam partem, ille fur est et latro. porrexisti\nquidem manus ad Christi oues antichristo uindicandas;\nsed ut es agnitus fur atque latro, es uitatus atque reiectus.\ncur te uel consacrilegum tuum Georgium non sunt secutae\noues dei? cur illum, quem esse Alexandrinorum fortissime es\ndolens episcopum, secuntur? nisi quia illum quidem instituerit\nillis episcopum deus, te uero atque Georgium ad mactandas\nut latrones et fures inmiserit diabolus. qui intrat per ianuam,\ninquit, pastor est ouium; huic ostiarius aperit, et oues audiunt\nuocem eius et suas oues uocat nominatim et educit illas; et\ncum suas omnes eiecerit, ad illias uadit, et oues eum secuntur,\nquia nouerunt uocem eius; alterum non secuntur, sed fugiunt\n\n\n\n\n\n\n\n\n\n\nab illo, quia nesciunt eius uocem.quia igitur tu non intraveris\nper ianuam in ecclesiam, latro esse conspiceris atque\nfur; non enim nosti dei filium, ut dicas te intrasse per ianuam,\nsiquidem ille eos diceret et fures et latrones, quia et tunc\nnon fuerunt in eius clementiam diuinam credentes nec deinceps\nessent credituri et aliter fuissent erudire oues illius temptaturi.\nigitur cum tu hinc doctrinam spargens insanam sis, quod enim\nnon in eum credideris, utique esse latro ille atque fur, qui\niam tunc praeostendebaris, ex blasphemiis tuis manifestissime\nconprobaris. quod ita esse probat sequentia pronuntiationis:\nait ad illos Iesus: amen, amen dico uobis, ego sum iam\nouium. omnes quicumque uenerunt ante me et fures sunt d\nlatrones, sed non audierunt illos oues. ego sum ianua; si quis\nper me intrauerit, saluus erit et intrabit et pascua inueniet;\nfur non uenit, nisi ut furedur. o tu itaque fur, qui ad hoc\nintrasse dei inueniaris ouile, ut uidelicet fuisses furatus et in terficeres,\nqua adhuc uoce poteris dioere: debet non esse episcopus\nAthanasius Alexandrinorum, sed Georgius, quando\nuideas te et Georgium uel cunctos consacrilegos uestros non\nesse aliud nisi fares ac latrones? suos deus seruos pastores\nesse uoluit supra gregem, ut te ac tuos cognoscentes latrones\nesse ac fures pellerent.\nSed tu idcirco te ac tuos pulais nobis dei ordinatis\ndominico praeesse gregi dominico censuisti, quo possis libere\ndei grassari gregem. cum sis talis, mirari non poterimus quia\ndixeris puniendum absentem dei cultorem. neque enim retinere\npotueras dixisse dominum: si diligitis me, mandata mea seruate.\net ego rogabo patrem, et alium aduoceartoum dabit uote,\nut nobiscum sit in aeternum spiritus ueritatis quem mundus\nnon potest accipere, quoniam non uidet illum nec agnoscit,\n\n\n\n\n\n\nuos agnoscitis eum, quoniam uobiscum manet et in uobis est,\nsed dic oro te quomodo possit in nobis habitare spiritus sanctus\nparaclitus, si tuam uel patris tui fecissemus uoluntatem? infra\netiam, qui audit, inquit, praecepta mea et custodit iUa, ille\nest qui me audit. qui autem me diligit diligetur a patre meo,\net ego diligam illum et ostendam illi me ipsum. ait illi ludas\nnon Scarioth: domine quid factum est, quod manifestas te\nnobis et non huic mundo? respondit Iesus et dixit illi: si\nquis me diligit, sermonem meum custodiet et pater meus diliget\nillum, et ad illum ueniemus et apud eum manebimus. qui\nnon me diligit sermones meos non custodit. ex his domini\npronuntiationibus quam inimicus noster extiteris potest conici:\nqui audit mandata mea et custodit illa, ille est qui me diligit.\nquomodo dilexisse nos eum monstrabamus, si ut tu mandata\neius calcaremus? calcans es etenim dominica mandata, cum\nquae ille seruari sanxerit tu non tantum non esse seruanda\nmandes, sed et ipsum negari praecipias. aut quomodo me pater\nipsius, propterea quod seruauerim mandata filii eius, amare\npoterit, si damnem innocentem? dicit filius dei: si quis me\ndiligit,. sermonem meum custodiet, et pater meus diliget illum,\net ad illum ueniemus et apud eum manebimus; et tu dicis,\nesca ignis, apostata: damnate innocentem. quo genere dei\ndiligere inuenti fuissemus filium , si contra mandata ipsius\niugularemus uirum in?tum? quomodo fieri poterat, ut diligeret\nnos pater et uenirent pater et filius et mansitare dignati fuissent\nin nobis, si rescindentes domini mandata tua sacrilegi praecepta\ncustodiremus? conspice, Constanti, inuidus ille amator\ntuae uoluntatis diabolus a quali \\'nos gloria per te clientem\nsuum pellere temptauerit, nisi nobis domini subueniret pietas,\nut te iam non hominem, quem deus fecit ad imaginem et\nsimilitudinem suam, sed caenum esse omnium cloacarum\n\n\n\n\n\n\n\n\nconsiderantes, calcaremus tuas sacrilegas iussiones. quis etenim\nnolit nisi uobis Arrianis infelicior a dei unico filio diligi? quis\nest qui nolit amari ab eius patre? quis qui patris et unici\neius filii templum esse recuset P quae utique consequi non\npotest qui sicut tu et homicida fuerit et sacrilegus; consequi\nsane tu etiam poteris, si conuersus uere paenitearis. dicit\nadhuc dominus: hoc est mandatum meum, ut diligatis inuicem,\nsicut dilexi uos. maiorem hanc caritatem nemo habet, ut animam\nsuam ponat pro amicis suis. uos amici mei estis, si\nfeceritis quod praecipio uobis. iam non dico uos seruos, sed\namicos, et iterum: non uos me elegistis, sed ego uos elegi et\nposui uos, ut eatis et fructificetis et fructus uester maneat d\nquodcumque a patre meo petieritis in nomine meo det uobis,\nQuomodo poterimus esse amici unici filii dei, si\ncontra interdictum illius pietatis damnauerimus absentem, interfecerimus\ninnocentem? quomodo fructus noster augmenta crementorum\nfacere poterit? quomodo quicquid petierimus in\nnomine eius accipiemus a patre, si, ut tu cogebas, non solum\ncultorem eius puniremus, sed et ipsum negaremus? Tito uiro\ndeo dicato scripsisse beatum apostolum non inueneras de episcopi\ninreprehensibili officio, quod sit dignum praebere deo,\nut homicidas nos effici cuperes? huius rei gratia reliqui te\nCretae, ut ea quae deerant corrigas et constituas per ciuitates\npresbyterium, sicut ego tibi disposui, si quis est sine crimine,\nunius uxoris uir, filios habens fideles, non in accusationem\nluxuriae aut non subiectum; oportet enim episcopum sine\ncrimine esse sicut dispensatorem dei, non proteruum, non iracundum,\nnon uinolentum, non percussorem, non turpilucrum,\nsed hospitalem, beniynum, sobrium, iustum, sanctum, continentem,\namplectentem id quod secundum doctrinam est fidem\nuerbi, ut potens sit exhortari in doctrina et contradicemtes\n\n\n\n\n\n\nreuincere. sunt enim multi etiam non subditi, uaniloqui et\ndeceptores, maxime qui ex circumcisione sunt, quos oportet\nredargui, qui uniuersas domos euertunt docentes quae non\noportet turpis lucri gratia. cum igitur talem uoluerit episcopum\nfieri, qui hanc tenentem uiueret uiam iustitiae, qua\ntu auctoritate ad excludenda mandata beati apostoli noua praecepta\ndare dignatus es? ea uidelicet quae ex diaboli esse\nnoscantur orta uoluntate. apostolus me non iracundum, non\npercussorem uult fieri, et tu me homicidam uis effici. quibus\nex rebus potest colligi spiritum sanctum locutum ore beati\napostoli, spiritum uero nequam locutum ore uestro Arrianorum.\nconspicis interea mandasse apostolum, ut uos ueritati resistentes\nindentemini episcopi interuentu, ut per sanam doctrinam\nuestra punita esset blasphemia. non ad hoc beati apostoli\nprotuli dictum oportere episcopum sine crimine esse, ut\nme peccatorem negarem, cum et meam norim conscientiam\ndicere audiam Iob illum iustum: quis enim mundus a\nsordibus? nemo, etiam si unius diei sit uita eius in terra,\nIohannem etiam beatum aduertam dicere: si dixerimus quia\npeccatum non habemus, nos ipsos decipimus et ueritas in nobis\nnon est. non ergo idcirco apostoli praeceptum protuli, ut qui\nmeminerim me peccatorem praedicarem esse sine sordibus,\nsed ut tu quam sit malum quod praeceperis fieri posses aduertere.\niuuenes, inquit, similiter hortare, ut sobrii sint in\nomnibus, per omnia te ipsum formam praebens bonorum operum,\nin doctrina, in integritate, in grauitate, in sermone sanum,\ninreprehensibilem, ut aduersarius reuereatur, nihil habens quod\ndicere malum de nobis.\nQuomodo me formam bonorum operum aliis praebuissem,\nsi sanguinem dei serui fudissem? quomodo doctrinam\nintegram quam tradiderunt apostoli praedicantem me dei\n\n\n\n\n\n\npopulos cognosceret, n haeresim tuam suscepissem, si denique\nuel in hypocrisi satellitis tuis pseudoepiscopis Arrianis communicarem\n? quomodo possit sermo meus proferri sanus, inreprehensibilis.\nsi euangelicam atque apostolicam deserens fidem\ntuam suscepissem blasphemiam? quomodo aduersarius reuereri\npotuerat? quomodo de me nihil possit dicere mali, cum, si tibi\nadquiescendum censuissem, et homicidam et sacrilegum me\nfactum conprehendisset ? iterum cum moneret seruos dominis\nsuis subditos esse debere, inluxit enim, inquit, gratia dei saluatoris\nnostri omnibus hominibus, corripiens nos, ut abnegantes\nimpietatem et saecularia desideria sobrie et pie et iuste uiuamus\nin hoc saeculo, expectantes beatam spem in aduentum gloriae\nmagni dei et saluatoris nostri Iesu Christi, qui dedit pro nobis\nse ipsum ut liberaret nos ab omni iniquitate et mundet sibi\npopulum abundantem, aemulatorem bonorum operum. cum in\nhis nos ambulare praeceperit bonis operibus, quid tibi uisum\nest, ut innitaris ad homicidium faciendum ? quomodo etenim\nabnegantes inpietatem pie et iuste uiuentes conspici potueramus,\nsi tecum fudissemus innocentis cruorem ? sed et cum\ndicat idcirco se pro peccatis nostris tradidisse dominum, ut\nnos eriperet ab operibus satanae et constitueret ad hoc, ut\naemulatores essemus bonorum operum, si opus istud tuum et\nnos teeum perpetrati fuissemus, in qua essemus parte nisi in\nqua sit Cain? inluxit enim, inquit, gratia dei saluatoris nostri\nomnibus hominibus, corripiens nos, ut abnegantes impietatem\nac desideria saecularia sobrie ei iuste et pie uiudmus in hoc\nsaeculo. et Constantius ta imperator dignaris dicere, simus\nimpii, scelerati, perditi, maligni, iniqui, iniusti. ubi hanc spem\ninueniam beatam quam me expectare oportere docet apostolus\nbeatus, si non solum ipsius, qui omnem beatitudinem tribuere\npotens est, seruos interemero, sed et ipsum negauero? ta\n\n\n\n\n\n\netenim utrumque facis, Constanti, quia et seruos eius persequeris\natque interficis et ipsum deserens idolis te mancipandum\ncensueris. cur ista geris, nisi quia tibi non inluxerit\ngratia dei saluatoris nostri? si enim inluxisset, meminisses\napostoli dicentis praeceptorum: uidete itaque quomodo caute\nambuletis, non quasi insipientes, sed ut sapientes, redimentes\ntempus quia dies mali sunt. propterea nolite effici inprudentes,\nsed intellegentes quae sit uoluntas domini. si uoluntas est\ndomini interficere innocentem, derelinquere fidem euangelicam,\npoterit non solum haec pars, sed et totum corpus epistolarum\nbeati apostoli tuis patrocinium praebere praescriptionibus; sin\nfauet praescriptionibus tuis nulla pars sacrarum scripturarum,\nest luce clarius manifestum te sub tenebrarum degere potestate;\nunde et effectum sit, ut nihil de sacris scripturarum\nhauseris fontibus, quod te potuisset a tantis remouere periculis.\nsi enim non te potestas tenebrarum sub sui redegisset\nditione, profecto retineres quae Philippenses audiunt: coimitatores\nmei estote, fratres, et obseruate eos qui sic ambulant,\nsicut habetis formam nostram. multi enim ambulant, quos\nsaepe dicebam uobis, nunc autem et flens dico, inimicos crucis\nChristi, quorum finis est interitus, quorum deus uenter est,\net gloria in confusione ipsorum, qui terrena sapiunt.\nDicas cupio, prudentissime imperator, in quibus\ndebemus effici coimitatores apostoli, doce apostata, si homicida\nfuit apostolus, si blasphemus, si euangelicae fidei destructor,\nsi sacrilegus; haec etenim omnia et antequam credidisset\nin unicum dei filium fecisse se profitetur. tu uero qui\nhaec facis hodie quae ille ante agnitionem unici dei filii\nfaciebat, qua de re ausus fuisti iubere nobis domini sacerdotibus,\nut innocentem condemnaremus, ut haeresim tuam\nsuscipientes apostolicam fidem despueremus? tu qua de re\nhaec fieri praecepisti quae contra formam apostoli sunt\n\n\n\n\n\n\nprolata, nisi quia sis ex inimicis crucis Christi, ex illis qui iam\ntunc designati fueratis ore sancti apostoli? tene ac tuos audiremus,\nquorum finem dicit apostolus esse interitum? ut illos\ntuos satellites qui derelinquentes formam traditam disciplinae\net regulam fidei per apostolos tibi semet turpis lucri gratia\ntradiderint, illos qui plus mensae tuae copias fecerunt quam\nea quae promittit suis dominus, illos qui tui esse conuiuae\ndelegerint quam patriarcharum prophetarum apostolorum uel\nmartyrum, ad quos dicitur rectissime: uester deus uenter est.\nexaminate, dicit apostolus, bonum continete, ab omni specie\nmala continete uos; et quia uiderimus maledictam operam\nuestram Arrianorum et uitauerimus, odio laboramus. sed quam\npulchrum est quamque iucundum a te odiri, amari uero a deo.\nreppulisti nos e re commissa nobis, arbitratus potuisse te quod\ndeus aedificauit destruere. unicuique autem nostrum, ait Ephesiis\nscribens, data est gratia secundum mensuram dignationis\nChristi, propter quod dicit; ascendens in altum captiuam\nduxit captiuitatem, dedit dona hominibus. quod autem ascendit,\nquid est nisi quia et descendit in inferiora terrae? et qui\ndescendit ipse est et qui ascendit super omnes caelos, ut adimpleret\nomnia. et ipse dedit quosdam quidem apostolos quosdam\nautem prophetas, quosdam uero euangelistas, quosdam\nautem pastores et doctores ad consummationem sanctorum\nin opus ministerii, in aedificationem corporis Christi, donec\noccurramus omnes in unitate fidei et agnitione dei in uirum\nperfectum, in mensuram aetatis plenitudinis Christi, ut iam\nnon simus paruuli fluctuantes et circumferamur omni uento\ndoctrinae, in nequitia hominum, in astutia ad remedium\nerroris. ueritatem autem facientes in caritate crescamus in\nillo per omnia qui est caput Christus, ex quo totum corpus\ncompactum et connexum per iuncturam subministrationis in\nmensuram uniuscuiusque partis incrementum corporis facit\nin aedificationem sui in caritate.\nCum haec ita esse legis, cur fuisti ausus tollere\npastores quos gregi suo deus uoluerit praeessej? cur? nisi\nut tecum omni uento doctrinae possent dei circumferri supra\ndominicum gregem pastores. ne fuissent ducti tamquam paruuli\nomni uento doctrinae accedentes ad fidem? ne uestra\nnequissimorum hominum astutia ad diaboli principis uestri\nremedia recederent ab apostolica euangelicaque fide? tulisti\nepiscopos e plebibus quibus praesumus diuina dignatione, ad\nhoc utique ut doceres doctrinam non apostolicam sed haereticam.\nuae tibi misero, per quem haec gerit satanas. inueneras\nhomo sapiens colorem aptum fallaciae tuae, quonam\nmodo posses dei oues patri tuo defendere, qui tibi, ut in his\ndemoreris malis, iam illis iaculis quibus Euae et Adae mentes\nsauciauit cor tuum iaculauit, ad hoc uidelicet, ut in hac temet\nprauitate constitueret. inueneras, inquam, homo sapiens colorem\naptum fallaciae tuae, quonam modo posses dominicum depopulare\ngregem, dicens: peccauit Athanasius, et idcirco qui\nillum mecum interemerit erit episcopus; qui insuper habendum\ncensuerit non erit; et qui damnabant Athanasium iungebantur\npseudoepiscopis dogmatis tuae Arrianae. si qui tuam metuentes\niram hoc egissent, triplex per te homicidam atque sacrilegum\nincurrebant crimen, siue quod innocentem damnarent\nsiue quod catholici haereticis communicarent et in gregem\ndei uos lupos intrare sinerent, cum dicat apostolus, idcirco\ndatos pastores, ut omnis daemonum doctrina, quae per uos\nhaereticos et omnes aduersarios ecclesiae profertur, fuisset\nexclusa atque in ueritate currentes dei serui eo usque mansissent\ninmobiles, donec ad summam uenirent perfectionem;\net tu tenebra auferre dignatus es pastores iudicio constitutos\ndei, quo possis tu lupus conuertere cunctos in diaboli amatoris\ntui praedam. ut iam, inquit, non simus paruuli fluctu-\n\n\n\n\n\n\nardes et circumferamur omni uento doctrinae, in nequitia\nhominum, in astutia ad remedium erroris. ueritatem autem\nfacientes in caritate crescamus in ille per omnia, qui est\ncaput Christus. quomodo possemus crescere in illo, si te secuti\ntenebram fuissemus, cum sis negans illum uerum deum\nesse, cum dicas illum non natum de substantia patris, sed\nastruas factum ex nihilo? quomodo potueramus crescere in\nillo qui non ambulaturi eramus in ueritate, ex quo te fuissemus\napostatam secuti? deinde cum dicat: ueritatem facientes\ncrescamus in caritate, et sit manifestum criminibus falsis\npetitum dei sacerdotem per te ac tuos Athanasium, si ea quae\nimperas fecissemus, quomodo aut in ueritate aut in caritate\ncurrere conspecti fuissemus qui et caritatem extinxissemus\nquam tenemus cum coepiscopo nostro Athanasio ? et quia falso\ntemperassemus crimini, et ipsi tibi fallaci in innocentis necem\niuncti tecum mereremur diuina indignatione percuti. sic ergo.\nConstanti, aedificatur domus dei per fallaciam, per sanguinis\ninnocentium fusionem, per praedicationem blasphemam? uae\ntibi qui ad hoc sis uiuens, ut haec cuncta mala per te gerat\ndiabolus.\nTu mihi dicis: puni innocentem, derelinque fidem\ncatholicam atque suscipe uenena haeresis meae, et est apostolus\ndicens : hoc itaque dico et testificor in domino, ut non\namplius ambuletis, sicut et gentes ambulant in uanitate mentis\nsuae, obscurati in intellectu, alienati a uita dei, per igno-\nrantiam quae est in illis, propter caecitatem cordis ipsorumcui\noboediam uestrum P tibine an apostolo? tibine apostatae\nsacrilego an illi qui iam fudisse sanguinem propter unicum\ndei inueniatur filium? quem uestrum sequar? tene templum\ndaemonum an illum dei templum? te qui operibus tuis aut\nIudaeum aut ethnicum esse declaras an illum qui iam consecutus\nsit per hanc quam execraris fidem regna caelestia?\n\n\n\n\n\n\nsi enim non tu operibus tuis gentilem te esse manifestas,\npoteris defendere, quod enim non digne haec te contra proferantur.\nprimo quia sis negans dei filium, gentilis aut Iudaeus\nnobis es; deinde cum proscribis deportas torques falsis criminibus\ninnocentes oneras interficis, non inueniri poteris Christianus\nqui per uiam suam dei esse homo cognoscatur, sed utique\nunus de illis, de quibus per apostolum dicit dei spiritus,\nquod enim sint in uanitate mentis suae, insensati, alienati\na uita dei per caecitatem cordis ipsorum. quando ergo haec\ncaecati gerere corde uoce apostoli manifestentur quae tu geris,\nqua fronte audes sanis corde ac mente dicere: errastis, fallax\nueracibus: mendaces estis? apostolus, sicut est ueritas, dicit,\nin Iesu, deponentes secundum pristinam conuersationem ueterem\nhominem eum, qui corrumpitur secundum concup iscentiam\nerroris. renouamini autem spiritu sensus uestri et induite\nnouum hominem, qui secundum deum creatus est in iustitiam\net sanctitatem et ueritatem. deponentes mendacium loquimini\nueritatem unusquisque ad proximum suum. ubi haec praetermisisti\nmonita salutaria quae nos custodire hortatur apostolus?\nquomodo etenim deposuisse ueterem hominem et nouum\nhominem eum, qui secundum deum sit, induisse reperiri potueramus?\nquomodo manentes in iustitia et sanctitate et ueritate\nconspecti fuissemus qui iniusta tecum gerentes eum nonum\nhominem, qui sit creatus secundum deum, extinxissemus et\nillum ueterem, qui corrumpitur secundum erroris concupiscentiam,\nut ante corrumpebatur quam deum nosse coepisset,\niterum portare coepissemus? ista etenim cuncta faciunt quae\ntu facis non dei domestici, sed satellites antichristi: deponentes\nmendacium loquimini ueritatem unusquisque ad pro.\nximum suum, quia sumus inuicem membra. si fuisses de\necclesiae dei membris, mihi crede quod numquam mendacium\npertulisses ad ecclesiam; (ni)si quia sis illius homo, qui\n\n\n\n\n\n\ndeceperit Adam per fallaciam et Euam, idcirco pertulisti mendacium,\nut nos sic circumscriberes, quomodo circumscripserit\ndiabolus primoplastos homines; tu dixisti: damnate Athanasium,\nquia grauiter deliquit, alioquin in reatu eritis maximo\napud deum. suscipite Arrii fidem, et uiuetis in aeternum.\nAccipe quae etiam amantissimus tibi circa Adam\net Euam egerit, et inuenies haec te nunc gerere circa nos\nquae et ille tunc gesserit circa illos. et erant, inquit in Genesi\nMoyses, ambo nudi tunc Adam et mulier eius, et non confundebantur;\nserpens autem erat sapientior omnibus bestiarum\nquae erant, et infra: et dixit serpens mulieri: quid quia dixit\ndominus deus ne edatis ex omni ligno quod est in paradiso?\net dixit mulier serpenti: ex omni ligno quod est in paradiso\nedemus, de fructu autem ligni quod est in medio paradiso,\ndixit deus, non manducabitis ex eo, sed nec tangetis eum,\nne moriamini. dicimus tibi loco serpentis persuadenti nobis,\nut <in)auditum damnemus, ut innocentem iugulemus: praecepit\ndominus innocentem et iustum non interficiendum. et dixit\nserpens mulieri: non moriemini. sciebat enim deus quia quacumque\ndie manducaueritis ex eo, aperientur oculi uestri, et\neritis sicut dii scientes bonum et malum. dicentem itaque\nistum serpentem per te ad nos: magis eritis iusti, si fuderitis\nsanguinem iustum, magis eritis beati, si apostolicam euangelicamque\nanathematisantes fidem Arrianam susceperitis perfidiam\n*** calcatur propitio deo in te quidem iam a nobis\nfallaciam ipsius scientibus. sed tibi nos dolere est testis deus,\npropterea quod per te semet constituerit ad nos circumscribendos;\nconstat etenim tunc per semet ipsum adgressum Adam\net Euam. deprecor te ne haec grauiter accipias quae salutis\ntuae causa proferantur. dolere etenim te arbitror quod dixerim\n\n\n\n\n\n\nper te nos adgressum serpentem et quod te multis in locis\ninter eos posuerim qui fuerint dicti serpentes. considera operam\ntuam et illorum et, si non unum uos esse cognoueris corpus,\ndicito me non iuste haec dicere. tuos magistros in perfidia\nIudaeos audis certe in sacris euangeliis serpentes saepe dictos\na domino: serpentes generamina uiperarum. unde hoc\nnomine uocari meruerunt? certe propter nequam opus illorum,\ncerte propter incredulitatem suam. inde et Iohannes baptista,\nprogenies uiperarum, dicit ad eos, quis monstrauit uobis fugere\nab ira uentura ? facite ergo dignos fructus paenitentiae. ut\nex illis ergo, qui in unicum crediderunt filium dei, qui uias\ncorrexerunt suas, meruerint filii effici lucis, alii uero serpentes\ndicuntur, ita et tu, nisi fructus feceris dignos paenitentiae,\nnisi tuas uias correxeris, filius uiperae atque serpentis diceris.\nquis etenim dei seruorum non te homicidam atque blasphemum\nesse cernens non eo uocet nomine quo uocentur Iudaei? quis\nte e deum timentibus dubitabit quod es pronuntiare, quando\nuideat scribas, Pharisaeos et principes Iudaeorum idcirco serpentes\ndici, quia et prophetarum fuderunt sanguinem et unicum\nnegauerint . dei filium?\nCum haec ita se habeant, superest ut factorum\ntuorum geras paenitentiam, aduertens deum suae clementiae\nmisericordiam omnibus a uiis recedentibus malis praestitisse,\nhabens formam Nineuitarum, quos si fueris imitatus, ita opem\nmisericordiae consequaris necesse est. quos circa accipe quae\nfuerint gesta uel ipsi praedicatione Ionae territi quae fecerint.\npraeceptum est, inquit sacra scriptura, ceto, et reiecit Ionam\nsuper terram, et factum est uerbum domini ad Ionam iterum\ndicens: surge et uade in Nineue ciuitatem magnam et praedica\nin ea secundum praedicationem priorem quam ego locutus\nsum ad te. et surrexit Ionas et abiit in Nineue secundum\n\n\n\n\n\n\nquae locutus est dominus ei. erat autem Nineue ciuitas magna\nadeo sicut iter tridui. et coepit Ionas introire in ciuitatem sicut\niter diei unius, et praedicauit et dixit: adhuc triduo, et Nineue\nsubuertetur. et crediderunt uiri Nineuitae deo et praedicauerunt\nieiunium et uestierunt se cilicia a maximo usque ad minimum\neorum. et peruenit uerbum usque ad regem Nineue, et surrexit\nde sede sua et abstulit a se stolam suam et circumdedit\nse cilicium et sedit super cinerem. et praedicatum est a rege\nNineue et a magistratibus illius, dicens: homines et pecudes\net boues et oues nihil gustent, sed nec uescantur et aquam\nnon bibant. et circumdederunt se cilicia homines et proclamauerunt\nhomines et pecudes apud deum instanter, et reuersi\nsunt unusquisque a uia sua mala et ab iniquitate manuum\nsuarum, dicentes: quis scibit si paenitebitur deus et auertet\nab ira furoris sui et non peribimus ? et uidit deus operam\nillorum, quia reuersi sunt unusquisque a uia sua mala. et\npaenituit deum de malignitate, qua locutus est facere eis, et\nnon fecit. et contristatus est Ionas tristitia magna et confundebatur,\net orauit apud deum dicens:o domine, nonne\nhaec sunt uerba mea, cum adhuc essem in terra! ideo praeoccupaueram\nfugere in Tharsis, quoniam sciui quia tu miserator\net beniuolus patiens et misericors et paenitens in malignitatibus,\net infra: et dixit deus ad Ionam: si ualde contristatus\nes tu super oucurbitam, ualde contristatus sum usque ad mortem.\net dixit dominus: tu pepercisti cucurbitae, in qua non laborasti,\nneque nutristi eam, quae sub nocte nata est et per\nnoctem perit. ego autem non parcam in Nineue ciuitatem\nmagnam, in qua habitant plus quam centum uiginti millia\nhominum qui non sciueruant dexteram aut sinistram? et tuam,\nConstanti, operam malignam si reiecisse te niderit deus, si\n\n\n\n\n\n\nuias suas perditas correctas perspexerit et te in omnibus reformatum\nesse uiderit, mihi crede quia in ingenti felicitate\nesse inter dei famulos incipies.\nHabes praeterea beatissimi Pauli apostoli exemplum,\nne forte ut ille geras haec per ignorantiam, quod enim,\nmox ut te conuerteris ad unicum dei filium confitendum,\nueniam tuorum facinorum ut illi ita tibi sit tributurus. ipsum\nsequere, ipsius adprehende uiam, ipsum Philippensibus loquentem\naudi et quisnam fuerit ante agnitionem et quantam beatitudinem\npost agnitionem consequi meruerit. si quis autem\nputat se fiduciam habere in carne, ego magis circumcisione\noctaua die de genere Israel, tribu Beniamin, Hebraeus ex;\nHebraeis, secundum legem Pharisaeus, secundum selum persequens\necclesiam, secundum iustitiam quae in lege est conuersatus,\ncum essem sine querella. quae mihi fuerunt lucra\nhaec existimaui propter Christum detrimenta. uerumtamen .\nomnia arbitror detrimentum esse propter eminentiam scientiae\nChristi Iesu domini nostri, propter quem omnia detrimentum\npassus sum et arbitror stercora, ut Christum lucrificiam et\ninueniar in illo, non habens meam iustitiam quas est ex lege,\nsed illam quae per fidem Iesu Christi, quae ex deo est iustitia\nin fide, ad agnoscendum illum et uirtutem resurrectionis eius\net communicationem passionum eius, cooneratus morte ipsius,\nsi quo modo occurram in resurrectionem eius quae est a mortuis.\nsicut et iam dictum est, istum imitare, istum sequere, ut, quia\n. et ille fuerat quod tu nunc, hoc est persecutor ecclesiae,\nnegator unici filii dei, inueniaris sic ad consequenda regna\ncaelestia fuisse conuersus, a perfidia ad fidem suscipiendam\ncatholicam, sic te transitum fecisse de morte ad uitam. illum\netenim per ignorantiam dei fuisse persecutum ecclesiam adhuc\naccipe etiam Timotheo aperiente de semet ipso: scimus\nautem quoniam bona est lex, si quis ea legitime utatur, sciens\n\n\n\n\n\n\nhoc quia iusto lex non est posita; iniustis autem et inoboe.\ndientibus et impiis et peccatoribus et scelestis et profanis, patricidis\net matricidis, homicidis, inpudicis, masculorum concubitoribus,\nplagiariis mendacibus, periuris et si quid aliud\nsanae doctrinae aduersatur, quae est secundum euangelium\ngloriae beati dei quod creditum est mihi. et gratias ago ei\nqui confortauit me Christo Iesn domino, quod fiddem me\naestimauit, ponens in ministerium qui prius fueram biasphemus\net persecutor et iniuriosus; sed misericordiam sum\nconsecutus, quod ignorans feci in incredulitate.. superabundauit\nautem gratia domini nostri cum fide et dilectione, quae\nest in Christo Iesu. ita et tu ex persecutore, ex iniurioso et\nblasphemo beatus et uere deo carissimus effici poteris, si ut\nPaulus beatus uerum dei filium esse Iesum Christum credideris,\nsi semper illum cum patre regnasse ac regnaturum,\nhoc est sine initio et sine fine confessus fueris, si unam aeternitatem\nhabere patrem et filium et spiritum sanctum clamantibus\nsacris scripturis non restiteris, si denique unam habere\ndeitatem patrem ac filium et spiritum sanctum credideris;\ncrede mihi quod futurus sis in choro patriarcharum prophetarum\napostolorum ac martyrum, alioquin tibi inputaturus,\ncum te torqueri cum diabolo et omnibus satellitibus eius uidere\ncoeperis, cur has tam salubres admoni(ti)ones nostras despexeris.\n"};
