var sequence = {"name":"Ambrose, Saint, Bishop of Milan. Expositio Evangelii secundum Lucan","data":"Scripturi in euangelii librum, quem Lucas sanctus pleniore 11262\nquodam modo rerum dominicarum distinctione digessit, stilum\nipsum prius exponendum putamus; est enim historicus. nam\nlicet scriptura diuina mundanae euacuet sapientiae disciplinam,\nquod maiore fucata uerborum ambitu quam rerum ratione\nsubnixa sit, tamen si quis in scripturis diuinis etiam illa quae\nmiranda illi putant quaerit, inueniet.\ntria sunt enim quae\nphilosophi mundi istius praecellentissima putauerunt, triplicem\nscilicet esse sapientiam, quod aut naturalis sit aut moralis\naut rationalis. haec tria iam et in uetere testamento potuimus\naduertere. quid enim aliud significant tres illi putei, quorum\nunus est uisionis, alius abundantiae, tertius iuramenti, nisi\n\n\n\n\n\n\n\n\ntriplicem istam in patriarchis fuisse uirtutem? rationalis puteus\nuisionis eo quod ratio uisum mentis acuat et animi purget\noptutum, ethicus puteus abundantiae eo quod cedentibus\nallophylis, quorum specie uitia corporis figurantur, uiuae Isaac\nliquorem mentis inuenit — purum enim profluunt boni mores\net bonitas ipsa popularis abundat aliis sibi restrictior — tertius\nputeus iuramenti, hoc est sapientiae naturalis, quae ea quae\nsupra naturam uel naturae sunt conprehendat; quod enim\nadfirmatur et quasi deo teste iuratur etiam diuina conplectitur,\ncum dominus naturae fidei testis adhibetur. quid etiam\ntres libri Salomonis, unus de Prouerbiis, alius Ecclesiastes.\ntertius de Canticis canticorum, nisi trinae huius ostendunt\nnobis sapientiae sanctum Salomonem fuisse sollertem? qui\nde rationabilibus et ethicis in Prouerbiis scripsit, de naturalibus\nin Ecclesiaste, quia uanitas uanitatum et omnia\nuanitas quae in hoc mundo sunt constituta; uanitati\nenim creatura subiecta est, de moralibus autem et\nrationabilibus in Canticis canticorum, eo quod cum animae\nnostrae amor uerbi caelestis infunditur et rationali mens sancta\nquadam societate conectitur, admiranda mysteria reuelantur.\neuangelistis quoque quam putas defuisse sapientiam, quorum\n\n\n\n\n\n\nalii cum uariis generibus sint referti, singuli tamen diuerso\ngenere praestant? est enim uere sapientia naturalis in libro\neuangelii, qui scribitur secundum Iohannem. nemo enim,\naudeo dicere, tanta sublimitate sapientiae maiestatem dei\nuidit et nobis proprio sermone reserauit. transcendit nubes,\ntranscendit uirtutes caelorum, transcendit angelos et uerbum\nin principio repperit et uerbum aput deum uidit. quis autem\nmoralius secundum hominem singula persecutus quam sanctus\nMatthaeus edidit nobis praecepta uiuendi? quid rationabilius\nillo admirabili copulatu quam quod sanctus Marcus\nin principio statim locandum putauit: ecce, mitto angelum\nmeum et uox clamantis in deserto, ut et admirationem\nmoueret et doceret humilitate hominem atque abstinentia et\nfide placere debere, sicut ille sanctus Iohannes Baptista his\nad inmortalitatem gradibus ascendit, uestimento cibo nuntio?\nat uero sanctus Lucas uelut quendam historicum ordinem\ntenuit et plura nobis gestorum domini miracula reuelauit, ita\ntamen ut omnis sapientiae uirtutes euangelii istius conplecteretur\nhistoria. quid enim praecellentius ad sapientiam naturalem\nquam quod spiritum sanctum creatorem etiam dominicae\nincarnationis exstitisse reserauit? docet ergo naturalia,\nsi creat spiritus. unde et Dauid docens sapientiam naturalem\nemitte inquit spiritum tuum, et creabuntur. docet\n\n\n\n\n\n\nmoralia in eodem libro, cum me in illis beatitudinibus docet\nmores, quemadmodum amare inimicum debeam, quemadmodum\nnon referire et repercutere uerberantem, quemadmodum benefacere,\nmutuum dare cum desperatione recuperationis et cum\nremuneratione mercedis; merces enim facilius sequitur non\nexspectantem. docuit etiam rationabilia, cum lego quoniam\nqui fidelis est in minimo et in maius fidelis est.\nquid adhuc de naturalibus dicam, quod docuit uirtutes caelorum\nmoueri, dominum solis esse unigenitum dei filium, in\ncuius passione tenebrae per diem factae sunt, terra obscurata\nest, sol refugit?\nergo omnem quem mundana sibi prudentia\nfalso uindicat principatum sapientia uere possidet spiritalis,\npraesertim cum, audacius ut aliquid usurpemus, ipsa fides\nnostra, ipsum mysterium trinitatis sine hac triplici sapientia\nesse non possit, nisi credamus et illum naturaliter patrem,\nqui nobis genuit redemtorem, et illum ethicum filium, qui\npatri usque ad mortem secundum hominem oboediens nos\nredemit, et illum rationabilem spiritum, qui rationem colendae\ndiuinitatis et uitae regendae humanis pectoribus infudit. nec\nquisquam putet nos potestatis aut uirtutis fecisse distantiam,\ncum hac calumnia etiam Paulum possit incessere. neque enim\ndistantiam fecit ille, cum dixit: diuisiones gratiarum\nsunt, idem autem spiritus: et diuisiones\n\n\n\n\n\n\nministeriorum sunt, idem autem dominus: et diuisiones\noperationum sunt, idem autem deus, qui operatur\nomnia in omnibus. operatur enim omnia et in omnibus\nfilius, sicut habes alibi quia omnia et in omnibus Christus.\noperatur et spiritus sanctus, quia omnia operatur\nunus atque idem spiritus diuidens singulis prout\nuult. nulla ergo operationum distantia, nulla discretio est.\nubi uel in patre uel in filio uel in spiritu sancto nulli secunda\nplenitudo uirtutis est.\nHaec igitur diligenter, cum legimus, consideremus, ut in\nipsis locis nobis possint melius elucere. qui enim quaerit\ninuenit et qui pulsat aperietur ei. aperit sibi diligentia\nianuam ueritatis et ideo praeceptis caelestibus pareamus.\nneque enim otiose dictum est homini quod nulli aliorum animantium:\nin sudore uultus tui manducabis panem\ntuum; his enim animalibus, quae natura inrationabilia sunt,\niussu dei terra pabulum ministrare praecepta est, soli autem\nhomini, ut rationabile quod accepit exerceat, uitae cursus in\nlabore praescribitur. qui enim non est contentus animalium\npabulo ceterorum, cui non satis est lignum fructiferum conmune\nomnibus ad escam datum, sed delicias sibi uariarum\nexquirit epularum, delicias sibi transmarinis arcessit e terris,\ndelicias uerrit e fluctibus, recusare non debet qui labore\nuictum requirit, breuem si laborem pro uita subeat aeterna.\n\n\n\n\n\n\nitaque si quis in haec sacratarum disputationum certamina\nueniens exuat se uitae huius expositae ad errorem sollicitudine\net nudus malitiae athleta pietatis oleo spiritali uelut\nquaedam animae membra perfusus suscipiat certamina ueritatis,\nhaut dubie perpetua promerebitur sacratarum praemia\ncoronarum. bonorum enim laborum nobilis fructus\nest et quanto plura certamina tanto praecellentior corona\nuirtutum.\nSed ad propositum reuertamur. historico stilo diximus\nhunc euangelii librum esse digestum. denique describendis\nmagis rebus quam exprimendis praeceptis studium uberius\nconparatione aliorum uidemus iupensum. et ipse euangelista\nhistorico more a narratione sumsit exordium. fuit inquit\nin diebus Herodis regis Iudaeae sacerdos quidam\nnomine Zaccharias eamque historiam plena digestione\npersequitur. unde etiam hi qui quattuor animalium formas\nquae in Apocalypsi reuelantur quattuor euangelii libros intellegendos\narbitrati sunt hunc librum uolunt uituli specie\nfigurari; uitulus enim sacerdotalis est uictima. et bene congruit\nuitulo hic euangelii liber, quia a sacerdotibus inchoauit\net consummauit in uitulo, qui omnium peccata suscipiens pro\ntotius mundi uita est inmolatus; sacerdotalis enim est ille\nuitulus. idem quippe et uitulus et sacerdos: sacerdos, quia\npropitiator est noster — aduocatum enim ipsum habemus\n\n\n\n\n\naput patrem — uitulus, quia suo sanguine nos diluit et redemit\net bene accidit, ut quoniam euangelii librum secundum\nMatthaeum diximus esse moralem, opinio huiuscemodi non\npraetermitteretur; mores enim proprie dicuntur humani.\nplerique\ntamen putant ipsum dominum nostrum in quattuor euangelii\nlibris quattuor formis animalium figurari, quod idem\nhomo, idem leo, idem uitulus, idem aquila: homo, quia natus\nex Maria est, leo, quia fortis est, uitulus, quia hostia est,\naquila, quia resurrectio est. atque ita in libris singulis forma\nanimalium figuratur, ut uniuscuiusque libri series propositorum\nuideatur animalium aut naturae aut uirtuti aut gratiae aut\nmiraculo conuenire. quae licet omnia in omnibus sint, tamen\nplenitudo quaedam in singulis uirtutum est singularum. ortum\nhominis alius descripsit uberius, mores quoque hominis praeceptis\nuberioribus erudiuit; alius a potentiae coepit expressione\ndiuinae, quod ex rege rex, fortis ex forte, uerus ex uero\nuiuida mortem uirtute contempserit; tertius sacrificium sacerdotale\npraemisit et ipsam uituli inmolationem stilo quodam\npleniore diffudit; quartus copiosius ceteris diuinae miracula\nresurrectionis expressit. unus igitur omnia et unus in\nomnibus, sicut lectum est, non dissimilis in singulis, sed\nuerus in cunctis. sed iam ipsum sermonem adoriamur euangelii.\nQuoniam inquit multi conati sunt ordinare narrationem\nrerum. pleraque nostrorum quemadmodum ueterum\nIudaeorum paribus et generibus formantur et causis\natque exemplorum similium pari usu exituque conueniunt\nprincipioque rerum et fine concordant. nam sicut multi in\nillo populo diuino infusi spiritu prophetarunt, alii autem prophetare\nse pollicebantur et professionem destituebant mendacio\n— erant enim pseudoprophetae potius quam prophetae,\nsicut Ananias filius Azot, erat autem populi gratia discernere\nspiritus, ut cognosceret quos referre deberet in numerum prophetarum,\nquos autem quasi bonus nummularius inprobaret,\nin quibus materia magis corrupta sorderet quam ueri splendor\nluminis resultaret — sic et nunc in nouo testamento\nmulti euangelia scribere conati sunt, quae boni nummularii\nnon probarunt, unum autem tantummodo in quattuor libros\ndigestum ex omnibus arbitrati sunt eligendum.\net aliud quidem\nfertur euangelium, quod duodecim scripsisse dicuntur.\nausus etiam Basilides euangelium scribere, quod dicitur secundum\nBasilidem. fertur etiam aliud euangelium, quod scribitur\n\n\n\n\n\n\nsecundum Thoman. noui aliud scriptum secundum Matthian.\nlegimus aliqua, ne legantur, legimus, ne ignoremus, legimus,\nnon ut teneamus, sed ut repudiemus et ut sciamus qualia\nsint in quibus magnifici isti cor exaltant suum. sed ecclesia,\ncum quattuor euangelii libros habeat, per uniuersum mundum\neuangelistis redundat, haereses, cum multa habeant. unum\nnon habent; multi enim conati, sed dei gratia destituti\nsunt plerique etiam ex quattuor euangelii libris in unum ea\nquae uenenatis putauerunt adsertionibus conuenientia referserunt.\nita ecclesia quae unum euangelium habet unum deum\ndocet, illi autem qui alium deum ueteris testamenti, alium\nnoui adserunt ex multis euangeliis non unum deum, sed plures\nfecerunt.\nQuoniam multi inquit conati sunt. conati utique illi\nsunt qui inplere nequiuerunt. ergo multos coepisse nec inplesse\netiam sanctus Lucas testimonio locupletiore testatur\ndicens plurimos esse conatos. qui enim conatus est ordinare\nsuo labore conatus est nec inpleuit. sine conatu sunt enim\ndonationes et gratia dei, quae, ubi se infuderit, rigare consueuit,\nut non egeat, sed redundet scriptoris ingenium. non\nconatus est Matthaeus, non conatus est Marcus, non conatus\nest Iohannes, non conatus est Lucas, sed diuino spiritu ubertatem\ndictorum rerumque omnium ministrante sine ullo molimine\ncoepta conplerunt. et ideo bene dicit: quoniam multi\n\n\n\n\n\n\nconati sunt ordinare narrationem rerum quae in\nnobis conpletae sunt uel quae in nobis redundant.\nquod enim redundat nulli deficit et de conpleto nemo dubitat,\ncum fidem effectus adstruat, exitus prodat. itaque euangelium\nconpletum est et redundat omnibus per uniuersum orbem\nfidelibus et mentes omnium rigat animumque confirmat. ergo\nfundatus in petra et qui omnem fidei sumserit plenitudinem\nfirmamentumque constantiae recte dicit: quae in nobis conpletae\nsunt, quoniam non signis et prodigiis, sed uerbo\nuera et falsa discriminant qui salutaria domini gesta describunt\nuel qui animum mirabilibus eius intendunt. quid enim\ntam rationabile quam ut credas, cum legis ea gesta quae\nsupra hominem sunt, potioris esse naturae, at uero cum legis\nea quae sunt moralia, suscepti credas esse corporis passiones? ita uerbo atque ratione, non signis fides nostra fundatur.\nSicut tradiderunt inquit nobis qui ab initio ipsi\nuiderunt et ministri fuerunt uerbi. non congruit\nista elocutio, ut magis ministerium uerbi quam auditum\nesse credamus. sed quia non prolatiuum uerbum, sed substantiale\nsignatur uerbum illud, quod caro factum est et\nhabitauit in nobis, non uulgare uerbum, sed illud caeleste\nintellegamus. cui apostoli ministrarunt. et tamen in Exodo\nlectum est quia populus uidebat uocem domini, et\nutique uox non uidetur, sed auditur. uox enim quid est nisi\nsonus, qui non oculis cernitur, sed aure percipitur? uerum altissimo ingenio uoluit declarare Moyses quia uox uidetur\ndei; interioris enim mentis uidetur obtutu, in euangelio autem\n\n\n\n\n\n\nnon uox, sed illud quod uoce praestantius est uerbum uidetur.\nunde et sanctus Iohannes euangelista quod erat inquit ab\ninitio, quod audiuimus et quod uidimus, oculis\nnostris perspeximus et manus nostrae scrutatae\nsunt de uerbo uitae: et uita apparuit, et uidimus\net testamur et adnuntiamus uobis de uita, quae\nerat aput patrem et apparuit nobis. uides ergo quod\nuerbum dei et uisum est apostolis et auditum. non solum\nenim secundum corpus uiderunt dominum, sed etiam secundum\nuerbum; uiderunt enim uerbum qui cum Moyse et Helia uiderunt\ngloriam uerbi. isti enim uiderunt Iesum, qui in sua\nuiderunt gloria, alii non uiderunt, qui corpus tantummodo\nuidere potuerunt; non enim corporalibus, sed spiritalibus oculis\nIesus uidetur.\ndenique Iudaei non uiderunt eum, qui uidebant.\nuidit eum Abraham, quia scriptum est: Abraham diem\nmeum uidit et gauisus est. uidit ergo eum Abraham,\nqui dominum utique in corpore non uidebat, sed qui uidit in\nspiritu uidit in corpore; qui autem uidit in corpore et non\nuidit in spiritu nec in ipso uidit corpore quod uidebat. uidit\neum Esaias et, quia uidit in spiritu, uidit et in corpore. denique\nnon habebat inquit speciem suam neque decorem.\nnon uiderunt eum Iudaei; obcaecatum enim erat\ninsipiens cor eorum. ipse quoque non se posse a Iudaeis\nuideri testificatur dicens: duces caeci, liquantes culicem,\ncamellum autem gluttientes. non uidit eum Pilatus,\n\n\n\n\n\n\nnon uiderunt illi qui clamabant: crucifige, crucifige\neum; si enim uidissent, numquam dominum maiestatis\ncrucifixissent. qui ergo deum uidit uidit Emmanuhel,\nhoc est: uidit nobiscum deum, qui autem deum\nnobiscum non uidit non potuit uidere quem uirgo peperit.\ndenique qui non crediderunt dei filium nec filium uirginis\ncrediderunt.\nquid est ergo deum uidere? nolo me interroges:\neuangelium interroga, ipsum dominum interroga, immo dicentem\naudi: Philippe, qui me uidit uidit et patrem,\nqui me misit. quomodo tu dicis: ostende nobis\npatrem? non credis quia ego in patre et pater in\nme est? utique non corpus uidetur in corpore nec spiritus\nuidetur in spiritu, sed solus ille pater uidetur in filio aut\niste filius uidetur in patre; non enim dissimiles in dissimilibus\nuidentur, sed ubi unitas operationis est atque uirtutis,\net filius in patre et pater uidetur in filio. quae ego\ninquit opera facio et ille facit. in operibus Iesus\nuidetur, in operibus fili et pater cernitur. uidit legum\nqui Galilaeum illud mysterium uidit, quod nemo posset\nnisi mundi dominus elementa conuertere. uideo Iesum,\nquando lego quia caeco liniuit oculos luto et reddidit\nuisum; ipsum enim recognosco, qui de luto finxit hominem\net ei uiuendi spiritum, uidendi lumen infudit. uideo Iesum,\n\n\n\n\n\n+\nquando peccata condonat; nemo enim potest peccata dimittere\nnisi solus deus. uideo Iesum, quando Lazarum suscitat, et\nnon uiderunt qui uiderunt. uideo Iesum, uideo etiam patrem,\nquando oculos ad caelum erigo, ad maria conuerto, ad terram\nretorqueo; inuisibilia enim eius per ea quae facta\nsunt intellecta conspiciuntur.\nSicut tradiderunt nobis qui ab initio uiderunt\net ministri fuerunt uerbi. gemina uirtus est in homine\nperfecto, ut et intentio sit et actio. utramque igitur uirtutem\nsanctus euangelista apostolis defert; non solum enim uiderunt\ninquit, sed etiam ministri uerbi fuerunt. intentio\nuisionis actionis est ministerium, finis autem intentionis est actio, principium actionis intentio. atque ut proprio apostolorum\nutamur exemplo, intentio est quod Petrus et Andreas\naudita domini uoce dicentis: faciam uos piscatores hominum\nsine ulla conperendinatione reliquerunt scalmum,\nuerbum secuti sunt. sed non statim in intentione actio. ne\nibi quidem adhuc actio, sed intentio, ubi dicit Petrus: domine,\nquare non possum te sequi modo? animam\nmeam pro te ponam. erat enim intentio passionis, sed\nnondum erat actio, licet in ieiuniis iam esset actio, esset in\nuigiliis, esset in contemptu corporalium uoluptatum; haec\nenim est actio Christiani. neque enim in omnibus rebus simul\net intentio et actio est, sed cum sit rei alterius actio, alterius\nadhuc intentio est. nam et ipse Petrus cum multa apostolica\nuirtute perpete peregisset, postea tamen quando dixit ei dominus:\ntu me sequere, tulit crucem suam et secutus est\n\n\n\n\n\n\nuerbum atque actionem subiit passionis. sed fuerit in Petro,\nAndrea, Iohanne et ceteris apostolis et intentionis et actionis\naequalitas:\nest autem nonnumquam plus in intentione quam\nin actione aut plus in actione quam in intentione, ut in euangelio\ncernimus inter sanctam Mariam et Martham fuisse distantiam.\nalia enim uerbum audiebat, alia festinabat circa\nministerium. quae stetit et ait: domine, non est tibi\ncurae quod reliquit me solam ministrare. dic ergo\nilli, ut me adiuuet. et dixit illi: Martha, Martha.\nMaria optimam partem elegit, quae non auferetur\nab ea. ergo in altera intentionis studium, in altera actionis\nministerium redundabat, utrique tamen utriusque uirtutis\nstudium suppetebat, siquidem et Martha, nisi audisset uerbum,\nministerium non subisset, cuius actio intentionis indicium est,\net Maria tantum gratiae de utriusque rettulit perfectione uirtutis,\nut ungueret pedes Iesu et tergeret capillis et totam\ndomum suae fidei odore conpleret. est etiam nonnumquam\nmaxima intentio, cassa actio, ut si medicinae animum aliquis\nintendat et, cum omnia medendi praecepta cognouerit, non\nexsequatur officia, atque ita fit ut quia cassa actio, cassa\netiam intentio sit. est etiam in nonnullis uberior aliquando\nactio, exilior intentio, ut si aliquis baptismi salutaris sacramenta\npercipiat et cognoscendis uariarum uirtutum praeceptis animum\nnolit intendere, fit plerumque ut per intentionis incuriam\n\n\n\n\n\n+\nfructum actionis amittat. ideo ergo utriusque uirtutis plenitudo\nquaerenda est, quam consequi potuerunt apostoli, de\nquibus dicit: qui ab initio uiderunt et ministri fuerunt,\nut per id quod uiderunt diuinae cognitionis intellegatur\nintentio, per id quod ministri fuerunt eorum actio declaretur.\nUisum est inquit mihi. potest non soli uisum esse quod\nuisum sibi esse declarat. non enim uoluntate tantum humana\nuisum est, sed sicut placuit ei qui in me inquit loquitur\nChristus, qui ut id quod bonum est nobis quoque bonum\nuideri possit operatur; quem enim miseratur et uocat. et ideo\nqui Christum sequitur potest interrogatus cur esse uoluerit\nChristianus respondere: uisum est mihi. quod cum dicit,\nnon negat deo uisum; a deo enim praeparatur uoluntas\nhominum. ut enim deus honorificetur a sancto, dei gratia\nest. denique plurimi uoluerunt scribere euangelium, sed quattuor\ntantummodo qui diuinam meruerunt gratiam sunt recepti.\nuisum est inquit etmihi adsecuto aprincipio omnia\ndiligenter ex ordine. prolixiorem hunc euangelii librum\nquam ceteros esse nemo dubitauerit. et ideo non ea quae\nfalsa sunt, sed quae uera sibi uindicat. denique etiam a sancto\napostolo Paulo testimonium meruit diligentiae. sic enim laudat\nLucan: cuius laus inquit est in euangelio per omnes\necclesias. et uere laudabilis est qui meruit a tanto gentium\ndoctore laudari. adsecutum itaque se non pauca dicit, sed\nomnia et adsecuto omnia uisum est scribere non omnia, sed\n\n\n\n\n\n\n\n\n\n\nex omnibus; non enim scripsit omnia, sed adsecutus est.\nomnia. quia quae fecit inquit Iesus, si scribantur\nomnia, nec ipsum capere mundum arbitror. aduertis\nenim quod consulto etiam ea quae ab aliis sunt scripta praeteriit,\nut diuersa in euangelio gratia refulgeret et propriis\nquibusdam singuli libri mysteriorum gestorumque miraculis\neminerent. diuiserunt enim sibi uestimenta milites Christi.\nquod suo loco plenius explanabitur.\nScriptum est autem euangelium ad Theophilum, hoc est ad\neum quem deus diligit. si deum diligis, ad te scriptum est,\nsi ad te scriptum est, suscipe munus euangelistae. pignus\namici in penetralibus animi diligenter adserua, bonum depositum\ncustodi per spiritum sanctum, qui datus\nest nobis, frequenter inspice, saepius discute. fides pignori\nprima debetur, fidem sequitur diligentia, ne conmissa tibi\npignera tinea aut aerugo consumat; quod enim tibi conmissum\nest consumi potest. euangelium bonum pignus est, sed uide\nne uel in animo tuo illud aut tinea aut aerugo consumat.\nconsumit tinea, si quod bene legeris male credas. tinea haereticus\nest, tinea Fotinus est, tinea tua Arrius est. scindit uestimentum\nqui separat a deo uerbum. scindit uestimentum\nFotinus, cum legit: in principio erat uerbum et uerbum\nerat aput deum et deus erat; integrum enim\nuestimentum est, si legas: et deus erat uerbum. scindit\nuestimentum qui separat a deo Christum. scindit uestimentum\n\n\n\n\n\n\nqui legit: haec est autem uita aeterna, ut cognoscant\nte solum uerum deum, nisi cognoscat et Christum. non\nenim solum patrem uere deum cognoscere uita aeterna\nest, sed etiam Christum cognoscere uerum deum. uerum\nde uero, deum de deo uita est sempiterna.- tinea est Christum\ncognoscere sine diuinitatis fide aut corporis sacramento.\ntinea est Arrius, tinea est Sabellius. patitur has tineas\nspiritus fluctuantium, patitur has tineas spiritus qui non credit\nquia pater et filius diuinitate unum sunt. scindit quod\nscriptum est: ego et pater unum sumus qui unum per\ndiscretas substantias diuidit. patitur hanc tineam spiritus qui\nIesum Christum in carne uenisse non credit et ipse tinea est:\nipse est enim antichristus, qui autem de deo sunt fidem\ntenent et ideo tineam pati non queunt, quae diuidit uestimentum.\nomne enim quod inter se diuiditur sicut Satanae\nregnum non potest esse perpetuum.\nest etiam aerugo animi,\ncum saecularium sordibus cupiditatum religiosae acies intentionis\nobducitur aut fidei puritas decoloratur nube perfidiae.\naerugo mentis est rei cupiditas familiaris, aerugo mentis\nincuria est, aerugo mentis est adpetentia dignitatum, si in his\nsumma spes uitae praesentis locetur. et ideo ad diuina conuersi\nacuamus ingenium, exerceamus adfectum, ut gladium\nillum, quem uendita ueste emi dominus iubet, paratum semper\net lucidum tamquam in uagina mentis reconditum habere\npossimus. arma enim spiritalia et fortia deo ad destruendas\n\n\n\n\n\n\n\n\nmunitiones militibus Christi debent semper esse praesentia,\nne cum uenerit dux caelestis militiae, situ nostrorum offensus\nannorum a legionum suarum nos societate discernat.\n\nFuit inquit in diebus Herodis regis Iudaeae sacerdos\nquidam nomine Zaccharias de uice Abia et\nuxor eius de filiabus Aaron et nomen eius Elisabet.\net erant ambo iusti, incedentes in omnibus\nmandatis et iustificationibus domini sine querella.\ndocet nos scriptura diuina non solum mores in his\nqui praedicabiles sunt, sed etiam parentes oportere laudari,\nut ueluti transmissa inmaculatae puritatis hereditas in his\nquos uolumus laudare praecellat. quae enim alia intentio\nhoc loco sancti euangelistae nisi ut sanctus Iohannes Baptista\nnobilitetur parentibus miraculis moribus munere passione? sic\netiam sancti Samuhel mater Anna laudatur, sic Isaac a parentibus\nnobilitatem pietatis accepit, quam posteris dereliquit.\nsacerdos itaque Zaccharias nec solum sacerdos, sed etiam de\nuice Abia, id est nobilis inter superiores semine.\net uxor\ninquit eius de filiabus Aaron. non solum igitur a parentibus,\nsed etiam a maioribus sancti Iohannis nobilitas propagatur,\nnon saeculari potestate sublimis, sed religionis successione\nuenerabilis. tales enim maiores habere debuit praenuntius\nChristi, ut non repente conceptam, sed a maioribus\nacceptam et ipso infusam iure naturae praedicare fidem\ndominici uideretur aduentus.\nerant inquit ambo iusti incedentes\nin omnibus mandatis et iustificationibus\n\n\n\n\n\n+\ndomini sine querella. quid ad hoc referunt qui peccatis\nsuis solacia requirentes sine peccatis frequentibus hominem\nputant esse non posse et utuntur uersiculo quia scriptum est\nin Iob: nemo mundus a sorde nec si una die uita\neius est; in terra numerosi menses eius ab ipso?\nquibus respondendum est prius ut quid sit hominem sine\npeccato esse definiant, utrum numquam omnino peccasse an\ndesisse peccare. si enim hoc putant sine peccato esse, desisse\npeccare, et ipse consentio — omnes enim peccauerunt\net egent gloria dei — sin autem eum qui ueterem\nerrorem correxerit et in eam se uitae transformauerit qualitatem,\nut temperet a peccato. negant abstinere delictis, non\npossum in eorum conuenire sententiam, cum legamus quia\nsic dominus dilexit ecclesiam, ut exhibeat sibi\nipse gloriosam et non habentem maculam aut\nrugam aut aliquid eiusmodi, sed ut sit sancta et\ninmaculata. nam cum ecclesia ex gentibus, hoc est ex\npeccatoribus congregata sit, quomodo ex maculatis inmaculata\npotest esse, nisi primo per dei gratiam, quod abluta a delicto\nsit, deinde quod per qualitatem non peccandi abstineat a\ndelictis? ita nec ab initio inmaculata — humanae enim hoc\ninpossibile naturae — sed per dei gratiam et qualitatem sui.\n\n\n\n\n\n\nquia iam non peccat, fit ut inmaculata uideatur.\nnec otiose\niustos ante deum dixit, incedentes in mandatis et\niustificationibus domini, in quo patrem omnipotentem\net filium conprehendit. filium esse qui legem tulerit. mandata\npraescripserit etiam sanctus euangelista declarat. et bene\niustos ante deum; non enim omnis qui iustus est ante\nhominem iustus est et ante deum. aliter uident homines,\naliter deus, homines in facie, deus in corde. et ideo fieri\npotest ut aliquis adfectata bonitate populari iustus uideatur\nmihi, iustus autem ante deum non sit, si iustitia non ex\nmentis simplicitate formetur, sed adulatione simuletur; abscondita\nenim in ea homo non poterit deprehendere. perfecta\nigitur laus est ante deum iustum esse. unde et apostolus\ncuius laus inquit non ex hominibus, sed ex deo.\nbeatus plane ille qui in conspectu dei iustus est, beatus ille\nde quo dominus dignatur dicere: ecce uere Israhelita.\nin quo dolus non est; uerus enim Israhelita qui deum\nuidet et uideri se nouit a deo et ipsi exhibet cordis occulta.\nsolus enim perfectior qui ab eo probatur, qui non potest falli;\niudicia enim domini uera, iudicia autem hominum saepe\nfalluntur, ut et iniustis iustitiae gratiam frequenter adscribant\net iustum aut odio persequantur aut mendacio decolorent.\nnouit autem dominus inmaculatorum uias nec pro\npeccatore laudabilem nec pro laudabili peccatorem, sed\nunumquemque pro conpetentium iudicat ratione meritorum;\nidem est enim arbiter mentis et facti. diuina iudicia meritum\n\n\n\n\n\n+\niusti ex mentis habitu, non aliquo factorum exitu metiuntur;\nplerumque enim aut bona mens facti reprehensibilis exitu\ndeformatur aut improba cogitatio facti alicuius decore uelatur.\nsed etiam quod bene feceris, si male cogitaueris, diuino\niudicio non potest conprobari; scriptum est enim: iuste\nquod iustum est persequeris. nam nisi esset ut iustum\niniuste faceres. numquam dictum esset: iuste quod iustum\nest persequeris. et certe posse iustum iniuste fieri docuit\nnos ipse saluator dicens: cum feceris elemosynam,\nnoli tuba canere ante te. et cum oratis, non eritis\nsicut hypocritae. bonum est enim misericordia, bonum\nest oratio, sed potest iniuste fieri, si iactantiae causa aliquis\npauperi largiatur, ut uideatur ab hominibus.\nunde sanctus\neuangelista non solum iustos ante deum et incedentes\nin mandatis omnibus et iustificationibus domini,\nsed etiam sine querella incedentes ait. quod mire cum\nprophetico congruit dicto, quo sanctus Salomon in Prouerbiis\nusus est dicens: prouide bona semper coram deo et\ncoram hominibus. nulla ergo querella est, ubi et mentis\nbonitas concordat et facti, et plerumque iustitia durior hominum\nquerellam excitat.\nquam uero congruat uerborum ipsa\ndistinctio et ordo conueniat diligenter aduerte. incedentes\ninquit in omnibus mandatis et iustificationibus\ndomini. prius enim mandatum, secunda est iustificatio.\nitaque cum mandatis caelestibus oboedimus, in mandatis incedimus\ndomini: cum iudicamus et congrue iudicamus, tenere\ndomini iustificationes uidemur.\nplena igitur laudatio. quae\n\n\n\n\n\ngenus mores officium factum iudicium conprehendit, genus in\nmaioribus, mores in aequitate, officium in sacerdotio, factum\nin mandato, in iustificatione iudicium.\n\nFactum est autem, cum sacerdotio fungeretur Zaccharias\nin ordine uicis suae ante dominum deum\nsecundum consuetudinem sacerdotii, sorte exiit\nut incensum poneret ingressus in templum domini.\net omnis populus foris orabat hora incensi.\nuidetur\nhic sanctus Zaccharias summus designari sacerdos, quia sicut\nlectum est, de priore tabernaculo, in quod semper intrabant\nsacerdotes ministeria consummantes, uno tantum anni tempore\nintrabat in templum: in secundo autem semel in anno\nsingularis summus sacerdos non sine sanguine,\nquem offert pro se et populi delictis. hic est ille\nsummus sacerdos, qui adhuc sorte quaeritur, quia uerus adhuc\nignoratur; qui enim sorte legitur humano iudicio non conprehenditur.\nille igitur quaerebatur et alius figurabatur. ille\nquaerebatur uerus in aeternum sacerdos, cui dicitur: tu es\nsacerdos in aeternum, qui non hostiarum cruore, sed\nproprio sanguine patrem deum generi reconciliaret humano.\nsed tunc sanguis fundebatur in specie, in specie sacerdos\nordinabatur, nunc, quia ueritas uenit, relinquamus speciem,\nueritatem sequamur. et tunc quidem uices erant, nunc autem\nest perpetuitas. erat ergo et certe erat cuius uices etiam\ngerebantur.\nsorte ergo legebatur, ut introiret templum\n\n\n\n\n\n\nsacerdos. si igitur in typo nullus poterat testis adhiberi, quid\naliud significabatur nisi eum sacerdotem esse uenturum, cuius\nsacrificium non esset conmune cum ceteris, qui non in manu\nfactis templis sacrificaret pro nobis, sed in sui corporis templo\nnostra peccata uacuaret. sorte ergo quaerebatur sacerdos.\nideo fortasse et milites uestimenta domini sortiebantur, ut,\nquoniam in templo suo pro nobis dominus deferre sacrificium\npraeparabat, circa ipsum quoque sortis agitatio praeceptum\nlegis inpleret. propter quod ait: non ueni legem soluere,\nsed inplere, certe ut ipse esset, qui et exspectatus ueteri\ntestamento et mandato dei uideretur electus. denique et super\napostolum Matthiam sors cecidit, ne apostoli electio a mandato\ndiscrepare legis ueteris uideretur.\nApparuit autem illi angelus stans a dextris altaris\nincensi. non inmerito angelus uidetur in templo, quia\nueri sacerdotis iam nuntiabatur aduentus et caeleste sacrificium\nparabatur, in quo angeli ministrarent. et bene apparuisse\ndicitur ei qui eum repente conspexit, et hoc specialiter aut da\nangelis aut de deo scriptura diuina tenere consueuit, ut quod\nnon potest praeuideri apparere dicatur; sic enim habes:\napparuit deus Abrahae ad ilicem Mambre. nam qui\nante non praesentitur, sed repentino uidetur aspectu adparere\n\n\n\n\n\n\nmemoratur. non enim similiter sensibilia uidentur et is cuius\nin uoluntate situm est uideri et cuius naturae est non uideri,\nuoluntatis uideri. nam si non uult, non uidetur; si uult,\nuidetur. apparuit enim deus Abrahae quia uoluit: alii, quia\nnoluit, non apparuit. uisum est etiam Stephano, cum lapidaretur\na populo, aperiri caelum, uisus est etiam Iesus stans\nad dexteram dei et non est uisus a populo. uidit Esaias\ndominum Sabaoth, sed alius uidere non potuit, quia cui placuit\napparuit.\net quid de hominibus loquimur, cum etiam de\nipsis caelestibus uirtutibus et potestatibus legerimus quia\ndeum nemo uidit umquam? et addidit quod ultra caelestis\nest potestates: unigenitus filius, qui est in sinu\npatris, ipse enarrauit. aut adquiescatur igitur necesse est,\nsi deum patrem nemo uidit umquam, filium uisum esse in\nneteri testamento et desinant haeretici ex uirgine ei principium\ndare, qui antequam nasceretur ex uirgine uidebatur, aut\ncerte refelli non potest uel patrem uel filium uel certe spiritum\nsanctum, si tamen est sancti spiritus uisio, ea specie\nuideri, quam uoluntas elegerit, non natura formauerit, quoniam\nspiritum quoque uisum accepimus in columba. et ideo deum\nnemo uidit umquam, quia eam quae in deo habitat plenitudinem\ndiuinitatis nemo conspexit, nemo mente aut oculis\nconprehendit; uidit enim ad utrumque referendum est.\n\n\n\n\n\n\ndenique cum additur: unigenitus filius ipse enarrrauit,\nmentium magis quam oculorum uisio declaratur; species enim\nuidetur, uirtus uero narratur; illa oculis, haec mente conprehenditur.\nSed quid de trinitate dicam? Seraphin quando uoluit apparuit\net uocem eius Esaias solus audiuit. apparuit angelus et\nnunc praesto est, sed non uidetur; neque enim in potestate\nnostra est uidere, sed in potestate illius apparere. tamen, etsi\npotestas non est uidendi, est gratia promerendi, ut uidere\npossimus. et ideo qui habuit gratiam meruit copiam; nos\ncopiam non meremur, quia deum uidendi gratiam non habemus.\net quid mirum si in praesenti saeculo nisi quando uult\ndominus non uidetur? in ipsa quoque resurrectione non facile\nest deum uidere nisi his qui corde sint mundo. et ideo beati\nmundo corde; ipsi enim deum uidebunt quantos\nbeatos iam numerauerat et tamen uidendi his deum non promiserat\nfacultatem! si ergo hi qui mundo sunt corde deum\nuidebunt, utique alii non uidebunt; neque enim indigni deum\nuidebunt, neque is qui deum uidere noluerit potest deum\nuidere. nec in loco deus uidetur, sed mundo corde, nec corporalibus\noculis deus quaeritur nec circumscribitur uisu nec\ntactu tenetur nec auditur adfatu nec sentitur incessu. et cum\nabsens putatur, uidetur et, cum praesens est, non uidetur.\ndenique nec apostoli omnes Christum uidebant. et ideo ait:\ntanto tempore uobiscum sum, et adhuc me non\ncognouistis! qui enim cognouit quae sit latitudo et\n\n\n\n\n\n\nlongitudo et altitudo et profundum et supereminentem\nscientiae caritatem Christi, uidit et Christum, uidit\net patrem. nos enim iam secundum carnem non nouimus Christum.\nsed secundum spiritum; spiritus enim ante faciem\nnostram Christus dominus, qui nos in omnem plenitudinem\ndei misericordia sua inplere dignetur, ut uideri possit\na nobis. ideo ergo apparuit Zacchariae angelus a dextris altaris\nincensi, quia apparuit cum uoluit, non apparuit quamdiu\nnoluit.\napparuit autem a dextris altaris incensi, quia diuinae\ninsigne misericordiae deferebat; dominus enim a dextris\nmihi, ne conmouear et alibi: dominus protectio\ntua super manum dexterae tuae. atque utinam nobis\nquoque adolentibus altaria, sacrificium deferentibus adsistat\nangelus, immo praebeat se uidendum; non enim dubites adsistere\nangelum. quando Christus adsistit, Christus immolatur;\netenim pascha nostrum immolatus est Christus.\nnec uereare ne turbetur cor tuum angeli uisione — perturbamur\nenim et a nostro alienamur adfectu, quando praestringimur\nalicuius superioris potestatis occursu —; idem\nenim angelus qui occurrerit nobis confirmare nos poterit,\nsicut turbatum ante Zacchariam firmauit animo dicens:\nne timeas, Zaccharia, quoniam ecce oratio tua\nexaudita est. et uxor tua Elisabet pariet filium.\net uocabis nomen eius Iohannes; et erit gaudium\ntibi, e\\'t multi in natiuitate eius gaudebunt.\nplena\nsemper et redundantia sunt diuina beneficia, non exiguo\n\n\n\n\n\n\nconstricta numero, sed uberi bonorum coaceruata congestu, ut\nhic primo precationis fructus, deinde sterilis partus uxoris,\ntum laetitia plurimorum et magnitudo uirtutis. altissimi quoque\npropheta promittitur, quin etiam, ne qua esset dubitatio,\nfuturi quoque uocabulum designatur. tantis igitur supra uotum\nfluentibus non inmerito diffidentiae poena silentium est, quod\nin posterioribus explanabimus. sollemnis autem laetitia est in\nortu et generatione sanctorum; sanctus enim non solum parentum\ngratia, sed etiam salus est plurimorum. unde admonemur\nhoc loco sanctorum generatione laetari.\nammonentur\netiam parentes gratias agere non minus pro ortu quam pro\nmeritis filiorum; non enim mediocre munus est dei dare\nliberos propagatores generis, successionis heredes. lege Iacob\nduodecim filiorum generatione gaudere, Abrahae filius datur,\nZaccharias exauditur. diuinum igitur munus fecunditas est\nparentis. agant itaque patres gratias, quia generauerunt, filii,\nquia generati sunt; matres, quia coniugii praemiis honorantur;\nstipendia enim militiae suae filii sunt. uernet in dei laudem\nterra, quia colitur, mundus, quia cognoscitur, ecclesia, quia\ndeuotae numero plebis augetur. nec otiose in principio statim\nGenesis dei iussu coniugium copulatur nisi ut haeresis destruatur.\nsic enim deus coniugium probauit, ut iungeret, sic\nremuneratus est, ut quibus sterilitas filios denegasset pietas\ndiuina concederet.\nEt erit magnus coram domino. non corporis hic, sed\nanimae magnitudinem declarauit. est coram domino magnitudo\n\n\n\n\n\n\nanimae, magnitudo uirtutis, est etiam paruitas animae et pueritia\nuirtutis. iuxta enim animae et corporis numeramus aetates,\nnon pro ratione temporis, sed pro qualitate uirtutis, ut\nuir perfectus ille dicatur qui careat errore pueritiae et lubricum\nadulescentiae animi maturitate non sentiat, pusillus autem\nqui nullum adhuc uirtutis uideatur habuisse processum. unde\nillud in Hieremia, cum misereretur dominus deflentis Ephraem\net peccata propria deprecantis: a iuuentute inquit mea\ndilectus mihi est filius Ephraem, puer in deliciis.\nsi enim non fuisset puer in deliciis, numquam peccasset. et\nbene utrumque dixit, et in deliciis et puerum; est enim puer\nqui non peccat. ecce puer meus, quem elegi. per delicias\nitaque peccauit qui ita erat informatus a domino, ut nescius\nesset erroris. ergo et si puer in deliciis non fuisset et si in\nuirum perfectum uirtutis processisset aetate, numquam lapsus\nfuisset, ut illi necesse esset ueniam suorum petere delictorum.\ncum magis meritorum praemia sperare deberet. quod etiam\ndominus noster in euangelio uidetur exprimere, cum dicit:\nnolite contemnere unum de pusillis istis. sed loco\nsuo plura seruentur. ergo pusillus contrarius magno est. et\nsi iuxta apostolum paruulus sub elementis est — cum enim\nessemus paruuli, sub elementis huius mundi eramus\n— ergo magnus supra elementa mundi est.\nerit itaque\n\n\n\n\n\n\nmagnus Iohannes non uirtute corporis, sed animae magnitudine.\ndenique non fines alicuius propagauit imperii, non triumphos\naliquos bellici certaminis adoreis praeoptauit, sed quod\nest amplius, in deserto praedicans delicias hominum corporisque\nlasciuiam magna animi uirtute depressit. paruulus ergo\nin saeculo, magnus in spiritu. denique quasi magnus nec\nuitae captus inlecebris sententiae constantiam uiuendi desiderio\nmutauit.-\nEt spiritu inquit sancto replebitur adhuc in utero\nmatris suae. non est dubium uerum hoc angeli esse promissum,\nsiquidem sanctus Iohannes, antequam nasceretur.\nmatris adhuc in utero positus spiritus accepti gratiam designauit.\nnam cum et pater eius aut mater nulla ante mirabilia\nfecissent, in utero parentis exsiliens domini euangelizauit\naduentum. sic enim habes quod, cum aduenisset mater domini\nad Elisabet, ait illa: ecce ut facta est salutatio tua\nin auribus meis, exsultauit infans in utero meo:\nnondum enim erat illi spiritus uitae, sed spiritus gratiae.\ndenique et alibi uiuendi substantiae praecurrere sanctificandi\ngratiam potuimus aduertere, cum dicit dominus: priusquam\nte formarem in utero, noui te et, priusquam exires\nde uulua, sanctificaui te et prophetam in gentibus\nposui te. alius enim est spiritus uitae huius, alius gratiae.\nille nascendo sumit exordium, moriendo defectum, iste non\n\n\n\n\n\n\ntemporibus, non aetatibus cohercetur, non obitu exstinguitur,\nnon aluo matris excluditur. denique et sancta Maria plena\nsancto spiritu prophetauit et Helisaeus mortuus defunctum\ncadauer hominis tactu sui corporis suscitauit et Samuhel post\nmortem secundum scripturae testimonium futura non tacuit.\net spiritu inquit sancto replebitur; cui enim adest\nspiritus gratiae nihil deest, et cui spiritus sanctus infunditur\nmagnarum plenitudo uirtutum est.\nDenique multos inquit filiorum Israhel conuertet\nad dominum deum ipsorum. non egemus testimonio\nquod plurimorum sanctus Iohannes corda conuerterit. in quo\nnobis propheticae scripturae et euangelicae suffragantur —\nuox enim clamantis in deserto: parate uiam domino,\nrectas facite semitas eius — et baptismata\npopulis frequentata declarant conuersae plebis non mediocris\nfactos esse processus, quia dum creditur Iohanni, creditur\nChristo. non enim de se, sed de domino praedicabat praenuntius\nChristi.\net ideo praeibit in conspectu domini in\nspiritu et uirtute Heliae. bene ista iunguntur; numquam\nenim sine uirtute spiritus nec sine spiritu uirtus est.\net ideo fortasse in spiritu et uirtute Heliae, quia sanctus\nHelias et uirtutem magnam habuit et gratiam, uirtutem, ut\nad fidem animos populorum a perfidia retorqueret, uirtutem\nabstinentiae atque patientiae et spiritum prophetandi. in deserto\nHelias, in deserto Iohannes; ille coruis pascebatur, hic\ndumis et calcata omni uoluptatis inlecebra parsimoniam\n\n\n\n\n\n\npraetulit luxumque contemsit. ille Achab regis gratiam non quaesiuit,\nhic spreuit Herodis, ille Iordanen diuisit, hic ad lauacrum\nsalutare conuertit, hic cum domino uersatur in terris,\nille cum domino apparet in gloria, hic prioris, ille sequentis\ndominici praecursor aduentus. ille post triennium arescentem\npluuiis terram rigauit et hic post triennium nostri corporis\nhumum fidei imbre perfudit. quaeris quod triennium sit?\necce inquit anni tres sunt, ex quo uenio quaerens\nfructum in ficulnea hac, et non inuenio; mysticus\nenim numerus debebatur, ut salus populis redderetur: unus\nin patriarchis annus — denique de hominibus tunc anni prouentus\nfuit, qualis non fuit postea super terram — alius in Moyse\net prophetis ceteris, tertius in domini salutaris aduentu. ecce\ninquit annum domini acceptum et diem retributionis.\net ille pater familias, qui plantauit uineam, non semel exactores\nfructum, sed saepius destinauit. primum seruulos, secundo\nalios seruulos destinauit, tertio autem filium suum\nmisit.\nuenit ergo Iohannes in spiritu et uirtute Heliae; alterum\nenim sine altero non potest esse, sicut etiam in sequentibus\nrepperietur, cum dicitur: spiritus sanctus superueniet\nin te, et uirtus altissimi obumbrabit te. sed\nfortasse hoc supra nos et supra apostolos uideatur exemplum;\nnam et ille sub Helia diuiso amne fluuialium recursus\n\n\n\n\n\n\n\n\n\n\nundarum in originem fluminis, sicut dixit scriptura: Iordanis conuersus\nest retrorsum, significat salutaris lauacri futura\nmysteria, per quae in primordia naturae suae qui baptizati\nfuerint paruuli a malitia reformantur. quid quod etiam apostolis\nsuis ipse dominus uirtutem spiritus esse tribuendam\npromisit dicens: accipietis uirtutem adueniente in\nuos spiritu sancto? deinde in sequentibus factus est\ninquit subito sonus de caelo tamquam ui magna\nferretur spiritus. bene ui magna, quia spiritu oris\neius omnis uirtus eorum. et uirtus est illa, quam a\nsancto spiritu apostoli consecuti sunt.\nbene etiam praeibit\nante faciem domini sanctus Iohannes, qui praenuntius natus\net praenuntius mortuus est. et fortasse hoc mysterium in hac\nuita nostra hodieque celebretur. praecurrit enim animae nostrae\nquaedam uirtus Iohannis, cum credere paramus in Christum,\nut paret ad fidem animae uias nostrae et de uitae istius tramite\ntortuoso rectas semitas nostri faciat conmeatus, ne anfractu\nlabamur erroris, quo omnis uallis animae nostrae uir- .\ntutis fructibus possit inpleri et omnis saecularium altitudo\nmentorum domino se humili magis timore prosternat sciens\nnihil sublime posse esse quod fragile est.\n\n\n\n\n\n\n\nEt dixit Zaccharias ad angelum: unde hoc sciam?\nego enim sum senex et uxor mea processit in diebus\nsuis. et respondit ei angelus dicens: ego sum\nGabrihel angelus, qui adsto ante dominum, et missus\nsum haec adnuntiare tibi. et eris tacens et\nnon poteris loqui usque in diem, quo haec omnia\nfiant, propter quod non credidisti uerbis meis,\nquae inplebuntur in tempore suo.\ncondemnatur silentio\nincredulitas sacerdotis et fides prophetarum probatur oraculo.\nclama inquit. et dixi: quid clamabo? omnis caro\nfaenum. uides iubentis imperium, obtemperantis obsequium,\ninterrogantis adfectum, obsequentis oraculum. credidit enim\nqui quid clamet exposcit et, quia credidit, prophetauit. at\nuero Zaccharias, quia non credidit, non potuit loqui, sed\nerat annuens illis et remansit mutus. non unius mysterium\nnec unius silentium est.\ntacet sacerdos, tacet propheta.\nnisi fallor, in uno uox totius plebis obmutuit, quia in\nuno totus ad dominum per Moysen populus loquebatur. cessatio\nsacrorum et silentium prophetarum, taciturnitas prophetae\net taciturnitas sacerdotis est. auferam inquit ualidam\nuirtutem, prophetam et consiliarium. et uere abstulit\nprophetas, a quibus abstulit uerbum, quod loqui in prophetis\nsolebat. et uere his abstulit uirtutem, quibus dei uirtus recessit,\nabstulit his consiliarium, quos magni consilii angelus\ndeclinauit, abstulit uocem, quia uox uerbi, non uocis\n\n\n\n\n\n\n\n\nest uerbum; nam nisi uerbum illud operetur in nobis, nullus\nest sonus uocis. uox Iohannes est — uox enim clamantis\nin deserto — Christus est uerbum; hoc uerbum operatur et\nideo, ubi desiuit operari, muta repente carens spiritu ueluti\nquaedam animae lingua conticuit. transiuit enim ad nos dei\nuerbum et in nobis non tacet. denique iam non potest Iudaeus\ndicere quod potest dicere Christianus quia experimentum\nquaeritis eius qui in me loquitur Christus.\nEt ipse erat annuens illis. remansit ergo mutus Zaccharias\net erat annuens illis. quid est nutus nisi quidam sine\nuerbo corporalis actus indicare moliens nec exprimens uoluntatem,\nquidam suprema morte uoce suppressa mutus sermo\nmorientum? nonne tibi uidetur huic similis esse populus\nIudaeorum ita inrationabilis, ut actuum suorum non possit\npraestare rationem, qui in ultimo spei uitalis obitu constitutus\nuocem quam habebat amiserit, quae titubantis actu corporis\nsignum uerbi cupiat explicare, non uerbum? mutus ergo\npopulus sine ratione, sine uerbo. cur enim tibi magis uideatur\nmutus esse qui sonum quam qui mysterium nescit?\nest profecto uox operum fideique clamor, sicut lectum est:\nsanguis fratris tui ad me clamat. et ille clamat,\nqui in corde suo clamat per diem. qui ergo cordis clamorem\nperdidit perdidit linguae; nam qui distinctionem fidei non\n\n\n\n\n\n\ntenet quomodo potest tenere uerborum? et ante quidem Moyses\ndixerat quia loqui non poterat, sed posteaquam dixit,\nuerbum accepit et bonorum operum edidit claritatem. ergo\nsicut Moyses typus populi fuit et typus legis, ita etiam Zaccharias\ntacuit.\nsingula itaque ut concurrant considerandum\nest, uerbum in utero, lex in silentio, Iohannes appellatur et\nZaccharias loquitur, uerbum editur, lex absoluitur, sed legis\nabsolutio uerbi est explicatio, et ideo qui dixerit uerbum loquitur,\netiamsi ante non sit locutus. ab angelo iubetur tacere\nZaccharias, ab angelo uox premitur Iudaeorum; non enim\nhumanae, sed diuinae hoc potestatis imperium est, ut non\nloquatur deo qui non credidit Christo. et ideo credamus, ut\nloquamur, credat Iudaeus, ut loqui possit. loquamur spiritu\nmysteria, intellegamus rationem sacrificiorum ueterum, aenigmata\nprophetarum. mutus est qui non intellegit legem, mutus\nest qui non intellegit diuinarum seriem scripturarum; uox\nenim nostra fides est. et ideo malo in ecclesia quinque\nuerba mente mea loqui, ut alios instruam, quam\ndecem milia uerborum in lingua; linguae enim in\nsigno sunt non fidelibus, sed infidelibus, prophetia\nautem non infidelibus, sed fidelibus.\n\nPost hos autem dies concepit Elisabet uxor\neius et occultabat se mensibus quinque dicens:\n\n\n\n\n\n\nquid mihi sic fecit dominus in diebus, quibus\nrespexit auferre obprobrium meum inter homines?\nmagna sanctis cura est uerecundiae, ut plerumque in ipsis\npudor uotis sit, sicut hoc loco aduertimus sanctam Elisabet,\nquae utique filios habere cupiebat, occultantem se mensibus\nquinque. quae causa occultationis nisi pudoris? est enim unicuique\nofficio praescripta aetas et quod tempore decet tempore\nnon decet aeuique mutatio facti uniuscuiusque mutat\nsaepe naturam. sunt etiam ipsi quaedam tempora praescripta â– \nconiugio, quando dare operam liberis sit decorum, dum anni\nuigent, dum suscipiendorum liberorum spes est, dum generandi\nusus est in exemplo, copulae quoque usus in studio\nest. at uero ubi matura aeui senectus successerit et aetas\nregendis liberis habilior quam creandis, pudor est legitimi\nlicet coitus indicia gestare et grauari alienae aetatis onere\net tumescere aluum non sui temporis fructu. senes enim ab\nipsa concluduntur aetate et iusto intemperantiae pudore reuocantur\nfacere opera nuptiarum. adulescentes ipsi plerumque\nfiliorum uota praetendunt et excusandum arbitrantur aetatis\ncalorem generationis adfectu. quanto magis senibus agere\nturpe est quod adulescentibus pudor est confiteri! quin etiam\nipsi iuuenes, sobria timore diuino corda qui temperant, suscepta\nplerumque subole renuntiant operibus iuuentutis.\net\nquid mirum de hominibus, si pecudes quoque muto quodam\nopere loquuntur generandi sibi studium, non desiderium esse\n\n\n\n\n\n\ncoeundi? siquidem ubi semel grauem aluum sibi senserint et\ngenitali aruo semen receptum, iam nec concubitu indulgent\nnec lasciuiam amantis, sed curam parentis adsumunt. at uero\nhomines nec conceptis nec deo parcunt: illos contaminant,\nhunc exasperant. priusquam te inquit formarem in\nutero, noui te et in uulua matris sanctificaui te.\nad cohibendam petulantiam tuam manus quasdam tui auctoris\nin utero hominem formantis aduertis. ille operatur, et\ntu sacri uteri secretum incestas libidine? uel pecudem imitare\nuel deum uerere. et quid de pecudibus loquar? terra\nipsa a generandi opere saepe requiescit et, si inpatienti hominum\nstudio iactis frequenter seminibus occupetur, inpudentiam\nmultat agricolae, fecunditatem sterilitate conmutat. ita quidam\nin ipsis elementis ac pecudibus ab usu non cessare generandi\nnaturae pudor est.\nmerito ergo sancta Elisabet erubescebat\ngratiam, etsi non recognosceret culpam. nam etsi concepit\nde uiro — neque enim aliter de hominis ortu fas est credere —\ntamen partus sui erubescebat aetatem. et rursus caruisse se\ngaudebat obprobrio; pudor est enim feminis nuptiarum praemia\nnon habere, quibus haec sola est causa nubendi. hoc\nigitur obprobrium consolatur sui pudore sublatum, eo pudore,\nut dixi, quod pudebat eam propter aetatem. unde intellegi\npotest quia iam non conueniebant inter se concubitu coniugali;\nneque enim ea quae senilem non erubesceret coitum\n\n\n\n\n\n\nerubesceret partum; et tamen erubescit onus parentis, quamdiu nescit\nmysterium religionis.\nilla quae occultabat se, quia conceperat\nfilium, iactare se coepit, quia generabat prophetam, et\nquae erubescebat ante benedicit et quae dubitabat ante firmatur\necce enim inquit, ut uox salutationis tuae\nfacta est in auribus meis, exsultauit in gaudio\ninfans in utero meo. itaque magna uoce clamauit, ubi\ndomini sensit aduentum, quia religiosum credidit partum;\nnulla enim causa erat pudoris, ubi prophetae ortus datae, non\nadfectatae fidem generationis adscisceret.\nEodem autem tempore missus est angelus Gabrihel\na domino in ciuitatem Galilaeae, cui nomen\nNazareth, ad uirginem desponsatam uiro, cui nomen\nerat Ioseph, de domo Dauid, et nomen uirginis\nMaria. latent quidem diuina mysteria nec facile iuxta\npropheticum dictum quisquam hominum potest scire consilium\ndei, sed tamen ex ceteris factis atque praeceptis domini salutaris\npossumus intellegere et hoc perpensioris fuisse consilii,\n\n\n\n\n\n\nquod ea potissimum lecta est, ut dominum pareret, quae\nerat desponsata uiro. cur autem non antequam desponsaretur\ninpleta est? fortasse ne diceretur quod conceperat ex adulterio.\net bene utrumque posuit scriptura, ut et desponsata esset et\nuirgo: uirgo, ut expers uirilis consorti uideretur, desponsata,\nne temeratae uirginitatis adureretur infamia, cui grauis aluus\ncorruptelae uideretur insigne praeferre. maluit autem dominus\naliquos de suo ortu quam de matris pudore dubitare — sciebat\nenim teneram esse uirginis uerecundiam et lubricam\nfamam pudoris — nec putauit ortus sui fidem matris iniuriis\nadstruendam. seruatur itaque sanctae Mariae sicut pudore\nintegra ita inuiolabilis opinione uirginitas; oportet enim sanctos\net ab his testimonium habere qui foris sunt, nec decuit\nsinistra uirginibus opinione uiuentibus uelamen excusationis\nrelinqui, quod infamata mater quoque domini uideretur.\nquid\nautem Iudaeis, quid Herodi posset adscribi, si natum uiderentur\nex adulterio persecuti? quemadmodum autem ipse\ndiceret: non ueni legem soluere, sed inplere, si uideretur\ncoepisse a legis iniuria, cum partus innuptae lege damnetur?\nquin etiam locupletior testis pudoris maritus adhibetur,\nqui posset et dolere iniuriam et uindicare obprobrium, si non\nagnosceret sacramentum. quid quod etiam fides Mariae uerbis\nmaior adsciscitur et mendacii causa remouetur? uideretur\n\n\n\n\n\n\nenim culpam obumbrare uoluisse mendacio innupta praegnas.\ncausam autem mentiendi indesponsata habuit, desponsata non\nhabuit, cum coniugii praemium et gratia nuptiarum partus\nsit feminarum.\nnon mediocris quoque causa est, ut uirginitas\nMariae falleret principem mundi, qui cum desponsatam uiro\ncerneret, partum non potuit habere suspectum. fallendi autem\nprincipis mundi fuisse consilium ipsius domini uerba declarant,\ncum apostoli iubentur tacere de Christo, cum sanati prohibentur\ngloriari de remedio, cum daemones praecipiuntur silere de dei\nfilio. fallendi, ut dixi, principis mundi fuisse consilium etiam\napostolus declarauit dicens: sed loquimur dei sapientiam\nin mysterio absconditam, quam nemo principium\nistius saeculi cognouit. si enim cognouissent, numquam\ndominum maiestatis crucifixissent,\nhoc est: numquam me redimi domini morte fecissent. fefellit\nergo pro nobis, fefellit ut uinceret, fefellit diabolum, cum\ntemtaretur, cum rogaretur, cum dei filius diceretur, ut nusquam\ndiuinitatem propriam fateretur. sed tamen magis fefellit\nprincipem saeculi; diabolus enim etsi aliquando dubitauit,\ncum diceret: si filius dei es, mitte te deorsum, tamen\nuel sero cognouit et discessit ab eo. cognouerunt et daemones,\nqui dicebant: \\'nouimus qui sis, Iesus, filius dei. quid\n\n\n\n\n\n\nuenisti ante tempus torquere nos?\\' et ideo uenisse\ncognouerunt, quia praecognitum habebant esse uenturum.\nprincipes autem saeculi non cognouisse, quo maiore possumus\nquam apostolicae sententiae probare documento: si enim\ncognouissent, numquam dominum maiestatis crucifixissent?\ndaemonum enim malitia facile etiam occulta\ndeprehendit, at uero qui saecularibus uanitatibus occupantur\nscire diuina non possunt.\nBene autem sibi diuiserunt euangelistae, ut sanctus Matthaeus\nIoseph ab angelo moneri induceret ne dimitteret\nMariam, Lucas illic euangelista testimonium ferret quod non\nconuenissent, hic ipsa Maria fateretur, cum dicit angelo:\nquomodo fiet istud, quoniam uirum non cognoui?\nsed et ipse sanctus Lucas uirginem declarauit dicens: et\nnomen uirginis Maria, et propheta edocuit, qui ait:\necce uirgo in utero accipiet, et Ioseph designauit, qui\nquoniam praegnatem uidebat quam non cognouerat dimittere\ngestiebat, et dominus ipse in cruce positus manifestauit, cum\ndicit matri: mulier, ecce filius tuus, deinde discipulo:\necce mater tua. etiam uterque testatus est, discipulus et\nmater, quia ex illa hora suscepit eam discipulus in\nsua. utique si conuenissent, numquam uirum proprium reliquisset,\nnec uir eam iustus a se discedere passus esset.\n\n\n\n\n\n\nquomodo autem dominus diuortium praecepisset, cum ipsius sit\nsententia quia nemo dimittere debet uxorem excepta causa\nfornicationis ?\npulchre autem docuit sanctus Matthaeus quid\nfacere debeat iustus, qui probrum coniugis deprehenderit, ut\nincruentum ab homicidio, castum ab adulterio praestare se\ndebeat; qui enim coniungitur meretrici unum corpus\nest. ergo ubique in Ioseph iusti gratia et persona seruatur,\nut testis ornetur; os enim iusti mendacium nescit et\nlingua eius loquitur iudicium, iudicium eius loquitur ueritatem.\nnec te moueat quod frequenter scriptura coniugem\ndicit; non enim uirginitatis ereptio, sed coniugii testificatio,\nnuptiarum celebratio declaratur. denique quam non accepit\nnemo dimittit et ideo qui uolebat dimittere fatebatur acceptam.\nSimul etiam mouere non debet quod ait euangelista: non\ncognouit eam, donec peperit filium; illud enim uel\nidioma scripturae est — sicut habes alibi: et donec senescatis,\nego sum. numquid post illorum senectutem deus\nesse desiuit? et in psalmo: dixit dominus domino meo:\nsede a dextris meis, donec ponam inimicos tuos\nscabillum pedum tuorum. numquid postea non sedebit? uel\nquia qui causam agit satis putat quod causae est dicere,\nredundantia non requirit; satis enim est ei ut causam susceptam\nadstruat, incidentem differat. et ideo qui incarnationis\nincorruptum susceperat probare mysterium non putauit uberius\npersequendum uirginitatis Mariae testimonium, ne defensor\nmagis uirginis quam adsertor mysterii crederetur. certe quando\n\n\n\n\n\n\niustum docuit Ioseph, satis declarauit quod sancti spiritus\ntemplum, matrem domini, uterum mysterii uiolare non potuit.\ndidicimus seriem ueritatis, didicimus consilium: discamus\net mysterium. bene desponsata, sed uirgo, quia est ecclesiae\ntypus, quae est inmaculata, sed nupta. concepit nos uirgo de\nspiritu, parit nos uirgo sine gemitu. et ideo fortasse sancta\nMaria alii nupta, ab alio repleta, quia et singulae ecclesiae\nspiritu quidem replentur et gratia, iunguntur tamen ad temporalis\nspeciem sacerdotis.\n\nEt ingressus ad eam angelus dixit: haue, gratia\nplena, dominus tecum, benedicta tu inter mulieres.\nipsa autem, ut uidit eum, mota est in introitu\neius.\ndisce uirginem moribus, disce uirginem uerecundia,\ndisce uirginem oraculo, disce mysterio. trepidare uirginum\nest et ad omnes uiri ingressus pauere, omnes uiri adfatus\nuereri. discant mulieres propositum pudoris imitari. sola in\npenetralibus, quam nemo uirorum uideret, solus angelus repperiret:\nsola sine comite, sola sine teste, ne quo degeneri deprauaretur\nadfatu, ab angelo salutatur. disce, uirgo, uerborum\nuitare lasciuiam; Maria etiam salutationem angeli uerebatur.\nerat tamen inquit cogitans qualis esset haec salu-\ntatio, et ideo cum uerecundia, quia pauebat, cum prudentia,\nquia benedictionis nouam formulam mirabatur, quae nusquam\nlecta est, nusquam ante conperta. soli Mariae haec salutatio\nseruabatur; bene enim sola gratia plena dicitur, quae sola\n\n\n\n\n\n\ngratiam quam nulla alia meruerat consecuta est, ut gratiae\nrepleretur auctore. erubescebat ergo Maria, erubescebat etiam\nElisabet, et ideo cognoscamus quid intersit inter mulieris et\nuirginis uerecundiam. illa de causa erubescebat, haec per\nuerecundiam; in muliere modus pudoris adhibetur, in uirgine\npudoris augetur gratia.\n\nEt ait ei angelus domini: ne timeas, Maria; inuenisti\nenim gratiam aput deum. et ecce concipies\nin utero et paries filium et uocabis nomen eius\nIesum.\nhic erit magnus. dictum est quidem etiam de\nIohanne ab angelo quia erit magnus, sed ille quasi homo\nmagnus hic quasi deus magnus; magnus enim dominus\net laudabilis nimis et magnitudinis eius non est\nfinis. et uere et ille magnus, quia maior inter natos\nmulierum propheta Iohanne Baptista nemo est.\nhabet tamen maiorem, quia qui minor est in regno dei\nmaior est illo. magnus autem Iohannes. sed coram domino\net magnus Iohannes uinum et siceram non bibit, hic cum\npublicanis et peccatoribus manducat et bibit. ille abstinentia\nmeritum colligat, cui potentia nulla naturae, Christus autem,\ncui naturaliter suppetebat delicta donare, cur eos declinaret,\nquos abstinentibus poterat praestare meliores?\nsimul mystice\nnon dedignatur eorum conuiuium, quibus daturus est sacramentum.\nhic ergo manducat, ille ieiunat, utriusque populi\ntypus: in illo ieiunat, in hoc pascitur. sed ieiunauit et\n\n\n\n\n\n\nChristus, ne praeceptum declinares, manducauit cum peccatoribus,\nut gratiam cerneres, agnosceres potestatem. magnus ergo et\nIohannes, sed huius magnitudo habet principium, habet finem,\ndominus autem Iesus idem est finis atque principium,\nidem primus et nouissimus. nihil ante primum, nihil\nultra nouissimum.\nneque te generationis humanae consuetudo\nin uitium trahat, ut putes non primum esse, quia filius est.\nsequere scripturas, ut errare non possis. primus filius dicitur.\nlectum est etiam quia et solus pater, qui solus habet\ninmortalitatem et lucem habitat inaccessibilem,\nsicut legisti: et inmortali soli deo, sed neque primus\nante patrem neque solus sine filio. si alterum negas, alterum\nadstruis: utrumque sequere et utrumque confirmas. non dixit:\n\\'ego prior et ego posterior\\', sed: ego primus et ego nouissimus.\nprimus est filius et ideo coaeternus; habet enim\npatrem, cum quo sit aeternus. audeo dicere: \\'primus est filius\nsed solus non est\\\\ et bene dico et religiose dico. quid erigitis\nad inpietatem, haeretici, aures? laqueos quos tenditis incidistis.\nprimus est filius et solus non est: primus, quia cum\npatre semper, solus non est, quia sine patre numquam est.\nnon ego hoc dico, sed ipse dixit: et non sum solus,\nquia pater mecum est. solus pater, quia unus deus, solus\npater, quia sola diuinitas patris et filii et spiritus sancti, et\nquod unum est solum est. solus pater, solus unigenitus, solus\net spiritus sanctus; neque enim qui filius et pater aut qui\npater et filius aut qui spiritus sanctus et filius. alius pater,\nalius filius, alius spiritus sanctus; legimus enim: rogabo\npatrem, et alium paraclitum dabit uobis. solus\n\n\n\n\n\n\npater, quia unus deus, ex quo omnia, solus filius, quia unus\ndominus, per quem omnia. solum diuinitas facit, generatio\net patrem testificatur et filium, ut nusquam filius sine patre\naut pater uideatur esse sine filio. ergo nec solus, quia non\nsolus inmortalis, nec solus lucem habitat inaccessibilem, quia\ndeum nemo uidit umquam nisi unigenitus filius,\nqui est in sinu patris, qui sedet ad dexteram patris. et\nhuic quidam audent dicere inaccessibilem lucem esse, quam\nhabitat pater. numquid lux melior patre? quae autem lux\ninaccessibilis ei cui non est inaccessibilis pater, et ipse lux\nuera et genitor lucis aeternae, de qua dictum est: erat lux\nuera, quae inluminat omnem hominem uenientem\nin hunc mundum? uide ne illa sit lux inaccessibilis, quam\nhabitat pater, habitat et filius, quia pater in filio et filius in\npatre.\nbene ergo magnus; late enim funditur dei uirtus, late\ncaelestis substantiae magnitudo porrigitur. nihil praescriptum,\nnihil circumscriptum, nihil emensum, nihil dimensum trinitas\nhabet. non loco clauditur, non opinione conprehenditur, non\naestimatione concluditur, non aetate uariatur. dedit quidem\ndominus Iesus hominibus magnitudinem; in omnem enim\nterram exiuit sonus eorum et in fines orbis terrae\nuerba eorum, non in fines tamen mundi, non in fines caeli,\nnon ultra caelos. at uero in domino Iesu omnia condita\nsunt in caelis et in terra, uisibilia et inuisibilia,\net ipse est ante omnis et omnia in ipso constant.\ncaelum aspice, Iesus illic est; terram intuere, Iesus\nadest; ascende uerbo in caelum, descende uerbo in infernum,\nIesus adest. etenim si ascenderis in caelum, Iesus illic est;\n\n\n\n\n\n\nsi descenderis in infernum. adest. hodie cum loquor, mecum\nest, intra hoc punctum, intra hoc momentum et, si in Armenia\nnunc loquitur Christianus, Iesus adest; nemo enim dicit\ndominum legum nisi in spiritu sancto. abyssos opinione\nsi penetres, illic quoque Iesum uidebis operari; scriptum\nest enim: ne dixeris in corde tuo: quis ascendit\nin caelum? id est Christum deducere, aut: quis\ndescendit in abyssum? hoc est Christum ex mortuis\nreducere. ubi ergo non est qui caelestia, inferna et\nterrena conpleuit? bene ergo magnus cuius uirtus mundum\nrepleuit, qui ubique est et erit semper, quia regni eius\nnon erit finis.\nDixit autem Maria ad angelum: quomodo fiet istud, quoniam uirum non cognoui? uidetur hic non\ncredidisse Maria, nisi diligenter aduertas; neque enim fas est\nut electa ad generandum unigenitum dei filium fuisse uideatur\nincredula. quo autem modo fieri posset — licet salua\npraerogatiua sit matris, cui profecto fuit amplius deferendum,\nsed ut praerogatiua maior, maior etiam fides ei debuit reseruari\n- quo ergo fieri modo posset, ut Zaccharias, qui non\ncrediderat, silentii condemnaretur, Maria autem, si non credidisset,\nspiritus sancti infusione exaltaretur? sed neque non\ncredere Maria neque tam temere debuit usurpare, non credere\nangelo, usurpare diuina. neque enim facile erat scire mysterium\nabsconditum a saeculis in deo, quod nec superiores\npotestates scire potuerunt. et tamen non fidem rennuit,\nnon officium refutauit. sed adcommodauit adfectum,\n\n\n\n\n\n\n\n\n\n\nspopondit obsequium. etenim cum dicit: quomodo fiet istud?\nnon de effectu dubitauit, sed qualitatem ipsius quaesiuit\neffectus.\nquanto temperatior ista responsio quam uerba sunt\nsacerdotis! haec ait: quomodo fiet istud? ille respondit:\nunde hoc sciam? haec iam de negotio tractat, ille adhuc\nde nuntio dubitat. negat ille se credere, qui negat scire, et\nquasi fidei adhuc alium quaerit auctorem, ista se facere profitetur\nnec dubitat esse faciendum quod quomodo fieri possit\ninquirit; sic enim habes: quomodo fiet istud, quoniam\nuirum non cognoui? incredibilis et inaudita generatio\nante audiri debuit, ut crederetur. uirginem parere diuini est\nsignum mysterii, non humani. denique accipe inquit tibi\nsignum; ecce uirgo in utero accipiet et pariet\nfilium. legerat hoc Maria, ideo credidit futurum; sed quomodo\nfieret ante non legerat; non enim quemadmodum fieret\nuel prophetae tanto fuerat reuelatum. tantum enim mandati\nmysterium non hominis fuit sed angeli ore promendum. hodie\nprimum auditur: spiritus sanctus superueniet in te,\net auditur et creditur.\nDenique ecce inquit ancilla domini; contingat\nmihi secundum uerbum tuum. uide humilitatem, uide deuotionem. ancillam se dicit domini, quae mater eligitur,\nnec repentino exaltata promissu est. simul ancillam dicendo\nnullam sibi praerogatiuam tantae gratiae uindicauit, quae\nfaceret quod iuberetur; mitem enim humilemque paritura\nhumilitatem debuit etiam ipsa praeferre. ecce ancilla domini;\ncontingat mihi secundum uerbum tuum. habes\nobsequium, uides uotum; ecce enim ancilla domini\napparatus officii est, contingat mihi secundum uerbum\ntuum conceptus est uoti. quam cito ergo etiam de\ninpari condicione credidit Maria! quid enim tam inpar quam\nspiritus sanctus et corpus? quid tam inauditum quam uirgo\npraegnas contra legem, contra consuetudinem, contra pudorem,\ncuius carior cura est uirgini? Zaccharias autem non de inpari\ncondicione, sed de senili aetate non credidit; nam condicio\ncongruebat. ex uiro et femina sollemnis est partus nec\nincredibile debet uideri, ubi natura concordat. cum enim\naetas naturae sit, non natura aetatis, fit plerumque ut aetas\ninpediat naturam; non est tamen inrationabile ut minor cedat\ncausa maiori et potior praerogatiua naturae usum inferioris\nexcludat aetatis. huc accedit quod Abraham et Sarra filium\nin senectute susceperant et Ioseph filius senectutis est.\nquodsi quia risit Sarra reprehenditur, iustius condemnatur\nqui nec oraculo credidit nec exemplo; Maria autem cum dicit:\nquomodo fiet istud, quoniam uirum non cognoui?\nnon uidetur dubitasse de facto, sed de facti qualitate quaesisse.\nliquet enim quia faciendum esse crediderat, quae quomodo\nfieret interrogauit. unde et meruit audire: beata quae\ncredidisti. et uere beata, quae sacerdote praestantior. cum\nsacerdos negasset, uirgo correxit errorem. nec mirum si dominus\nredemturus mundum operationem suam inchoauit a Maria,\nut per quam salus omnibus parabatur eadem prima fructum\nsalutis hauriret ex pignere.\net bene quaesiuit quomodo fieret;\nlegerat enim quia uirgo generaret, non legerat quemadmodum\n\n\n\n\n\n\n\n\nuirgo generaret; legerat, ut dixi: ecce uirgo in utero\naccipiet, quomodo autem acciperet in euangelio primum\nangelus est locutus.\n\nExsurgens autem Maria in diebus illis abiit in\nmontana cum festinatione in ciuitatem Iudae et\nintrauit in domum Zacchariae et salutauit Elisabet.\nmorale est omnibus, ut qui fidem exigunt fidem adstruant.\net ideo angelus cum abscondita nuntiaret, ut fides\nadstrueretur exemplo, senioris feminae sterilisque conceptum\nuirgini Mariae nuntiauit, ut possibile deo omne quod ei placuerit\nadsereret. ubi audiuit hoc Maria, non quasi incredula\nde oraculo nec quasi incerta de nuntio nec quasi dubitans\nde exemplo, sed quasi laeta pro uoto, religiosa pro officio,\nfestina pro gaudio in montana perrexit. quo enim iam deo\nplena nisi ad superiora cum festinatione contenderet? nescit\ntarda molimina sancti spiritus gratia.\ndiscite et uos, sanctae\nmulieres, sedulitatem quam praegnatibus debeatis exhibere\ncognatis. Mariam, quae ante sola in intimis penetralibus uersabatur,\nnon a publico uirginitatis pudor, non ab studio\nasperitas montium, non ab officio prolixitas itineris retardauit\nin montana uirgo cum festinatione, uirgo officii memor, iniuriae\ninmemor, adfectu uigente, non sexu relicta perrexit\ndomo.\ndiscite, uirgines, non circumcursare per alienas aedes,\nnon demorari in plateis, non aliquos in publico miscere sermones.\nMaria in domo sera, festina in publico mansit aput\ncognatam suam tribus mensibus; etenim quae propter officium\n\n\n\n\n\n\nuenerat inhaerebat officio. mansit tribus mensibus, non quod\ndomus eam delectaret aliena, sed quia frequentius uideri in\npublico displicebat.\ndidicistis, uirgines, pudorem Mariae: discite\nhumilitatem. uenit propinqua ad proximam, iunior ad\nseniorem nec solum uenit, sed etiam prior salutauit; decet\nenim ut quanto castior uirgo tanto humilior sit. nouerit deferre\nsenioribus, sit magistra humilitatis, in qua est professio\ncastitatis. est et causa pietatis, est etiam norma doctrinae.\ncontuendum est enim quia superior uenit ad inferiorem, ut\ninferior adiuuetur, Maria ad Elisabet, Christus ad Iohannem,\ndenique etiam postea, ut sanctificaret baptismum Iohannis,\ndominus uenit ad baptismum. cito quoque aduentus Mariae\net praesentiae dominicae beneficia declarantur; simul enim\nut audiuit salutationem Mariae Elisabet, exsultauit\ninfans in utero eius, et repleta est spiritu\nsancto.\nuide distinctionem singulorumque uerborum proprietates.\nuocem prior Elisabet audiuit, sed Iohannes\nprior gratiam sensit: illa naturae ordine audiuit, iste\nexsultauit ratione mysterii, illa Mariae iste domini sensit\naduentum, femina mulieris et pignus pignoris, istae gratiam\nloquuntur, illi intus operantur pietatisque mysterium maternis\nadoriuntur profectibus duplicique miraculo prophetant matres\nspiritu paruulorum. exsultauit infans, repleta mater est. non\nprius mater repleta quam filius, sed cum filius esset repletus\nspiritu sancto, repleuit et matrem. exsultauit Iohannes, exsultauit\net Mariae spiritus. exsultante Iohanne repletur Elisabet,\n\n\n\n\n\n\nMariam tamen non repleri spiritu, sed spiritum eius exsultare\ncognouimus — inconprehensibilis enim inconprehensibiliter operabatur\nin matre — et illa post conceptum repletur, ista ante\nconceptum.\n\nBenedicta tu inter mulieres et benedictus fructus\nuentris tui. et unde hoc mihi ut ueniat mater\ndomini mei ad me?\nnouit sermonem suum spiritus sanctus\nnec umquam obliuiscitur, et prophetia non solum rerum conpletur\nmiraculis, sed etiam proprietate uerborum. quis est\niste fructus nisi ille de quo dictum est: ecce hereditas\ndomini fili, mercis fructus uentris? hoc est:\nhereditas domini fili sunt, qui mercis sunt fructus illius, qui\nde Mariae uentre processit. ipse fructus uentris est, flos radicis,\nde quo bene prophetauit Esaias dicens: exiet uirga ex\nradice Iessae et flos ex radice ascendet; radix enim\nest familia Iudaeorum, uirga Maria, flos Mariae Christus, qui\nueluti bonae arboris fructus pro nostrae uirtutis processu\nnunc floret, nunc fructificat in nobis, nunc rediuiua corporis\nresurrectione reparatur. et unde hoc mihi, ut ueniat\nmater domini mei ad me?\nnon quasi ignorans dicit —\nscit enim esse sancti spiritus gratiam et operationem, ut\nmater prophetae a matre domini ad profectum sui pignoris\nsalutetur — sed quasi non humani hoc meriti, sed diuinae\ngratiae munus esse cognoscat, ita dicit: unde hoc mihi?\nhoc est: quantum bonum mihi accidit, ut mater domini mei\nueniat ad me? non cognosco meum. unde hoc mihi? qua\niustitia, quibus factis, pro quibus meritis? non usitata haec\nofficia feminarum sunt, ut ueniat mater domini mei ad\n\n\n\n\n\n\nme. miraculum sentio. cognosco mysterium: mater domini\nuerbo feta, deo plena est.\n\nEcce enim ut facta est uox salutationis tuae in\nauribus meis, exsultauit gaudio infans in utero\nmeo.\net beata quae credidisti. uides non dubitasse\nMariam. sed credidisse et ideo fructum fidei consecutam.\nbeata inquit quae credidisti. sed et uos beati, qui audistis\net credidistis; quaecumque enim crediderit anima et\nconcipit et generat dei uerbum et opera eius agnoscit. sit in\nsingulis Mariae anima, ut magnificet dominum, sit in singulis\nspiritus Mariae, ut exsultet in deo, si secundum carnem\nuna mater est Christi, secundum fidem tamen omnium\nfructus est Christus; omnis enim anima accipit dei uerbum,\nsi tamen inmaculata et inmunis a uitiis intemerato castimoniam\npudore custodiat.\nquaecumque igitur talis esse potuerit\nanima magnificat dominum, sicut anima Mariae magnificauit\ndominum et exsultauit spiritus eius in deo salutari. magnificatur\nenim dominus, sicut et alibi legisti: magnificate\ndominum mecum, non quod domino aliquid humana uoce\npossit adiungi, sed quia magnificatur in nobis: imago enim\ndei Christus est et ideo si quid iustum religiosumque\nfecerit anima illam imaginem dei. ad cuius est similitudinem\ncreata, magnificat et ideo, dum magnificat eam, magnitudi\nnis eius quadam participatione sublimior fit, ut illam imaginem\nsplendido bonorum colore factorum et quadam aemulatione\nuirtutis in se uideatur exprimere. magnificat autem anima\n\n\n\n\n\n\nMariae dominum, et exsultat spiritus eius in deo, eo quod\net anima et spiritu patri filioque deuota unum deum, ex quo\nomnia, et unum dominum, per quem omnia, pio ueneretur\nadfectu.\nsequitur Mariae, quo persona melior, eo prophetia\nplenior. nec otiosum uidetur quod et ante Iohannem Elisabet\nprophetat et Maria ante domini generationem; serpunt enim\niam temtamenta salutis humanae. nam sicut peccatum a\nmulieribus coepit, ita etiam bona a mulieribus inchoantur,\nut feminae quoque muliebria opera deponentes infirmitati renuntient\net anima, quae non habet sexum, ut Maria, quae\nnescit errorem, religioso imitetur studio castitatem.\nMansit autem Maria cum illa mensibus tribus\net reuersa est in domum suam. bene inducitur sancta\nMaria et exhibuisse officium et mysticum numerum custodisse:\nnon enim sola familiaritatis est causa quod diu mansit, sed\netiam tanti uatis profectus. nam si primo ingressu tantus\nprocessus exstitit, ut ad salutationem Mariae exsultaret infans\nin utero, repleretur spiritu sancto mater infantis, quantum\nputamus usu tanti temporis sanctae Mariae addidisse praesentiam?\nmansit autem Maria cum illa mensibus\ntribus. unguebatur itaque et quasi bonus athleta exercebatur\nin utero matris propheta; amplissimo enim uirtus eius certamini\nparabatur. denique tamdiu mansit Maria, quamdiu\nElisabet pariendi tempus inpleret. quodsi diligenter aduertas, .\ninuenies hoc nusquam positum nisi in generatione iustorum.\n\n\n\n\n\n\ndenique inpleti sunt dies, ut pareret Maria, inpletum est\ntempus, ut pareret Elisabet, inpletum est uitae tempus, cum\nsancti uiri ex hoc uitae curriculo demigrarent. plenitudinem\niusti uita habet, inanes autem dies sunt inpiorum.\npeperit\nergo filium Elisabet et congratulabantur uicini. habet sanctorum\neditio laetitiam plurimorum, quia conmune est bonum;\niustitia enim conmunis est uirtus. et ideo in ortu iusti futurae\nuitae insigne praemittitur et gratia secutura uirtutis exsultatione\nuicinorum praefigurante signatur. pulchre autem tempus,\nquo fuit in utero propheta, describitur, ne Mariae praesentia\ntaceatur, sed tempus siletur infantiae, eo quod\npraesentia domini matris in utero roboratur, qui infantiae\ninpedimenta nesciuit. et ideo in euangelio nihil super eo legimus\nnisi ortum eius et oraculum, exsultationem in utero,\nuocem in deserto. neque enim ullam infantiae sensit aetatem\nqui supra naturam, supra aetatem in utero situs matris a\nmensura perfectae coepit aetatis plenitudinis Christi.\n\n!\nEt respondit mater eius et dixit: non, sed uocabitur\nIohannes.. et responderunt ad illam: nemo\nest in cognatione tua qui uocetur hoc nomine. adnuebant\nergo patri eius quem uellet uocari eum.\net accepit pugillarem et scripsit dicens: Iohannes\nest nomen eius. et mirati sunt omnes. continuo\nautem resoluta est lingua eius et apertum est os\neius, et loquebatur benedicens deum. mire sanctus\neuangelista praemittendum putauit quod plurimi infantem\npatris nomine Zacchariae adpellandum putarunt, ut aduertas\nmatri non nomen alicuius displicuisse degeneris, sed id sancto\ninfusum spiritu, quod ab angelo ante Zacchariae fuerat\n\n\n\n\n\n\npraenuntiatum. et quidem ille mutus intimare uocabulum fili\nnequiuit uxori, sed per prophetiam Elisabet didicit quod non\ndidicerat a marito. Iohannes est inquit nomen eius,\nhoc est: non ei nos nomen inponimus, qui iam a deo nomen\naccepit. habet uocabulum suum quod agnouimus, non quod\nelegimus. habent hoc menta sanctorum, ut a deo nomen accipiant.\nsic Iacob Israhel dicitur, quia deum uidit, sic dominus\nnoster Iesus nominatus est, antequam natus, cui non angelus,\nsed pater nomen inposuit. reuelabitur enim inquit filius\nmeus Iesus cum his qui cum eo iocundabuntur,\nqui relicti sunt in annis quadringentis. et erit\npost annos hos et morietur filius meus Christus\net conuertetur saeculum. uides angelos quae audierint,\nnon quae usurpauerint nuntiare. nec mireris si nomen mulier\nquod non audiuit adseruit, quando spiritus ei sanctus, qui\nangelo mandauerat, reuelauit. neque poterat domini ignorare\npraenuntium quae prophetauerat Christum.\net bene additur\nquia nemo in cognatione eius uocabatur hoc nomine, ut intellegas\nnomen non generis esse, sed uatis. Zaccharias quoque\nnutu interrogatur, sed quia incredulitas ei adfatum eripuerat\net auditum, quod uoce non poterat, manu et litteris est locutus;\nscripsit enim dicens:Iohannesestnomen eius. et\nhic nomen non inponitur, sed adstruitur meritoque continuo\nresoluta est lingua eius, quia quam uinxerat incredulitas fides\nsoluit. credamus et nos igitur, ut loquamur, ut lingua nostra,\nquae incredulitatis uinculis est ligata, rationis uoce soluatur.\nScribamus spiritu mysteria, si uolumus loqui, scribamus\npraenuntium Christi non in tabulis lapideis, sed in\n\n\n\n\n\n\ntabulis cordis carnalibus. etenim qui Iohannem loquitur\nChristum prophetat. loquamur Iohannem, loquamur et\nChristum, ut nostrum quoque os possit aperiri. quod in sacerdote\ntanto inrationabilis modo pecudis frena nutantis fidei\ncohercebant.\nEt Zaccharias pater eius inpletus est spiritu\nsancto et prophetabat dicens. uide quam bonus deus\net facilis indulgere peccatis non solum ablata restituit, sed\netiam insperata concedit. ille dudum mutus prophetat; haec\nenim gratia dei maxima, quod eum qui negauerant confitentur.\nnemo ergo diffidat, nemo ueterum conscius delictorum praemia\ndiuina desperet. nouit deus mutare sententiam. si tu\nnoueris emendare delictum. et tu, puer, propheta altissimi\nuocaberis.\npulchre cum de domino prophetaret, ad\nprophetam sua uerba conuertit, ut hoc quoque beneficium\nesse domini designaret, ne cum publice numeraret sua quasi\ningratus tacuisse quae acceperat beneficia uideretur, quae\nagnoscebat in filio. sed fortasse aliqui quasi inrationabilem\nmentis excessum putent, quod octo dierum adloquitur infantem.\nuerum si teneamus. intellegimus profecto quod potuit\nuocem patris natus audire, qui Mariae salutationem, antequam\nnasceretur, audiuit. sciebat propheta alias esse aures prophetae,\nquae spiritu dei, non corporis aetate reserantur, habebat\nintellegendi sensum, qui exsultandi habebat adfectum.\nsimul\nillud aduerte quam paucis Elisabet, quam multis Zaccharias\nprophetet. et uterque sancto inpletus spiritu loquebatur, sed\ndisciplina seruatur, ut mulier discere magis quae diuina sunt\nstudeat quam docere. nec facile ullam prophetasse uberius\nquam matrem domini repperimus. prophetissa ipsa Maria\n\n\n\n\n\n\nsoror Aaron quam cito cantici uerba conclusit eademque, ubi\nprolixius est locuta cum fratre, nequaquam sui poenam sermonis\neuasit.\n\nFactum est autem in diebus illis exiuit edictum\na Caesare Augusto, ut censum profiteretur uniuersus\norbis terrae.\nde ortu saluatoris dicturi non putamus\nalienum ut quo natus sit tempore requiramus. quid enim\nprofessio saecularium ad generationem domini pertinet nisi\nut aduertamus hoc quoque diuinum esse mysterium, quia.\ndum professio saecularis optenditur, spiritalis inpletur, non\nterrarum regi dicenda, sed caeli? professio ista fidei census\nanimorum est; abolito enim synagogae censu uetusto nouus\ncensus ecclesiae parabatur, qui tormenta non exigeret, sed\nauferret, et spiritaliter in typo plebis sua iam Christo nomina\nconferebat. non hic spatia terrarum, sed mentium animorumque\ncensentur nec describuntur limites, sed proferuntur, nec\naetas ulla distinguitur, sed omnis adscribitur; nullus enim ab\nhoc inmunis est censu, quia omnis aetas munifica Christo\nest, quem uagientes pueri martyrio confitentur, quem intra\nuterum positi exsultatione testantur. nihil in hoc censu uerearis\nterribile, nihil inmite, nihil triste; sola unumquemque fides\nsignat. uis Christi audire censores? iubentur censere sine\nuirgis nec terrore, sed gratia plebem quaerere, recondere gladium,\nnon possidere aurum. talibus censoribus adquisitus est\norbis.\ndenique, ut scias censum non Augusti esse, sed Christi,\n\n\n\n\n\n\ntotus orbis profiteri iubetur. quando nascitur Christus, omnes\nprofitentur: quando mundus concluditur, omnes periclitantur.\nqui ergo poterat professionem totius orbis exigere nisi qui\ntotius habebat orbis imperium? non enim Augusti, sed domini\nest terra et plenitudo eius, orbis terrarum et uniuersi\nqui habitant in ea. Gothis non imperabat Augustus,\nnon imperabat Armeniis: imperabat Christus. acceperunt utique\nChristi censorem, qui Christi martyras ediderunt. et ideo fortasse\nnos uincunt, ut praesentia docent, quoniam quem illi\noblatione sanguinis fatebantur huic Arriani quaestionem generis\ninferebant.\nHaec inquit professio prima facta est. atqui plerasque\niam partes terrarum saepe fuisse descriptas loquuntur historiae.\nhaec est ergo professio prima <non gentium), sed mentium,\ncui omnes profitentur, quia nullus excipitur, non praeconis\neuocatione, sed uatis, qui multo ante praedixit: omnes\ngentes, plaudite manibus, iubilate deo in uoce\nexsultationis, quoniam deus summus, terribilis,\nrex magnus super omnem terram. denique ut scias\ncensum esse iustitiae. ueniunt ad eum Ioseph et Maria, hoc\nest, iustus et uirgo, ille qui uerbum seruaret, ista quae pareret.\nubi profitentur iustus et uirgo nisi ubi nascitur Christus?\nomnis enim spiritus qui confitetur legum Christum\nin carne uenisse de deo est. ubi autem secundum altiorem\nrationem nascitur Christus nisi in corde tuo et in\npectore tuo? prope est enim uerbum, in ore tuo et in\n\n\n\n\n\n\ncorde tuo.\npulchre autem quod et praesidis nomen addidit,\nut senem temporis designaret. praeside inquit Syriae\nCyrino facta est haec prima professio, ut quasi consulem\nquendam signi gratia huic libro euangelista adscripsisse\nuideatur. nam si consules adscribuntur tabulis emtionis, quanto\nmagis redemtioni omnium debuit tempus adscribi! habes ergo\nomnia quae in contractibus esse consuerunt, uocabulum summam\nillic potestatem gerentis, diem, locum, causam. testes\nquoque adhiberi solent; hos quoque natiuitati suae et generationi\nsecundum carnem Christus adhibuit, qui signarent euangelium,\ndicens: uos eritis mihi testes in Hierusalem.\nFactum est autem, cum essent ibi, inpleti sunt\ndies ut pareret. et peperit filium primogenitum et\npannis eum inuoluit et posuit in praesaepio, quia\nnon erat locus in eo deuersorio.\nbreuiter sanctus\nLucas et quomodo et quo tempore et quo loco secundum\ncarnem Christus natus sit explicauit. at uero de caelesti\ngeneratione si quaeris, lege euangelium sancti Iohannis, qui\na caelestibus exorsus ad terrena descendit. illic inuenies et\nquando erat et quomodo erat et quid erat, quid egerat, quid\nagebat et ubi erat et quo uenerit, quomodo uenerit, quo tempore\nuenerit, qua causa uenerit. in principio inquit erat\nuerbum: habes quando erat, et uerbum erat apud deum:\n\n\n\n\n\n\nhabes quomodo erat. habes etiam quid erat: et deus inquit\nerat uerbum, quid egerat: omnia per ipsum facta sunt,\nquid agebat: erat lux uera, quae inluminat omnem\nhominem uenientem in hunc mundum, et ubi erat:\nin hoc mundo erat, quo uenerit: in sua propria uenit,\nquomodo uenerit: uerbum caro factum est. quando uenerit\nIohannes testimonium perhibet de ipso dicens: hic est\nde quo dixi: qui post me uenit ante me factus est,\nquia prior me erat. qua causa uenerit Iohannes ipse testatur:ecce\nagnus dei, ecce qui tollit peccatum mundi.\nsi igitur generationem utramque cognouimus et utriusque munus\net causam qua uenit aduertimus, ut pereuntis mundi peccata\nsuscipiens peccati labem et omnium mortem in se, qui uinci\nnon posset, aboleret, consequens est ut nunc quoque sanctus\nLucas euangelista nos doceat et uias domini secundum carnem\ncrescentis ostendat.\nnec quemquam monere debet quod altiore\nconsilio Iohannis infantiam diximus praetermissam, Christi\nuero infantiam adserimus esse descriptam; non enim omnium\nest dicere: factus sum infirmibus infirmus, ut infirmos\nlucrifaciam; omnibus omnia factus sum,\nneque de quoquam ita alio dici potest quia uulneratus\nest propter iniquitatem nostram et infirmatus\npropter peccata nostra. ille igitur paruulus, ille infantulus\n\n\n\n\n\n\nfuit, ut tu uir possis esse perfectus: ille inuolutus in pannis\nut tu mortis laqueis absolutus: ille in praesaepibus, ut tu in\naltaribus: ille in terris, ut tu in stellis: ille alium locum in\neo deuersorio non habebat, ut tu plures haberes in caelestibus\nmansiones. qui cum diues inquit esset, propter uos\npauper factus est, ut illius inopia uos ditaremini.\nmeum ergo paupertas illa patrimonium est et infirmitas domini\nmea uirtus est. maluit sibi egere, ut omnibus abundaret.\nme illi infantiae uagientis abluunt fletus, mea lacrimae illae\ndelicta lauerunt. plus igitur, domine Iesu, iniuriis tuis debeo\nquod redemtus sum quam operibus quod creatus sum. non\nprodesset nasci, nisi redimi profuisset.\nSed nemo intra usum corporis formam omnem diuinitatis includat.\nalia natura carnis, alia diuinitatis est gloria. propter\ninfirmitas, in se potentia; propter te inopia, in se opulentia. 15\nnoli hoc aestimare quod cernis, sed quod redimeris agnosce.\nquia in pannis est uides, quia in caelis est non uides. infantis\naudis uagitus, non audis bouis dominum agnoscentis mugitus;\n\n\n\n\n\n\nagnouit enim bos possessorem suum et asinus\npraesaepe domini sui, immo praesaepium dixerim,\nsicut scripsit qui transtulit; nihil enim aput me distat in uerbo,\nquod non distat in sensu. nam si orator illorum qui faleras\nsermonum sequuntur negat in hoc fortunas positas esse Graeciae,\nhoc an illo uerbo usus sit, sed rem spectandam putat,\nsi ipsi philosophi eorum qui totos dies in disputatione con.\nsumunt minus Latinis et receptis usi sermonibus sunt, ut\npropriis uterentur, quanto magis nos neglegere uerba debemus,\nspectare mysteria, quibus uincit sermonis uilitas, quod operum\nmiracula diuinorum nullis uenustata sermonibus ueritatis suae\nlumine refulserunt? denique asinam illam rationabilem non\nfuco deliciarum, sed suco naturalis alimoniae praesaepia sancta\npauerunt.\nhic est dominus, hoc praesaepe, quo nobis diuinum\nmysterium reuelatum est, inrationabili gentes pecudum intra\npraesaepia more uiuentes alimoniae sacrae ubertate pascendos.\nagnouit ergo asina, species scilicet et forma gentilium,\n\n\n\n\n\n\n\n\n\n\npraesaepe domini sui. et ideo dicit: dominus pascit me, et\nnihil mihi deerit. an mediocribus signis deus probatur,\nquod angeli ministrant, quod magi adorant, quod martyres\nconfitentur? ex utero funditur, sed coruscat e caelo; terreno\nin deuersorio iacet, sed caelesti lumine uiget. nupta peperit,\nsed uirgo concepit; nupta concepit, sed uirgo generauit. docuit\nenim nos sanctus Matthaeus non mediocre mysterium,\nquod sanctus Lucas, quia plene iam erat expositum, silendum\nputauit, satis se diuitem fore credens, si praesaepe sibi domini\nex omnibus uindicasset.\nistum igitur paruulum, quem\ntu quasi uilem, qui infidelis es, arbitraris, magi ex oriente\nuenientes tam longo spatio sequebantur et procidentes adorant\net regem adpellant et resurrecturum fatentur offerentes de\nthesauris suis aurum, tus et murram. quae sunt ista uerae\nfidei munera? aurum regi, tus deo, murra defuncto; aliud\nenim regis insigne, aliud diuinae sacrificium potestatis, aliud\nhonor est sepulturae, quae non corrumpat corpus mortui, sed\nreseruet. nos quoque, qui haec audimus et legimus, de thesauris\nnostris talia, fratres, munera proferamus; habemus\nenim thesaurum in uasis fictilibus. si igitur in te\nipso, non ex te debes aestimare quod es, sed ex Christo, quanto\nmagis in Christo non tua debes aestimare, sed Christi!\nergo\nmagi de thesauris suis offerunt munera. uultis scire quam bonum\nmeritum habeant? stella ab his uidetur et ubi Herodes\n\n\n\n\n\n\nest non uidetur; ubi- Christus \\'est rursus uidetur et uiam\nmonstrat. ergo stella haec uia est et uia Christus, quia secundum\nincarnationis mysterium Christus est stella; orietur\nenim stella ex Iacob et exsurget homo ex Israhel.\ndenique ubi Christus et stella est; ipse enim est stella splendida\net matutina. sua igitur ipse luce se signat.\nAccipe aliud documentum. alia uenerunt uia magi, alia redeunt;\nqui enim Christum uiderant, Christum intellexerant\nmeliores utique quam uenerant reuertuntur. duae quippe sunt\nuiae, una quae ducit ad interitum, alia quae ducit ad regnum.\nilla peccatorum est, quae ducit ad Herodem, haec uia Christus\nest, qua reditur ad patriam; hic enim temporalis est incolatus,\nsicut scriptum est: multum incola facta est anima\nmea. caueamus igitur Herodem mundanae ad tempus praesulem\npotestatis, ut patriae caelestis aeternum consequamur\nhabitaculum.\nnon electis tantum praemia ista proposita sunt,\nsed etiam omnibus, quoniam omnia et in omnibus Christus;\nuides enim quia non otiose uel de Chaldaeis, qui peritiores\nnumeris habentur, Abraham deo credidit uel magi, qui\nlicet magicis artibus conciliandae sibi studium diuinitatis\ninpendunt, ortum in terris domini crediderunt, non inquam\notiose, sed ut ex aduersariis gentibus sanctae religionis testimonium\nsumeretur et diuini timoris exemplum.\nsed tamen\nqui sunt isti magi nisi qui, ut historia quaedam docet, a Balaam\ngenus ducunt, a quo prophetatum est: orietur stella\nex Iacob. isti ergo sunt non minus fidei quam successionis\n\n\n\n\n\n\n\n\nheredes. ille stellam uidit in spiritu, isti uiderunt oculis et\ncrediderunt. uiderant nouam stellam quae non erat uisa a\ncreatura mundi, uiderant nouam creaturam et non solum in\nterra, sed etiam in caelo gratiam noui hominis requirebant\nsecundum quod Moyses prophetice posuit quia orietur stella\nex Iacob et exsurget homo ex Israhel. et cognouerunt\nhanc esse stellam, quae hominem deumque significat. adorauerunt\nparuulum. utique non adorassent, si paruulum tantummodo\ncredidissent. magus ergo intellegit suas cessare artes,\ntu non intellegis tua dona uenisse? ille fatetur alienum,\ntu non agnoscis promissum? ille contra se credit, tu pro te\nnon putas esse credendum?\nNatum ergo magi nuntiant regem: perturbatur Herodes,\ncongregat scribas et principes sacerdotum et interrogat ubi\nChristus oriatur. magi tantummodo regem nuntiant, Herodes\nChristum requirit; ipsum igitur regem de quo interrogat confitetur.\ndeinde cum ubi nasci haberet inquiritur, utique praenuntiatus\nostenditur; neque enim quaeri poterat qui non\nerat nuntiatus. o amentes Iudaei, uenisse non creditis quem\nuidetis, uenisse non creditis quem dicitis esse uenturum!\n\n\n\n\n\n\nnuntiate inquit mihi, ut ueniam et adorem eum. insidiatur\nquidem Herodes, sed deum non negat, quem memorat\nadorandum. deinde infantes occidi iubet. cui alii nisi deo talis\nuictima debebatur? expers licet sensus infantia deum tamen,\npro quo interimitur, confitetur. haec de Matthaeo pauca libauimus,\nut clareret infantiae tempora a diuinitatis operibus minime\nuacasse. quodsi aetas carnis ignaua operis fuit, profecto deus\nerat qui diuinitatis operibus exercebat carnis aetatem, qui etiam\npastores in illa faciebat regione uigilare custodientes uigilias\nnoctis supra gregem suum.\nuidete ecclesiae surgentis exordium:\nChristus nascitur et pastores uigilare coeperunt, qui gentium\ngreges pecudum modo ante uiuentes in aulam domini congregarent,\nne quos spiritalium bestiarum per offusas noctium\ntenebras paterentur incursus. et bene pastores uigilant, quos\nbonus pastor informat. grex igitur populus, nox saeculum,\npastores sunt sacerdotes. aut fortasse etiam ille sit pastor,\ncui dicitur: esto uigilans et confirma, quia non solum\nepiscopos ad tuendum gregem dominus ordinauit, sed etiam\nangelos destinauit. ecce angelus domini stetit ante\nillos.\nuidete quemadmodum diuina cura fidem adstruat. angelus\nMariam, angelus Ioseph, angelus pastores edocet. non satis\n\n\n\n\n\n\nest semel missum; duobus enim et tribus testibus stat omne\nuerbum. et facta est cum angelo multitudo exercitus\ncaelestium laudantium deum et dicentium: gloria\nin altissimis deo et in terra pax hominibus bonae\nuoluntatis.\nbene angelorum nominatur exercitus, qui ducem\nmilitiae sequebantur. cui igitur laudem angeli nisi domino suo\ndicerent iuxta quod scriptum est: laudate dominum de\ncaelis, laudate eum in excelsis. laudate eum omnes\nangeli eius? inpleta igitur prophetia est. laudatur de caelis\ndominus et uidetur in terris, de quo sanctus Marcus ait quia\ncum bestiis erat et angeli ministrabant ei, ut in\naltero misericordiae insigne, in altero diuinae indicium potestatis\nagnoscas. tuum est quod bestias patitur, suum quod\nab angelis praedicatur. et aiunt: uideamus hoc uerbum\nquod factum est, sicut dominus ostendit nobis. et\nuenerunt festinantes.\nuides festinare pastores; nemo\nenim cum desidia Christum requirit. uides pastores angelo\ncredidisse: et tu patri, filio, spiritui sancto, angelis, prophetis,\napostolis crede. uide quam signate scriptura singulorum libret\nmomenta uerborum. festinant\\' inquit \\'uerbum uidere*. etenim\ncum caro domini uidetur, uerbum uidetur, quod est filius.\nnon mediocre fidei tibi hoc uideatur exemplum, non uilis\npersona pastorum. certe quo uilior ad prudentiam eo pretiosior\n\n\n\n\n\n\nad fidem. non gymnasia choris referta sapientium, sed plebem\ndominus simplicem requisiuit, quae falerare audita et fucare\nnesciret; simplicitas enim quaeritur. non ambitio desideratur.\nnec contemnenda putes quasi uilia uerba pastorum. a pastoribus\netiam Maria fidem colligit, a pastoribus populus ad\ndei reuerentiam congregatur; mirati enim sunt de his quae\ndicebantur a pastoribus ad ipsos.\nMaria autem conseruabat omnia haec uerba conferens\nin corde suo. discamus sanctae uirginis in omnibus\ncastitatem, quae non minus ore pudica quam corpore argumenta\nfidei conferebat in corde. si Maria a pastoribus discit,\ncur tu declinas discere a sacerdotibus? si Maria ante praecepta\napostolica tacet, cur tu post apostolica praecepta magis cupis\ndocere quam discere? disce personae uitium esse, non sexus;\nsexus enim sanctus. denique Maria praeceptum non accepit,\nexemplum edidit.\nCircumciditur itaque puer. quis ille puer nisi ille de quo\ndictum est: puer natus est nobis, filius datus est nobis?\nfactus est enim sub lege, ut eos qui sub lege essent lucrifaceret.\nquid sit autem in Hierusalem sisti domino dicerem,\nnisi in Esaiae conmentis ante dixissem; circumcisus enim\nuitiis dominico dignus iudicabatur optutu, quia oculi domini\n\n\n\n\n\n\nsuper iustos. uides omnem legis ueteris seriem fuisse typum\nfuturi — nam et circumcisio purgationem significat delictorum\n— sed quoniam prona quadam cupiditate peccandi humanae\ncarnis et mentis fragilitas inextricabilibus uitiis inplicatur, eo\nper octauum circumcisionis diem culpae totius futura purgatio\nresurrectionis praefigurabatur aetate. hoc est enim illud: quia\nomne masculum adaperiens uuluam sanctum domino\nuocabitur; uerbis enim legis promittebatur uirginis partus.\net uere sanctus, quia inmaculatus. denique ipsum esse qui\nlege signetur in eundem modum ab angelo repetita uerba\ndeclarant: quia quod nascetur inquit sanctum uocabitur\nfilius dei. non enim uirilis coitus uuluae uirginalis secreta\nreserauit, sed inmaculatum semen inuiolabili utero spiritus\nsanctus infudit; solus enim per omnia ex natis de femina\nsanctus dominus Iesus, qui terrenae contagia corruptelae\ninmaculati partus nouitate non senserit et caelesti maiestate\ndepulerit.\nnam si litteram sequamur, quomodo sanctus omnis\nmasculus, cum multos sceleratissimos fuisse non lateat? numquid\nsanctus Achab? numquid sancti pseudoprophetae, quos\nad Heliae preces ultor caelestis iniuriae ignis absumsit? sed\nille sanctus, per quem figuram futuri mysterii pia legis diuinae\n\n\n\n\n\n\npraescripta signabant, eo quod solus sanctae ecclesiae uirginis\nad generandos populos dei inmaculatae fecunditatis aperiret\ngenitale secretum. hic ergo solus aperuit sibi uuluam. nec\nmirum; qui enim dixerat ad prophetam: priusquam te formarem\nin utero, noui te et in uulua matris sanctificaui\nte, qui ergo uuluam sanctificauit alienam, ut nasceretur propheta,\nhic est qui aperuit matris suae uuluam, ut inmaculatus\nexiret.\nEt ecce homo erat in Hierusalem, cui nomen Symeon,\net homo iste iustus et timoratus, exspectans consolationem\nIsrahel. non solum ab angelis et prophetis, a pastoribus\net parentibus, sed etiam a senioribus et iustis generatio\ndomini accipit testimonium. omnis aetas et uterque sexus\neuentorumque miracula fidem adstruunt: uirgo generat, sterilis\nparit, mutus loquitur, Elisabet prophetat, magus adorat, utero\nclausus exsultat, uidua confitetur, iustus exspectat. et bene\niustus, qui non suam, sed populi gratiam requirebat, cupiens\nipse corporeae uinculis fragilitatis absolui, sed exspectans uidere\npromissum; sciebat enim quia beati oculi qui uiderent.\nnunc inquit dimitte seruum tuum. uide iustum uelut corporeae\ncarcere molis inclusum uelle dissolui, ut incipiat esse\ncum Christo; dissolui enim et cum Christo esse multo\nmelius. sed qui uult dimitti ueniat in templum, ueniat in\nHierusalem, exspectet Christum domini, accipiat in manibus\nuerbum dei et conplectatur quibusdam fidei suae bracchiis.\ntunc dimittetur, ut non uideat mortem, qui uiderit\n\n\n\n\n\n\nuitam.\nuides uberem in omnes gratiam domini generatione\ndiffusam et prophetiam incredulis negatam esse, non iustis.\nec.ce . et Symeon prophetat in ruinam et resurrectionem plurimorum\nuenisse dominum Iesum Christum, ut iustorum\niniquorumque- merita discernat et pro nostrorum qualitate factorum\niudex uerus et iustus aut supplicia decernat aut praemia.\net tuam inquit ipsius animam pertransibit gladius. nec\nlittera nec historia docet ex hac uita Mariam corporalis necis\npassione migrasse; non enim anima, sed corpus materiali\ngladio transuerberatur. et ideo prudentiam Mariae haut ignaram\nmysterii caelestis ostendit. uiuum enim uerbum dei et\nualidum et acutum omni gladio acutissimo, penetrans\nusque ad diuisionem animae et spiritus artuumque\net medullarum cogitationes cordis et secreta scrutatur animorum, quia nuda mentium et aperta sunt omnia filio,\nquem conscientiae secreta non fallunt.\nprophetauit itaque\nSymeon, prophetauerat copulata coniugio, prophetauerat uirgo,\ndebuit etiam uidua, ne qua aut professio deesset aut sexus.\net ideo Anna et stipendiis uiduitatis et moribus talis inducitur,\nut digna plane fuisse credatur, quae redemtorem uenisse omnium\nnuntiaret. cuius merita cum alibi descripserimus, cum uiduas\nhortaremur, hoc loco, quoniam ad alia properamus, non putamus\niteranda. non otiose tamen annos LXXXIIII uiduitatis\neius expressit, quia et septem duodecades et duae quadragesimae\nsacrum uidentur numerum designare. 16\nEt cum facti essent illi anni duodecim. a duodecimo\nanno, ut legimus, dominicae sumitur disputationis exordium;\nhic enim praedicandae fidei euangelizantium numerus debebatur.\nnec otiose inmemor suorum secundum carnem parentum,\nqui secundum carnem utique sapientia dei inplebatur et gratia,\npost triduum repperitur in templo, ut esset indicio quia post\ntriduum triumphalis illius passionis in sede caelesti et honore\ndiuino fidei nostrae se resurrecturus offerret, qui mortuus credebatur.\nquid est quod me quaerebatis? nescitis quia in\npatris mei oportet me esse? duae sunt in Christo generationes:\nuna est paterna, materna altera; paterna illa diuinior,\nmaterna uero quae in nostrum laborem usumque descendit.\net ideo quae supra naturam, supra aetatem, supra consuetudinem\nfiunt non humanis adsignanda uirtutibus, sed diuinis\nreferenda. sunt potestatibus. alibi eum ad mysterium mater\ninpellit, hic mater arguitur, quia adhuc quae humana sunt\nexigat. sed cum hic duodecim describatur annorum, illic discipulos\nhabere doceatur, uides matrem didicisse de filio, ut\nexigeret a ualidiore mysterium, quae stupebat in iuniore\nmiraculum.\net uenit Nazareth et erat subditus illis.\nquid enim magister uirtutis nisi officium pietatis inpleret?\net miramur si patri defert, qui subditur matri? non utique\ninfirmitatis, sed pietatis ista est subiectio, adtollat licet\n\n\n\n\n\n\nscaeuis emissus latebris coluber perfidiae caput et serpentinis\neuomat uenena pectoribus. cum dicit se filius missum, maiorem\nhaereticus appellat patrem, ut inperfectum filium dicat,\nqui potest habere maiorem, ut alienis auxiliis adserat eum\nqui mittitur indigere. numquid et humano egebat auxilio, ut\nmaterno seruiret inperio? deferebat homini, deferebat ancillae\n-ipsa enim dicit: ecce ancilla domini — deferebat simulato\npatri: et miraris, si deo detulit? an homini deferre pietas\nest, deo deferre infirmitas est? uel ei humanis diuina perpende\net quid patri amoris debeatur agnosce. pater honorificat filium:\nnon uis ut filius honorificet patrem? pater uoce caelesti in\nfilio se placere profitetur: non uis ut filius humanae\namictum carnis indutus, cum humana uoce, humano loquatur\nadfectu, patrem dicat esse maiorem? nam si magnus dominus\net laudabilis nimis et magnitudinis eius non est finis,\nutique magnitudo quae finem non habet nec augmentum\nhabet. sed cur non accipiam religiosis auribus filium patri in\nsusceptione corporis oboedientem, cum religiose accipiam\npatrem filio deferentem?\ndisce potius tuae utilitatis praecepta\net exempla pietatis agnosce. disce quid parentibus tuis debeas,\ncum legis a patre filium non uoluntate, non opere, non tempore\ndiscrepare. etsi personis duo potestate unum sunt et\nutique nullum pater ille caelestis laborem generationis expertus\nest, tu matri debes pudoris iniuriam, uirginitatis dispendium,\npartus periculum, matri longa fastidia, matri longa discrimina,\ncui miserae in ipsis uotorum fructibus maius periculum est,\net cum ediderit quod optauit, partu absoluitur, non timore.\n\n\n\n\n\n\nquid annos patres loquor pro filiorum profectu et multiplicatos\nalienis usibus census iactaque agricolae semina posterorum\naetatibus profutura? nonne pro his obsequia saltim oportet\nrependi? cur inpio patris uita prolixior et conmunitas patri-monii uideatur angustior, cum Christus non refugiat coheredes?\nFactum est uerbum dei super Iohannem Zacchariae\nfilium in deserto. congregaturus ecclesiam dei filius ante\noperatur in seruulo. et ideo bene posuit sanctus Lucas factum\nesse dei uerbum super Iohannem Zacchariae filium in deserto,\nut ecclesia non ab homine coeperit. sed a uerbo. ipsa est\nenim desertum, quia plures fili desertae magis quam\neius quae habet uirum. denique ipsi dicitur: laetare\nsterilis et: exsulta desertum, quia nullis adhuc conuenae\nplebis operibus colebatur neque ullum adhuc arbores illae,\nquae fructum ferre poterant, meritorum suorum uerticem praeferebant.\nnondum uenerat qui diceret: ego autem sicut\noliua fructifera in domo domini, nondum uitis illa caelestis\nfructus palmitibus suis uerborum quodam suorum traduce\nministrabat. factum est ergo uerbum, ut quae erat ante\ndeserta fructum nobis terra generaret, factum uerbum est, uox\nsecuta est; uerbum enim prius intus operatur, sequitur uocis\nofficium. unde et Dauid dicit: credidi propter quod locutus\nsum.\nprius credidit. ut loqui posset. factum est autem\nuerbum, ut sanctus Baptista Iohannes paenitentiam praedicaret.\n\n\n\n\n\n\net ideo plerique sancto Iohanni typum legis inponunt, eo quod\nlex peccatum denuntiare potuit, donare non potuit; lex enim unumquemque,\nqui uiam gentium sequebatur, reuocat ab errore,\nrestringit a crimine, paenitentiam suadet, ut gratiam consequatur.\nlex autem et prophetae usque ad Iohannem, Iohannes autem\npraenuntius Christi. ita lex ecclesiae praenuntia et gratiae paenitentia\nest. bene itaque sanctus Lucas conpendio usus est, ut\nIohannem declararet prophetam dicens factum esse super eum\ndei uerbum. alia non adderet; nullus enim eget indicio sui\nqui uerbo dei abundat. unum itaque dixit et omnia declarauit.\nat uero sanctus Matthaeus et Marcus et uestitu et cinctu et\ncibo prophetam declarare uoluerunt, eo quod uestitum de pilis\ncamellorum habuit et zonam pelliciam super lumbos suos,\nlucustas autem et mel siluestre edebat. praenuntius enim\nChristi non patiebatur inmundarum perire exuuias bestiarum\nipso quoque uestitus indicio designans Christum esse uenturum,\nqui beluina inluuieque contexta pro nostrorum deformitate\nmeritorum gentilitatis inmundae peccata suscipiens in illo\ntropaeo crucis amictu quodam se nostrae carnis exueret.\nquid\nautem sibi uult cinctus zonae pelliciae nisi quod caro ista,\nquae mentem prius grauare consueuerat, ea post aduentum\ndomini non inpedimento coepit esse, sed cingulo? eo quod iuxta\nDauid in salicibus organa nostra suspendimus et iuxta\n\n\n\n\n\n\napostolum confidentiam non habemus in carne et confidentiam\nhabemus in corpore, non habemus in uoluptatibus, habemus\nin passionibus, quoniam in spiritu feruens uigeat adfectus et\nad omne adcingamur obsequium caelestium praeceptorum deuotione\nmentis intenti atque adparatu corporis expediti.\ncibus\nquoque propheticus index officii nuntiusque mysterii est. quid\nenim tam otiosum ad hominis officium quam lucustas quaerere\net quid tam plenum ad uatis mysterium? nam quo magis\nad fructum inutiles, ad usum inertes, ad tactum fugaces,\nuagae saltu, ore stridulae sunt lucustae, eo conuenientius his\npopuli figura gentilis aptatur, qui nullo usu laboris, nullo\noperis sui fructu, sine grauitate, sine uoce sonum querellae\nederet, uerbum uitae ignoraret. hic igitur populus cibus est\nprophetarum; nam quo numerosior populus congregatur, eo\nuberior prophetici oris usus augetur. ecclesiae quoque gratia\npraefiguratur in melle siluestri, non intra aluearium legis\nplebis Iudaicae fetu repperta, sed in campis et foliis siluae\ngentilium errore diffusa, iuxta quod dictum est: inuenimus\neam in campis siluae.\net hic quidem mel siluestre edebat\nadnuntians populos de petrae melle saturandos, sicut scriptum\nest: et de petra mellis saturauit eos. sic etiam Helian\ncorui cibo aduecticio et lucratiuo potu inter deserta pauerunt,\nut indicio foret populos nationum taetro squalentes colore\n\n\n\n\n\n\nmeritorum, qui ante cibum faetidis in cadaueribus requirebant,\nnunc de se aduecticiam prophetis alimoniam praebituros; cibus\nenim prophetarum diuinae uoluntatis effectus est, sicut ipse\ndominus declarauit dicens: meus cibus est, ut faciam\nuoluntatem eius qui me misit.\nuox clamantis in deserto.\nbene uox dicitur Iohannes, uerbi praenuntius. nam\nipse interrogatus Iohannes: quid dicis de te ipso? ait:\nego uox clamantis in deserto. ideo ait: qui post me\nuenit ante me factus est, quia uox praecedit inferior, uerbum\nsequitur, quod praecellit. ideo et a Iohanne baptizari\nuoluit, quia in hominibus uerbum consecratur uoce doctoris.\nideo fortasse et Zaccharias uocem recepit, quia uocem\nlocutus est.\n\nGeneratio uiperarum, quis ostendit uobis fugere a\nuentura ira? facite ergo fructus dignos paenitentiae,\net ne coeperitis dicere: pater noster est Abraham. dico\nautem uobis, quia potens est deus de lapidibus istis\nsuscitare filios Abrahae, argui quidem uidetur malitia\nIudaeorum, eo quod uarii noxiae mentis ueneno serpentinos\nlapsus et terrena cubilia, non diuinae aliquod mysterium cognitionis\noperentur, sed tamen cum dicitur: quis ostendit\nuobis fugere a uentura ira? ostenditur his dei miseratione\ninfusa prudentia, ut gerant suorum paenitentiam delictorum\nfuturi terrorem iudicii prouida deuotione metuentes. ad\ngenerationem ergo, non ad successionem referenda est conparatio\nuiperarum. aut fortasse iuxta quod scriptum est: estote\nprudentes sicut serpentes ostenduntur habere prudentiam\nnaturalem, qui profutura uideant et sponte deposcant, sed\nadhuc noxia non relinquant.\net ideo admonentur claritatem\n\n\n\n\n\n\nsibi magis operis quam nobilitatem generis uindicare, quod\nnulla in successione praerogatiua sit, nisi fidei adstipuletur\nhereditas, quam dei nutu ad populos gentilium transferendam\nsermone prophetico reuelauit dicens: potens est deus de\nlapidibus his suscitare filios Abrahae. nam licet deus\npossit diuersas conuertere et conmutare naturas, tamen quia\nmihi plus mysterium quam miraculum prode est, in praenuntio\nChristi nihil magis quam aedificationem ecclesiae debeo\nsurgentis agnoscere, quae non rupeis saxis, sed uiuis lapidibus\nexstructa in habitaculum dei et fastigium templi conuersione\nnostrorum surrexit animorum. etenim parabat deus\nmentium nostrarum dura mollire et de lapidibus offensionis\nexcitare cultores religionis. quid enim aliud quam lapides habebantur\nqui lapidibus seruiebant, similes utique his qui facerent\neos? prophetatur igitur saxosis gentilium fides infundenda\npectoribus et futuros per fidem Abrahae filios oracula pollicentur,\nquibus per duritiam mentis saxeus quidam insensibilis\ninrationabilisque naturae usus inoleuerat. nam si lapidibus\nuiuis firmatos uiros fidei robore sententia apostolica conparauit\niuxta quod scriptum est: et uos tamquam lapides uiui\naedificamini domus spiritalis in sacerdotium sanctum\nofferentes hostias spiritales, multo altius hic\nuidentur uoce prophetica lapidibus homines conparati, qui ita\nhumanae sensum mentis amiserant, ut dum lapidibus putant\ndiuinitatis alicuius inesse rationem, ipsi in naturam lapidum\n\n\n\n\n\n\n\n\n\n\nnon usu corporis, sed mentis habitu uerterentur. denique ex\nAbrahae secundum carnem successione manantes et principes\nSodomorum appellantur et parietes dealbati. ita sibi praerogatiuam\ngeneris morum magis similitudo uindicat quam ordo\nmaiorum. quin etiam ut scias quia lapidibus conparati sunt\nhomines, arboribus quoque homines conparauit subiciens propheta:\nquia iam securis ad radices arborum posita\nest. exempli autem ideo facta mutatio est, ut illo conparationis\nprocessu quidam intellegatur hominis clementior iam\nprofectus. nam illi ante deformes ad usum, nudi ad ornatum,\nsteriles ad fructum, inrationabiles ad profectum iam in arborum\nspeciem figurantur, quae rationabili quodam naturae\nmunere decorae ad usum, ad aspectum uenustae, ad fructum\nopimae surgunt cacuminibus, funduntur bracchiis, replentur\nfructibus, frondibus uestiuntur. atque utinam nos fecundarum usum arborum possimus imitari meritisque crescentibus longaeuae\nhumilitatis radice fundati sublimes ab humo, decori\nad speciem adultos fructuosorum operum uertices erigamus,\nne euangelici securis agricolae trunci radicem siluestris excidat.\nuae enim mihi est, si non euangelizauero — sed uox\nista apostolica est — uae mihi est, si non peccata defleuero;\nuae mihi, si non media nocte surrexero ad confitendum tibi;\nuae mihi, si dolum proximo meo fecero; uae, si locutus non\nfuero ueritatem. iam ad radicem securis est; faciat fructum\nqui potest gratiae, qui debet paenitentiae. adest dominus, qui\nfructum requirat, fecundos uiuificet, steriles deprehendat. anni\n\n\n\n\n\n\ntres sunt ei quo uenit et fructum in Iudaeis inuenire non\npotuit: utinam inueniat in nobis! iussurus est succidi infructuosos,\nne terram occupent. sed qui adhuc non habent fructum\nconentur at adferant in futurum. bonus ille cultor agri interueniet\npro nobis infecundis, pro nobis infructuosis, ut detur\nspatium, patientia deferatur, ne forte et nos aliquem fructum\ndeo ferre possimus.\nsingulis quoque generibus hominum conueniens\ntribuit sanctus Baptista responsum, unum omnibus, ita\npublicanis, ne ultra praescriptum exigant, militibus, ne calumniam\nfaciant, praedam requirant, docens idcirco stipendia constituta\nmilitiae, ne dum sumtus quaeritur, praedo grassetur.\nsed haec et alia officiorum praecepta propria singulorum,\nmisericordia conmunis est usus, ideo conmune praeceptum,\nomnibus officiis, omnibus aetatibus necessaria et ab omnibus\ndeferenda. non publicanus, non miles excipitur, non agricola\nuel urbanus, diues et pauper, omnes in conmune admonentur,\nut conferant non habenti; misericordia enim plenitudo uirtutum\nest. et ideo omnibus est proposita perfectae forma uirtutis,\nne uestimentis alimentisque suis parcant. misericordiae\ntamen ipsius pro possibilitate condicionis humanae mensura\nseruatur, ut non sibi unusquisque totum eripiat, sed quod\nhabet cum paupere partiatur.\nAestimante autem populo et cogitante in cordibus\nsuis de Iohanne, ne forte ipse esset Christus, respondit\ndicens: ego quidem uos baptizo in aqua in paenitentia.\nuidebat ergo Iohannes cordis occulta. sed consideremus\ncuius haec gratia. quemadmodum autem prophetis palam fiant\n\n\n\n\n\n\n\n\ncordis occulta Paulus ostendit dicens: occulta quoque\ncordis eius manifesta fient, et procidens in faciem\nadorabit deum pronuntians quod uere deus est in\nuobis. dei ergo munus est, qui reuelat, non uirtus hominis.\nqui diuino magis adiuuatur beneficio quam naturali cernit\nofficio. quo autem proficit ista cogitatio Iudaeorum nisi ut\nsecundum scripturas uenisse Christum probetur? erat enim\nqui exspectabatur et ipse utique qui exspectabatur, non is qui\nnon exspectabatur aduenit. quid autem ineptius quam quod\nqui in alio aestimatur in se ipso esse non creditur? quem 10\nper mulierem uenturum putabant per uirginem uenisse non\ncredunt. quae deo secundum carnem dignior generatio quam\nut inmaculatus dei filius inmaculatae generationis seruaret\netiam in suscipiendo corpore puritatem? et utique diuini aduentus\nsignum in uirginis partu, non in mulieris constitutum\nest.\nego inquit uos aqua baptizo. cito probauit non esse\nse Christum, qui uisibili operetur officio. nam cum ex duabus\nnaturis homo, id est ex anima subsistat et corpore, uisibile\nper uisibilia, inuisibile per inuisibile mysterium consecratur;\naqua enim corpus abluitur, spiritu animae delicta mundantur.\naliud agimus, aliud inuocamus, licet etiam in ipso fonte\nsanctificatio diuinitatis adspiret; non enim aqua omnis ablutio\nest, sed haec inter se diuisa esse non possunt et ideo aliud\n\n\n\n\n\n\nfuit baptismum paenitentiae, aliud est baptismum gratiae,\nistud ex utroque illud ex uno. nam cum delicta conmunia\nsint mentis et corporis, purificatio quoque debuit esse conmunis.\net bene sanctus Iohannes se intellexisse significans quid\nin cordibus cogitarent et quasi non intellexerit declinans maiestatis\ninuidiam non uerbo, sed opere declarauit non esse se\nChristum. opus enim hominis est gerere paenitentiam delictorum,\ndei munus est gratiam inplere mysterii.\nuenit autem\nfortior me. non conparationem fecit, ut ipso se tantum fortiorem\ndixerit Christum — neque enim inter dei filium et\nhominem ulla poterat esse conlatio — sed quia multi fortes.\nnam et diabolus fortis; nemo enim potest uasa fortis\ndiripere nisi prius adligauerit fortem. multi ergo tortes,\nfortior nemo nisi Christus. denique eo usque non fecit conparationem,\nut addiderit: cuius non sum dignus calciamenta\nportare, euangelicae praedicationis ostendens in apostolos\ngratiam esse conlatam, qui sunt calciati in euangelium.\nuidetur\ntamen ideo hoc dicere, quod plerumque Iohannes personam\naccepit populi Iudaeorum. unde ad hoc referunt quod ait:\nillum oportet crescere, me autem minorari, quod oporteret\nminorem fieri populum Iudaeorum, crescere in Christo\npopulum Christianum. denique et Moyses accepit personam\npopuli, sed et ille calciamentum non dominicum portabat,\nsed pedum suorum. et isti calciati sunt calciamentum\n\n\n\n\n\n\nfortasse non suorum pedum, ille autem soluere calciamentum\npedum iubetur suorum, ut animi eius gressus et mentis corporei\nnexus uinculis absolutus iter spiritale gradiatur. apostoli autem\ncalciamentum deposuerant corporale, quando missi sunt sine\ncalciamento, sine uirga, sine pera, sine zona, sed non statim\ndomini calciamenta portarunt. fortasse post resurrectionem\nportare coeperunt; ante enim ne cui gesta domini dicerent\nmonebantur. denique postea his dicitur: ite in orbem uniuersum\net praedicate euangelium, ut euangelicae praedicationis\nuestigium proferentes toto dominicorum seriem circumferrent\norbe gestorum. est igitur calciamentum nuptiale euangelica\npraedicatio. sed de hoc oportunius aliquid in aliis explicabimus.\nipse uos baptizabit in spiritu sancto et igni habens\nuentilabrum in manu sua et purgabit aream suam et\ncongregabit triticum in horreum suum, paleas autem\nconburet igni inexstinguibili. habens uentilabrum in\nmanu. uentilabri indicio discriminandorum dominus declaratur\nius habere meritorum, eo quod dum frumenta in area uentilantur,\nplena a uacuis, ab inanibus fructuosa ueluti quodam\naurae spirantis examine separantur. per hanc igitur conparationem\ndominus ostenditur quod iudicii die solidae merita\nfructusque uirtutis ab inanis iactantiae exiliumque factorum\ninfructuosa leuitate discernat perfectioris meriti uiros locaturus\nin mansione caelesti. ipse enim perfectior fructus est, qui\n\n\n\n\n\n\nmeruerit eius esse conformis, qui sicut granum tritici cecidit,\nut plurimos fructus adferret in nobis, inuisus paleis, inanibus\nmeritis non amicus. et ideo ante eum ignis ardebit non natura\nsui noxius, utpote qui mala inprobitatis exurat, splendorem\nprobitatis adcumulet.\nFactum est autem cum baptizatus esset omnis populus\net Iesu baptizato et orante apertum est caelum\net descendit spiritus sanctus corporali specie sicut\ncolumba in ipsum et uox de caelo facta est: filius\nmeus es tu, in te conplacui. baptizatus ergo est dominus\nnon mundari uolens, sed mundare aquas, ut ablutae per carnem\nChristi, quae peccatum non cognouit, baptismatis ius\nhaberent. et ideo qui ad Christi lauacrum uenerit peccata\ndeponit. pulchre autem in his quae a ceteris dicta sunt sanctus\nLucas euangelista conpendium sumsit et intellegendum magis\nquod a Iohanne dominus baptizatus est quam expressum reliquit.\nquae autem dominici causa baptismatis dominus ipse\ndeclarat dicens: sine modo; sic enim decet nos inplere\nomnem iustitiam.\ncum igitur tanta ad exaedificationem\necclesiae suae diuino deus fauore concesserit, ut post patriarchas\nprophetas angelos unigenitus descenderet dei filius et\nad lauacrum ueniret, nonne uere atque diuine de ecclesia cognouimus\ndictum: nisi dominus aedificauerit sibi domum,\nin uanum laborauerunt qui aedificant eam? nec mirum\nsi homo aedificare non potest, qui non potest custodire: nisi\ndominus custodierit ciuitatem, in uanum uigilauerunt\n\n\n\n\n\n\nqui custodiunt eam. haec de quodam psalmo. audeo tamen\netiam ego dicere quod homo uiam non possit adoriri, nisi\ndominum habeat praeuiantem. unde scriptum est: post dominum\ndeum tuum ambulabis et: a domino diriguntur\nuiae uiri. denique ille perfectior qui intellegeret se sine\ndomino ambulare non posse. uias inquit tuas edoce me. et\nut ad historiam ueniamus — non enim simplicem tantum rei\ngestae seriem debemus haurire, sed etiam actus nostros ad\naemulationem scriptorum referre — ex Aegypto populus exiuit.\nnesciebat uiam, quae ad terram duceret sanctam. misit deus\ncolumnam ignis, ut per noctem populus uiam disceret. misit\netiam per diem columnam nubis, ut neque ad sinistram neque\nad dextram declinarent. sed non es talis, homo, ut merearis\net tu ignis columnam; non habes Moysen, non accipis signum;\nnunc enim post aduentum domini fides exigitur, signa conduntur.\ntime dominum et praesume de domino; inmittet\nenim angelos dominus in circuitu timentium eum et\neripiet eos. uides utique quia ubique domini uirtus studiis\ncooperatur humanis, ut nemo possit aedificare sine domino,\nnemo custodire sine domino, nemo quicquam incipere sine\n\n\n\n\n\n\ndomino. et ideo iuxta apostolum: siue manducatis siue\nbibitis, omnia in gloria dei facite, in nomine domini\nnostri Iesu Christi; in duabus enim epistulis alibi in nomine\ndomini nostri Iesu Christi, alibi in gloria dei facere\nte praecepit, ut scias eandem esse patris et fili gloriam eandemque\nuirtutem nec in aliquo circa sui diuinitatem patrem\net filium discrepare, qui circa praesidia nostra non discrepant.\ndocuit igitur me Dauid quod nemo sine domino aedificet\ndomum, custodiat ciuitatem.\ndocuit etiam me Moyses quod\nnemo nisi deus fecerit mundum; in principio enim fecit\ndeus caelum et terram. docuit etiam quod hominem deus\nopere suo fecerit nec otiose posuit: finxit deus hominem\nde limo terrae et insufflauit in faciem eius flatum\nuitae, ut actum quendam dei circa aedificationem hominis\nusu quodam corporalis operationis aduertas. docuit etiam quia\net mulierem deus fecit; inmisit enim deus soporem in\nAdam, et dormiuit; et sumsit unam costam de latere\neius et repleuit carnem eius. et aedificauit dominus\ndeus costam, quam sumsit ab Adam, in mulierem. non\nfrustra, ut dixi, corporalibus quibusdam manibus circa Adam\net Euam Moyses deum inducit operantem. mundum deus fieri\niussit, et factus est, et uno uerbo opus mundi scriptura indicat\nabsolutum; ad hominem uenitur, et manus ipsas quodammodo\nstuduit tibi propheta dei laborantis ostendere.\nplus nescio\n\n\n\n\n\n\nquid in his intellegere quam lego opera dei elaborata me\ncogunt. subuenit apostolus aestuanti et quod ego non intellegebam\nquid esset: os de ossibus meis et caro de carne\nmea et haec uocabitur mulier, quoniam de uiro suo\nadsumta est, diuino mihi spiritu reuelauit dicens: sacramentum\nhoc magnum est. quod sacramentum? quia duo\nerunt in carne una et quia relinquet homo patrem et\nmatrem et adhaerebit uxori suae et quoniam membra\nsumus corporis eius, de carne eius et de ossibus eius.\nquis est iste uir, propter quem mulier parentes relinquat\nrelinquit parentes ecclesia, quae de gentilibus populis congregata\nest, cui prophetice dicitur: obliuiscere populum tuum\net domum patris tui. propter quem uirum nisi forte illum\nde quo dicit lohannes: post me uenit uir, qui ante me\nfactus est? de cuius latere dormientis costam deus sumsit;\nipse est enim qui dormiuit et quieuit et resurrexit, quoniam\ndominus suscepit eum. quae est huius costa nisi uirtus? quia\ntunc quando miles latus eius aperuit, continuo aqua et sanguis\nexiuit, qui effusus est pro saeculi uita. haec saeculi uita\ncosta Christi est, haec costa secundi est Adam; primus enim\nAdam in animam uiuentem, nouissimus Adam in spiritum\nuiuificantem; nouissimus A.dam Christus est, costa\nChristi uita ecclesiae est. nos ergo membra sumus corporis\neius, de carne eius et de ossibus eius. et fortasse\nhaec est costa, de qua dixit: sentio de me uirtutem\nexisse, haec est costa, quae de Christo exiuit nec corpus\n\n\n\n\n\n\neius inminuit; non enim corporalis, sed spiritalis est costa,\nspiritus autem non diuiditur ipse, sed diuidit singulis prout\nuult. haec est Eua, mater omnium uiuentium. si enim intellegas\nuiuentem cum mortuis quaeris, intellegis eos\nmortuos esse qui sine Christo sunt, qui participes uitae non\nsunt; hoc est enim Christi non esse participes, quia Christus\nest uita. mater ergo uiuentium ecclesia est, quam aedificauit\ndeus ipso summo angulari lapide Christo Iesu, in quo omnis\nstructura conpaginata crescit in templum.\nUeniat ergo deus, aedificet mulierem, illam quidem adiutricem\nAdae, hanc uero Christi, non quia Christus adiumentum\nrequirit, sed quia nos quaerimus et desideramus ad Christi\ngratiam per ecclesiam peruenire. et nunc aedificatur et nunc\nformatur et nunc mulier figuratur et nunc creatur. et ideo\nnouo uerbo usa est scriptura, quia superaedificamur super\nfundamentum apostolorum et prophetarum. et nunc domus\nspiritalis surgit in sacerdotium sanctum. ueni, domine deus,\naedifica mulierem istam, aedifica ciuitatem. ueniat et puer tuus;\ntibi enim credo dicenti: ipse aedificabit ciuitatem mihi.\necce mulier omnium mater, ecce domus spiritalis, ecce ciuitas,\nquae uiuit in aeternum, quia mori nescit. ipsa est\nenim ciuitas Hierusalem, quae nunc uidetur in terris, sed\nrapietur supra Helian — Helias enim unus fuit — transferetur\nsuper Enoch, cuius mors non inuenitur; ille enim raptus\n\n\n\n\n\n\nest, ne malitia mutaret cor eius, haec autem diligitur\na Christo quasi gloriosa, sancta, inmaculata, sine\nruga. et quanto melius totum corpus adsumitur quam\nadsumtus est! haec enim est spes ecclesiae. rapietur profecto.\nadsumetur, transferetur ad caelum. ecce curru ignis raptus\nHelias est, rapietur ecclesia. non mihi credis? crede uel Paulo,\nin quo Christus loquutus est. rapiemur inquit in nubibus\nobuiam Christo in aera; et ita semper cum domino\nerimus.\nad hanc igitur aedificandam mittuntur quidem plures,\nmittuntur patriarchae, mittuntur prophetae, mittitur Gabrihel\narchangelts, innumeri angeli deriguntur et multitudo caelestis\nexercitus deum laudat, quia ciuitatis huius aedificatio propinquabat.\nmittuntur plures ad eam, sed Christus eam solus aedificat;\nuerum non est solus, quia pater praesens est, et si solus\naedificat, gratiam tamen tantae aedificationis non solus usurpat.\nscriptum est de templo dei, quod aedificauit Salomon, in quo\ntypus ecclesiae fuit, quia LXX milia erant qui in umeris portarent\net LXXX milia lapidicaesores. ueniant angeli illi,\n\n\n\n\n\n\nueniant lapidicaesores, caedantur superflua lapidum nostrorum,\naspera leuigentur, ueniant et qui in umeris portant; scriptum\nest enim: supra umeros tollentur.\nUenit ergo ad Iohannem, quoniam cetera conperistis. uenit\nad Iohannis baptisma, sed lohannis baptisma habebat paenitentiam\ndelictorum. et ideo prohibet eum Iohannes dicens: \\'ego\na te debeo baptizari, et tu uenis ad me? quare uenis\nad me, qui peccatum non habes? ille enim baptizandus est\nqui peccatum habet, qui autem peccatum non fecit lauacrum\npaenitentiae cur requirat?\\' sine inquit modo — hoc est:\ndum ecclesia aedificetur — decet nos inplere omnem\niustitiam. quae est iustitia nisi misericordia? dispersit enim,\ndedit pauperibus: iustitia eius manet in aeternum.\ndedit mihi pauperi, dedit mihi inopi gratiam, quam ante non\nhabui; iustitia eius ergo manet in aeternum. quae est iustitia\nnisi ut quod alterum facere uelis prior ipse incipias et tuo\nalios horteris exemplo? quae est iustitia nisi ut quia carnem\nsuscepit non quasi deus sensum aut ministerium carnis excluderet,\nsed quasi homo carnem uinceret, ut uincere me doceret?\ndocuit enim qua ratione possim terrenis concretam uitiis obnoxiae\ncarnis inluuiem sepelire criminibus, renouare uirtutibus.\no uere diuinam in ipsa humilitate domini prospicientiam!\nquanto enim abiectior humilitas tanto diuinior prouidentia.\niniuriarum suarum acerbitate deus proditur et remediorum\nsuorum usu, qui nullis remediis indigeret, deus probatur. quid\nenim tam diuinum ad populos prouocandos quam ut nemo\nrefugiat lauacrum gratiae, quando Christus lauacrum paenitentiae\nnon refugit? nemo se dicat exsortem esse peccati, quando\nChristus uenit ad remedium peccatorum. si pro nobis Christus\nlauit, immo nos in corpore suo lauit, quanto magis nos nostra\ndelicta lauare debemus? quo igitur magis opere, quo magis\nmysterio deus, quamquam deus in omnibus, quam hoc probatur,\nquando per totum mundum, qua generis humani condicio\ndiffunditur, per separatarum diuortia tractusque regionum\nuno momento in uno corpore deus fraudem uetusti erroris\naboleuit, gratiam regni caelestis effudit? unus enim mersit,\nsed eleuauit omnes; unus descendit, ut ascenderemus omnes,\nunus omnium peccata suscepit, ut in illo peccata omnium\nmundarentur. purificate igitur uos, ut apostolus dicit, quia\npurificauit se ille pro nobis, qui purificatione non eguit. haec\nde nobis.\nNunc consideremus mysterium trinitatis. unum deum dicimus,\nsed patrem confitemur et filium confitemur. nam cum\nscriptum sit: diliges dominum deum tuum et ipsi soli\nseruies, negauit filius esse se solum dicens: sed non sum\nsolus; pater enim mecum est. nec nunc solus est; pater\nenim se adesse testatur. adest spiritus sanctus; numquam\n\n\n\n\n\n\nI\nenim potest a se trinitas separari. denique apertum est\ncaelum, descendit spiritus sanctus corporali specie\nsicut columba. quomodo ergo haeretici dicunt quia solus in\ncaelo est, qui non est solus in terris? aduertamus mysterium.\nquare sicut columba? simplicitatem enim lauacri requirit gratia,\nut simus simplices sicut columbae. pacem lauacri requirit\ngratia, quam in typo ueteri columba quondam ad illam arcam,\nquae sola fuit diluuii inmunis, aduexit. docuit me cuius typus\ncolumba illa fuerit, qui nunc descendere dignatus est in specie\ncolumbae, docuit in illo ramo, in illa area typum fuisse pacis\net ecclesiae, quod inter ipsa mundi diluuia spiritus sanctus\nad ecclesiam suam pacem adferat fructuosam. docuit etiam\nDauid, qui prophetico spiritu cernens baptismatis sacramentum\nait: quis dabit mihi pinnas sicut columbae?\nuenit ergo\nspiritus sanctus, sed adtende mysterium. uenit ad Christum;\nomnia enim per ipsum creata sunt et in ipso constant.\nsed uide beniuolum dominum, qui solus se iniuriis subdidit,\nsolus gratiam non quaesiuit. et ubi aedificauit ecclesiam? rogabo\ninquit patrem, et alium paracletum dabit uobis,\nut uobiscum sit in aeternum, spiritum ueritatis, quem\nhic mundus non potest accipere, quia non uidet eum\nnec cognoscit eum. merito ergo se in corpore demonstrauit,\nquoniam in diuinitatis substantia non uidetur.\nuidimua spiritum,\n\n\n\n\n\n\nsed in specie corporali, uideamus et patrem. sed quia uidere\nnon possumus, audiamus; adest enim beniuolus deus, non derelinquet\ntemplum suum. uult omnem exaedificare animam, uult\neam ad salutem informare, uult lapides uiuos a terra ad caelum\ntransferre. diligit templum suum, et nos diligamus eum. si\ndiligimus deum, praecepta eius seruemus; si diligimus eum,\nnouerimus eum; qui enim dicit quia nouit eum et praecepta\neius non seruat mendax est. quomodo enim potest\ndeum diligere qui non diligit ueritatem, cum deus ueritas sit?\naudiamus ergo patrem; inuisibilis enim pater. sed et filius\ninuisibilis secundum diuinitatem; deum enim nemo uidit umquam.\ncum ergo filius deus, in eo utique quod deus est filius\nnon uidetur, sed demonstrare se uoluit in.corpore et, quia\npater corpus non gerebat, ideo probare uoluit pater nobis in\nfilio se esse praesentem dicens: filius meus es tu, in te\nconplacui. si uis discere filium cum patre semper esse praesentem,\nlege fili uocem dicentis: si ascendero in caelum,\ntu ibi es; si descendero in infernum, ades. si patris\ntestimonium quaeris, audisti a Iohanne. crede ei cui se baptizandum\ncredidit Christus, cui pater filium caelesti uoce\n\n\n\n\n\n\nconmisit dicens: hic est filius meus dilectus, in quo\nconplacui.\nubi sunt Arriani, quibus non placet filius, in quo\nconplacuit pater? hoc non ego dico neque hominum quisquam\n. loquutus est; neque enim per hominem deus neque per angelos\nneque per archangelos, sed ab ipso patre uox de caelo missa\nsignauit. deinde alibi idem pater repetit dicens: hic est filius\nmeus dilectus, in quo conplacui; ipsum audite, dicentem\nutique audite: ego et pater unum sumus. qui ergo\nfilio non credit non credit patri. testis est ille de filio. si dubitatur\nde filio, paterno non creditur testimonio. deinde cum\ndicit: in quo conplacui, non aliena in filio, sed sua laudat.\nquid est enim dicere: in quo conplacui nisi quia omnia\nquae habet filius mea sunt, sicut filius dixit: omnia quae\nhabet pater mea sunt? indifferentis enim diuinitatis potentia\nnon secernit inter patrem et filium, sed unam patri filioque\nparticipat potestatem. credamus patri, cuius uocem elementa\nsonuerunt, credamus patri, cuius uoci elementa obsequium\npraestiterunt. credidit mundus in elementis, credat in hominibus;\ncredidit in exanimis, credat in hominibus; credidit in\nmutis, credat in loquentibus; credidit in his quae non habent\n\n\n\n\n\n\n\n\n\n\nsensum, credat in his qui sensum ut deum cognoscerent\nconsecuti sunt.\nEt ipse Iesus erat incipiens fere annorum XXX, qui\nputabatur esse filius Ioseph. de generationibus dicturi, quarum nonnullam uidemus in euangelio secundum Matthaeum\nuel in hoc, cuius interpretationem habemus in manibus, esse\ndistantiam, quoniam non est credibile aduersantia sibi sanctos\nuiros potuisse dicere, de gestis praesertim domini salutaris\nquanto studio possumus non dixisse eos discrepantia demonstremus.\net primum omnium neminem mouere debet quod ita\nscriptum est: qui putabatur esse filius Joseph. bene\nenim putabatur, quia natura non erat, sed ideo putabatur,\nquia eum Maria, quae Ioseph uiro suo erat desponsata, generauerat;\nsic enim habes: nonne hic est filius Ioseph fabri?\ndiximus supra qua ratione per uirginem, diximus etiam qua\nratione per desponsatam et quare census tempore nasci uoluerit\ndominus salutaris: non alienum etiam uidetur ut qua\nratione fabrum patrem habuerit declaremus. hoc enim typo\neum patrem sibi esse demonstrat, qui fabricator omnium condidit\nmundum iuxta quod scriptum est: in principio fecit\ndeus caelum et terram. nam etsi humana non sunt conparanda\ndiuinis, typus tamen integer est, quod pater Christi igni\n\n\n\n\n\n\noperatur et spiritu et tamquam bonus animae faber uitia nostra\ncircumdolat, cito securem admouens arboribus infecundis, secare\ndoctus exigua, culminibus seruare sublimia, rigida mentium\nspiritus igne mollire et in uarios usus omne humanum genus\ndiuersa ministeriorum qualitate formare.\nCur autem Ioseph magis quam Mariae generatio describatur,\ncum Maria de sancto spiritu generauerit Christum et Ioseph\na generatione domini uideatur alienus, dubitare possemus, nisi\nconsuetudo nos instrueret scripturarum, quae semper uiri originem\nquaerit. sic enim habes: Phares fuit filius Iuda principis\ntribus. hic generauit Esrom et Esrom generauit\nAram et Aram generauit Aminadab et Aminadab generauit\nNaasson et Naasson generauit Salmon et Salmon\ngenerauit Boos et Boos generauit Obed et Obed\ngenerauit Iessae et Iessae generauit Dauid. uiri enim\npersona quaeritur, qui etiam in senatu et reliquis curiis ciuitatum\ngeneris adserit dignitatem. quam deforme autem, si\nrelicta uiri origine origo feminae quaereretur, ut uideretur\npatrem non habuisse ille totius mundi populis praedicandus!\nsed etiam alibi diuerso ordine generationem doceamus esse\ndecursam, ne hic quoque euangelistae discrepare uideantur, qui\nueterem ordinem sunt secuti. sic enim habes: fuit homo ex\nArath, et nomen eius Elcana, filius Hieremiel, filius\nHeli, filius Ozi. uides et a patribus ad filios et a filiis ad\npatres originis descriptionem uetere more contextam, uides\nubique familiam per uirorum generationes esse decursam: noli\nmirari si Matthaeus ab Abraham usque ad Ioseph, Lucas a\nIoseph usque ad Adam et deum generationum ordinem percucurrit.\nnoli mirari quod Ioseph origo descripta est. etenim\nsecundum carnem natus usum debuit sequi carnis et qui in\nsaeculum uenit saeculi debuit more describi, maxime cum in\nIoseph origine etiam origo sit Mariae. nam cum uir iustus\nfuerit Ioseph, utique ex tribu sua et ex patria sua accepit\nuxorem nec potuit iustus facere contra id quod lege praescriptum\nest. sic enim habes quia unusquisque in hereditatem\ntribus suae patriae adhaerebunt filii Israhel nec de tribu ad\ntribum transibunt et omnis filia, quae habet hereditatem tribuum\nfiliorum Israhel, uni ex populo et ex tribu patris sui\nerit uxor. itaque et census tempore ascendit Ioseph de domo\net de patria Dauid, ut profiteretur cum Maria uxore sua. quae\n\n\n\n\n\n\nex eadem domo et ex eadem patria professionem defert, utique\neiusdem tribus et eiusdem patriae se esse designat.\nCognata quoque Mariae inducitur Elisabet, primo quod\nomnes Iudaei cognati, quemadmodum et apostolus docuit dicens:\noptabam enim anathema esse ipse pro fratribus meis\ncognatis secundum carnem, qui sunt Israhelitae. cognatae\nergo, quia ambae Israhelitae erant, simul et cognatae,\nquia ambae erant ex tribu Iuda. didicisti ex tribu Iuda Mariam,\ndisce et Elisabet. nam exsurgens Maria in diebus illis\nabiit in montana cum festinatione in ciuitatem inquit\nIudae et intrauit in domum Zacchariae. cum enim iuxta\ntribus suas Moyses habitare unumquemque praescripserit, utique\ncum in ciuitate Iudae manserit, erat et in tribu Iuda, maxime\ncum ex genere Elisabet fuerint sacerdotes, quorum deus portio\nest. simul quam pulchrum, ut cum illa praenuntium Christi,\nChristum ista generauerit et altera de sancto spiritu conceperit,\naltera sancto repleta spiritu prophetauerit, secundum carnem\nquoque uideantur fuisse cognatae quae secundum deum spiritalis\ncognationis consortio non carebant! quodsi omnis feminae\ncaput uir secundum sanctum apostolum et sunt duo in carne\nuna secundum legem diuinam, utique hi qui una caro erant\net unus spiritus qui poterat fieri ut uiderentur patriam et\n\n\n\n\n\n\ntribum habere diuisam? accedit illud quod etiam angelus Gabrihel\nde domino praenuntiauerit quod dabit illi dominus\nsedem Dauid patris sui. certum est igitur etiam Mariam\nde Dauid generatione manasse. simul etiam discimus nihil referre\nquo ordine generationis series exprimatur, cum iter hinc\natque inde sit peruium.\nCur autem sanctus Matthaeus ab Abraham generationem\nenumerare coeperit Christi, sanctus nero Lucas a Christo\nusque ad deum perduxerit explanandum uidetur. sed prius cur\nsanctus Matthaeus, cum ab Abraham coeperit generationis ordinem,\nnon ita posuerit: <liber generationis Abrahae\\', sed: liber\ngenerationis Iesu Christi, fili Dauid, fili Abraham et\ncur hos duos potissimum nominauerit nequaquam praetereundum\nputo. non enim otiose fidelissimi auctores generis eliguntur,\nut intellegamus quod in ipsa generatione carnis spiritalis\nmagis successio requiratur; duo sunt enim isti uiri, in\nquos manauerunt promissa diuina.\nprior Abraham, qui ante\nMoysi legem et ante populum Iudaeorum propria derelinquens,\ncognoscens deum meruit fidei testimonium, quia credidit\ndeo et reputatum est ei ad iustitiam, qui etiam a deo\naccepit oraculum dicente sibi: exi de terra tua et de cognatione\ntua et de domo patris tui in terram, quam\ntibi monstrabo, et faciam te in gentem magnam et\nbenedicam te et magnificabo nomen tuum, et eris\nbenedictus, et benedicam benedicentes te et maledicam\nmaledicentes te, et benedicentur in te omnes tribus\n\n\n\n\n\n\nterrae. uides ergo congregationes gentium et sacrosanctae\necclesiae coetum oraculo diuino huic primo esse promissum.\net ideo is auctor generis debuit designari, qui instaurandae\necclesiae sponsionem primus emeruit.\nDauid quoque merito\net ipse auctor generis declaratur, quia cum iureiurando responsum\nquod ex ipso secundum carnem Christus futurus\nesset accepit; sic enim scriptum est: iurauit dominus\nDauid ueritatem, et non paenitebit eum: ex fructu\nuentris tui ponam super sedem meam et alibi: semel\niuraui in sancto meo, si Dauid mentiar; semen eius in\naeternum manebit, et sedes eius sicut sol in conspectu\nmeo et in Paralipomenis: et erit cum conpleti fuerint\ndies tui et dormieris cum patribus tuis, suscitabo\nsemen tuum post te, qui erit de uentre tuo, et parabo\nregnum eius. ipse mihi aedificabit domum, et erigam\nsedem eius in saeculum. ego ero ei in patrem, et ipse\nerit mihi in filium, et misericordiam meam non dispergam\nab eo, sicut dispersi ab his qui ante te fuerunt.\nper Esaiam quoque idem dominus deus generationem domini\nreuelauit dicens: exibit uirga de radice Iessae et flos ex\n\n\n\n\n\n\nradice ascendet et requiescet super eum spiritus dei,\nspiritus sapientiae et intellectus et infra: et erit radix\nIessae et qui exsurget imperare gentibus in ipso\ngentes sperabunt et alibi: puer natus est nobis, filius\ndatus est nobis, cuius principium super umeros eius,\net uocabitur nomen eius Magni consilii angelus; adducam\nenim pacem super principes et salutem ei.\nmagna potestas eius et pacis eius non est finis in\nsede Dauid et in regno eius. in quo Aquilae quoque\ninterpretatione non quasi de homine, sed de eo qui ultra\nhominem esset uidemus exstitisse promissum. idem enim interpretatus\nest: puer natus est nobis, filius datus est nobis,\net facta est mensura eius in umero eius, et uocabitur\nnomen eius admirabilis consiliarius, consiliarius\nmeus, fortis, potens, pater saeculi, princeps pacis. eius\ninpleta est disciplina et pacis eius non est finis\nsupra sedem Dauid et supra regnum eius.\nOmnia conuenire de Christo euidentibus signatur oraculis.\nnec posse diuinae fructum potentiae ad Salomonis gratiam\nderiuari, qui Dauid filius fuit, cuius finis haud dubie cognoscitur;\nfinis enim fuit regni Salomonis et pacis, ut Regnorum\nlectionibus demonstratur. unus est Christus, cuius regnum non\nhabet finem. deinde nullis Salomon gentibus imperauit, Christus\n\n\n\n\n\n\nuero ecclesiam de nationibus congregauit. postremo uiuente\nDauid et natus est Salomon et regnum est consecutus, hic\nautem qui promittitur post mortem Dauid surrecturus esse\nmonstratur, sicut habes quia cum conpleti fuerint dies\ntui et dormieris cum patribus tuis, suscitabo de\nsemine tuo qui erit ex uentre tuo et parabo regnum\neius. ipse mihi aedificabit domum, et erigam sedem\neius in saeculum. numquid in saeculum regnauit Salomon,\nqui annis tantummodo quadraginta regnauit? ego ero inquit\nei in patrem et ille mihi in filium — quis est ille proprius\ndei filius nisi cui dictum est: filius meus es tu, ego hodie\ngenui te? — et misericordiam meam non dispergam\nab eo et fidelem eum seruabo in domo mea et in regno\neius usque in saeculum? at uero Salomonem errasse ideo\nfortasse tam grauiter, ne errarent homines et ad ipsum crederetur\nmanasse promissum, diuinarum serie cognouimus lectionum;\naedificauit enim templum Astartae idolo propter amorem\nmulieris et indignatus est dominus in Salomonem. si igitur\net uiuente Dauid regnare coepit — sic enim habes quod,\ncum esset nuntiatum Dauid regnare Salomonem, adorauit rex\ncubili suo et dixit: benedictus dominus deus Israhel.\nqui dedit mihi hodie de semine meo sedentem in\nthrono meo, et oculi mei uident — si errauit, si offendit,\n\n\n\n\n\n\nuides quoniam promissi series Christum spopondit.\net ideo\nistos duo generis auctores euangelista delegit, unum qui promissum\naccepit de congregatione populorum, alterum qui de\ngeneratione Christi oraculum consecutus est. et ideo licet\nordine sit successionis posterior, prior tamen quam Abraham\nin domini generatione describitur, quia plus est promissum\naccepisse de Christo quam de ecclesia, quoniam ecclesia ipsa\nper Christum. ergo unus princeps generis secundum carnem,\nalter princeps generis secundum spiritum, alter secundum\nseminis gratiam, alter secundum populorum fidem; potior enim\nqui saluat eo qui saluatur. et ideo Dauid filius dicitur: liber\ngenerationis Iesu Christi, fili Dauid; eius enim primo\nloco debuit filius dici, cui dari filius est promissus, licet apostolus\netiam Abrahae Christum dicat esse promissum; Abrahae\nenim dictae sunt promissiones et semini eius. non\ndicit: et seminibus, tamquam in multis, sed sicut in\nuno: et semini tuo, qui est Christus, ut alteri proprietas\ngenerationis, principatus alteri deferatur. illi delatum est, ut\nIesus eius filius diceretur, huic quasi principi familiae gentiumque\npraerogatiua seruatur, ut ab Abraham generationis\ndominicae manaret exordium; qui enim fidei auctor est, ipsum\nadserere scriptura quoque debuit diuinae generationis auctorem.\nunde et Lucas ad deum putauit originem eius esse referendam,\nquod uerus Christi generator deus sit uel secundum ueram\ngenerationem pater uel secundum lauacri regenerationem mystici\nauctor muneris. et ideo non a primo generationem eius\n\n\n\n\n\n\ncoepit describere, sed posteaquam baptismum eius explicuit,\nauctorem omnium deum per baptismum cupiens demonstrare\nChristum quoque a deo ordine manasse successionis adseruit\nuniuersa contexens, ut et secundum naturam et secundum\ngratiam et secundum carnem dei filium demonstraret. quod\nautem euidentius diuinae generationis indicium quam quod\nde generatione dicturus ipsum patrem praemisit loquentem:\nhic est filius meus dilectus, in quo conplacui?\nHic quoque aliqui solent serere quaestiones, quod Matthaeus\nab Abraham usque ad Christum quadraginta duas generationes\nenumerauerit, Lucas uero quinquaginta et quod per alias personas\nMatthaeus, per alias Lucas generationem manasse descripserit.\nin quo iam potes illud probare quod diximus quia, cum\nalios Matthaeus maiores dominici generis, alios uero Lucas\nin ordine generationis texuerit, ab Abraham tamen et Dauid\nreliquos auctores generis uterque signauit.\nquod uero per Salomonem\nMatthaeus generationem deriuandam putauit, Lucas\nuero per Natham, alteram regalem, alteram sacerdotalem Christi\nfamiliam uidetur ostendere. quod non ita accipere debemus,\nquod alterum altero uerius, sed alter alteri pari fide et ueritate\nconcordet. fuit enim uere et secundum carnem regalis et\n\n\n\n\n\n\nsacerdotalis familiae, rex ex regibus, sacerdos ex sacerdotibus.\nlicet oraculum non de carnalibus, sed de caelestibus exprimatur,\nquoniam et rex in dei uirtute laetatur, cui iudicium\na patre rege defertur, et sacerdos est in aeternum, secundum\nquod scriptum est: tu es sacerdos in aeternum secundum\nordinem Melchisedech. bene igitur uterque tenuit fidem,\nut Matthaeus per reges ductam originem conprobaret et Lucas\nper sacerdotes a deo transmissam in Christum seriem generis\ndeducendo sanctiorem ipsam sanctiorem ipsam declararet. simul in hoc\nquoque uituli figura signatur quod ubique sacerdotale mysterium\nputat esse seruandum.\nnec mireris si ab Abraham plures\nsecundum Lucam successiones usque ad Christum sunt, pauciores\nsecundum Matthaeum. cum per alias personas generationem\nfatearis esse decursam; potest enim fieri ut alii longaeuam\ntransegerint uitam, alterius uero generationis uiri\ninmatura aetate decesserint, cum uideamus conplures senes cum\nsuis nepotibus uiuere, alios uero uiros statim filiis obire\nsusceptis.\nIllud quoque aduertimus, quod sanctus Matthaeus Jacob,\nqui fuit pater Ioseph, filium Matthan esse memorauerit, Lucas\nuero Ioseph, cui desponsata erat Maria, filium Heli, Heli autem\nfilium Melchi esse descripserit. quomodo unius duo patres, id\nest Heli et Iacob? quomodo etiam duo paterni aui, Matthan\n\n\n\n\n\n\net Melchi? sed si sequaris, inuenies quod iuxta praescriptum\nlegis ueteris duo fratres diuersos filios uterinos ex una uxore\ngenerauerint. traditur enim Matthan, qui a Salomone genus\nduxit, Iacob generasse filium et uxore superstite decessisse,\nquam postea Melchi accepit uxorem, ex qua generatus est\nHeli rursus Heli fratre sine liberis decedente copulatus est\nfratris uxori et generauit filium Ioseph, qui iuxta legem Iacob\nfilius dicitur, quoniam semen fratris defuncti frater iuxta legis\nueteris seriem suscitabat. ita duorum filius dictus est, non ab\nutroque generatus, sed quia alterius secundum generationem,\nalterius secundum legem factus est filius. in quo praescripto\nlegis futuram perpetuitatem defunctorum seminis nobis esse\npromissam non intellexit populus Iudaeorum, sed secundum\nlitteram accipiens gratiam corrupit oraculi. alius enim erat\nfrater, qui defunctorum fratrum semen resuscitaret, non frater\nsecundum carnis germanitatem, sed secundum gratiae puritatem.\net ideo fortasse frater non redimit: redimet homo? quia\nnon germanus frater ille, sed dominus et mediator dei et\nhominum homo Christus Iesus resurrectionis gratiam propagauit;\nlicet sit uersiculi istius et alia interpretatio, quam suo\ndicemus loco.\nnon absurdum autem uidetur -quod geminato\n\n\n\n\n\n\nmystico numero quater denas generationes diuidendas sanctus\nMatthaeus putauit, ab Abraham usque ad Dauid, a Dauid\nusque ad transmigrationem Babylonis, a transmigratione Babylonis\nusque ad Christum, in quo uices mutationum pariter\ndesignauit. ab Abraham enim usque ad Dauid tempora sine\nregibus fuit populus Iudaeorum — regnum enim iustum a Dauid\ncoepit — deinde per reges actum genus omne est Iudaeorum et\nintemerata usque ad transmigrationem eorum regna manserunt;\npost transmigrationem uero in occasum degenerantis populi\nnobilitas circumcisa uergebat. de quinquaginta uero successionibus,\nquas ab Abraham Lucas contexendas putauit, numeri\nmystici seruata gratia satis claret; nam et decimus et septimus\nnumerus mysticus est et tertio uterque repetitus mysterium\nsignat, et pentecoste, cuius Lucas, et tesseracoste, cuius\nMatthaeus secutus est gratiam, satis superque numerum mysticum\nprodiderunt.\nPlerique etiam mirantur cur Thamar mulieris famosae, ut\nillis uidetur, Matthaeus conmemorationem in dominica generatione\ncontexendam putauerit, cur etiam Ruth, cur eius\nquoque mulieris, quae Uriae uxor fuit et occiso marito in\nDauid nuptias conmigrauit, cum praesertim Sarrae et Rebeccae\net Rachel, sanctarum feminarum, nusquam fecerit mentionem.\nsic enim habes: Abraham genuit Isaac, Isaac genuit\nIacob, Iacob genuit ludam et fratres eius, ludas autem\n\n\n\n\n\n\ngenuit Phares et Zaram ex Thamar. non otiose itaque huius\nmulieris euangelista nomen inseruit, de qua diuise interim\ntractandum uidetur.\nprimum enim si ueris intendas animum,\nnon haec mulier tam famosa quam iusta; non enim temporalis\nusum libidinis requisiuit, sed successionis gratiam concupiuit;\nerat enim deforme liberos non habere, quod etiam legum\nciuilium fuit auctoritate multatum. promiserat eam filio suo\nludas et diu pactarum foedera distulerat nuptiarum. per moram\npromissi defunctus est sponsus. nondum uirginitatis, nondum\nuiduitatis ante Christi aduentum uernabat gratia. dolens se\nsine filiis remansisse dolum studio generationis conmenta est\net ludam consilio praeuertit, ut se eidem offerret ornatam,\nposteaquam defunctam eius cognouit uxorem. uides ubique\nmulieris uitam probari, quod non alienum praeripuit torum,\nnon meretricio studio quasi meretrix ornata est; non enim\nuagam captauit libidinem, sed diu soceri fraudata promissis\nex ea familia quam delegerat conuerso dolo fructum uoluit\nsuccessionis adipisci. quis itaque castior? illa quae tamdiu\nexspectauit promissum an ille qui amorem ferre non potuit\noblatum? illa quae sponsi familiam non refugit an iste qui\nmeretricem putauit? illa quae horam sui corporis uolentibus\nnon permisit ad copulam an iste qui quod studio coepit\nerroris ad successionis gratiam castitate mulieris consummauit?\nilla quae filios non habebat et tempus conceptionis mora coniugii\ntimebat excludi, illa quae grauitatem maturioris elegit\n\n\n\n\n\n\nan iste qui aetatem adulescentioris adamauit? denique ipse\nconfessus est dicens: iustificata est magis Thamar quam\nego, propter quod non dedi eam Selom filio meo. itaque\nilla experiri exactorem ipsum suae uoluit castitatis. denique\nnumquam postea uirum experta est, amictum uiduitatis sumsit\na coitu; ille unius horae inpatiens, qui annos a puella. exegerat\ncastitatis, luctum expulit, uestem mutauit, comam totondit,\nrogum deseruit, torum amator ascendit.\nsed non ita istam\ndefendimus, ut illum accusemus - immo utrumque excusemus,\nnon autem nos - sed mysterium quod copulae illius\nfructus expressit; generauit enim mulier Phares et Zara filios,\ngenerauit geminos. unde non otiose Matthaeus utrumque significauit,\ncum Phares tantummodo conmemorationem causa deposceret;\nPhares enim genuit Esrom, Esrom genuit Aram,\ndeinde per ordinem singuli. cur autem, cum Isaac duos generauerit,\nIacob plures, singulorum tantummodo, quos successionis\ndominicae causa poscebat, fecit scripturae series mentionem,\nhorum autem utrumque memorauit nisi quia hic in\nutroque mysterium est?\nTractauimus moralem locum, quia non opera meretricis\nexercuit, sed munera fecunditatis elegit, tractemus historicum\net mysticum uentilemus; neque enim sine mysterio potest esse\nquod anulum et monile accepit et uirgam. non uilis persona\nquae meretur accipere ornamentum signaculum potestatem,\n\n\n\n\n\n\nfactorum signaculum. pectoris ornamentum, regiae libertatis\ninsigne. ergo ut ordiamur historiam, cum generaret Thamar,\nlegisti quia unus de utero eius praemisit manum, quam corripiens\nobsetrix coccum ligauit dicens: hic exiet et prior. ut\nautem reuocauit manum puer in matris uterum, statim exiuit\nfrater eius. dixit autem obsetrix: quid incisa est per te\nsaepis? et uocauit nomen eius Phares. et post ipsum exiuit\nfrater eius, in cuius manu erat coccum, et uocauit nomen eius\nZara. uides quanta aenigmata mysterium prodant: manus praemissa,\ncoccum ligatum, reducta manus, uox obsetricis gemina\nquod prior alter exiret, saepem alter incideret.\ncur autem\nalter manum praemisit ex utero, alter genitali praecessit exortu\nnisi quia per geminorum mysterium gemina describitur uita\npopulorum, una secundum legem, altera secundum fidem, una\nsecundum litteram, altera secundum gratiam? prior gratia quam\nlex, prior fides quam littera. et ideo gratiae typus manum ante\npraemisit, quia gratiae actus ante praecessit, qui fuit in Iob\nMelchisedech Abraham Isaac Iacob, qui per fidem sine lege\nuiuebant; credidit enim Abraham deo, et reputatum est ei\nad iustitiam. Melchisedech quoque sancti gratiam praecedens\nsacrificii figura monstrauit; praeuenientes enim legem patriarchae\nsancti praescriptorum uinculis absoluti libera et consimili\nnobis euangelii gratia refulserunt.\niunior horum frater\n\n\n\n\n\n\n\n\n\n\nsecundus ordo pietatis; primus enim in patriarchis, secundus\nin regibus et sacerdotibus est. utraque enim uita secundum\ndeum. quia illi quoque qui secundum legem Moysi religiosam\net piam militiam militabant, non sunt gratiae et honoris exsortes,\nsed prior pietatis fructus in auctoribus quam heredibus\nprior enim Zara, qui interpretatione significatur oriens; lux\nenim pietatis ueri splendor orientis est, illius utique qui dixit:\noriens nomen est mihi, cuius in patriarchis primitus radius\nlucis inluxit. hi enim primi uitae suae actum in hoc saeculo\npraemiserunt, in quorum manu nostri quoque actus tamquam\nplenioris corporis, qui adhuc naturae quodam generantis utero\ntenebamur, figura praecessit. sed media tamquam saepis obiecta\nlegis est obseruatio et quodammodo uita maiorum uidetur\nincisa, de qua in typo illa obsetrix, fortasse iustitia, quae nos\nemissos aluo naturae matris excepit, dixisse proditur: hic\nexiet prior. et re uera mirabilis erat ille ordo pietatis, non\na Moyse nec ab aliquo homine nec per hominem, sed munere\nquodam sapientiae sponte se infundentis inpressus.\nprima igitur\ndisciplina pietatis secundum euangelium, quia per crucem et\nsanguinem credimus Christi, cuius Abraham diem uidit et gauisus\nest, cuius Noe gratiam in typo ecclesiae figuratam\nspiritali cognitione praesensit, cuius Isaac uicem in sacrificio\nnon recusauit, quem Iacob cum uinceret adorauit, cuius\n\n\n\n\n\n\nEsaias ruborem uidit uestimentorum - nam secundum euangelium\nuita etiam prophetarum est - in cuius sanguine\ninter excidia mundi publicae futurum salutis insigne Rahab illa\ntypo meretrix, mysterio ecclesia indica-uit, quae multorum\nconuenarum copulam non recusat et quo coniunctior pluribus\neo castior, inmaculata uirgo, sine ruga, pudore integra, amore\nplebeia, casta meretrix, uidua sterilis, uirgo fecunda: meretrix,\nquia a pluribus amatoribus frequentatur cum dilectionis inlecebra\net sine conluuione delicti - qui enim adhaeret meretrici\nunum corpus est-uidua sterilis, quae uiro parere non\nnorit absente - uenit uir et hunc populum plebemque\ngenerauit - uirgo fecunda, quae hanc genuit multitudinem cum\nfructu amoris, sine usu libidinis.\nSed ut ad historiam reuertamur, quid sibi uolunt obsethcis\neloquia dicentis: hic exiet prior nisi quia eius typum gerebat\nqui ortu corporis posterior, uirtute et ueritate primus\nexsistens principatum sibi omnium uindicauit? inde et Iohannes:\npost me uenit uir, qui ante me factus est. quid sibi\nuult quod coccum in manu eius ligauit nisi quia typus eius\nerat qui crucis indicio suae et sanguinis fusione actum inlustrauit\nhumanum? itaque posteaquam manum reduxit, quasi\nincisione facta saepis exiuit frater eius, quem quasi medium\n\n\n\n\n\n\n\n\nparietem saepis uel maceriae apostolus nominauit atque ipse\nde incisione nomen accepit; Phares enim diuisio est. unde et\n\nPharisaei nuncupat, eo quod a multorum se coniunctionibus\nsepararent. beatius autem et multo melius fuisset non incidi\nsaepem, sed unam eandem et indiuiduam permanere, quod\nfieri potuit, si ei uitae, quae prior manum misit, hoc est\nactum ostendit suum, consequens fuisset eius uitae militia,\nquae secuta est. multo enim melius, si circumcisus populus\nuitam maiorum uoluisset imitari; sic enim fuisset una saepis,\nuna maceria, una aedificatio priorum ac sequentium, sed quia\nprimum illum uitae actum posterioris infirmitas non potuit\ninplere, incisione sine dubio facta saepis eius siue maceriae,\nquae secundum deum aedificata erat, tamquam medius paries\ninteriectus est, ut illa saepis, hoc est perpetua atque continua\nbonorum morum aedificatio rumperetur. saepis enim est, qua\nager circumdatur fructuosus, furis remouetur incursus, quae\nculta concludit, deserta secernit. maceria quoque domum claudit.\nhaec si maneat, domus tuta est. denique auferam inquit\nmaceriam eius, et erit in direptionem.\noptemus ut haec\nintegra. sit maceria domus nostrae, domus spiritalis, quae in\nnobis est; non enim ab homine exaedificari potest, sed a deo\nuiuo, qui ait: et maceriem circumdedi, perdiderunt igitur\nsalutem qui maceriem perdiderunt. maneat ergo maceria,\nmaneat haec saepis. uis scire quam sit utilis saepis? saepi\naures tuas spinis et tribulis et noli audire linguam\nnequam; saepis enim ista te defendit a culpa.\nergo dominus\nIesus, qui postea secundum carnem uenit in lucem, ueteris\n\n\n\n\n\n\nillius munitionem saepis instaurans in maiorum nos actum et\nantiquam simplicitatem fidei reformauit. unde de eo et propheta\ndixit: uocaberis aedificator saepis. tulit enim illum\nobicem, qui unitatem mentis et corporis seriemque uitae simplicis\ndiuidebat, atque ipse factus est pax nostra qui fecit\nutraque unum et medium parietem saepis soluens.\nquem parietem exponit apostolus inimicitias esse in carne.\nhas ergo inimicitias tulit dominus et pacem refudit legemque\nmandatorum in decretis euacuauit, ut duos conderet in uno\nnouo homine, in quo non solum exteriorem et interiorem, sed\netiam Iudaeum significat et Graecum, ut esset omnia et in\nomnibus Christus. dominus enim sabbati superstitionem\ntulit, sabbati corporalis et quasi medium soluit legis parietem.\nqui nos ab ea pietate, quae secundum deum est, decretorum\ndifficultate prohibebat, eo quod iuxta Moysi legem non erat\nfacile atque possibile gentibus militare deo, cum inanis superstitio\nIudaeorum purum adfectum gentium a subeunda obseruatione\nreuocaret. quid ergo? lex inutilis? absit; sed utilis\nincredulis, infirmibus necessaria, quae lubricos et errantes\npraecepti salutaris austeritate cohiberet et obseruationum adtentione\nconcluderet. bona autem lex est, quia spiritalis. ei ergo\nnon bona qui non putat spiritalem, qui mente exiguus humilisque\nfactus eam quae super legem est maiestatem scilicet\nChristi uidere non potuit. quam utique tamquam supra illum\nparietem respiciens ille mente sublimis Esaias gloriam dei\nuidit, quae uidetur in montibus, non in collibus.\nDocuit itaque nos ecclesia in Canticis canticorum quod iste\nparies domino nostro Iesu Christo obstare non potuit nec ei\nqui secutus est Christum dicens: uox fratris mei; ecce\nhic uenit saliens super montes, transiliens supercolles.\nsimilis frater meus capreae uel innulo ceruorum in\nmontibus Bethel. ecce hic retro post parietem nostrum,\nprospiciens per fenestras, prospiciens per retia.\nrespondit frater meus et dixit mihi: surge, ueni, proxima\nmea, speciosa mea, columba mea, quoniam ecce\nhiems transiuit, pluuia abiit. discessit sibi. flores\nuisi sunt in terra, tempus secandi aduenit, uox turturis\naudita est. lores apostoli, tempus messis fructus est\nChristi, uox turturis uox ecclesiae. iure igitur dei filius posteaquam\nterrenos homines nec ad superna gradientes et corporalibus\ninspexit angustiis coartatos - non erat enim qui faceret\nbonum, non erat usque ad unum - descendere in terras\nipse dignatus est, ut parietem illum legis, hoc est molem\nquandam et superstitionem intellectus corporalis auferret. quae\nquasi premeret et obumbraret corda populorum. melior igitur\nmaceria quam paries. denique non bonus panes dealbatus,\nquod non otiose dictum est principi sacerdotum eo quod\nmedii parietis inpedimenta seruabat, quem dominus Iesus\nabstulit quasi duram militiam, quo clariorem obseruantiam\nreligionis infunderet, ut iam non unum Iudaeorum genus quasi\ncorporali quodam praescripto legis inclusum, sed omnes gentes\nad dei cultum per euangelium uocarentur.\nduo igitur gemini\n\n\n\n\n\n\nduae geminae uitae, duae geminae sunt militiae, ita ut prior\nmelior sit sequente. et ideo quod est melius reformatum est.\nquis autem neget euangelium praestare legi? bona tamen lex,\nsi supra litteram mentem erigas; littera enim occidit.\nquid autem haberet haec historia gratiae, nisi lucem tanti\nmysterii uideremus? docuit enim nos apostolus sanctus in\nsimplicitate historiae secretum quaerere ueritatis et in quasdam\nnon intellegibilis secundum litteram disputationes sensum referre\nscribens : dicite mihi, qui legem legistis, legem non\naudistis? scriptum est enim quia Abraham duos filios\nhabuit, unum ex ancilla et unum de libera; sed qui\nex ancilla secundum carnem natus est, qui autem de\nlibera secundum promissionem. quae sunt inquit per\nallegorian dicta. haec enim sunt duo testamenta et\ninfra: quae autem sursum est Hierusalem libera est.\nad illam igitur quam medius paries incidere et diuidere non\npotuit mentis sublimitate tendamus. solutus enim est secundum\nintellectum corporalem ueteris ille paries testamenti,\nexpulsa est ancilla, tenetur libera. ex libera sumus liberi;\nlibera est enim ecclesia, expulsa synagoga est - seruiebat enim\npopulus Iudaeorum - remotum est seruitutis iugum, quod\nnostrae animae quaedam colla reprimebat, ne ultra parietem\nuitae prioris possemus aspicere. habemus iugum bonum ac\nleue, quod habenis pacis et gratiae uinculis magis erigat quam\ndeprimat copulatos. hic est dominus, cuius in Zara typus ante\npraecessit, eo quod ex tribu et ex semine illius Zarae dominus\nIesus secundum carnem non solum a femina, sed etiam sub\n\n\n\n\n\n\nlege generatus est, ut eos qui sub lege erant redimeret pretio\nsui sanguinis. cuius figura ideo in manu illius Zarae praecessit,\nut promitteret nobis quia uenturus erat qui ueteris uitae\nreuocaret usum et libertatem quam tribuerat primo illi Adam\nin Adam nouissimo reformaret, - ut iam genus hominum sine\nlege sit seruitutis.\nSi igitur Thamar cognouimus propter mysterium inter dominicas\ngenerationes esse descriptam, Ruth quoque sine dubio\npari ratione minime praetermissam aestimare debemus, de qua\nsensisse uidetur apostolus sanctus, cum alienigenarum uocationem\ngentium spiritu praeuideret per euangelium esse celebrandam,\ndicens quod lex non sit iustis posita, sed iniustis.\nquomodo enim Ruth, cum esset alienigena, Iudaeo\nnupsit? et qua ratione in Christi generatione eius putauit\neuangelista copulae conmemorationem esse faciendam, quae\nlegis serie uetabatur? non ergo ex legitima saluator generatione\nmanauit? uidetur esse deforme, nisi ad apostolicam\nsententiam reuertaris quia lex non est iustis posita, sed iniustis.\nhaec enim cum sit alienigena et Moabitis, praesertim\ncum lex Moysi prohiberet has nuptias Moabitasque excluderet\nab ecclesia - sic enim scriptum est: Moabitae non introibunt\nin ecclesiam domini usque ad tertiam et quartam\ngenerationem et usque in saeculum - quomodo intrauit\nin ecclesiam nisi quia sancta et inmaculata moribus supra\nlegem facta est? si enim lex impiis et peccatoribus posita est,\nutique Ruth, quae definitionem legis excessit et intrauit in\n\n\n\n\n\n\necclesiam et facta est Israhelitis et meruit inter maiores dominici\ngeneris conputari, propter cognationem mentis electa,\nnon corporis, magnum nobis exemplum est quia in illa nostrum\nomnium, qui collecti ex gentibus sumus ingrediendi in ecclesiam\ndomini, figura praecessit. hanc igitur aemulemur, ut quia\nhaec moribus hanc praerogatiuam meruit adsciscendae societatis\nsuae, sicut historia docet, nos quoque propter morum\nelectionem in ecclesiam domini meritis suffragantibus adle.\ngamur. etenim cum Israhelitas in diebus iudicum superioribus\nfames temporibus urgueret, a Bethleem ciuitate Iuda.\nin qua natus est Christus, abiit uir colere in agro Moab cum\nuxore et duobus filiis; Elimelech uiro nomen, mulieri Noemin.\nfilii eius acceperunt sibi uxores Moabitidas - nomen uni\nOrfa, nomen secundae Ruth - et inhabitauerunt illic quasi\ndecem annis et mortui sunt sed derelicta mulier a duobus\nfiliis et uiro proprio destituta cognito quod deus uisitaret\nIsrahel regredi domum parans coepit suadere ut domum propriam\nrepeterent uxores filiorum suorum. una concessit, Ruth\nuero cum socru mansit. cui cum diceret socrus: ecce iam\nconsponsa tua ad populum suum regressa est et ad\ndeos suos, et tu reuertere pariter cum consponsa tua,\nrespondit Ruth: non contingat mihi dimittere te et redire\n\n\n\n\n\n\nad deum meum], quia quocumque tu ieris ibo tecum et\nubi tu habitaueris habitabo. populus tuus populus\nmeus et deus tuus deus meus. et ubi mortua fueris\nmoriar et ubi sepulta fueris sepeliar. atque ita duae\nperuenerunt in Bethleem. hos igitur mores atque hanc sanctitatem\nerga socrum, pietatem erga defunctum, religionem erga\ndeum cum cognouisset Boos, proauus Dauid, iuxta Moysi\nlegem, ut semen defuncti proximi suscitaret, eam sibi elegit\nuxorem.\nRefert autem aduertere quod et in agro pleno messis reperta\nmanipulos, sicut scriptum est, colligens et socrui fructus\nreseruans et non post iuuenem abiit, sed uirum perfectum\nsecuta est, unde et meruit audire: quia mulier uirtutis\nes tu uel: quia bene fecisti misericordiam tuam nonissimam\nplus quam primam; nouissima enim misericordia\necclesiae congregatae praestat priori. quod breuius hic dicimus,\nquia plenius in libris digessimus quos de fide scripsi.\nadpropinquauit autem qui longe erat, quia elongauit qui proximus\nerat, et calciamentum proximi muliere adquisiuit accepta.\nmos enim erat ut qui proximus erat, si nollet accipere in\nconiugium propinquam suam, calciamentum suum solueret et\nalii cederet. in quo non mediocre mysterium, eo quod is qui\n\n\n\n\n\n\nalienigenam in typo sumsit euangelizandi accepit facultatem.\n1\n1\ndenique in typo has fuisse nuptias testatur benedictio seniorum\ndicentium: det dominus mulierem quae intret in domum\ntuam sicut Rachel et sicut Liam, quae aedificauerunt\ndomum Israhel, et facere uirtutem in Ephratha, et sit\nnomen in Bethleem. et fiat domus tua sicut domus\nPhares, quem peperit Thamar Iudae, de semine tuo\ndet dominus tibi ea hac puella. et accepit Boos Ruth\net facta est ei in matrimonium et peperit Obed, patrem\nIessae, auum Dauid. recte igitur sanctus Matthaeus per euangelium\ngentes ad ecclesiam uocaturus auctorem ipsum dominum\ngentiliciae congregationis alienigenarum generationem secundum\ncarnem adsumsisse memorauit, ut iam tunc esset indicium\nquod illa generatio ederet gentium uocatorem, quem sequeremur\nomnes ex alienigenis congregati relinquentes paterna\net dicentes ei qui nos ad domini cultum uocaret, uerbi gratia\nPaulo aut cuicumque episcopo: populus tuus populus\nmeus, deus tuus deus meus. ergo Ruth, sicut Lia et\nRachel, oblita populum et domum patris sui soluens uinculum\n\n\n\n\n\n\nlegis ingressa est in ecclesiam.\nsoluit autem calciamentum qui\nnon accipit ecclesiam. et Moysi dicitur: solue calciamentum\npedum tuorum, ne ipse sponsus ecclesiae crederetur. solus\nille non soluit qui uerus est sponsus. et ideo dicit. Iohannes :\ncuius non sum dignus soluere corrigiam calciamenti\neius. ergo et hic typus est et aedificauit domum Israhel.\nQuam uero conmemoratio eius dominicae prosapiae fuerit\ninserenda declarat mysterii altioris expressio, qua prophetatum\nest ex genere eius in Ephratha Christum esse generandum, cum\ndicitur: det tibi dominus facere uirtutem in Ephratha,\net sit nomen in Bethleem. quae est enim uirtus nisi quae\nper Christum gentium populos congregauit? quod autem nomen\nnisi illud quod Bethleem patria domini secundum carnem\nnascentis est facta? unde per prophetiam dictum est: et tu,\nBethleem Iuda, non es minima inter principes Iuda; ex te enim exiet princeps qui regat populum meum lsrahel.\nuidemus igitur mulierum\\' conmemorationi historiam mores\nmysterium conuenire.\nneque tamen abnuo, cum Thamar et\nRuth defendo, peccatores quoque inter maiores dominici generis\nconputatos, quorum conmemorationem sanctus Lucas declinare\n\n\n\n\n\n\ndesiderans alium quendam successionum ordinem tenuit neque\nAchab neque Iechoniam neque postremo Uri uxorem nominandos\nputauit, ut inmaculatam sacerdotalis generis seriem\ndeclararet. sed ut illi consilii sui ratio subsistit ita etiam\nsancti Matthaei consilium a rationis iustitia non abhorret.\nnam cum euangelizaret dominum secundum carnem esse generatum,\nqui omnium peccata susciperet, subiectum iniuriis,\nsubditum passioni, ne huius quidem putauit exsortem adserendum\nesse pietatis, ut maculatae quoque originis non recusaret\niniuriam, simul ne puderet ecclesiam de peccatoribus\ncongregari, cum dominus de peccatoribus nasceretur. postremo\nut beneficium redemtionis etiam a suis maioribus inchoaret, ne\nquis putaret originis maculam inpedimento posse esse uirtuti\nnec se insolens de sui generis nobilitate iactaret neue parentum\ncrimina uerecundior erubesceret, cui obumbrandae originis\nfacultas daretur flore uirtutis.\nAn uero sanctns Dauid, licet multa eius in mysterium figurentur,\nnon eo praecelsior- quod hominem se esse cognouit\net conmissum super abrepta Uri uxore peccatum paenitentiae\nputauit lacrimis abluendum, ostendens nobis neminem uirtuti\npropriae debere confidere? habemus enim aduersarium magnum,\nqui uinci a nobis sine dei fauore non possit. et plerumque in\ninlustribus et beatis uiris grauia peccata fuisse repperies, ut\nquasi homines temtationi patuisse cognoscas, ne uirtutibus\negregiis plus quam homines crederentur. si enim Dauid, quia\npraesumtione uirtutis elatus dixerat: si reddidi retribuentibus\nmihi mala et alibi: ego autem dixi in mea\n\n\n\n\n\n\nabundantia: non mouebor in aeternum, statim insolentiae\nhuius poenam se subisse memorauit dicens: auertisti faciem\ntuam a me, et factus sum conturbatus, si ipse dominici\ngeneris auctor insolentiae excepit offensam, quanto magis nos\nceteri peccatores, quibus nulla suffragetur praerogatiua meritorum,\ninsolentiae scopulum timere debemus, in quo naufragium\nsit bonorum, praesertim cum tantus uir nobis et magisterii\nauctor sit et exempli, qui quasi palinodiam quandam ad repropitiandum\ndominum in posterioribus canendam putauit dicens:,\ndomine, non est exaltatum cor meum neque in altum\nelati sunt oculi mei et dominus a dextris meis, ne\nconmouear; sciuit enim, quando se sibi credidit, esse se\nlapsum. denique nihil aliud esse in homine designauit nisi\nquia deum nouit; sic enim habes: quid est homo quod\ninnotuisti ei aut filius hominis quia conputas eum?\nsi ergo Dauid insolentiam damnat, humilitatem induit, recte\nin historia uxoris Uri magisterium istud adfectandae humilitatis\nadsciscitur.\net tamen si ex ea natus est ille pacificus\nSalomon, uideamus ne forte mysterium sit, quod sublato eo\nde medio qui ante coniugio suo plebem gentium uindicabat\nalii ecclesia uiro nupserit, uero Dauid. Dauid enim uocatus\nest Christus, in parentis nomen adscitus iuxta quod scriptum\nest: inueni Dauid seruum meum. cui nupsit ecclesia, quae\nuerbi semine et spiritu dei plena Christi corpus effudit,\n\n\n\n\n\n\npopulum scilicet Christianum. est ergo mulier, quae uiuente\nuiro ligata est legi, et ideo mortuus est uir eius, ut non\nesset adultera, si esset cum alio uiro. mysterium igitur in\nfigura, peccatum in historia; culpa per hominem, sacramenta\nper uerbum. de qua historia, quoniam alibi plenius diximus,\nhic transcurrendum uidetur. meritoque sanctus Dauid de hac\nhistoria mysticum psalmum quinquagensimum scripsit propter\nBersabee nuptias dicens: in plurimum laua me ab iniustitia\nmea et a delicto meo munda me. si iniquitatem\nsuam dei amicus agnoscit et meritis suis obstare delictum,\nsi denique deo peccasse 88 confitetur, cur tu de confessione\ncriminis erubescas, cum criminis conmentum, non confessio sit\npudori?\nergo cum Dauid Bersabee historiam non praetermiserit\nin suis psalmis, ut in ea uel mysterium uel actum\nperfectae paenitentiae nos doceret, iure uidemus etiam in generationibus\ndominicis non praetermissam, quia et ipse Dauid,\nqui eam accepit in uxorem sibi, generationis dominicae secundum\ncarnem praecessor adseritur, cuius speciale, ut diximus,\nmeritum, ut ecclesiae in hoc mysterio uideret exortum et acciperet\noraculum quod ex suo Christus genere nasceretur. alterum\nenim ad ecclesiam pertinet, quod dixit: ecce audiuimus eam\nin Ephratha, inuenimus eam in campis siluae, alterum\nspecialiter ad dominici corporis sponsionem, quod oraculo\n\n\n\n\n\n\nmanifestissimo reuelatur, cum dicitur: ex fructu uentris tui\nponam super sedem meam. noli tamen tanto neglegens esse\npromisso; non enim sine definitione datum est,. sed, si custodieris\ntestamentum et testimonia seruaueris domini, quae in\neuangelio. se pollicetur esse dicturum, tibi quoque copia sedis\npatebit aeternae. haec de uxore Uri.\nDe Athab autem satis claret, cui uxor lezabel, et de Iechonia,\nde quo satis idoneus auctor est Hieremias maximi reum esse\ndelicti, cui etiam quod habuit nomen eripuit. et ideo qui\nIoachim in Regnorum libris dicitur Iechonias a Hieremia est\nnominatus dicente eo: abiectus est Iechonias ut uas, non\nest usus in eo, propter quod proiectus est ipse et\nsemen eius. terra, terra, audi uerbum domini, scribe\nuirum istum abdicatum, quia non exsurget ex semine\neius sedens in throno Dauid, princeps adhuc in Iuda.\neo enim regnante Iudaeam Babylonii uastauerunt neque postea\numquam de semine eius regnum quisquam in Iudaea potuit\noptinere; postea enim populus de captiuitate dimissus sub\nsacerdotibus et tetrarchis fuit. unde etiam usque ad Christi\ngenerationem mansere tetrarchae, ne ipsi quidem, quantum\n\n\n\n\n\n\nhistoria docet, regalis dignitatem generis reseruantes.\nfertur\nenim ab his, qui siue argumentati siue simpliciter docentes\nsiue uere adstruentes tradiderunt nobis, quia Idumaei latrones\nAscalonam urbem Palaestinae ingressi de fano Apollinis, quod\nuicinum muris erat, Antipatrum Herodis cuiusdam hieroduli\nfilium inter alios abduxere captiuum, quem pater redimere\npropter paupertatem nequiuit. is igitur inbutus disciplinis et\nmysteriis Iudaeorum Hyrcano Iudaeae regi amicitia copulatur,\nquem pro se ad Pompeium Hyrcanus legatum direxit; et quia\nlegationis fructu potitus est, per eam gratiam partem regni\nadfectauit. occiso autem Antipatro propter felicitatis inuidiam\nfilius eius Herodes postea sub Antonio senatus consulto ludaeis\nregnare praeceptus est, cuius Herodes filius et alii tetrarchae.\nquod ideo ex Graecorum historiis putauimus transferendum,\nut clareat Herodem nullo adfinem generis Iudaeorum regnum\nadulterina fraude quaesisse. denique conscius ignobilitatis suae,\nne qua posteris suis uel de praescripto uetere quaestio moueretur,\nscripturas eorum incendit existimans quod, si indicia\nde publico sustulisset, nullis aliis testimoniis clarere posset,\nquin de patriarcharum uel proselytorum ueterum genere demanaret.\nsed ut pleraque curae humanae sunt, cognitioni hoc et\nindagini ueritatis praeiudicare non potuit.\nne nobis tamen possit\n\n\n\n\n\n\n\n\n\n\npraeiudicare, uideamus, qui ueri regalisque generis dicimus\nChristum, et per ueros et nobiles reges actum domini genus.\nsed ubi adulterina regnum adfectauit propago, successionem\nnobilitatis suae non potentiae, sed generationis ordo seruauit,\ntamen ipsum regem secundum honorem saeculi non accepimus\nChristum. quomodo ergo ex fructu uentris tui ponam\nsuper sedem meam? quomodo et angelus de eo dicit quod\ndabit illi dominus deus sedem Dauid patris sui, et\nregnabit in domo Iacob? quomodo regnare promittitur nec\nostenditur? aut quomodo ex semine Iechoniae nullus regnaturus\ndicitur per prophetam? si enim Christus regnauit, ex\nsemine autem Iechoniae Christus est, propheta mentitus est,\nmentita sunt et oracula, sed illic futuros ex semine Iechoniae\nposteros non negatur, et ideo de semine eius est Christus et\nquod regnauit Christus non contra prophetiam est; non enim\nsaeculari honore regnauit nec in Iechoniae sedibus sedit, sed\nregnauit in sede Dauid.\nUerum cum ipse Iechonias Dauid sederit sedem, quemadmodum\nsoluitur quod dictum est quia Dauid sedem Iechoniae\nposteri non sedebunt, cum eadem sedis fuisse\nuideatur amborum? itaque et nos sedem Dauid fuisse negare\nnon possumus, non eandem tamen regis Dauid sedem\nChristus quam Iechonias sedit, immo nec quisquam alius ex\ngenere Dauid sedem eius potuit sedere quam Christus, quia\nnec in alio aliquo semen eius aeternum est, sed in Christo,\nsicut deus ipse reserauit dicens: semel iuraui in sancto\nmeo, si Dauid mentiar: semen eius in aeternum\n\n\n\n\n\n\nmanebit, et sedis eius sicut sol in conspectu meo. quem\nigitur dicit hic? non Salomonem utique, non Roboam, non\nNatham, sed illum de quo solo potest dicere: ponam in\nmari manum eius et in fluminibus dexteram eius. ipse\ninuocabit me (pater meus es tu\\' et: ponam in saeculum\nsaeculi semen eius et thronum eius sicut dies caeli.\nnon utique hunc thronum Salomon sedit, non Roboam. non\nlechonias. uis scire qui sederit? is est, de quo dicit angelus\nad Mariam: ecce concipies in utero et paries filium et\nuocabis nomen eius Iesum. hic erit magnus et filius\naltissimi uocabitur, et dabit illi dominus deus sedem\nDauid patris sui, et regnabit in domo Iacob in aeternum,\net regni eius non erit finis. si angelo non credis.\nipsi saltim domino credes dicenti: tu dicis quia ego rex\nsum. numquid ergo et ipse mentitus est, quia regnare se dixit.\nqui non regnauit in terris? quomodo scriptura soluitur, quae\nregnare eum dicit et regnare non adstruit?\nin abruptum disputationis\nuenimus, haeremus in uado et quodam ueritatis\nnaufragio fluctuamus. excitemus igitur Christum, ipsum interrogemus,\nipse respondeat. interrogemus scripturas. inuenimus\nquia regnum domini non est de hoc mundo; ipse enim dixit: .\nregnum meum non est de hoc mundo. qui dicit non esse\nde hoc mundo regnum suum ostendit esse supra mundum. ita\net erat regnum eius et non erat: non erat in saeculo, supra\nsaeculum erat. erat ergo regnum aliud ueri Dauid, quod\nsolus Christus accepit, et erat semen aliud Dauid, quod in\n\n\n\n\n\n\n\n\naeternum manet, de quo solus generatus est Christus, qui\nsolus uerus filius Dauid, cuius etiam solus nomen accepit,\niuxta quod scriptum est: inueni Dauid seruum meum, in\noleo sancto meo uncsi eum. quod utique non de propheta\nDauid, sed de domino dici praemissa declarant; scriptum est\nenim: posui adiutorium super potentem et exaltaui\nelectum de populo meo; solus enim potens. solus electus\neat Christus. sanctorum enim maius in fide quam in generatione\nsemen est; et ideo apostolus: si enim qui ex fide\nsunt, hi sunt filii Abrahae.\nIllud quoque non praetermittendum putamus, quod a Dauid\ntemporibus usque ad Iechoniam, hoc est usque ad captiuitatem,\ncum XVII fuerint reges Iudaeae, XIIII generationes sanctus\nMatthaeus posuerit et rursus ab Iechonia usque ad Ioseph\ncum uiritim generationes XII conputentur, postea XIIII generationes\ndescriptas esse memorauerit. sic enim habes: omnes\ngenerationes ab Abraham usque ad Dauid generationes\nXIIII et a Dauid usque ad transmigrationem\nBabylonis generationes XIIII et a transmigratione\nBabylonis usque ad Christum generationes XIIII.\net primum oportet cognoscere, quod ante iam diximus, posse\nplures esse successiones, pauciores generationes; possunt\ni\n\n\n\n\n\n\nenim diutius uiuere aliqui et serius generare aut certe\npenitus exsortes generationis exsistere. itaque non quae regum\neadem generationum tempora. unde et Matthaeus eos quos ad\ngenerationem non putauit pertinere praeteriit. nam si propositum\nesset ei successiones describere, rationabiliter moueremur,\ncur cum in Regnorum libris et Paralipomenis conueniat quod\npost Ioram Ochozias regnauerit et Iodam et Amasias, Amasiae\nautem successerit Ozias, sanctus Matthaeus tres illos reges\npraeterierit, Ochoziam, Iodam et Amasiam, et post Ioram\nIosaphat subiecerit. sed non eum in regum successione, sed\nin generatione subiecit, denique generationum relatorem fuisse\nmemorauit. potuit autem fieri ut et Ioram tardius generauerit\net Iosaphat serius perceperit regnum atque ita Ioram\npatri suo, cui in potestate non successit, in generatione successerit.\nquod uero post Iechoniam XII generationes enumerasse\nuidetur euangelista, si diligenter aduertas, hic quoque XIIII\ngenerationum poteris inuenire rationem; XII enim usque ad\n\n\n\n\n\n\n. Ioseph numerantur, non usque ad Christum, tertius decimus\nest Christus ex Ioseph. sed nihil refert utrum in duabus generationibus\nan una mendacium sit; tamen ne hic quidem Capareum\naliquem scopulum et naufragium inuenies ueritatis. duos enim\nIoachim, hoc est duos Iechonias fuisse historia indicat, unum\nante transmigrationem, alterum in ipsa transmigratione generatum,\nid est patrem et filium. ergo pater inter generationes\nsuperiores est conputatus; qui successit Iosiae, filius\ninter posteriores, qui successit patri, id est nepos losiae. duos\nautem fuisse Regnorum libri indicant. sic enim scriptum est:\net imperauit Pharao super Israhel Ioachim filio Iosiae\nregnante in Iudaea pro Iosia patre suo et conuertit\nnomen Ioachim in regnando et XI annos regnauit in\nHierusalem. quibus subiecit: et reliqua uerborum Ioachim\net omnia quae fecit nonne scripta sunt in libro uerborum\net in diebus eorum, qui regnauerunt in Iudaea?\net dormiuit Ioachim cum patribus suis et regnauit\nIoachim filius eius pro eo. filius decem et octo annorum\nIoachim et, cum regnaret, tribus mensibus regnauit\nin Hierusalem, nomen matris eius Mesola. et\nomnia quae fecit sub oculis domini pater eius et ipse\nfecit. et in diebus eius ascendit Nabuchodonosor, rex\nBabylonis, in Hierusalem. uides igitur quod alius fuit\nIosiae filius; alius nepos: filius illius ille, cui Hieremias nomen\ninposuit, nepos iste, qui patris uocatus est nomine. et bene\n\n\n\n\n\n\nsanctus Matthaeus a propheta noluit discrepare, ut non Ioachim,\nsed Iechoniam nominaret. simul, ut supra diximus, maiorem\nfructum dominicae pietatis adstruxit, ei generis nobilitatem\nnon in omnibus dominus requisiuit, sed de captiuis et peccatoribus\ncongrue nasci uoluit, qui remissionem ueniebat praedicare\ncaptiuis. non igitur subpressit alterum euangelista, sed\nutrumque signauit, quod uterque Iechonias dictus sit. ita\naddito iuniore Iechonia generationes XIIII conputantur. ergo\nilla Matthaeus.\nPulchre autem Lucas, quoniam filios Iacob plures non poterat\nconprehendere, ne extra generationes euagari superflua\nserie uideretur, licet in aliis, id est longe posterioribus patriarcharum\ntamen neutiquam nomina praetermittenda arbitratus\nsit, sed prae ceteris eligenda Ioseph, Iudae, Symeonis et Leui.\nquattuor enim genera in his quorum isti posteri sunt cognoscimus\nfuisse uirtutum: in Iuda, id est illo superiore, dominicae\nper figuram passionis mysterium prophetatum, in Ioseph praecessisse\ncastitatis exemplum, in Symeon uindictam laesi pudoris,\nin Leui officium sacerdotis. per Natham quoque expressam\naduertimus prophetiae dignitatem, ut quia unus omnia Christus..\nstus Iesus, in singulis quoque maioribus genera uirtutum\ndiuersa praecederent.\nNoe quoque iusti inter dominicas generationes\nconmemoratio non debuit praetermitti, ut quia\n\n\n\n\n\n\ncator ecclesiae nascebatur, eum sui generis auctorem praemisisse\nuideatur qui eam in typo ante fundauerat. nam de Mathusala\nquid dicam, cuius ultra diluuium numerantur anni, ut quoniam\nsolus est Christus, cuius uita nullam sensit aetatem, in\nmaioribus quoque suis non sensisse diluuia uideretur. Enoch\nuero nonne manifestum et pietatis dominicae et diuinitatis\nindicium est, eo quod nec mortem senserit dominus et ad\ncaelum remeauerit, cuius generis auctor raptus ad caelum est?\nunde manifestum est et Christum potuisse non mori, sed\nnoluisse, ut nobis mors illa prodesset. et ille quidem raptus\nest, ne malitia mutaret cor eius, dominus autem, quem malitia\nsaeculi mutare non poterat, eo unde uenerat naturae suae\nmaiestate remeauit. siletur sane parricida fratris; neque enim\nrationabile erat ut eum qui percusserat fratrem inter domini\nnumeraret auctores, cum seruulos iste seruauerit, ut fraterni\nnominis honore donaret. sed nec illud otiosum, quod\nSeth praeteritus non est, quem posteriore Adam generatione\nsuscepit, ut cum duo sint. populi generationes, signaretur\nin typo dominum Iesum Christum in posteriore potius\nquam priore generatione numerandum.\niam de ipso Adam,\n\n\n\n\n\n\nqui iuxta apostolum figuram accepit Christi, quid pulchrius\nc\npotuit conuenire quam ut sacrosancta generatio a dei filio\ninciperet et usque ad dei filium duceretur creatusque praecederet\nin figura, ut natus in ueritate sequeretur, ad < dei >\nimaginem factus praeiret, propter quem dei imago descenderet?\net si mysterium primi discutiamus erroris, lignum scientiae\nboni et mali fallente diabolo Eua suadente ille gustauit, ut\niste nobis, priusquam sciret malum, eligeret bonum dirique\nserpentis insidias ecclesia suadente uacuaret, iuxta quod scriptum\nest: quoniam priusquam sciat puer bonum aut\nmalum, non credit malitiae, ut eligat quod bonum\nest et: priusquam sciat uocare patrem aut matrem. accipiet\nuirtutem Damasci et spolia Samariae. hic enim est\npuer, cuius incunabula magi spoliis orientalibus referserunt.\nquia gens ante Christum incredula de exuuiis idolorum mutata\niam fide manubias obtulit domino triumphales.\nHaec tibi, frater, de generatione Christi non incognita putaui.\nprolixius prosequenda, ne qui cum ista in euangelio minus adtento\nanimo recenseret, aliquatenus fluctuaret. quae sancti euangelistae\nad maiora miracula et diuiniora domini gesta properantes\nperstringenda breuius quam diffundenda uberius putauerunt.\neorum igitur more qui satis putant ignaris uiarum quasi notas\nquasdam iteneris et semitas demonstrare, spiritalis uiae semitas\ncolligentes - uidero utrum secundo ueritatis euentu, certe\n\n\n\n\n\n\nreligioso fidei ductu - in mysteriorum secreta contendimus uerentes\nne quis ista cum legerit, quod prouerbialiter dicitur \\'quasi\npuer machaeram) tractare per infantiam fortia anna nesciret,\nmagisque uulnus ex inprouidentia quam salutem ex lectione\nsentiret. infirmos enim tela sua uulnerant, nec potest bene\nuti armis. qui ea ferre non nouerit. et ideo circa fidem uir\nperfectus exigitur, in quo non per humum scientiae reptet\ninfantia, non debilis quaedam nec carens sensibus mysticae\ncognitionis titubet aetas, quae uirtute iuuentutis amissa coronam\ngloriosi certaminis non requirat et senescentis aquilae\nmodo, quae prius aut leporem rapere pedibus consuerat aut\nanserem, aeuo fessa minorum auium fetus inplumis requirat,\nqui solidiorem cibum adfen-e non possunt.\nNon absurdum, ut opinor, de generatione domini confecimus\nopus; certe infructuosum non fuit dominicis diutius inhaerere\nmaioribus. nam si hi qui magnum mare litorali parant\n\n\n\n\n\n\nnauigatione transmittere altioris conpendium cursus itidem ut nos\nfiduciae infirmitate uitantes agrum et urbes litore deductas\ncapti locorum decore frequenter inuisunt, quanto magis nos in\ntanto non elementorum, sed gestorum caelestium siti profundo\nuiciniores legere portus et frequentes amare debemus\nexcursus, ne qui longae nauigationis taedio fatigatus fastidii\nuomitum tenere non possit. certe si quis intutae ratis uitia\ninfida perspexerit, tamquam frequenti librorum portu obiecto\nlicet ut aurium uela deponat, lectionis ancoram figat. non\nuidetur deseruisse nauigium, sed confecisse cursum qui de-\ndescendit in portum.\net plerisque locis fortasse amoenitas locorum\nipsa inuitet praetermeantem. nam si Ulixem illum, ut fabulae\nferunt - licet et propheta dixerit: habitabunt in ea filiae\nSirenum, et si non dixisset propheta, nemo tamen iure reprehenderet,\ncum et gigantas et uallem Titanum scriptura conprehenderit\n- si ergo Ulixem illum post decem annorum exilia,\nquibus bellatum in Ilio est, decemque erroris annos festinantem\nad patriam Lotophagi suauitate bacarum tenere potuerunt, si\nhorti Alcinoi retardarunt, si postremo Sirenes cantu uocis\ninlectum ad illud famosum uoluptatis naufragium paene deduxerant,\nnisi aduersus inlecebrosae sonitus cantilenae inserta\ncera sociorum clausisset aures, quanto magis religiosos uiros\n\n\n\n\n\n\ncaelestium factorum decet admiratione mulceri!atque hic iam\nnon bacarum suauitas haurienda, sed panis ille, qui descendit\nde caelo, non holera Alcinoi spectanda, sed sacramenta sunt\nChristi; nam qui infirmus est holera manducet. non\nclaudendae igitur aures, sed reserandae sunt, ut Christi uox\npossit audiri, quam quisque perceperit naufragium non timebit\nnon corporalibus ut Ulixes ad arborem uinculis adligandus,\nsed animus ad crucis lignum spiritalibus nexibus uinciendus,\nne lasciuiarum moueatur inlecebris cursumque naturae detorqueat\nin periculum uoluptatis.\nfigmentis enim poeticis fabula\ncoloratur ut quaedam puellae scopuloso in litore maris habitasse\nprodantur, quae si quos deflectere nauigium propter aurium\nsuauitatem dulci uoce pepulissent, in uada caeca deductos et\ninfida statione deceptos naufragii miserabilis sorte consumerent.\nconpositum hoc specie et ambitiosa conparatione\nfucatum est, ut mare, uox feminae, litora uadosa fingantur.\nquod autem mare abruptius quam saeculum tam infidum, tam\nmobile, tam profundum, tam inmundorum spirituum flatibus\nprocellosum? quid sibi uult puellarum figura nisi euiratae uoluptatis\ninlecebra, quae constantiam captae mentis effeminet?\nquae autem illa uada nisi nostrae scopuli sunt salutis? nihil\n\n\n\n\n\n\nenim tam caecum quam saecularis suauitatis periculum, quae\ndum mulcet animum, uitam obruit et corporeis quibusdam\nscopulis sensum mentis inlidit.\nmerito igitur dominus noster\nIesus ieiunio suo nos atque deserto aduersus uoluptatum\ninformat inlecebras et temtari se a diabolo dominus omnium\npatitur, ut in illo omnes uince.re disceremus. aduertamus igitur\nquia tria non otiose a domino principaliter ordinata euangelista\ndescripsit. tria sunt enim quae ad usum proficiunt salutis\nhumanae, sacramentum desertum ieiunium; nemo enim nisi\nqui legitime certauerit coronatur, nemo autem ad certamen\nuirtutis admittitur, nisi prius ab omnibus ablutus\nmaculis delictorum gratiae caelestis munere consecretur.\nuenit\nigitur dominus ad lauacrum, ut mysterii gratia nobis et uisu\nprobaretur et sensu. et quoniam lex caelo et terris testibus\npromulgatur, ut mysterium diuinitatis absconditum a saeculis\nin deo plus crederes esse quam legem, non iam ad testimonium\ncaelum uocatur, sed utitur testis officio, cum uox dei\ndefertur e caelo. simul ne fidei mysterium dubio mentis offendas,\ninuisibilia tibi uisibiliter declarantur operari.\nuenit dominus\nad lauacrum; omnia enim pro te factus est. his qui sub lege\nsunt, quasi sub lege esset, cum ipse sub lege non esset,\ncircumcisus est, ut eos qui sub lege sunt lucrifaceret, his\nqui sine lege erant conuiuii conmunitate sociatus est. ut lucraretur\neos qui sine lege uiuebant. factus est infirmibus infirmus\nper corporis passionem, ut lucrifaceret eos, omnibus\n\n\n\n\n\n\npostremo omnia factus est, pauper pauperibus, diues diuitibus,\nflens flentibus, esuriens esurientibus, sitiens sitientibus, pro-\nSuus abundantibus. in carcere cum paupere est, cum Malia\nflet, cum apostolis epulatur, cum Samaritana sitit, in deserto\nesurit, ut cibus primi hominis, quem praeuaricatione gustauerat,\nieiunio domini solueretur. nostro periculo Adam scientiae\nboni et mali famem soluit, nostro emolumento famem iste\nsuscepit.\nTunc lesus ductus est in desertum a spiritu, ut\ntemtaretur a diabolo. conuenit recordari quemadmodum\nde paradiso in desertum Adam primus eiectus sit, ut aduertas\nquemadmodum de desel\\'to ad paradisum Adam secundus reuerterit.\nuidete enim quemadmodum suis nodis praeiudicia resoluantur\net suis diuina beneficia uestigiis reformentur. ex terra\nuirgine Adam, Christus ex uirgine, ille ad imaginem dei factus.\nhic imago dei, ille omnibus inrationabilibus animalibus, hic\nomnibus animantibus antelatus - per mulierem stultitia, per\nuirginem sapientia, mors per arborem, uita per crucem - ille\nspiritalium nudus arboris se texit exuuiis, hic saecularium\nnudus corporis non desiderauit exuuias. in deserto Adam, in\ndeserto Christus; sciebat enim ubi posset inuenire damnatum,\nquem ad paradisum resoluto errore reuocaret. sed quoniam\nsaecularibus indutus exuuiis redire non poterat nec paradisi\n\n\n\n\n\n\nincola potest esse nisi nudus a culpa, exuit ueterem hominem,\nnouum induit, ut, quia solui non queunt diuina decreta. persona\nmagis quam sententia mutaretur.\nsed quia in paradiso sine\nduce iter amisit acceptum, quemadmodum de deserto sine\nduce iter repetere posset amissum, ubi temtationes plurimae.\nnisus ad uirtutem difficilis, lapsus facilis ad errorem, cum\neadem sit uirtutis natura quae nemorum, ut si adhuc exigua\nde terrenis ad superna se subrigunt, dum teneris aetas adolescit\nfrondibus, saeui ueneno dentis obnoxia facile aut succidi\npossit aut uri, si uero alta se radice fundauerit et ramorum\nsublimitate sustulerit, frustra iam uel ferarum morsibus uel\nlacertis agrestium uel diuersorum flatuum procellis arbos\nrobusta temtetur.\nQuem igitur adponeret ducem contra tot inlecebras saeculi,\ncontra tot uersutias diaboli, cum sciret nobis primo contra\ncarnem et sanguinem, deinde contra potestates, contra\nrectores mundi tenebrarum harum, aduersus spiritalia\nnequitiae quae sunt in caelestibus esse luctamen?\nangelum adponeret? et ipse lapsus est; legiones\nangelorum uix singulis profuerunt. seraphin dirigeret? et ipse\ndescendit in terris in medium populi inmunda labia habentis\net unius tantum prophetae adposito labia carbone mundauit.\nalius dux requirendus fuit, quem sequeremur omnes. quis\ntantus esset dux, qui prodesset omnibus, nisi ille qui supra\nomnes est? quis me supra mundum constitueret nisi qui maior\nest mundo? quis tantus esset dux, qui posset masculum et\n\n\n\n\n\n\nfeminam, Iudaeum et Graecum, barbarum et Scytham, seruum\net liberum uno regere ductu nisi solus qui est omnia et in omnibus\nChristus?\nmulti enim laquei quacumque progredimÚr: laquei\nin corpore, laquei in lege, laquei in pinnis templorum, in crepidinibus\nparietum tenduntur a diabolo, laquei in philosophis,\nlaquei in cupiditatibus - oculus enim meretricis laqueus est\npeccatoris -, laqueus in pecunia, laqueus in religione. laqueus\nin studio castitatis. exiguis enim momentis mens inclinatur\nhumana et hue atque illuc pro uersutia suadentis frequenter\ninpellitur. uidet aliquem diabolus religiosum uirum, deo uenerabiliter\ndeferentem et quod sacrosanctum est aestimantem,\nnullius capacem iniuriae: in ipsa eum religione. subplantat, ut\nfaciat non credere quod dei filius uere hanc nostram susceperit\ncarnem, hoc nostrum corpus, hanc nostrorum membrorum\nfragilitatem, cum utique passio corporis fuerit, diuinitas exsors\niniuriae manserit. ita de religione fit culpa; omnis enim\nqui negat Iesum \\'Christum in carne uenisse de deo\nnon est. uidet integrum et inlibatum castimoniae uirum: suadet\nut nuptias damnet, quo eiciatur ab ecclesia et studio. castitatis\na casto corpore separetur. audiuit alius quia unus deus.\nex quo omnia, adorat atque ueneratur: insidiatur ei diabolus,\nclaudit aures ne audiat quia unus dominus, per quem\nomnia; ita nimia pietate inpium esse conpellit, ut dum patrem\na filio separat, patrem filiumque confundat et personam unam\nputet esse, non potestatem. itaque dum mensuram fidei nescit,\nperfidiae incurrit aerumnam.\nQuomodo igitur hos laqueos euitabimus, ut possimus et\nnos dicere: anima nostra sicut passer erepta est de\nlaqueo uenantium; laqueus contritus est, et nos\nliberati sumuÅ›? non dicit: (ego contriui laqueum\\', non ausus\nest hoc dicere Dauid, sed: adiutorium nostrum in nomine\ndomini, ut ostenderet unde laqueus solueretur, ut prophetaret\nquod uenturus esset in hanc uitam qui contereret laqueum\nfraude diaboli praeparatum.\nsed non potuit melius conteri\nlaqueus, nisi praedam aliquam diabolo demonstrasset, ut dum\nille festinat ad praedam, suis laqueis ligaretur, ut ego possem\ndicere: laqueos parauerunt pedibus meis, et ipsi inciderunt\nt in eos. quae potuit esse praeda nisi corpus? oportuit\nigitur hanc fraudem diabolo fieri, ut susciperet corpus dominus\nIesus et corpus hoc corruptibile, corpus infirmum, ut crucifigeretur\nex infirmitate. si enim fuisset spiritale corpus, non\ndixisset: spiritus promtus, caro autem infirma. audi\nigitur utramque uocem et carnis infirmae et spiritus promti.\npater, si possibile est, transeat hic calix a me: haec\ncarnis est uox. sed non quod ego uolo, sed quod tu uis:\nhabes deuotionem spiritus et uigorem. quid repudias dignationem\ndomini? dignationis est quod suscepit corpus meum,\ndignationis est quod suscepit iniurias meas, suscepit infirmitates\nmeas, quas utique natura dei sentire non potuit, cum\netiam natura hominis contemnere didicerit uel sustinere ac\n\n\n\n\n\n\n\n\n\n\nperpeti. et ideo sequamur Christum iuxta quod scriptum est:\npost dominum deum tuum ambulabis et ipsi adhaerebis.\ncui adhaerebo nisi Christo, sicut Paulus dixit: qui\nadhaeret domino unus spiritus tus est? illius igitur, de\ndeserto ut ad paradisum redire possimus, uestigia persequamur.\nuidete quibus itineribus reducamur. nunc in deserto Christus\nest, agit hominem, instruit, informat, exercet, unguit oleo spiritali.\ntali; ubi uidit robustiorem, per sata et fructuosa transducit,\nquando querebantur Iudaei quod discipuli eius sabbato de\nsegete spicas uellerent - iam enim apostolos suos in agro\nculto et fructuoso opere collocauerat - postea in paradiso\nconstituit tempore passionis; sic enim habes: haec cum\ndixisset Iesus, cum discipulis suis transiuit trans\ntorrentem cedri, ubi erat hortus, in quem introiuit\nipse cum discipulis suis. agro enim fecundo hortum esse\npotiorem docet propheta in Canticis canticorum dicens: hortus\nclausus soror mea sponsa, hortus clausus, fons\nsignatus; emissiones tuae paradisus. illa est enim\nanimae pura et inmaculata uirginitas, quae nullo terrore poenarum,\nnullis a fide saecularis uoluptatis inlecebris, nullo uitae\namore transducitur. denique uirtute domini hominem esse reuocatum\nprae ceteris hic euangelista testatur, qui solus inducit\ndominum dicentem latroni: amen dico tibi, hodie mecum\neris in paradiso.\nplenus igitur Jesus spiritu sancto agitur\nin desertum consilio, ut diabolum prouocaret - nam nisi ille\ncertasset, non mihi iste uicisset - mysterio, ut illum Adam de\nexilio liberaret, exemplo, ut ostenderet nobis diabolum ad\n\n\n\n\n\n\nmeliora tendentibus inuidere et tunc magis esse cauendum,\nne mysterii gratiam deserat mentis infirmitas.\nQuadraginta autem dies: mysticum numerum recognoecis.\ntot enim diebus aquas abyssi effusas esse meministi et tot\nieiunio dierum sanctificato propheta refusam caeli serenioris\nesse clementiam; tot ieiunio dierum sanctus Moyses perceptionem\nlegis emeruit; tot annos in heremo constituti patres\npanem angelorum et caelestis alimoniae gratiam consecuti sunt\nnec antequam mystici numeri tempus explerent, terram repromissionis\nintrare meruerunt; tot ieiunio dierum domini nobis\nin euangelium patescit ingressus. unde si quis euangelii gloriam\nfructumque resurrectionis optat adipisci, mystici ieiunii\npraeuaricator esse non debet, quod et in lege Moyses et in\neuangelio suo Christus utriusque testamenti auctoritate praescripsit\nfidele uirtutis esse certamen.\nquid uero sibi uult\nquod euangelista dominum esurisse signauit, cum de Moysi\natque Heliae ieiunio nihil tale uideamus expressum? numquid\nhominum patientia deo fortior est? sed qui XL diebus esurire\nnon potuit ostendit non cibum esurisse se corporis, sed salutem,\nsimul ut aduersarium lacesseret iam timentem, qui XL fuerat\ndierum ieiunio uulneratus. et ideo famis domini pia fraus est,\nut in quo diabolus maiora metuens iam cauebat, famis specie\nlactatus temtaret ut hominem, ne inpediretur triumphus. simul\nillud disce mysterium sancti spiritus. opus hoc unum fuisse\niudicium, ut temtandum se diabolo Christus offerret.\nDixit autem illi diabolus: si filius es dei, dic lapidi\nhuic ut fiat panis. tria praecipue docemur tela diaboli,\nquibus ad conuulnerandam mentem hominis consueuit armari,\ngulae unum, aliud iactantiae, ambitionis tertium. inde autem\ncoepit, unde iam uicit. et ideo inde incipio in Christo uincere,\nunde in Adam uictus sum, si tamen mihi Christus, imago\npatris, uirtutis exemplum sit. discamus igitur cauere gulam,\ncauere luxuriam, quia telum est diaboli. laqueus tenditur. cum\nmensa regalis conuiuii praeparatur, quae constantiam saepe\nmentis inclinat. non solum enim cum audimus uerba diaboli,\nsed etiam cum uidemus eius copias, laqueum uitare debemus.\ndidicisti igitur diaboli telum: sume scutum fidei. loricam\nabstinentiae.\nsed quid sibi uult talis sermonis exorsus: ei\nfilius dei es, nisi quia cognouerat dei filium esse uenturum?\nsed uenisse per hanc infirmitatem corporis non putabat. aliud\nexplorantis, aliud temtantis est et deo se profitetur credere\net homini conatur inludere.\nsed uide arma Christi, quibus\ntibi, non sibi uicit. nam qui maiestate sua lapides in panem\nposse conuerti naturae alterius transfusione monstrauit docet\nnihil tibi pro diaboli arbitrio nec declarandae uirtutis contemplatione\nfaciendum. simul in ipsa temtatione artificem diaboli\ndisce uersutiam. sic temtat ut exploret, sic explorat ut temtet.\ncontra dominus sic fallit, ut uincat, sic adhuc uincit, ut fallat.\nnam si conuertisset naturam, prodiderat creatorem. medie\nergo respondit dicens: scriptum est quia non in pane\n4,4\n\n\n\n\n\n\nsolo uiuit homo, sed in omni uerbo dei.\nuides quo genere\nutatur armorum, quo hominem ab spiritalis nequitiae\nincursione defendat aduersus incitamenta gulae saeptum atque\nmunitum. non enim quasi deus utitur potestate - quid enim\nmihi proderat? - sed quasi homo conmune sibi arcessit\nauxilium, ut diuinae pabulo lectionis intentus famem corporis\nneclegat, alimentum uerbi caelestis adquirat. huic intentus\nMoyses panem non desiderauit, huic intentus Helias famem\nprolixioris non sensit ieiunii. non enim potest qui uerbum\nsequitur panem desiderare terrenum, cum panis substantiam\ncaelestis accipiat - humanis enim diuina praestare non dubium\nest et corporalibus spiritalia - et ideo qui uitam ueram desiderat\nillum panem expectat, qui per insensibilem substantiam\nhumana corda confirmat. simul cum dicit: non in pane\nsolo uiuit homo ostendit hominem esse temtatum, hoc est\nsusceptionem nostram, non suam diuinitatem.\nSequitur iactantiae telum, quo procliue delinquitur, quia\ndum homines gloriam uirtutis suae iactare desiderant, de\nloco meritorum suorum et statione decedunt. et duxit inquit\nillum in Hierusalem et statuit eum supra pinnam\ntempli.\nita enim est iactantia, ut dum se putat unusquisque\nad altiora conscendere, sublimium usurpatione factorum ad\ninferiora trudatur. et dixit illi: si filius dei es, mitte te\n\n\n\n\n\n\ndeorsum.\nuere diabolica uox, quae mentem hominis de gradu\naltiore meritorum praecipitare contendit. quid enim tam proprium\ndiabolo quam suadere ut unusquisque se mittat deorsum?\ndisce ergo et tu diabolum uincere. agit te spiritus,\nsequere spiritum. non te reuocet carnis inlecebra; spiritu\nplenus disce contemnere uoluptates. ieiuna, si uis uiucere.\nconsequens est ut per hominem diabolus te putet esse temtandum;\nChristus quasi fortior faciem ad faciem temtatur, tu\nper hominem. et illud diaboli uerbum est, cum dicit homo:\n(fortis es: manduca et bibe, et similis mane\\'. noli te tibi credere,\nnon erubescas egere praesidiis, quibus non egebat\nChristus. et tamen ea non neclegebat, ut te doceret dicens:\ncauete ne grauetur cor uestrum in uino et crapula.\nnon erubuit Paulus, qui ait: sic enitor non ut aera caedens.\naera quidem non caedebat apostolus, sed potestates\naerias uerberabat. sed castigo inquit corpus meum et seruituti\nredigo, ne forte cum aliis praedicauerim, ipse\nreprobus inueniar.\nsimul infirmitatem suam diabolus malitiamque\ndesignat, quia nemini potest nocere diabolus, nisi\nipse se miserit. nam qui relictis caelestibus terrena eligit\nuoluntarium quoddam praecipitium uitae labentis incurrit.\n\n\n\n\n\n\nsimul quoniam telum suum diabolus uidit obtunsum. qui\nomnes homines propriae subiecerat potestati, plus coepit quam\nhominem iudicare. sed dominus rursus ne ea quidem quae de\nse fuerant prophetata ad arbitrium diaboli putauit esse facienda,\nsed diuinitatis propriae auctoritate seruata uersutiae eius occurrit,\nut quia scripturarum exemplum praetenderat, scripturarum\nuinceretur exemplis; potestas enim deo uincere, scriptura mihi\nĮ\nuincit. disce hic quoque quia satanas transfigurat se uelut\nangelum lucis et de scripturis ipsis saepe diuinis laqueum\nfidelibus parat. sic haereticos facit, sic euiscerat fidem, sic\niura pietatis inpugnat. ergo non te capiat haereticus, quia\npotest de scripturis aliqua exempla proferre, nec sibi adroget\nquod doctus uidetur. utitur et diabolus testimoniis scripturarum,\nsed non ut doceat, sed ut circumscribat at fallat.\ncognouit aliquem adtentum religioni, uirtutibus clarum, signis\net operibus praepotentem: iactantiae tendit laqueum, ut huiusmodi\nuirum inflet tumore, quo pietati se non credat, sed\ncredat iactantiae nec deo deputet, sed sibi adroget. ideoque\napostoli non in suo, sed in Christi nomine daemoniis imperabant,\nne adrogare sibi aliquid uiderentur. sic Petrus paralyticum\ncurat dicens: in nomine Iesu Nazaraei surge et\nambula. disce etiam de Paulo fugere iactantiam. scio inquit\nhominem, siue in corpore siue extra corpus nescio,\n\n\n\n\n\n\ndeus scit, quoniam raptus est in paradisum et audiuit\nuerba ineffabilia, quae non licet homini loqui. pro\nhuiusmodi gloriabor, pro me autem non gloriabor\nnisi in infirmitatibus meis.\nergo et hic diabolus, quoniam\nfortem sensit, iactantiam praetendit, quae etiam fortes decipit;\nsed dominus respondit: non temtabis dominum deum\ntuum. in quo et dominum et deum Christum et patrem et\nfilium potestatis unius esse cognoscis, iuxta quod scriptum\nest: ego et pater unum sumus. et ideo si \\'unum\\' obtendit\ndiabolus, occurre ei quia scriptum est: ego et pater unum\nsumus et distingue \\'unum\\', ne discernas potestatem, distingue\n\\'unum\\', ne patrem filiumque secernas. et duxit illum diabolus\niterum in montem altissimum et ostendit illi\nomnia regna orbis terrae in momento temporis.\nbene\nin momento temporis saecularia et terrena monstrantur. non\nenim tam conspectus celeritas indicatur quam caducae fragilitas\npotestatis exprimitur; in momento enim cuncta illa praetereunt\net saepe honor saeculi abiit, antequam uenerit. quid\nenim saeculi potest esse diuturnum, cum ipsa diuturna non\nsint saecula? docemur hic inanis ambitionis flabra despicere,\nquod omnis dignitas saecularis diabolicae subiaceat potestati,\nad usum fragilis et inanis ad fructum.[sed quomodo hic dat\ndiabolus potestatem et alibi legis quia omnis potestas a deo\nest? numquid potest quis duobus dominis sei-uire aut a duobus\naccipere potestatem ? num ergo contrarium est? minime. sed\nuide quia omnia a deo. neque enim sine deo mundus, quia\n\n\n\n\n\n\net mundus per ipsum factus; sed licet a deo factus sit,\ntamen opera eius mala, quia saeculum in maligno positum est\net ordinatio mundi a deo, opera mundi a malo. ita etiam a\ndeo potestatum ordinatio, a malo ambitio potestatis. denique\nnon est inquit potestas nisi a deo, quae autem sunt a\ndeo ordinatae sunt, non datae, sed ordinatae et qui resistit\npotestati dei inquit ordinationi resistit. hic quoque\nlicet dicat dare se diabolus potestatem, omnia tamen illa ad\ntempus permissa sibi esse non abnuit. itaque qui permisit\nordinauit nec potestas mala, sed is qui male utitur potestate.\ndenique uis non timere potestatem? bonum fac, et habebis\nlaudem ex illa.(non ergo potestas mala, sed ambitio.\ndenique eo usque a deo ordinatio potestatis, ut dei minister\nsit qui bene potestate utitur.} dei inquit minister est tibi\nin bonum.〉 non ergo muneris aliqua culpa est, sed ministri\nnec dei potest ordinatio displicere, sed administrantis actio.\nnam ut de caelestibus ad terrena deriuemus exemplum, dat\nhonorem imperator et habet laudem. quod si quis male honore\nusus fuerit, non imperatoris est culpa, sed iudicis. habent\nreum suum crimina, non quia potestas unumquemque, sed\nmilitia sua inplicat.\nquid ergo? bonum est uti potestate, studere\nhonori? bonum si deferatur, non eripiatur. distingue tamen\nhoc ipsum bonum. alius enim bonus in saeculo, alius perfectae\nuirtutis usus; bonum est enim cognoscendae diuinitatis studium\nnullis occupationibus inpediri. nam etsi multa bona, una\ntamen est uita aeterna. haec est autem uita aeterna, ut\n\n\n\n\n\n\ncognoscant te solum uerum deum et quem misisti\nIesum Christum. et ideo uitae aeternae maximus fructus\net solus deus uitae remunerator aeternae est: solum\ndeum et dominum nostrum adoremus et ipsi soli seruiamus\nut solus ipse nos fructu remuneretur amplissimo, fugiamus\nomnia quae diabolicae subiacent potestati, ne tamquam malus\ntyrannus in eos quos intra suum regnum inuenerit acceptae\nsaeuitia potestatis utatur.\nnon ergo a diabolo potestas est,\nsed obnoxia tamen insidiis diaboli. nec tamen ideo mala\nordinatio potestatum, quia malo obnoxiae potestates: bonum\nenim est deum quaerere, sed quidam ipsius inquisitionis anfractus\net error obrepit. nam si inquisitor in sacrilegium scaeua\ninterpretatione uertatur, in deterius uertitur quaerentis offensa\nquam si non quaesisset. nec tamen inquisitionis, sed quaesitoris\nest culpa, nec inquisitio obnoxia malo, sed quaerentis\nadfectus. quodsi is qui deum quaerit propter fragilitatem\ncarnis et mentis angustias saepe temtatur, quanto magis qui\nsaeculum quaerit obnoxius est! atque hoc ipso perniciosior\nambitio, quod blanda quaedam est conciliatricula dignitatum,\net saepe quos uitia nulla delectant, quos nulla potuit mouere\nluxuria, nulla auaritia subuertere facit ambitio criminosos. habet\nenim forensem gratiam, domesticum periculum et, ut dominetur\naliis, prius seruit. curuatur obsequio, ut honore donetur,\net, dum uult esse sublimior, fit remissior, cum in ipsa\n\n\n\n\n\n\npotestate quod praecellit alienum sit; legibus enim imperat,\nsibi seruit.\nDicet fortasse aliquis quia solus qui malum fecerit timet;\ntamen qui mare nauigat plus timet. et contra in inmobili terrarum\nstatione consistens non solet timere naufragium; at si\nmobile conscendat elementum, frequentioribus obnoxius fit periculis.\nfuge ergo saeculi mare: naufragium non timebis. etsi\nfrequenter arborum uertices spirantium uerberent flabra uentorum-.\ntorum, solidatis tamen radicibus nullus occasus est; at in\nmari furentibus uentis, etsi non omnium naufragium, omnium\ntamen periculum est. ita etiam aduersis flatibus nequitiae spiritalis\nnullus in harena uel in salo tutus est, et naues Tharsis\nuehementi saepe spiritu conteruntur.\nhaec moraliter. ceterum\nquod ad mysticum ordinem spectat, cernis uetusti erroris uincula\nsuis resoluta uestigiis, ut primo gulae, secundo facilitatis,\ntertio ambitionis laqueus solueretur. perlectus est enim Adam\ncibo et in locum interdictae arboris sententiae facilitate transgressus\ntemerariae quoque ambitionis crimen incurrit, dum\nsimilitudinem diuinitatis adfectat. et ideo prius dominus ueteris\nnexus soluit iniuriae, ut nos iugo captiuitatis excusso uincere I\ncrimina scripturarum praesidio disceremus.\nquod si dominus\nIesus propria non desiderauit, tu aliena cur quaeras? si creator\nomnium saeculi gloriam subeundae paupertatis uirtute contemsit,\ncur tu fastidias quod natus es, adpetas quod indebitum\nest ? cur ea quae ad usum tibi diuturna esse non possunt ad\nsupplicium diuturna deposcas? caue insidias, caue fraudes. et\nhoc ipso quod ad subruendum hominem totum uersuta\n\n\n\n\n\n\ndiabolus mundum fraude concutiat, totis saeculi pugnet inlecebris,\neius tibi blanditiae plus cauendae. non Euam cibus flexerat,\nnon mandatorum destituerat obliuio, sed promissi honoris\nambitio inlecebrosa decepit. quae si solum dominum adorare\nuoluisset, indebita non quaesisset. et ideo remedium datur,\nquo telum ambitionis obtundas, ut soli domino seruiamus; caret\nenim ambitione religiosa deuotio.\nEt consummata omni temtatione diabolus recessit\nab illo usque ad tempus. prope omnium criminum\nfontes haec tria genera demonstrantur esse uitiorum; neque\nenim consummatam omnem temtationem scriptura dixisset,\nnisi in his tribus esset omnium materia delictorum, quorum\nsemina in ipsa origine sunt cauenda. finis ergo temtationum\nfinis est cupiditatum, quia causae temtationum causae cupiditatum\nsunt. causae autem cupiditatum sunt carnis oblectatio,\nspecies gloriae, auiditas potentiae. quam religiosum uidetur ut\nconmorationem Christianae feminae non recuses! sed crebra\ninde temtatio. si adtentos deo uiderit diabolus, suggerit ut\ndecipiat; sed tu quamuis de proposito praesumas, caue temtationem\nsciens naturam. haec tria, si recorderis, etiam Paulus\ncauenda praescripsit designans tres esse species peccatorum,\na quibus liber exspectato iustitiae coronam. neque enim\ninquit in uerbo adulationis fuimus neque in occasione\nauaritiae, deus testis est, neque gloriam\nquaerentes ab hominibus, et ideo diabolum uicit, coronam\npetiuit.\nuides ergo ipsum diabolum non esse in studio\n\n\n\n\n\n\npertinacem. cedere uerae solere uirtuti. et si inuidere non\ndesinat, tamen instare formidat, quia frequentius refugit triumphari.\naudito itaque dei nomine recessit inquit usque ad\ntempus; postea enim non temtaturus, sed aperte pugnaturus\naduenit.\nDocet igitur te scriptura diuina non tibi contra camem et\nsanguinem, sed contra insidias spiritalis esse certamen. uides\nmagnificentiam Christiani uiri, qui certat cum rectoribus mundi\net licet constitutus in terris aduersus spiritalia nequitiae quae\nsunt in caelestibus animi uirtute decernit. non enim de terrenis\ncontendimus, ut dimicemus in terra, sed spiritalibus\npropositis praemiis de regno dei et Christi hereditate necesse\nest spiritalia prius inpedimenta superentur. corona proposita\nest, subeunda certamina sunt. nemo potest nisi uicerit coronari,\nnemo potest uincere, nisi ante certauerit. ipsius quoque\ncoronae maior est fructus, ubi maior est labor; arta enim\net angusta est uia, quae ducit ad uitam, lata uero\net spatiosa, quae ducit ad mortem. et ideo temtationem\nneutiquam timere debemus; est enim causa uictoriae, materia\ntriumphorum.\ndiues ille, qui temtationem non sensit in saeculo,\nin poenis est apud inferos, pauper ille Lazarus. qui ita\npaupertate morboque adflictus est et adtritus, ut uibices eius\na canibus lamberentur, uitae istius labore miserabilis coronam\ngloriae quaesiuit aeternae; multae enim tribulationes,\nnon quorumcumque, sed iustorum. denique quos diligit\ndominus saepe castigat. Petrus temtatus est ut negaret,\n\n\n\n\n\n\nnegauit ut fleret. et quid de ceteris dicam? nempe lob erat probatus\ndeo, sed licet probatus erat, uictor tamen non erat.\nprobata erat deuotio, uirtutis tamen praemium non habebat,\net ideo temtandus offertur, ut gloriosior redderetur.\nIllius quoque certaminis refert ut gradum spectes. non\nunum telum diabolus habet, frequentat spicula, ut aut praemio\nuincat aut taedio. primo cupiditate uulnerat, secundo\npietate, tertio sanitate; mentis enim pariter et corporis pugnat\nulceribus. diuersitas quoque ipsa temtationum pro diuersitate\ncertantium est. auaritiae damno diues urguetur, pater dispendio\nfiliorum, homo doloribus, corpus\\' ulceribus. quanta haec tela!\nunde dominus noluit habere quod perderet, et ideo pauper huc\nuenit, ne haberet diabolus quod auferret. uis scire quam uerum\nsit? ipsum dominum dicentem audi: uenit huius\nmundi princeps et in me inuenit nihil. noluit etiam\npaucorum pater esse, ut esset omnium - frustra autem corporis\ntemtaretur ulceribus qui contemneret omnes corporis passiones simul\nut ostenderet nobis quod inmaculata sibi corporis hoste\ndepulso uictoria deberetur. sed ille quasi homo suis temtatur,\nhic publicis, illi patrimonium aufertur, huic regnum orbis\noffertur. nec totus sine fraude diabolus, qui exasperare dei\nfilium uereretur: illum iniuriis temtat, hunc praemiis. ille\nquasi seruulus dicit: dominus dedit, dominus abstulit,\nhic naturae suae dispositionisque conscius sua sibi ridet offerri.\n\n\n\n\n\n\net ut ad illud reuertamur, ingruit nuntius super nuntium, congeminant\nuulnera, nec tamen fortis athleta mente turbatur.\nadhibetur mulier primae fraudis inlecebra, hic per uirginem\nnatus errori obnoxiam non habebat. amici adhibentur, qui prauis\nconsiliis opprimant reluctantem, sed in omnibus quae\nacciderunt ei nusquam peccauit lob labiis suis in\nconspectu dei.\nnam quod maledicit diei dicens : pereat\ndies illa, in qua natus sum et infra: et maledicat ei\nis qui maledixit diem illum, qui habet magnum\ncetum opprimere, ad prophetiam pertinet, eo quod diabolum\ntamquam procellosi saeculi istius cetum dominus noster\nIesus Christus oppressit et generationis suae carnalis diem\nperire desiderat, ut dies eius in regeneratione numeretur.\n\\'pereat\\' inquit \\'dies saecularis, ut dies spiritalis oriatur\\'. ergo\nin temtatione sanctus lob mysteria loquebatur; qui enim uincebat\nsaeculum Christum uidebat.\nNos igitur non timeamus temtationes, sed magis temtationibus\ngloriemur dicentes: \\'cum infirmamur, tunc potentes\nsumus\\'; tunc enim nectitur corona iustitiae. sed illa Paulo\nfortassis adcommoda, nos autem, quia plures coronae sunt,\nquamcumque sperare debemus. in saeculo laurus corona est,\ncorona est scutum. at uero tibi proposita est corona deliciarum:\ncorona enim deliciarum obumbrabit te. et alibi:\nscuto uoluntatis suae circumdabit te, gloria quoque\net honore quem dilexit dominus coronauit. ergo qui unit coronam\ndare temtationes suggerit, et si quando temtaberis,\n\n\n\n\n\n\ncognosce quia paratur corona. tolle martyrum certamina, tulisti\ncoronas; tolle cruciatus, tulisti beatitudines.\nnonne temtatio\nloseph uirtutis est consecratio, nonne iniuria carceris corona\nest castitatis? quemadmodum regni in Aegypto consortium\npotuisset adipisci, nisi uenditus fuisset a fratribus? quod dei\nfactum arbitrio, ut iustus probaretur, ipse monstrauit dicens:\nquemadmodum fieret in hodierno ut pasceretur\npopulus multus ? non debemus igitur temtationes saeculi\npro malis timere, quibus bona praemia conparantur, sed magis\nrogare contemplatione condicionis humanae, ut eas temtationes\nsubeamus quas ferre possimus.\nEt regressus lesus in uirtute spiritus in Galilaeam.\nconpletur hoc loco prophetia Esaiae dicentis: regio\nZabulon et terra Neptalim et ceteri paraliam inhabitantes\net qui secus maritima et trans Iordanen\nGalilaeae gentium, populus qui sedebat in umbra\nmortis, lucem uiderunt magnam. quis est enim lux\nmagna nisi Christus, qui inluminat omnem hominem uenientem\nin hunc mundum? deinde librum accepit, ut ostenderet\nse ipsum esse qui locutus est in prophetis et remoueret sacrilegia\nperfidorum, qui alium deum dicunt ueteris testamenti,\nalium noui uel qui initium Christi dicunt esse de uirgine;\nquomodo enim coepit ex uirgine qui ante uirginem loquebatur:\nspiritus domini super me? uides trinitatem coaeternam\natque perfectam.\nipsum loquitur scriptura legum deum\n\n\n\n\n\n\nhominemque, in utroque perfectum: loquitur et patrem et spiritum\nsanctum. sanctus enim spiritus cooperator ostenditur,\nquando corporali specie sicut columba descendit in Christum,\ncum dei filius baptizaretur in fluuio, pater loqueretur e caelo.\nquod igitur maius quaerimus testimonium quam quod se\nfuisse qui locutus est in prophetis propria uoce signauit?\nungitur oleo spiritali et uirtute caelesti, ut paupertatem condicionis\nhumanae thesauro resurrectionis rigaret aeterno, captiuitatem\nmentis auerteret, caecitatem inluminaret animorum,\nannum domini perpetuis diffusum temporibus praedicaret. qui\nredire in orbem laboris nesciat, continuationem fructus hominibus\net quietis indulgeat. atque ille ita ad omnia se curuauit\nobsequia, ut ne lectoris quidem aspernaretur officium, nos\nuero inpii, qui diuinitatis fidem miraculis operum colligendam\ncontemplatione corporis negabamus.\nAmen dico uobis quod nemo propheta acceptus\nest in patria sua. non mediocriter inuidia proditur, quae\nciuicae caritatis oblita in acerba odia causas amoris inflectit.\nsimul hoc exemplo pariter et oraculo declaratur quod frustra\nopem misericordiae caelestis exspectes, si alienae fructibus\nuirtutis inuideas; aspernator enim dominus inuidorum est et ab\nhis qui diuina beneficia in aliis persecuntur miracula suae\npotestatis auertit. dominicae quippe carnis actus diuinitatis\nexemplum est et inuisibilia nobis eius per ea quae sunt uisibilia\ndemonstrantur.\nnon otiose itaque saluator excusat quod\nnulla in patria sua miracula uirtutis operatus sit, ne fortassis\naliquis uiliorem patriae nobis esse debere putaret adfectum.\n\n\n\n\n\n\n\n\n\n\nneque enim ciues poterat non amare qui amaret omnes, sed\nipsi se caritate patriae qui inuident abdicarunt; caritas enim\nnon aemulatur, non inflatur. nec tamen exsors beneficiorum\npatria diuinorum est. quod enim maius miraculum\nquam quod in ea natus est Christus? uidete igitur quid mali\ninuidia adferat. indigna propter inuidiam patria iudicatur, in\nqua ciuis operetur, quae digna fuit in qua dei filius nasceretur.\nIn ueritate dico uobis: multae uiduae fuerunt\nin diebus Heliae. non quia Heliae dies fuerunt, sed in\nquibus Helias operatus est aut quia dies faciebat illis qui in\neius operibus lucem uidebant gratiae spiritalis et conuertebantur\nad dominum, et ideo aperiebatur caelum uidentibus\naeterna et diuina mysteria, claudebatur quando fames erat,\nquia nulla erat cognoscendae diuinitatis ubertas.\nsed de hoc\nplenius scripsimus, cum de uiduis scriberemus. e t multi\nleprosi erant temporibus Helisaei prophetae, et\nnemo eorum mundatus est nisi Neman Syrus. euidenter\nhic sermo nos domini salutaris informat et ad studium\nuenerandae diuinitatis hortatur, quod nemo sanatus ostenditur\net maculosi morbo corporis absolutus nisi qui religioso officio\nstuduit sanitati; non enim dormientibus diuina beneficia, sed\nobseruantibus deferuntur. et bene apto conparationis exemplo\nadrogantia ciuium retunditur inuidorum dominicumque factum\nscripturis docetur ueteribus conuenire, quod in libris quoque\nRegnorum legimus gentilem uirum Neman prophetico oraculo\n\n\n\n\n\n\nleprae maculis absolutum, cum plurimos Iudaeorum lepra corporis\npariter et mentis absumeret, siquidem etiam quattuor\nillos qui cogente fame in castra primi regis Syriae tetenderunt\ntradat historia fuisse leprosos. cur igitur non curabat fratres,\nnon curabat ciues, non sanabat propheta consortes, cum sanaret\nalienos, sanaret eos qui obseruantiam legis et religionis\nconsortium non habebant, nisi quia uoluntatis est medicina.\nnon gentis et diuinum munus uotis eligitur, non naturae iure\ndefertur? disce rogare quod cupias inpetrare; fastidiosos uiros\ncaelestium profectus munerum non secuntur.\nsed quamuis simplex\nexpositio moralem informet adfectum, gratia tamen non\nest occulta mysterii. etenim cum posteriora a superioribus\nderiuentur, tum etiam superiora posterioribus adstruuntur.\ndiximus enim in libro alio in uidua illa ad quam Helias directus\nest typum ecclesiae praemissum. populus ecclesiam congruit\nut sequatur. populus ille ex alienigenis congregatus,\npopulus ille ante leprosus, populus ille ante maculosus, priusquam\nmystico baptizaretur in flumine, idem post sacramenta\nbaptismatis maculis corporis et mentis ablutus iam non lepra,\nsed inmaculata uirgo coepit esse sine ruga. merito ergo magnus\nNeman in conspectu domini sui et admirabilis facie describitur,\nquoniam in eius typo salus futura gentibus declaratur,\n\n\n\n\n\n\n\n\nqui sacratae consilio puellae, quae fractis uiribus ciuium in\nhostilem captiua uenerat potestatem, a propheta salutem sperare\ncommonitus non terreni regis imperio, sed diuinae misericordiae\nliberalitate sanatur.\ncur mystico numero mergere iubetur?\ncur Iordanis flumen eligitur? nonne bonus inquit Abana\net Pharphar fluuii Damasci prae Iordane? sed iratus\nhos praetulit, Iordanem meditatus elegit; nescit enim ira\nmysterium, fides nouit. disce baptismatis gratiam salutaris:\nqui leprosus merserat fidelis emersit. disce spiritalia sacramenta\nsignari: corporis remedium petitur, mentis adquiritur\nabluitur caro, adfectus abluitur. non enim magis corporis quam\nmentis lepram uideo fuisse mundatam, quando post baptismum\nueteris erroris conluuione detersa negat se diis alienis hostias,\nquas spondet domino, litaturum.\ndisce etiam congruae praecepta\nuirtutis: probauit fidem qui praemia recusauit. disce\nutroque dictorum factorumque magisterio quid sequaris. habes\ndomini praeceptum, uatis exemplum gratis accipere, gratis\ndare nec uendere ministerium, sed offerre; non enim pretio\ntaxatur dei gratia nec in sacramentis lucrum quaeritur, sed\nobsequium sacerdotis.\nNon tamen sat est si lucrum ipse non quaeras: familiae\nquoque tuae cohibendae manus sunt. nec hoc solum exposcitur.\nut te solum castum inmaculatumque custodias; non enim\n\n\n\n\n\n\ndixit apostolus (te solum\\', sed te ipsum castum custodi\nquaeritur ergo non solum tua ab huiuscemodi nundinis, sed\netiam domus tuae castitas; oportet enim esse inreprehensibilem\nsacerdotem, suae domui bene praepositum,\nfilios habentem subditos cum omni castitate. si\nquis autem domui suae praeesse nescit, quomodo\necclesiae diligentiam habebit? instrue ergo familiam,\nhortare, custodi et, si te fefellerit seruulus - humanam\nenim non excipio facultatem - prophetico deprehensus repudietur\nexemplo. cito turpem sequitur lepra mercedem et\npecunia corpus animumque male quaesita. conmaculat. accepisti\ninquit pecuniam et possidebis ex ea agrum et\nuineam et oliueta et greges. et lepra Neman adplicabit\nse in te et semini tuo usque in aeternum.\nuides quia facto auctoris successio damnatur heredis; inexpiabilis\nest enim uenditi culpa mysterii et gratiae uindicta\ncaelestis transit ad posteros. denique Moabitae et ceteri\nnon intrabunt usque ad tertiam et quartam\ngenerationem, tam diu uidelicet, ut simplicius interpretemur,\ndonec culpam auctorum multiplicis successio\ngenerationis aboleret.\nsed cum illi qui in deum idolatriae\nerrore deliquerunt in quartam generationem uideantur esse\nmultati, profecto durior uidetur esse sententia, qua Giezi\nsemen usque in aeternum pro cupiditate habendi\n\n\n\n\n\nprophetica auctoritate damnatur, praesertim cum dominus noster\nIesus Christus per lauacri regenerationem omnibus remissionem\ndederit peccatorum, nisi ut uitiorum magis quam generis\nsemen intellegas? sicut enim qui filii promissionis sunt\naestimantur in semen bonum, ita etiam qui filii erroris sunt\naestimantur in semen malum. nam et Iudaei ex patre diabolo\nnon utique carnis successione, sed criminis. ergo omnes\ncupidi, omnes auari Giezi lepram cum diuitiis suis possident\net male quaesita mercede non tam patrimonium facultatum\nquam thesaurum criminum congregarunt aeterno supplicio et\nbreui fructu. nam cum diuitiae sint caducae, poena perpetua\nest, quia neque auarus neque ebriosus neque idolis seruiens\nregnum dei possidebit.\n\nEt repleti sunt ira omnes in synagoga haec audientes\net surrexerunt et eiecerunt illum extra ciuitatem\n.\nsacrilegia Iudaeorum, quae multo ante dominus\npraenuntiauerat per prophetam et psalmi uersiculo declarauerat\nquae passurus esset in corpore constitutus dicens: retribuebant\nmihi mala pro bonis, in euangelio docet esse conpleta.\nnam cum ipse per populos beneficia diffunderet, illi\niniurias inrogabant. nec mirum si perdiderunt salutem, qui\neiecerunt de suis finibus salutarem; moralis enim dominus\net qui docuerit exemplo sui apostolos suos omnibus omnia\nfieri nec uolentes repudiat nec inuitos alligat nec eicientibus\n\n\n\n\n\n\nreluctatur nec rogantibus deest. sic Gerasenos alibi, cum\nuirtutes eius sustinere non possent, quasi infirmos et ingratos\nreliquit.\nsimul intellege non ex necessitate fuisse, sed uoluntariam\ncorporis passionem nec captum a Iudaeis, sed a se\noblatum. etenim quando uult capitur, quando uult labitur,\nquando uult suspenditur, quando uult non tenetur. et hic in\nsupercilium montis praecipitandus ascenderat et ecce per medium\nillorum mutata subito uel obstupefacta furentium mente\ndescendit; nondum enim hora uenerat passionis. quin etiam\nmalebat adhuc Iudaeos sanare quam perdere, ut inefficaci furoris\nexitu desinerent uelle quod inplere non possent. uides\nigitur et hic diuinitatis esse quod operatus est et illic uoluntatis\nesse quod captus est. nam quemadmodum a paucis teneri\npotuit, qui a populo non tenetur? sed noluit sacrilegium esse\nmultorum. ut in auctores culpae crucis inuidiam retorqueret\natque a paucis quidem adfigeretur, sed pro toto orbe moreretur.\n\nEt in synagoga erat homo habens spiritum in mundum\net infra: surgens autem de synagoga intrauit\nin domum Simonis et Andreae. socrus autem Simon\ni s tenebatur magnis febribus.\nuide clementi am domini\nsaluatoris. nec indignatione commotus nec scelere offensus nec\niniuria uiolatus Iudaeam deserit, quin etiam inmemor iniuriae,\nmemor clementiae nunc docendo nunc liberando nunc sanando\ninfidae plebis corda demulcet. et bene sanctus Lucas uirum\nab spiritu nequitiae liberatum ante praemisit et substituit\nfeminae sanitatem. utrumque enim sexum dominus curaturus\naduenerat et prior sanari debuit qui prior creatus est nec\n\n\n\n\n\n\npraetermitti illa quae mobilitate magis animi quam prauitate\npeccauerat.\nsabbato medicinae dominicae opera coepta significat,\nut inde noua creatura coeperit, ubi uetus creatura ante desiuit\nnec sub lege esse dei filium, sed supra legem in ipso principio\ndesignaret nec solui legem, sed inpleri. neque enim per\nlegem, sed uerbo factus est mundus, sicut legimus: uerbo\ndomini caeli firmati sunt. non soluitur ergo lex, sed\ninpletur, ut fiat renouatio hominis iam labentis. unde et apostolus\nait: exspoliantes uos ueterem hominem induite\nnouum, qui secundum Christum creatus est. et\nbene sabbato coepit, ut ipsum se ostenderet creatorem, qui\nopera operibus intexeret et persequeretur opus, quod ipse iam\ncoeperat, ut si domum faber renouare disponat, non a fundamentis,\nsed a culminibus incipit soluere uetustatem. itaque\nibi prius manum admouet, ubi ante desierat.\ndeinde a minonbus\nincipit, ut ad maiora perueniat. liberare a daemone et\nhomines, sed in uerbo dei possunt, resurrectionem mortuis\nimperare diuinae solius est potestatis.\nNec quemquam mouere debet quod Iesu Nazareni nomen\nin hoc libro diabolus dixisse primus inducitur. nec enim ab eo\nChristus nomen accepit, quod de caelo angelus ad uirginem\ndetulit: est huius inpudentiae ut inter homines aliquid primus\nusurpet et ad homines quasi nouum deferat, quo terrorem\nsuae potestatis incutiat. denique et in Genesi primus deum\n\n\n\n\n\n\nhomini nuncupauit; sic enim habes: e t dixit mulieri:\nquid utique dixit deus ne edatis ab omni ligno?\nuterque igitur deceptus a diabolo est, sanatus a Christo. sequere\ncetera et euangelicae lectionis disce mysteria atque in\nduorum sanitate publicae sacramentum salutis agnosce. sicut\nenim in Adam omnes moriuntur ita in Christo\nomnes uiuificantur. quis est ille qui in synagoga spiritum\ndaemonii habebat inmundum nisi populus Iudaeorum, qui quasi\nserpentinis spiris reuinctus et innodatus diaboli laqueis simulatam\ncorporis munditiam interioris mentis sordibus inquinabat?\net bene in synagoga homo erat qui spiritum inmundum\nhabebat, quia spiritum sanctum amiserat. introierat\nenim diabolus, unde Christus exierat. simul ostenditur natura\ndiaboli non inproba, opera iniqua. nam quem per superiorem\nnaturam dominum confitetur opere negat. et in hoc apparet\neius nequitia, inprobitas Iudaeorum, quod ita populo uaesanae\ncaecitatem mentis offudit, ut populus neget quem daemones\nconStentur.s o peior magistro discipulorum hereditas! ille uerbo\ndominum temtat, hi facto; ille dicit: mitte te, isti adoriuntur\n\n\n\n\n\n\nut mittant.\nsi altiore consilio ista pensamus, animi debemus\nintellegere et corporis sanitatem, ut prius animus qui serpentis\nlaborabat insidiis absolutus sit. anima enim numquam a corpore\nuinceretur, nisi prius a diabolo temtaretur. nam cum\nanima corpus agat, uiuificet et gubernet, quemadmodum in\neius inlecebras captiua raperetur, nisi et ipsa superioris alicuius\npotestatis uinculis stringeretur? denique non prius Eua\nesuriuit quam serpentis eam uersutia temtauit, et ideo aduersus\nipsum auctorem peccati prius debuit medicina salutis\noperari.\nFortassis etiam in typo mulieris illius socrus Simonis et\nAndreae uariis criminum febribus caro nostra languebat et\ndiuersarum cupiditatum iumodicis aestuabat inlecebris. nec\nminorem febrem amoris esse dixerim quam caloris. itaque illa\nanimum febris, haec corpus inflammat; febris enim nostra\nlibido est, eo quod ignitae sint cupiditates. unde ait et apostolus:\nsi non se continent, nubant; melius est enim\nnubere ere quam u r i. febris nostra luxuria est, febris nostra\niracundia est, quae licet corporis uitia sint, ignem tamen\nossibus inplicant, mentem animum sensusque pertemtant. haec\nprior diaboli sollicitatur arte. etenim ager bonus uestis munile\nsuadella serpentis est. honorum gratia, sublimitas potestatum,\nepularum suauitas, forma meretricis laqueus est diaboli et\nquasi quidam nequitiae spiritalis inlecebrosus adfatus, qui per\ncarnis inlecebram, quae cito feminea quadam leuitate mollitur,\n\n\n\n\n\n\nanimum quoque de gradu deicit; neque enim formam mulieris\nanimus prius quam corporis oculus concupiscit. denique quod\nnon uideris non amabis, sed ubi caro concupiuerit, conpatientis\nquoque animi constantia defetiscit et mens consortio\namoris inflectitur - duo enim in carne una sunt atque\nita mors inrepit sceleris effectu temtante diabolo, carne\n,\nsuadente. uehementior tamen est animi quam corporis febris\net ideo pro animi uoluptate corporis salus plerumque contemnitur\nnec a periculis abstinetur. unde non alienum uidetur\nrepetere quemadmodum Theotimus, cum graui oculorum incommodo\nlaboraret et amaret uxorem, interdicta sibi a medico\nfacultate coeundi cupiditatis inpatiens atque inpetu libidinis\nraptus moderari nequiuerit. sciens enim prudensque quod\nesset oculos amissurus, prius quam conueniret uxori, in ipso\naestu feruentis cupiditatis et consuetudinis adparatu \\'uale\\'\ninquit \\'amicum lumen\\'. sic febri libido flagrantior est grauiusque\npraecipitat et inflammat.\nsed ubi quis resipierit a furore,\ntunc conscientiae interioris uisus aperitur factique succedit\npaenitentia et pudenda sui unusquisque facinoris erubescit.\ntunc deus timetur et peccator cupit se celare, sed\nnon potest, tunc caro arguitur, diabolus accusatur, haec quasi\nlena uitiorum, ille quasi auctor erroris. patescit deformitas;\nnudum est enim deo omne secretum, nec illius ficus foliis,\n\n\n\n\n\n\nhoc est tegmine corporali uel iactantia saeculari flagitiorum\nsecreta uelantur. et unusquisque diuinum peccati conscia formidat\nmente iudicium dicens: <qui super me montes cadant,\nin quibus me abscondam fissuris petrarum, cum uenerit confringere\nterram?) tunc tribulos et spinas animo caro, hoc est\ncurarum morsus sollicitudinumque generat aestusque, quos\nsibi per concupiscentiam carnis animus ipse circumdedit. etenim\nquasi clauis quibusdam suffigitur anima corporeis uoluptatibus\net, cum semel adhaeserit cupiditatibus demersa terrenis, difficile\nin altum potest, unde descendit, sine dei fauore reuolare.\nactum. enim suorum uincta laqueis et deliciarum saecularium\ninlecebris obnoxia iam tenetur.\nHunc ergo Adam, hanc Euam dominus liberaturus aduenit,\nquorum alter ad imaginem dei factus, altera uirtutem sui\naccipiens uiri, quamdiu fuit subdita fortiori, unam gerebant\nin uno spiritu deo placitam uoluntatem et in paradiso positi\ndei uitae caelestis operabantur alimoniam. posteaquam uero\ncaro suadere diuersum et legem coepit propriam non tenere,\nparadisi exules facti in hunc inferiorem demersumque locum\npeccati merito reciderunt. nec quisquam putet incongruum esse,\nsi Adam atque Eua in typo animae et corporis aestimentur.\ncum in typo ecclesiae aestimentur et Christi. nam cum duo\nesse in una carne apostolus diceret, adiecit: sacramentum\n\n\n\n\n\n\ninquit hoc magnum est, ego autem dico in Christo\ne in ecclesia. in quo ergo superni dei, in eo multo magis\nanimi nostri potest esse mysterium.\nsed haeret, suffixus est,\ncaptus est et corporeis succensus febribus conpassione carnis\naegrescit. quaerendus est medicus. sed quis iste tantus est,\nqui sauciae mentis medeatur ulceribus? quis tantus est homo,\nqui possit aliis subuenire, cum sibi ipse non possit? quis aliis\npossit uitam reddere, cum ipse mortem non possit euadere?\nomnes enim in Adam mortui, quia per unum hominem\nin hunc mundum peccatum introiuit et per peccatum\nmors et ita in omnes homines pertransiuit,\nin quo omnes peccauerunt. illius igitur culpa mors\nomnium est. denique missi sunt sancti, missi sunt et prophetae,\nqui oracula diuina loquerentur, nec quicquam promouere\npotuerunt. quaeramus ergo aliquem de angelis aut\narchangelis medicum. sed quemadmodum mihi possunt praesidium\nferre. ne peccem, cum ipse archangelus a peccato non\npotuerit abstinere? quemadmodum ad paradisum angelus reuocare\nme poterit, cum ipse satanas et angeli sui sedem\nquam acceperunt seruare non possint?\nAscendens autem in unam nauem, quae erat\n\n\n\n\n\n\nSimonis, rogauit ut inducerent a terra aliquantulum.\nubi dominus multis inpertiuit uaria genera sanitatum, nec\ntempore nec loco coepit a studio sanandi turba cohiberi. uespera\nincubuit, sequebantur: stagnum occurrit, urguebant. et ideo\nascendit in Petri nauem. haec est illa nauis, quae adhuc secundum\nMatthaeum fluctuat, secundum Lucan repletur piscibus, ut et\nprincipia ecclesiae fluctuantis et posteriora exuberantis agnoscas;\npisces enim sunt qui hanc enauigant uitam. ibi adhuc discipulis\nChristus dormit, hic praecipit; dormit enim trepidis,\nperfectis uigilat. sed quemadmodum dormiat Christus, audisti\ndicentem in propheta: eo dormio, et cor meum uigilat.\net sanctus Matthaeus recte non praetermittendum putauit\naeternae indicium potestatis, ubi imperat uentis. non est enim\nhumana doctrina, sicut audistis Iudaeos dicere: uerbo imperat\nspiritibus, sed caelestis maiestatis insigne. quod turbatum\nsedatur mare et diuinae uocis imperio obsequuntur\nelementa atque insensibilia sensum accipiunt obsequendi, diuinae\nmysterium gratiae reuelatur, quod fluctus mitescunt saeculi,\nuerbo inmundus spiritus conquiescit, non alterum refellitur,\nsed utrumque celebratur. habes miraculum in elementis, habes\ndocumentum in mysteriis.\nergo quia sanctus Matthaeus illa\npraelibauerat, sanctus Lucas eam sibi nauem, in qua Petrus\n\n\n\n\n\n\npiscaretur, elegit. non turbatur ista quae Petrum habet, turbatur\nilla quae ludam habet. etsi multa illic discipulorum\nmerita nauigabant, tamen eam adhuc perfidia proditoris agitabat.\nin utraque Petrus, sed qui suis meritis firmus est\nturbatur alienis. caueamus igitur perfidum, caueamus proditorem,\nne per unum plurimi fluctuemus, ergo non turbatur\nhaec nanis, in qua prudentia nauigat, abest perfidia, fides\nspirat. quemadmodum enim turbari poterat, cui praeerat is,\nin quo ecclesiae firmamentum est? illic ergo turbatio, ubi\nmodica fides, hic securitas, ubi perfecta dilectio.\ndenique etsi\naliis imperatur ut laxent retia sua, soli tamen Petro dicitur:\ndue in altum, hoc est in profundum disputationum. quid\nenim tam altum quam altitudinem diuitiarum uidere, scire dei\nfilium et professionem diuinae generationis adsumere? quam\nlicet mens non queat humana plenae rationis inuestigatione\nconprehendere, fidei tamen plenitudo conplectitur. nam etsi non\nlicet mihi scire quemadmodum natus sit, non licet tamen\nnescire quod natus sit. seriem generationis ignoro, sed auctoritatem\ngenerationis agnosco. non interfuimus, cum ex patre\ndei filius nasceretur, sed interfuimus, cum a patre dei filius\ndiceretur. si deo non credimus, cui credimus? omnia enim\nquae credimus uel uisu credimus uel auditu. uisus saepe fallitur,\nauditus in fide est. an adserentis persona discutitur?\nsi uiri boni dicerent, nefas putaremus non credere: deus\nadserit, probat filius, refugiens sol fatetur, tremens terra\n\n\n\n\n\n\ntestatur. in hoc altum disputationis ecclesia a Petro ducitur,\nut uideat hinc resurgentem dei filium, inde sanctum spiritum\nprofluentem.\nquae sunt autem apostolorum quae laIari iubentur\nretia nisi uerborum conplexiones et quasi quidam orationis\nsinus et disputationum recessus, qui eos quos ceperint non\namittant? et bene apostolica instrumenta piscandi retia sunt,\nquae non captos perimunt, sed reseruant et de profundo ad.\nlumen extrahunt, fluctuantes de infimis ad superna transducunt.\nEst et aliud apostolicum piscandi genus, quo genere solum\nPetrum piscari dominus iubet dic ns: mitte amum et eum\npiscem qui primus ascenderit tolle. magnum quidem\nest et spiritale documentum, quo Christiani uiri sublimioribus\npotestatibus docentur debere esse subiecti, ne qui constitutionem\nregis terreni putet esse soluendam. si enim censum\nfilius dei soluit, quis tu tantus ea, qui non putes esse soluendum?\net ille censum soluit, qui nihil possidebat; tu autem,\nqui saeculi sequeris lucrum, cur saeculi obsequium non recognoscas\n? cur te supra saeculum quadam animi adrogantia\nferas, cum saeculo sis misera cupiditate subiectus?\npenditur .\nigitur didragma, quod erat pretium nostrae redemtionis et\ncorporis, in lege praemissum, in euangelio persolutum, non otiose\nin ore piscis inuentum; ex ore enim tuo iustificaberis.\netenim pretium inmortalitatis est nobis nostra confessio, quia,\nsicut scriptum est, ore confessio fit ad salutem.\net\nfortasse primus hic piscis primus est martyr in ore habens\n\n\n\n\n\n\ndidragma, hoc est pretium census. didragma nostrum Christus\nest. habebat igitur primus ille martyr, Stephanus scilicet, in\nore thesaurum, cum Christum in passione loqueretur. sed\nreuertamur ad propositum locum et discamus apostolicam\nhumilitatem.\nPraeceptor, inquit per totam noctem laborantes\nnihil cepimus; sed in uerbo tuo laxabo retia. et\nego, domine, scio quia nox mihi est, quando non imperas.\nnemo adhuc dedit nomen suum, adhuc noctem habeo. misi\niaculum uocis per epifania et adhuc nihil cepi, misi per diem.\nexspecto ut iubeas; in uerbo tuo laxabo retia.s o uacua praesumtio,\ns o humilitas fructuosa! qui nihil antea ceperant magnam\nin uerbo domini concludunt piscium multitudinem. non\nhoc humanae facundiae opus, sed supernae uocationis est\nmunus. cedunt disputationes hominum, fide plebis sua credit.\nrumpuntur retia, nec labitur piscis. uocantur ad adiumentum\nsocii qui erant in alia naui. quae est illa alia nauis nisi forte\nIudaea, ex qua Iohannes et Iacobus adleguntur? facta est\nenim Iudaea sanctificatio eius. hi igitur de synagoga\nad nauem Petri, hoc est ad ecclesiam conuenerunt, ut inplerent\nambas nauiculas; omnes enim in nomine Iesu genu flectunt,\nsiue Iudaeus siue Graecus; omnia et in omnibus\nChristus. sed mihi cumulus iste suspectus est, ne\n\n\n\n\n\n\n\n\n\n\nplenitudine sui naues paene mergantur; oportet enim et haereses\nesse, ut probentur boni.\npossumus tamen et aliam ecclesiam\nintellegere nauem alterius; ab una enim plures ecclesiae\nderiuantur. ecce alia sollicitudo Petri, cui sua iam praeda\nsuspecta est. sed nouit perfectus quemadmodum seruare possit\nreconditos, qui scit quemadmodum possit capere dispersos.\nquos in uerbo capit uerbo reddit; negat suam praedam, negat\nsuum munus.\nexi inquit a me, domine, quia homo peecator\nsum. ammirabatur enim dona diuina et quo plus\nmeruerat hoc praesumebat minus. dic et tu: exi a me,\ndomine, quia peccator sum, ut respondeat tibi dominus:\nnoli timere. <noli timere> indulgenti domino peccatum\nfateri, noli timere etiam quae tua sunt domino deferre, quia\nquae sua sunt nobis ille concessit. nescit inuidere, nescit eripere,\nnescit auferre. uides quam bonus dominus, qui tantum\ntribuit hominibus, ut uiuificandi habeant potestatem.\nEt factum est. cum esset in una ciuitatium, ecce\nuir plenus lepra et ipse procidens in faciem rogauit\neum dicens: domine, si uis. potes me mundare. et extendens\nden manum teti git illum dicens : uolo, mundare.\nbene ubi leprosus mundatur, certus non exprimitur locus, ut\nostendatur non unum populum specialis alicuius ciuitatis, sed\n\n\n\n\nomnium populos fuisse sanatos. bene autem et secundum\nLucan quarto signo, ex quo in Cafarnaum dominus uenit, iste\nsanatur; nam si quartum diem sole inluminauit et clariorem\nceteris fecit diebus, cum inlucescerent elementa mundi, et hoc\nclarius opus aestimare debemus. et secundum Matthaeum\nprimus hic post benedictiones a domino sanatus inducitur, ut\nquia dixerat dominus: non ueni legem soluere, sed inplere,\nille qui excludebatur a lege purgari se domini potestate\npraesumens non ex lege, sed supra legem esse gratiam iudicaret,\nquae leprosi maculam posset abluere.\nuerum ut in\ndomino potestatis auctoritas ita in illo fidei constantia declaratur.\nille in faciem procidit, quod humilitatis est et pudoris,\nut unusquisque de suae uitae maculis erubescat, sed confessionem\nuerecundia non repressit. ostendit uulnus, remedium\npostulauit, et ipsa religionis et fidei plena confessio est: si\nu i s, inquit potes me mundare. in uoluntate domini tribuit\npotestatem, de uoluntate autem domini non quasi pietatis\nincredulus addubitauit, sed quasi conluuionis suae conscius\nnon praesumsit.\ncui morali quadam dominus sanctitate respondit:\nuolo, mundare. et continuo lepra eius discessit\nab eo. nihil enim medium est inter opus dei atque praeceptum,\nquia in praecepto est opus. denique dixit, e t facta\nsunt. uidetis igitur quod dubitari non potest quia uoluntas\ndei potestas est. si ergo uoluntas eius potestas est, qui unius\nuoluntatis trinitatem adserunt unius utique adserunt potestatis.\n\n\n\n\n\n\n\n\nitaque statim lepra discessit: ut intellegas medentis adfectum,\nueritatem operi addidit.\ndenique secundum Marcum\nmiseratus est dominus eum, quod est pulchre positum. et\npleraque talia posuerunt euangelistae, qui nos utroque fundare\nuoluerunt, describentes signa uirtutis ad fidem, exprimentes\nopera uirtutis ad imitationem. unde et tangit non dedignatus\net imperat non diffisus; hoc enim est indicium potestatis, quia\nquasi habens potestatem sanandi et iubendi auctoritatem operandi\ntestimonium non refugit. uolo ergo dicit propter Fotinum,\nimperat propter Arrium, tangit propter Manichaeum.\nnec\nunius tantum lepra curatur, sed omnium quibus dicitur: iam\nuos mundi estis propter sermonem, quem locutus\nsum uobis. si igitur leprae medicina uerbum est, contemtus\nutique uerbi lepra mentis est. sed ne lepra transire possit in\nmedicum, unusquisque dominicae humilitatis exemplo iactantiam\nuitet. cur enim praecipitur nemini dicere nisi ut doceret non\nuulganda nostra beneficia, sed premenda, ut non solum a mercede\nabstineamus pecuniae, sed etiam gratiae? aut fortasse\netiam illa silentii causa est imperati, quod meliores putabat qui\nfide magis spontanea quam speratis beneficiis credidissent.\n, Offerre autem iuxta legem se praecipitur sacerdoti non ut\nalium deferat, sed ut se ipsum deo offerat spiritale sacrificium,\nut actus praeteriti conluuione deters a per cognitionem fidei et\nsapientiae disciplinam placitura deo hostia consecretur; omnis\nenim uictima sale salietur. unde et Paulus ait: obsecro\nergo uos, fratres, per misericordiam dei, ut\nexhibeatis corpora uestra hostiam acceptabilem\n\n\n\n\n\n\nplacentem deo.\nsimul illud mirabile quod eo sanauit genere\nquo fuerat obsecratus. si uis, potes me mundare. uolo\ninquit, mundare. habes uoluntatem, habes etiam pietatis effec.\ntum. et extendens manum tetigit eum. lex tangi leprosos\nprohibet, sed qui dominus legis est non obsequitur legi,\nsed legem facit. non ergo tetigit, quia sine tactu mundare\nnon poterat, sed ut probaret quia subiectus non erat legi nec\ncontagium timebat ut homines, sed quia contaminari non poterat\nqui alios liberabat, simul e contrario lepra tactu domini fugaretur,\nquae solebat contaminare tangentem.\nostendere autem\nse sacerdoti iubetur et offerre pro emundatione sua, ut, dum\noffert se sacerdoti, intellegeret sacerdos non legis ordine, sed\ngratia dei supra legem esse curatum et, dum mandatur sacrificium\nsecundum praeceptum Moysi, ostenderet dominus quia\nlegem non solueret, sed inpleret, qui secundum legem gradiens\nsupra legem sanare eos quos remedia legis non sanauerant\nuideretur. et bene addidit: sicut praecepit Moyses; lex\nenim spiritalis est, ideoque uidetur sacrificium spiritale\nmandasse.\ndenique addidit: u t sit in testimonium hoc\nuobis, hoc est: si deo credatis, si inpietatis lepra discedat,\nsi occultorum cognitor sit sacerdos, si puri testis adfectus,\nunde potest ille magis sacerdos uideri quem occulta non lateant,\ncui dicitur: tu es sacerdos in aeternum secundum\nordinem Melchisedech?\n\n\n\n\n\nEt ecce uiri portantes in lecto hominem qui fuerat paralyticus et quaerentes eum in ferre et ponere\n\nante eum et non inuenientes qua parte illum inferrent\nprae turba ascenderunt super tectum et per\ntegulas summiserunt illum in lecto in medium ante\nIesum.\nnon otiosa huius paralytici nec angusta medicina est,\nquando dominus et orasse praemittitur, non utique propter\nsuffragium, sed propter exemplum; imitandi enim specimen\ndedit, non inpetrandi ambitum requisiuit. et conuenientibus ex\nomni Galilaea et Iudaea et Hierusalem legis doctoribus inter\nceterorum remedia debilium paralytici istius medicina describitur.\nprimum omnium quod ante diximus unusquisque aeger\npetendae precatores salutis debet adhibere, per quos nostrae\nuitae conpago resoluta actuumque nostrorum clauda uestigia\nuerbi caelestis remedio reformentur. sint igitur aliqui monitores\nmentis, qui animum hominis quamuis exterioris corporis\ndebilitate torpentem ad superiora erigant. quorum rursus\nadminiculis et adtollere et humiliare se facilis ante Iesum\nlocetur dominico uideri dignus aspectu; humilitatem enim respicit\ndominus, quia respexit humilitatem ancillae\nsuae.\nQuorum fidem inquit ut uidit. magnus dominus, qui\naliorum merito ignoscit aliis et dum alios probat aliis relaxat\nerrata. cur aput te, homo, collega non ualeat, cum aput\n\n\n\n\n\n\ndominum seruus et interueniendi meritum et ius habeat inpetrandi ?\ndisce qui iudicas ignoscere, disce qui aeger es inpetrare. si\ngrauium peccatorum diffidis ueniam, adhibe precatores, adhibe\necclesiam, quae pro te precetur, cuius contemplatione quod\ntibi dominus negare possit ignoscit.\net quamuis historiae fidem\ndebeamus non omittere, ut uere paralytici istius corpus credamus\nesse sanatum, cognosce tamen interioris hominis sanitatem,\ncui peccata donantur. quae cum Iudaei adserunt a solo\ndomino posse concedi, deum utique confitentur suoque iudicio\nperfidiam suam produnt, ut opus adstruant, personam negent.\nitaque ab ipsis et operis sui dei filius accepit testimonium et\nuocis suffragium non requirit; perfidia enim confiteri potest,\ncredere non potest. itaque testimonium non deest diuinitati,\nfides deest saluti. nam et ualidius est ad fidem quod confitentur\ninuiti et perniciosius ad culpam quod negant qui suis\nadsertionibus reuincantur. magna itaque infidae plebis amentia,\nut cum confessa fuerit solius dei esse donare peccata,\nnon credat deo peccata donanti. dominus autem saluos uolens\nfacere peccatores et occultorum cognitione deum se esse\ndemonstrat et admiratione factorum adiciens: quid est facilius\ndicere: \\'dimissa sunt tibi peccata tua\\' aut\ndicere: (surge et ambula\\'?\nquo loco plenam speciem\nresurrectionis ostendit, qui mentis uulneribus corporisque sanatis\npeccata donat animorum, debilitatem carnis excludit; hoc est\n\n\n\n\n\n\nenim totum hominem esse curatum. quamuis igitur magnum\nsit hominibus peccata dimittere — quis enim potest peccata\ndimittere nisi solus deus, qui per eos quoque dimittit quibus\ndimittendi tribuit potestatem? — tamen multo diuinius est resurrectionem\ndonare corporibus, quandoquidem ipse dominus\nresurrectio est.\nhic lectus qui tolli iubetur quid est aliud\nnisi quia humanum iubetur corpus adtolli? ipse est, qui per\nsingulas noctes lauatur a Dauid, [ut legimus: lauabo per\nsingulas noctes lectum meum; lacrimis stratum\nmeum rigabo. hic est] lectus doloris, in quo anima nostra\ngraui conscientiae aegra cruciatu iacebat. sed si quis secundum\nChristi praecepta se gesserit, iam non lectus doloris est, sed\nquietis. miseratione enim domini coepit quies esse quod mors\nerat. qui nobis soporem mortis uertit in gratiam uoluptatis.\nnec solum leuare lectum, sed etiam domum suam repetere, hoc\nest ad paradisum redire censetur; ea est enim uera domus,\nquae hominem prima suscepit, non iure amissa, sed fraude.\nmerito ergo restituitur domus, quoniam uenerat qui nexum\nfraudis aboleret, ius reformaret.\nnec mora ulla sanitatis interuenit:\nunum dictorum remediorumque momentum est. spectant surgentem\nincreduli, mirantur abeuntem et diuini operis miracula\nmalunt timere quam credere. nam si credidissent, non timuissent\nutique, sed dilexissent; perfecta enim dilectio timorem\nexcludit foras. et ideo isti, quia non diligebant,\ncalumniabantur. calumniantibus autem dicit: quid cogitatis\nmala in cordibus uestris? quis hoc dicit? sacerdos\n\n\n\n\n\n\nmagnus. lepram uidebat in cordibus Iudaeorum; ostendit eos\npeiores esse leproso. ille sacerdoti est se iussus offen-e purgatus,\nhos sacerdos repudiat, ne alios quoque eorum lepra 1359\ncontaminet.\nSequitur mystica euocatio publicani, quem sequi iubet non\ncorporis gressu, sed mentis adfectu. itaque ille prius auare de\nmercedibus, dura de laboribus periculisque nautarum emolumenta\nconuertens uerbo uocatus propria derelinquit, qui rapiebat aliena.\nac uile illud sedile destituens toto pos dominum uestigio\nmentis incedit. conuiuii quoque magni exhibet adparatum; qui\nenim domicilio Christum recipit interno maximis delectationibus\nexuberantium pascitur uoluptatum. itaque dominus\nlibenter ingreditur et in eius qui crediderit recumbit adfectu.\nsed rursus accenditur inuidia perfidorum et futurae poenae\nspecies praefiguratur; epulantibus enim fidelibus et in illo\ncaelorum recumbentibus regno perfidia ieiuna torquebitur.\nsimul ostenditur quantum intersit inter aemulos legis et gratiae,\nquod illi qui legem sequuntur ieiunae mentis famem\npatiantur aeternam, qui uero uerbum in interioribus animae\nreceperunt alimenti caelestis et fontis ubertate recreati esurire\net sitire non possint. et ideo qui animo ieiunabant murmurabant\ndicentes:\nquare cumpublicanisetpeccatoribus\nmanducat et bibit? serpentina uox ista est. denique hanc\nprimam uocem serpens emisit dicens Euae: quid utique\n\n\n\n\n\n\ndeus dixit: nolite manducare ex omni ligno? ergo\npatris sui uenena diffundunt qui dicunt: quid utique cum\npublicanis et peccatoribus manducat et bibit?\nunde dominus cum peccatoribus manducando etiam cum gentilibus\nnon prohibet nos inire conuiuium dicens: non egent\nqui sani sunt medico, sed qui male habent.\nnouum\nmedicamentum nouus magister aduexit. hoc de terra non pullulauit;\ninprudens enim omnis creatura huius confectionis. uenite\nomnes, qui incurristis peccatorum uarias passiones, utimini\nperegrino medicamento, quo uenenum serpentis excluditur,\nquod non solum passionum abstulit cicatricem, sed etiam\ncausam diri uulneris amputauit. hoc medicamentum non famem\nincidit, sed cibum animae subministrat; uenit enim filius\nhominis manducans et bibens, et dicunt: daemo\nnium habet, et ideo, non est mens nostra ieiuna. ieiunant\nhi quibus abest Christus bonorumque meritorum copiis egent:\nat uero cui uirtus sua uoluptate sufficit, qui recipit domo\nChristum conuiuium magnum exhibet, hoc est bonorum operum\nspiritale conuiuium, quo diues populus eget, pauper\nI epulatur. et ideo, inquit, ieiunare non possunt filii sponsi,\nquamdiu cum illis est sponsus.\nVenient autem dies, cum auferetur ab illis spon-\nI sus. qui sunt illi dies. quibus nobis Christus aufertur,\nmaxime cum ipse dixerit: uobiscum ero usque ad consummationem\nmundi, ipse dixerit: non relinquam uos\n\n\n\n\n\n\norfanos? certum est enim quod si nos relinquat, salui esse\nnequeamus. nemo tibi Christum potest auferre, nisi te ipse\nauferas. non te auferat iactantia tua, non te auferat adrogantia\nnec tibi de lege praesumas; non enim uocare iustos uenit,\nsed peccatores.\nquomodo igitur dominus iustitias dilexit neque\nuidit Dauid iustum derelictum aut quae ista aequitas, si\niustus relinquitur, peccator adsciscitur, nisi intellegas quod\neos iustos dicit qui ex lege praesumant et euangelii gratiam\nnon requirunt? nemo autem iustificatur ex lege, sed redimitur\nex gratia. est igitur in lege iustitia, sed non est per legem\niustitia; nam et ipse apostolus, Hebraeus ex Hebraeis,\nsecundum legem Pharisaeus, secundum iustitiam,\nquae in lege est, conuersatus sine querella, qui\ngloriatur ex lege. quae mihi inquit lucra fuerunt, haec\nduxi propter Christum detrimenta esse, hoc est:\nabiecit iustitiam et gloriam legis; iustitia enim legis sine\nChristo uacua est, quia plenitudo legis Christus est. et ideo\netsi est in lege iustitia, non est tamen per legem iustitia.\nsi enim per legem iustitia, ergo Christus gratis\nmortuus est; mortuus enim Christus est, ut inpleret iustitiam.\ndenique lohanni dicenti: ego a te debeo baptizari,\net tu uenis ad me? respondit: sine modo; sic enim\n\n\n\n\n\n\ndecet nos inplere omnem iustitiam. ergo non gratis\nmortuus, sed pro nobis mortuus est Christus, ut iusti fulgerent\nsicut sol in regno patris sui. sed non Iudaei iusti. quibus\ndicitur: cum uideritis iustos intrare in regnum caelorum.\nisti sunt iusti, qui percutientem non repercutiunt,\nqui inimicum diligunt. si sic non accipimus, inuenitur contrarium:\nnon ueni uocare iustos, sed illos non uocat,\nqui se iustos dicunt; ignorantes enim deum et suam\nquaerentes iustitiam statuere iustitiae dei non\nsunt subiecti. ergo usurpatores iustitiae non uocantur\nad gratiam; nam si gratia ex paenitentia, utique qui fastidit\npaenitentiam abdicat gratiam. isti erunt uulnerati qui se sanctificant,\nistis sponsus aufertur, nobis autem non Caiphas, non\nPilatus Christum abstulit, nec possumus ieiunare, quia Christum\nhabemus et Christi carnem epulamur et sanguinem.\nquomodo enim uidetur ieiunare qui non esurit, quomodo uidetur\nieiunare qui non sitit? quomodo autem potest sitire qui\nbibit Christum, cum ipse dixerit: qui biberit de aqua,\nquam ego dabo ei, non sitiet in aeternum? denique\nde animi dictum ieiunio etiam sequentia declarabunt.\n\n\nDixit enim similitudinem ad illos: quia nemo\n\n\n\n\n\n\nconmissuram de uestimento nouo inmittit in uestimentum\nuetus.\ndixerat filios sponsi. hoc est filios uerbi, qui per\nlauacri regenerationem in ius diuinae generationis adsumti\nsunt, quamdiu cum illis sponsus est, ieiunare non posse. non\nutique hoc ieiunium relegatur, quo conficitur caro et corporalis\nluxuria castigatur; hoc enim ieiunium nos conmendat\ndeo. nam quemadmodum discipulos ieiunare prohiberet, cum\nipse dominus ieiunaret, cum postremo diceret nequissimos\nspiritus non nisi ieiuniis et orationibus solere superari? denique\netiam hoc loco ieiunium uestimentum adpellauit uetus, quod\nexuendum apostolus aestimauit dicens: exspoliate uos\nueterem hominem cum actibus eius, ut induamus eum\nqui baptismatis sanctificatione renouatur. in eandem igitur\nformam series conuenit praeceptorum, ne actus ueteris et\nnoui hominis misceamus, cum ille corporalis exterior opera\ncarnis operetur et hic interior qui renascitur non uersicolorem\nspeciem ueterum nouorumque debeat habere gestorum, sed\nconcolor Christo illum studio mentis imitari, cui renatus est\nin lauacro. absint igitur decolora mentis uelamina, quae\n\n\n\n\n\n\ndisplicent sponso; displicet enim ei qui uestem non habuerit\nnuptialem. sponso autem quid potest placere nisi pax animi,\npuritas cordis, caritas mentis?\nbonus sponsus dominus Iesus;\nhic nouo partu naturam initiauit, huic desponsata corruptelis\ncarnis absoluitur. non filios mortales requirit — non Euae\ndelectatur doloribus —, non uirum obnoxium culpae, non\nhereditatem condemnati patris. uidit enim carnis ulcera quam\nante concupiscebat, aduertit non esse pulchritudinem ueram,\nquae habeat uitiorum deformitatem. et ideo quid tibi cum\ntali sponso, femina? require diligenter et in omni corpore inuenies\ncicatricem. cognosce alium magis sponsum, qui circumdatur\nluce, cuius species non potest interire. hunc tolle in\nanimum tuum, consecra in templo tuo, tolle in corpore tuo,\nsicut scriptum est: tollite deum in corpore uestro.\nhuius thalamos ingredere nouos, huius spectato peregrinum\ndecorem, hunc indue, hunc uide ad dexteram patris et gaude\nquia talem habes sponsum. hic te uestiet benedictionem, ne\nqua noceat scissura peccati.\nseruemus igitur uestem, quam\nnos sacro dominus emergentes fonte uestiuit. cito scinditur\nuestis, si facta non congruant; cito tineis carnis adteritur et\nueteris hominis errore maculatur. ergo hic noua ueteribus\ncopulare, in apostolo autem etiam nouis uetera superuestire\nprohibemur, sed exuere uetus. nouum sumere, ut exspoliati,\n\n\n\n\n\n\nnon nudi inueniamur. exspoliamur enim meliora sumturi, 1362\nnudamur autem, cum indumentum nobis aliena fraude detrahitur,\nnon nostra uoluntate deponitur.\nEt nemo mittit uinum nouum in utres ueteres.\nfragilitas humanae condicionis aperitur, cum corpora nostra\nexuuiis defunctorum animalium conparantur. atque utinam\nbonorum utrium usum possimus inplere, ut sacramentum quod\naccepimus reseruemus! leuat iniuriam industria, si renouatis\nutribus noua uina credantur. et ideo utres hos plenos semper\nseruare debemus; uacuos enim cito tinea et aerugo consumit,\ngratia seruat inpletos.\npulchre autem operi huic talia praecepta\nconueniunt; sextum est enim opus, quo Leuis noua quadam\nforma figuratur. sexto autem die factus eat homo; sexto igitur\nChristi opere reformatur iam non uetus, sed noua creatura\net quaedam forma peregrina. et ideo tamquam noua creatura\nconuiuium Christo exhibet, eo quod et in ipso Christus delectaretur\net ipse partem delectationis mereretur habere cum\nChristo. ad hunc igitur informandum praecepta dat dominus;\nsequebatur enim iam laetus, alacer et exsultans dicens: iam\nnon publicanum gero, iam non porto Leuin. exui Leuin, postquam\nChristum indui. odi genus meum, fugio uitam meam;\nsolum te sequor, domine Iesu, qui sanas uulnera mea.\nquis enim me separat a caritate dei, quae m te\n\n\n\n\n\n\nest? tribulatio an angustia, an famis? ligatus sum fide clauis\nquibusdam et bonis conpedibus caritatis innexus sum. omne\nmandatum tuum sicut cauterium inpressum tenebo. etsi urit\ncauterium mandati, tamen putrefacta carnis exurit, ne ad\nuiuum serpat contagio. etsi mordet medicamentum, tamen uitium\nulceris tollit. aufer igitur, domine Iesu, potenti machaera tua\nmeorum putredines peccatorum. dum habes ligatum caritatis\nuinculis, seca quodcumque uitiosum est. ueni cito incidens\noccultas et latentes uarias passiones, aperito uulnus, ne noxius\nserpat umor. emunda omne quod faetidum est peregrino lauacro.\naudite me, terreni homines, qui peccatis uestris cogitationes\nebrias geritis. et ego Leuis talibus eram passionibus sauciatus.\ninueni medicum, qui in caelo habitat et in terris spargit\nmedicamenta. hic solus potest sanare uulnera mea, qui sua\nnescit, hic auferre cordis dolorem, pallorem animae, qui nouit\nocculta.\n\nFactum est autem in sabbato secundoprimo, cum\ntransiret per seminata, uellebant discipuli eius\nspicas et manducabant confricantes eas manibus\nsuis.\nnec solum conprehensione uerborum, sed etiam usu ipso\nspecieque gestorum incipit hominem dominus Iesus ueteris\nobseruatione legis exuere nouoque indumento uestire gratiae.\nitaque eum iam in sabbato per seminata transducit, hoc est\nadmonet fructuosis. quid sibi sabbatum uelit, quid seges, quid\n\n\n\n\nspicae, non mediocre mysterium est. ager enim est omnis hic\nmundus, agri seges in satione humani generis fecunditas numerosa sanctorum, spicae agri fructus ecclesiae, quos operibus\ndiscutientes suis apostoli pascebantur nostro se alentes\nprofectu.\nstabat igitur lam seges fecunda uirtutum pullulantibus\nspicis, quibus nostri fructus meriti conparantur; aeque\nenim aut imbre marcescunt aut sole torrentur aut pluuiis\numescunt aut tempestatibus eliduntur aut a messoribus intra\nhorreorum felicium receptacula reconduntur. receperat ergo\nterra iam dei uerbum et caelesti semine satus diuites fetus\nager almus effuderat. esuribant discipuli salutem hominum et\ntamquam folliculis corporum mentium fructus ad fidei lucem\npraeclaris operum suorum miraculis eruebant. sed hoc putabant\nIudaei sabbato non licere, Christus autem nouae gratiae\nmunere designabat otium legis opus gratiae.\nNec sine mysterio hoc ab euangelista, secundum Matthaeum\net Marcum sabbata pure posita puto, quia sabbata perpetuae\nferiae sunt resurrectionis aeternae. uel in hoc igitur saeculo\nferiatis ac uacantibus superstitionibus Iudaeorum uel in futurum\nferias ipsi perpetua sollemnitate celebrantes quae bona\nsunt terrae manducabimus iuxta quod scriptum est: illi\nmanducabunt, uos uero esurietis.\nmire tamen secundum\nLucan secundoprimum, non primosecundum sabbatum dixit —\n\n\n\n\n\n\n\n\n\n\nδευτερόπρωτον enim scriptum est - praeferri enim debuit quod\npraecellit. secundum ideo, quia primum ante ex lege praecessit,\nin quo etiam poena praescripta est, si quis operetur; primum\nautem ideo, quia sabbatum illud ex lege solutum est, quod\nerat primum, et hoc primum factum est, quod secundo est\nconstitutum. nam et cum operari sabbato liceat et operantis\nnulla sit poena, sabbati utique ex lege, cuius uis soluta est,\nnec nomen haerebat, sed tamen fuerit illud primum ordine,\nhoc primum munere, nec ideo minus hoc, quia secundum. nam\net Adam primus nec conparandus secundo Adam; primus\nenim Adam in animam uiuentem, nouissimus Adam\nin spiritum uiuificantem et: primus homo de terra\nterrenus, secundus homo de caelo caelestis. praelatus\nutique secundus primo; ille enim causa mortis, hic uitae.\nsic et secundoprimum sabbatum dicitur, secundum iuxta numerum,\nprimum iuxta operationis gratiam; melius est enim\nsabbatum, quo inpunitas datur quam quo poena praescribitur.\nprima lex, secundum euangelium, inferior tamen formido quam\ngratia. aut forte primum hic in praedestinatione consilii et\nsecundum in sanctione decreti.\nBene autem dominus in lege typum futuri hoc quoque demonstrat\nloco et defensores legis arguit nescire quae legis\nsunt exemplum adferens quod Dauid, cum esuriret ipse cum\nsociis, intrauit in domum dei et panes propositionis sumsit\net manducauit et dedit his qui cum ipso erant. magnum et\n\n\n\n\n\n\nuere exemplum propheticum, quo primum non inania legis, sed\nsolida utilitatis nobis sequenda produntur, deinde quia Dauid\ncum sociis fugiens a facie regis Saul hic praefiguratus in lege\nChristus est, qui cum apostolis principem mundi lateret.\nquomodo\nautem ille obseruator legis atque defensor panes et ipse\nmanducauit et dedit his qui secum erant, quos non licebat\nmanducare nisi tantummodo sacerdotibus, nisi ut per illam\ndemonstraret figuram sacerdotalem cibum ad usum transiturum\nesse populorum, siue quod omnes uitam sacerdotalem\ndebemus imitari siue quia omnes filii ecclesiae sacerdotes sunt?\nunguimur enim in sacerdotium sanctum offerentes nosmet ipsos\ndeo hostias spiritales.\nlegi igitur iam superfluit doctrina Christi\nnec legem soluit, sed inplet, quia nec sabbatum soluit. si\nenim sabbatum propter hominem factum est, utilitas autem\nhominis postulabat esurientem hominem, qui diu fuerat terrae\nfructibus abdicatus, ueteris famis uitare ieiunia, non utique lex\nsoluitur, sed inpletur. quomodo igitur domino ad crimen obicitur,\nquod in seruo pro crimine non -tenetur?\nquid autem .\neuidentius hac figura, quae per totam currit historiam? intrauit\nDauid in domum Abimelech sacerdotis; sed nec periculo\nmortis proposito hospitem recusat, declinat exulem sancti animus\nsacerdotis. tanta hospitalitatis est gratia, ut libenter in\nnos aliena pericula transferamus.\nUerum hoc in historia morale, in mysterio propheticum est,\n\n\n\n\n\n\n\n\nquod nec praesumto futurae mortis exitio uerum illum Dauid\nhospitio suae mentis religiosi excluderent sacerdotes. nec solum\nin cuiusque domo uatis repperturus docetur Christus hospitium,\nsed etiam per figuram nequitiae spiritalis manubias et\narma sumturus; nam qui Christum recipit hospitio intellegibilem\nillum Golian spoliat suis telis.\nquid uero euidentius\nquam quod in Abimelech domo quinque panes petiit Dauid,\nunum accepit demonstrante typo quod iam non quinque libris.\nsed Christi corpore cibus fidelibus pararetur, ut Christus\ncorpus adsumeret, ne quis de fidelibus esuriret? nec Doec\nfigura uacat, qui erat custos mulorum, eo quod nemo alius\nnisi infructuosi gregis custos Iudae typum proditoris inpleret.\niam illud quod Dauid receptione omnem Abimelech\ndomum praeter Abiathar principem tunc temporis sacerdotum\nSaul persecutus est ostendit prophetia nobis quod nemo possit\nnocere uero principi sacerdotum, qui solus est Christus.\nHinc ad alia progreditur dominus Iesus. nam qui totum\nhominem saluum facere disposuerat per singula membra currebat,\nut uere diceret: mihi irascimini, qui totum\nhominem saluum feci in sabbato? itaque hoc loco manum\n\n\n\n\n\n\nillam, quam extendit Adam et interdictae arboris poma decerpsit,\nsucis bonorum factorum salutaribus inrigauit, ut quae crimine\naruerat bonis operibus sanaretur. in quo Iudaeos redarguit-\nChristus, qui malis interpretationibus legis praecepta uiolarent,\naestimantes sabbato etiam a bonis operibus feriandum, cum\nlex in praesentibus formam praefigurauerit futurorum, in quibus\nutique malorum feriae futurae sunt. non bonorum. nam licet\nsaecularia opera conquiescant, non otiosus tamen boni operis\nactus est in dei laude requiescere.\naudisti igitur domini uerba\ndicentis: extende manum tuam. communis ista generalisque\nmedicina est. et tu qui putas manum habere te sanam,\ncaue ne auaritia, caue ne sacrilegio contrahatur. extende saepius\neam, extende ad illum pauperem qui te obsecrat, extende ut\nproximum iuues, ut uiduae praesidium feras, eripias iniuriae\nquem uides iniustae contumeliae subiacere, extende ad deum\npro peccatis tuis. sic manus extenditur, sic sanatur. sic Hieroboam\nmanum cum idolis sacrificaret contraxit, cum deum\nrogaret extendit.\nFactum est autem in illis diebus, exiit in monte\norare et erat pernoctans in oratione dei. non omnis\nqui orat ascendit in montem — est enim oratio quae peccatum\nfacit — sed qui bene orat a terrenis ad superiora progrediens\nuerticem curae sublimis ascendit at ille non ascendit in\nmontem qui de saeculi diuitiis aut de honore sollicitus est,\nnon ascendit in montem qui fundi ius optat alieni. ascendit\nille qui deum quaerit, ascendit ille qui cursus sui dominica\n\n\n\n\n\n\nadiumenta deposcit. omnes magni, omnes sublimes montem\nascendunt; non enim cuicumque propheta dicit: ascende in\nmontem excelsum qui euangelizas Sion, exalta in\nuirtute uocem tuam qui euangelizas Hierusalem.\nnon uestigiis corporalibus, sed factis sublimioribus in hunc\nmontem ascendas. sequere Christum, ut ipse esse mons possis;\nmontes enim in circuitu eius. quaere in euangelio:\ninuenies solos cum domino montem ascendisse discipulos.\norat\nergo dominus non ut pro se obsecret, sed ut pro me inpetret;\nnam etsi omnia posuerit pater in potestate fili, filius tamen\nut formam hominis inpleret, obsecrandum patrem putat esse\npro nobis, quia aduocatus est noster. noli insidiatrices aperire\naures, ut putes filium quasi infirmum rogare, rogare ut inpetret\nquod inplere non possit potestatis auctor. oboedientiae magister\nad praecepta uirtutis suo nos informat exemplo. aduocatum\ninquit habemus aput patrem. si aduocatus est, debet pro\nmeis interuenire peccatis. non ergo quasi infirmus, sed quasi\npius obsecrat. uis scire quam omnia quae uelit possit? et\naduocatus et iudex est. in altero pietatis officium, in altero\ninsigne est potestatis.\nEt erat inquit pernoctans in oratione dei. species\ntibi datur, forma praescribitur quam debeas aemulari. quid enim\nte pro salute tua facere oportet, quando pro te Christus in\noratione pernoctat? quid te facere conuenit, cum uis aliquod\nofficium pietatis adoriri, quando Christus missurus apostolos\norauit prius et solus orauit? nec umquam alibi, si non fallor,\n\n\n\n\n\n\norasse cum apostolis repperitur: ubique solus obsecrat; dei\nenim consilium humana uota non capiunt, nec quisquam interiorum\npotest esse particeps Christo. uis scire quam mihi,\nnon sibi orauerit?\nuocauit inquit discipulos suos et\nelegit duodecim ex ipsis, quos ad propagandum auxilium\nsalutis humanae per terrarum orbem satores fidei destinaret.\nsimul aduerte caeleste consilium; non sapientes aliquos, non\ndiuites, non nobiles, sed piscatores et publicanos quos dirigeret\nelegit, ne traduxisse prudentia, ne redemisse diuitiis, ne\npotentiae nobilitatisque auctoritate traxisse aliquos ad suam\ngratiam uiderentur, ut ueritatis ratio, non disputationis gratia\npraeualeret.\neligitur et Iudas, non per inprudentiam, sed per\nprouidentiam. quanta est ueritas, quam nec aduersarius minister\ninfirmat! quanta moralitas domini, qui periclitari magis aput\nnos iudicium suum quam adfectum maluit! susceperat enim\nhominis fragilitatem et ideo nec has partes recusauit infirmitatis\nhumanae. uoluit deseri, uoluit prodi. uoluit ab apostolo\nsuo tradi, ut tu a socio desertus, a socio proditus moderate\nferas tuum errasse iudicium, perisse beneficium.\nEt descendit inquit cum illis et stetit in loco\npede plano. aduerte omnia diligenter, quomodo et cum apostolis\nascendat et descendat ad turbas; quomodo enim turba\nnisi in humili Christum uideret? non sequitur ad excelsa, non\nascendit ad sublimia. denique ubi descendit, inuenit infirmos;\nin excelsis enim infirmi esse non possunt. sic etiam Matthaeus\n\n\n\n\n\n\ndocet in inferioribus debiles esse sanatos; prius enim unusquisque\nsanatus est, ut paulatim uirtutibus procedentibus\nascendere posset ad montem. et ideo unumquemque in inferioribus\nsanat, hoc est a libidine reuocat, iniuriam caecitatis\nauertit, ad uulnera nostra descendit, ut usu quodam et copia\nsui naturae conpotes nos faciat esse caelestis. et sanabat hos\nquidem, sed in inferioribus relinquebat.\nuidens autem turbas,\nut legisti, ascendit in montem. et cum sedisset,\nascenderunt ad eum discipuli eius. euangelizaturus\nenim et benedictionum de thesauro diuinitatis promturus oracula\nincipit esse sublimior. hic autem etsi in humili stabat, tamen\noculos eleuauit. sic enim etiam, cum Lazarum suscitaret,\ninfremuit spiritu, sic etiam caput leuauit, cum mulieri adulterae\npeccata donaret. quid est enim leuare oculos nisi interius\nlumen aperire?\ndenique sanctus Matthaeus aperuit inquit os\nsuum, thesauros scilicet sapientiae et scientiae dei, reclusis\nadytis templi sui ora reserauit. ergo et tu aperi os tuum, sed\nprius ut aperiatur inplora. si enim Paulus in apertionem oris\nsui inplorat auxilium, multo magis inplorare te conuenit. ostendit\netiam tibi clauem scientiae, qua os aperire tuum debeas,\ndicens propheta: aperi os tuum uerbo dei. uerbum dei\n\n\n\n\n\n\nclauis tui oris est; clauis scientiae oris tui clauis est, qua\nlaxatis silentii catenis inperitiae claustra reserantur.\nBeati pauperes, quia uestrum est regnum dei.\nbeati qui nunc esuriunt et sitiunt, quia saturabuntur.\nbeati, qui nunc fletis, quia ridebitis. beati\neritis, cum uos oderin t homines. quattuor tantum beatitudines\nsanctus Lucas dominicas posuit, octo uero sanctus\nMatthaeus. sed in istis octo illae quattuor sunt et in his\nquattuor illae octo.\nhic enim quattuor uelut uirtutes amplexus\nest cardinales, ille in illis octo mysticum numerum reserauit.\npro octaua enim multi scribuntur psalmi, et mandatum accipis\nocto illis partem dare fortasse benedictionibus; sicut enim spei\nnostrae octaua perfectio est, ita octaua summa uirtutum est.\nsed prius quae sunt ampliora uideamus. beati inquit pauperes\nspiritu, quoniam ipsorum est regnum caelorum.\nprimam benedictionem hanc uterque euangelista posuit\nordine enim prima est et parens quaedam generatioque uirtutum,\nquia qui contemserit saecularia ipse merebitur sempiterna;\nnec potest quisquam meritum regni caelestis adipisci, qui\nmundi cupiditate possessus emergendi non habet facultatem.\nsecunda benedictio: beati inquit mites. tertia: beati qui\nlugent. quarta: beati qui esuriunt. quinta: beati\nmisericordes. sexta: beati mundo corde. septima: beati\npacifici. et bene septima, quoniam eo die ab omnibus mundi\noperibus requieuit deus; dies enim quietis et pacis est. octaua:\n\n\n\n\n\n\nbeati qui persecutionem patiuntur propter iustitiam.\nueni, domine Iesu, doce nos ordinem beatitudinum\ntuarum; neque enim sine ordine dixisti primo beatos pauperes\nspiritu, secundo beatos mites et tertio beatos qui lugent.\netiamsi cognosco aliquid, tamen ex parte cognosco. si enim\nPaulus ex parte cognouit, quantum ego possum cognoscere,\nqui Paulo quantum uita tantum etiam uerbo inferior sum?\nuita enim uerbum exigit et adquirit, sermo autem sine uita\nnon dei sermo. quanto me sapientior Paulus! ille gloriatur in\npericulis, ego glorior in successibus; ille gloriatur, quia reuelationibus\nnon extollitur, ego, si quae reuelationes mihi\ncontingerent, gloriarer. sed tamen potest deus de lapidibus\nhomines suscitare et uerbum proferre de clausis, uocem elicere\nde mutis. quodsi asinae oculos aperuit, ut uideret angelum,\npotens est et nobis quoque aperire oculos, ut possimus dei\nuidere mysterium.\nBeati inquit pauperes. non omnes beati pauperes; paupertas\nenim media est. possunt et boni esse et mali pauperes,\nnisi forte ille intellegendus pauper beatus, quem propheta\ndescripsit dicens quia melior pauper iustus quam diues\nmendax. beatus pauper qui clamauit, et dominus exaudiuit\neum, pauper a crimine, pauper a uitiis, pauper in quo\nmundi princeps nihil inuenit, pauper illius aemulus pauperis,\nqui cum diues esset, propter nos pauper factus est. unde plene\nMatthaeus aperuit dicens: beati pauperes spiritu; pauper\nenim spiritu non inflatur, non extollitur mente carnis suae.\nprima\nergo ista benedictio est, cum deposuero omne peccatum et\n\n\n\n\n\n\nexuero omnem malitiam et simplicitate contentus fuero, inops\nmalorum. superest ut mores meos temperem. quid enim mihi prodest\ncarere saecularibus, nisi fuero mitis atque mansuetus? nam\nqui sequitur uiam rectam - sequitur utique illum qui ait: discite\na me quia mitis sum et humilis corde. depone\nigitur quae inproba sunt, egeto uitiis secundum bonam paupertatem,\nmitiga adfectum tuum, ut non irascaris aut certe iratus\nne peccaueris iuxta quod scriptum est: irascimini et nolite\npeccare. praeclarum est enim motum temperare consilio nec\nminoris uirtutis ducitur cohibere iracundiam indignationemque\nconpescere quam omnino non irasci, cum plerumque illud lentius,\nhoc fortius aestimetur.\ncum hoc feceris, memento quia\npeccator es et lugeto peccata tua, lugeto delicta. et bene tertia\nbenedictio est peccata deflentis, quia trinitas est quae peccata\ncondonat. ablue igitur te lacrimis tuis, laua fletibus. si tu ipse\nte fleueris, alius te non flebit; nam si Saul deflesset peccata\nsua, Samuhel eum non defleuisset. habet unusquisque quos\nfleat mortuos suos. mortui sumus, quando peccamus, quando\ninplemur ossibus mortuorum. mortuus est sermo malus, qui\nexit ex ore. exit enim de sepulchro malo; sepulchrum enim\npatens est guttur eorum. ideo dicit apostolus: imitatores\nmei estote. uult nos delictorum meminisse nostrorum.\n\n\n\n\n\n\nPaulus non habebat quod lugeret, ex quo in Christum credidit,\net tamen priora deflebat dicens quia non sum dignusuocari\napostolus, quia persequutus sum ecclesiam dei. ille\nigitur peccator ante fidem, nos uero adhuc peccamus post\nfidem. qui peccator est defleat se et arguat se, ut fiat iustus;\niustus enim accusatorest sui.ordinem igitur persequamur,\nquia scriptum est: ordinate in me caritatem. deposui\npeccatum, temperaui mores, delicta defleui, esurire incipio et\nesurire iustitiam; aeger enim cum in graui morbo est, non\nesurit, quia aegritudinis dolor excludit famem. sed quae ista\nfamis iustitiae? qui sunt isti panes, quos esurit iustus? ne\nforte panes illi, de quibus dictum est: iuuenis fui et senui,\net non uidi iustum derelictum nec semen eius\nquaerens panem? qui esurit utique uinum quaerit augmentum.\nquod autem maius uirtutis incrementum quam norma\niustitiae?\nPost hos beati inquit misericordes; iustitiam enim sequitur\nmisericordia. unde dictum est: dispersit, dedit pauperibus,\niustitia eius manet in aeternum. sed etiam\nqui misericordiam defert mercedem amittit, nisi mundo corde\nmisereatur; nam si iactantiam quaerat, nullus est fructus.\nemunda igitur interiora tuae mentis et, si diligenter pectoris\ntui secreta mundaueris, conpatere his qui inpugnantur et intellege\nquanti hominum. quanti fratrum tuorum auxilium tuum\nquaerant.\nsed nisi tu prius interiora tua uacuefeceris ab omni\n\n\n\n\n\n\nlabe peccati, ne dissensiones contentionesque ex adfectu tuo\nprodeant, non potes aliis ferre medicinam. a te igitur pacem\nincipe, ut, cum fueris ipse pacificus, pacem aliis feras. quomodo\nenim potes aliorum corda mundare, nisi tua ante\nmundaueris?\nprofuisti igitur aliis, tulisti auxilium pluribus:\nfestina, contende ad finem. multi cum essent exitus uitae, unus\ndomino conpetebat; nam quod natum erat secundum carnem\noportebat secundum carnem et mori. elegit passionem, ut\nmoreretur pro nobis, et tu dic de omnibus quae retribuit tibi:\ncalicem salutaris accipiam et nomen domini inuocabo,\nhoc est passionem. unde etiam illis, qui ad dextram\nuel sinistram sedere cupiebant, ait: potestis calicem\nbibere, quem ego bibiturus sum? usque ad finem te\nducit, usque ad martyrium prosequitur et constituit beatitudinum\npalmam.\nUide igitur ordinem. oportet te pauperem fieri spiritu; humilitas\nenim spiritus diuitiae uirtutum sunt. nisi pauper mens,\nmitis esse non poteris. qui mitis est potest lugere praesentia,\nqui inferiora luget potest desiderare meliora, qui superiora\nquaerit inferiora deuitat, ut et ipse a superioribus adiuuetur,\nqui miseretur cor suum mundat. quid est enim mundare animum\nnisi sordem mortis abolere? elemosyna enim a morte\nliberat, patientia uero perfectio est caritatis. qui autem\n\n\n\n\n\n\npatitur persecutionem in ultimo certamine constitutus probatur\naduersis, ut cum legitime certauerit coronetur. hos quidam\ngradus uolunt esse uirtutum, per quos ab ultimis ad superiora\npossimus ascendere.\ndenique sicut incrementa uirtutum ita etiam\nincrementa sunt praemiorum; plus est enim dei esse filium quam\npossidere terram et consolationem mereri, sed quia et primum\npraemium regnum caelorum est et ultimum praemium regnum\ncaelorum est, numquid aequale praemium incipientibus atque\nperfectis est? ne forte mystice docemur quia est primum regnum\ncaelorum illud apostolicum: dis so 1 ui et cum Christo esse?\nhabes primum regnum, quando sancti rapiuntur in nubibus obuiam\nChristo in aera; multi enim dormientium surgent,\nisti in uitam aeternam, illi in obprobrium. primum\nergo regnum caelorum sanctis propositum est in absolutione corporis,\nsecundum regnum caelorum est post resurrectionem esse\ncum Christo. cum fueris in regno caelorum, tunc processus est\nmansionum. etsi unum regnum, diuersa tamen merita sunt in\nregno caelorum. post resurrectionem terram tuam incipies possidere\nabsolutus a morte. ille enim cui dicitur: terra es et in\nterram ibis non possidet terram suam; non enim potest esse\npossessor qui non capit fructum. absolutus igitur per dominicam\ncrucem, si tamen intra iugum domini fueris inuentus, consolationem\nin ipsa possessione repperies. consolationem sequitur\ndelectatio, delectationem diuina miseratio. quem autem miseratur\ndominus et uocat. qui uocatur uidet uocantem, qui\ndeum uiderit in ius diuinae generationis adsumitur. tunc demum\n\n\n\n\n\n\nquasi dei filius caelestis regni diuitiis delectatur. ille igitur\nincipit, hic repletur. nam et intra hoc saeculum multi in\nimperio Romano sunt, sed maiorem imperii gratiam qui propiores\nimperatori sunt consequuntur.\nNunc dicamus quemadmodum in quattuor benedictionibus\nsanctus Lucas benedictiones sit octo conplexus. et quidem\nscimus uirtutes esse quattuor cardinales, temperantiam iustitiam\nprudentiam fortitudinem. qui pauper est spiritu auarus non est,\nqui flet non superbit, sed mitis est et pacatus, qui luget humiliatur,\nqui iustus est non negat quod scit ad usum omnibus\ncommuniter . datum, qui miseretur largitur de suo, qui suum\ndonat non quaerit alienum nec dolum proximo struit.\nconexae\nigitur sibi sunt concatenataeque uirtutes, ut qui unam habet\nplures habere uideatur, et sanctis una conpetit uirtus, sed eius\nquae fuerit uberior uberius est praemium. quanta hospitalitas in\nAbraham, quanta humilitas, quanta sanctitas, ut fratris filium\nab hoste seruaret, et quanta abstinentia, ut nihil de praeda\nquaereret! sed quia fide praestitit, fidei prae ceteris meruit\nprincipatum. ergo unicuique plura praemia, quia plura incentiua\nuirtutum, sed quod in aliquo merito copiosius hoc etiam in\npraemio redundantius.\nbeati ergo pauperes spiritu. habes\ntemperantiam, quae a peccato abstinet, saeculum calcat, inlecebrosa\nnon quaerit.\nbeati qui esuriunt et sitiunt; qui\n\n\n\n\n\n\n.\\\\\nenim esurit esurienti conpatitur, conpatiendo largitur, largiendo\nfit iustus, quia iustitia eius manet in aeternum. unde in\nMatthaeo sitim et famem intellegimus spiritalem, qua cibus\niustitiae desideratur aut potus, quia uirtus quasi materia quaedam\nuirtutum est, ut iustus aequalem se inferioribus praestet,\ndolum excludat, ueritatem requirat.\nbeati qui nunc fletis,\nquia ridebitis. habes prudentiam, cuius est flere occidua\net ea quae aeterna sunt quaerere, lugere saecularia, quae se\nipsa conpugnent, deum pacis inquirere, qui stulta mundi\nelegit, ut confundat sapientes et qui ea quae non\nsunt destruat, ut quae sunt possit adipisci.\nbeati\neritis, cum uos oderint homines. habes fortitudinem,\nsed eam quae non odium mereatur ex crimine, sed persecutionem\npatiatur ex fide; sic enim ad passionis peruenitur\ncoronam, si gratiam hominum neclegas, diuinam sequaris.\ndenique ut scias consummationem esse fortitudinis passionem,\nsecundum haec inquit faciebant prophetis patres\neorum, quia prophetas Iudaei usque ad mortem corporis persecuti\nsunt. est etiam fortitudinis iram uincere indignationemque\ncohibere, ac per hoc fortitudo animum iuxta corpusque confirmat\nnec pertubari sinit timore aliquo uel dolore, quibus uelut prauis\ninterpretibus plerumque percellimur.\nergo temperantia\ncordis habet animique munditiam, iustitia misericordiam, pacem\nprudentia, mansuetudinem fortitudo.\nUae uobis diuitibus, qui habetis consolationem\nuestram! licet in pecuniariis copiis multa sint lenocinia\n\n\n\n\n\n\ndelictorum, pleraque tamen sunt etiam incentiua uirtutum.\nquamquam uirtus subsidia non requirat et conmendatior sit\nconlatio pauperis quam diuitis liberalitas, tamen non eos qui\nhabeant diuitias, sed eos qui uti his nesciant sententiae caelestis\nauctoritate condemnat. nam ut ille pauper laudabilior,\nqui promto largitur adfectu nec repagulis inpendentis egestatis\ninhibetur inopemque se non putat qui habet quod naturae\nsatis est, ita hic criminosior diues, qui uel de eo referre gratiam\ndeo debuit quod accepit nec censum ad conmunem usum\ndatum sine usu abdere defossisque terrae incubare thesauris.\nnon census igitur, sed adfectus in crimine est. et quamquam\ntota aetate custodiae miserabilis sollicitas auara mens tendat\nexcubias, quo nulla poena grauior est, successorum profutura\nconpendiis anxio timore seruare, tamen quoniam auaritiae studia\net desideria congerendi inani quadam uoluptate pascuntur,\nqui consolationem uitae praesentis habuerunt remunerationem\nperpetuae perdiderunt.\npossumus hic tamen diuitem intellegere\npopulum Iudaeorum uel haereticos uel certe mundi philosophos,\nqui ubertate uerborum et quodam ambitiosae facundiae patrimonio\ndelectati simplicitatem uerae fidei supergressi thesauros\ninutiles condiderunt. nonne tibi uidetur haereticus aliqui, cum\naudis eum de generatione domini iuxta usum saeculi disputantem,\ndiues in uerbis, pauper in uiribus? qui putat se in\nhoc tempore locupletes habere diuitias, sed in futuro egestatem\nsuae fidei recognoscet cibumque perfidiae, quem praesenti\naetate eructuauerit, aeterno fidei conmaceratus ieiunio causam\ntanti sciet esse supplicii. eritque tempus, ut risus suos\n\n\n\n\n\n\n\n\n\n\nlugeant qui dicta nostra nunc rident. quibus bene dicitur:\nuae cum bene uobis dixerint omnes homines!\nnonne\ntibi uidetur his dicere qui dudum in Ariminensi concilio\nperfidae praeuaricationis auctores, dum imperatoris gratiam\nsecuntur, dei gratiam perdiderunt? qui cum placere potentibus\naucupantur, maledicto se perpetuo subdidere.\nErgo sanctus Matthaeus praemiis ad uirtutem et fidem populos\nprouocauit, hic etiam a criminibus atque peccatis futurorum\nsuppliciorum denuntiatione deterruit, qui non otiose plurimorum\nfactorum caelestium enumeratione progressus ad\nbenedictionum locum serius uenit, ut populos diuinorum miraculis\nroboratos ultra legis tramitem uirtutum progredi uestigiis\nedoceret. fuerit cauendum illic, ubi adhuc infirmae plebis\ncorda nutabant; hic tubae clangore excitanda uirtus fuit. docet\nhoc libri huius quae in prohemiis et quae in processu sermonis\naperitur oratio. illic qui infirmi sunt adhuc quodam\nlegis lacte potantur et ideo per legis tramitem ducuntur ad\ngratiam — audiunt quae legis sunt, ut ultra legem legem sequendo\nprocedant — hic ecclesia fundatior non lacte inbuitur, sed cibo\nuescitur; cibus enim ualidior est caritas. denique inter tria\nmaxima, spem fidem caritatem, maior est caritas.\nordinatur\nigitur caritas, cum dicitur: diligite inimicos uestros,\nut conpleatur illud ecclesiae, quod ante iam dictum est: ordinate\nin me caritatem; ordinatur enim caritas, cum\ncaritatis praecepta formantur. uide quam ab altioribus coeperit\net legem post benedictionis euangelicae terga reiecerit. lex\nuicissitudinem imperat ultionis, euangelium inimicitiis caritatem,\n\n\n\n\n\n\nbenignitatem odiis, uota maledictis, subsidia persequentibus,\npatientiam esurientibus et gratiam remunerationis inpertit.\nquanto athleta perfectior, qui non sentit iniuriam!\nEt ne uideatur dominus legem dissoluere, in beneficiis uicem\nseruat, quam neglegit in iniuriis. sed tamen dicendo: prout\nuultis ut faciant uobis homines facite illis similiter\nuicissitudo ipsa cumulatior est, quando uotis actus\naequatur. nescit enim uirtus mensuram gratiae nec contenta\n...., referre quod acceperit uult cumulare quod sumserit, ne inferior\nsit beneficio, licet aequetur officio. non enim cumulo\ntantum, sed ordine et tempore beneficia pensantur, cum in\nbeneficio pari prior sit qui prior coepit; beneficus enim est qui\ngratiam coeperit, debitor qui rettulerit. aliud itaque beneficium\nest beneficii principatus; nam si qui pecuniam reddidit, non\nsoluit gratiam manetque gratiae debitor, etsi iam non sit pecuniae.\ncur gratiam referendo putemus posse uacuari, cuius\nrelatio acceptae magis est testimonium quam solutae?\nbono\nitaque exemplo inbuitur Christianus, ut non contentus iure\nnaturae gratiam eius requirat. si enim conmune est omnibus,\netiam peccatoribus redamare, cui genus professionis excelsius,\nstudium quoque debet esse uirtutis uberius, ut diligat etiam\nnon amantes. nam etsi nulla menta diligendi usum amoris\nexcludant, non tamen uirtutis excluserint. sicut enim in eo qui\nte diligit pudet gratiam non referre et gratiae amore referendae\namor tibi eius inolescit quem antea non amabas, ita etiam in\neo qui non amat debes amare uirtutem, ut dum uirtutem amas,\nincipias eum amare quem non amabas, cum rara et caduca\nremuneratio sit amantis, sempiterna uirtutis.\nQuid autem tam mirum quam percutienti maxillam praebere\nalteram? nonne omnis indignantis frangitur inpetus, ira sedatur?\nnonne fit per patientiam, ut sua amplius paenitentia\nreuerberes uerberantem? ita erit ut et iniuriam repellas et\ngratiam quaeras. ac saepe maximae causae amoris exsistunt,\ncum patientia insolentiae, gratia refertur iniuriae. equidem ut\naudire me memini, uel hoc solo pressum philosophiae supercilium\nputamus, quod in tres partes illa sibi uidetur diuisisse\niustitiam, unam in deum, quae pietas uocatur, alteram in\nparentes uel reliquum humanum genus, tertiam in mortuos,\nut his exsequiarum iusta soluantur. at uero dominus Iesus legis\noraculum ac philosophiae fastigium supergressus in eos quoque\nqui laeserint pietatis porrexit officium. etenim si hostis,\nqui tecum bello armisque certauerit, depositis armis misericordiam\nsuae salutis adipiscitur idque plerumque uel contemplatione\nnaturae uel ipsius belli iure defertur, ut subiectis\nuita tribuatur, quanto amplius meliore religionis contuitu deferendum\nest! nam cum proeliatorem adpetitae salutis causa\nnon moueat, quid debet militem pacis?\nitaque illud apostolicum\nquia caritas patiens est, benigna est, non aemulatur,\nnon inflatur in his praeceptis consummatum uidemus. si\npatiens est, debet patientiam uerberanti; si benigna est, non\ndebet respondere maledictis; si non quaerit quae sua sunt,\nnon debet resistere diripienti; si non aemulatur, odisse non\ndebet inimicum. et tamen apostolicis diuinae superfluunt praecepta\npietatis; plus est enim donare quam cedere, plus est\namare inimicos quam non aemulari. quae omnia dominus et\n\n\n\n\n\n\ndixit et fecit. qui cum malediceretur, non remaledixit,\ncum percuteretur, non repercussit, cum dispoliaretur, non\nrestitit, cum crucifigeretur, ipsis persecutoribus ueniam postulauit\ndicens: pater, dimitte illis peccatum, quia nesciunt\nquid faciunt. criminatores suos excusabat a crimine.\nilli crucem parabant, hic salutem et gratiam rependebat. et\ntamen quoniam studia ipsa uirtutum sine remuneratione torpescunt,\net exemplum nobis attulit et mercedem spopondit e\ncaelo filios dei futuros pollicens qui fuerint imitatores eius.\nqui enim festinat ad praemium fastidire non debet exemplum,\nquia quanto praecellentius praemium tanto inpensius officium.\nquanta autem misericordiae merces, quae in ius diuinae adoptionis\nadsciscitur! sequere igitur misericordiam, ut merearis\ngratiam.\nlate patet benignitas dei; super ingratos pluit, malis\nfecunda non negat terra prouentus, idem mundi sol sacrilegos\nreligiososque pariter inluminat. aut ut mystice ista pendamus,\npropheticis populum Iudaeorum dominus pluuiis inrigauit et\nsolis aeterni refulsit radiis etiam non merentibus, sed quoniam\nilli mundano rore maduerunt, ecclesia dei ad caeleste\nlumen adsciscitur, ita tamen ut illis quoque misericordiae, si\ncredant, praerogatiua seruetur.\naddidit non temere iudicandum,\nne cum sis tui conscius ipse delicti, in alterum cogaris ferre\nsententiam.\nMagna etiam disciplina uirtutis, ut de infructuosis fructuosa\nnon quaeras nec de incultis prouentum fecunditatis exspectes.\nunicuique enim sua cultura dat fructus: in spinis istius mundi\n\n\n\n\n\n\nficus illa non potest repperiri, quae quia fecundis fructibus\nmelior est, bene species ei resurrectionis aptatur, uel quia, ut\nlegisti, ficus dederunt grossos suos, quod inmaturus et\ninutilis et caducus in synagoga fructus ante praecessit, uel quia\ninmatura uita nostra est in corpore, matura in resurrectione\net ideo procul a nobis debemus saeculares sollicitudines abdicare,\nquae mordeant animum mentemque adurant, ut maturos\nfructus culturae diligentis possimus adipisci, quos in incultis\nistius mundi repperire non possumus, quia non legunt de\nspinis ficus neque de tribulis uindemiant uuam.\nalterum ad mundum et resurrectionem, alterum ad animam\net corpus refertur, uel quia nemo peccatis fructum adquirit\nanimae suae, quae sicut uua proxima terris corrumpitur, in\nsuperioribus maturatur, uel quia nemo potest damnationem\ncarnis euadere nisi quem Christus redemerit, qui sicut uua\npependit in ligno. procul igitur ab illa carne, quae damnato\nhomini tribulos generare praecepta est, leuemus oculos spiritales,\ntendamus manus, ut Christum uindemiare possimus.\nomnium autem fundamentum docet esse uirtutum oboedientiam\ncaelestium praeceptorum, per quam domus haec nostra non\nprofluuio uoluptatum, non nequitiae spiritalis incursu, non\nimbre mundano, non haereticorum possit nebulosis disputationibus\nconmoueri.\nPulchre autem ubi praecepta compleuit, formam docet suorum\npraeceptorum exsequi; nam statim gentilis centurionis\n\n\n\n\n\n\nseruus domino curandus offertur, in quo populus nationum,\nqui mundanae seruitutis uinculis tenebatur, aeger letalibus\npassionibus beneficio domini sanandus exprimitur. quod autem\nmoriturum dixit, in eo euangelista non fefellit; moriturus enim\nerat, nisi fuisset sanatus a Christo. impleuit igitur praeceptum\ncaritate caelesti, qui sic dilexit inimicos, ut morti eriperet atque\nad perpetuae spem salutis adscisceret.\nquantum autem diuinae\nhumilitatis insigne, ut caeli dominus nequaquam dedignaretur\ncenturionis seruulum uisitare! elucet fides in operibus, sed\nplus operatur humanitas in affectibus. quod utique non ideo\nfaciebat, quia absens curare non poterat, sed ut formam tibi\ndaret humilitatis imitandae, qua iuxta humilioribus doceret ac\nsuperioribus deferendum. denique alibi regulo dicit: uade;\nfilius tuus uiuit, ut scias et potentiam diuinitatis et\nhumilitatis gratiam. ibi noluit pergere, ne in reguli filio uideretur\nmagis diuitiis detulisse, hic ipse perrexit, ne uideretur\nin centurionis famulo condicionem despexisse seruilem; omnes\nenim, seruus et liber, in Christo unum sumus.\nsed uide fidem\npraerogatiuam esse medicinae. aduerte etiam in ipso populo\ngentili perspicaciam esse mysterii. dominus pergit: excusat\ncenturio militarique deposito tumore reuerentiam sumit et ad\nfidem facilis et ad honorificentiam promtus. et bene Lucas\netiam in occursum amicos dicit esse a centurione transmissos,\nne praesentia sua grauare domini uerecundiam uideretur et\nofficium officio prouocasse. haec moraliter.\nMystice autem quem Judaeorum populus crucifixit inuiolatum\nab iniuria manere desiderat populus nationum et quod\nad fidem pertinet sermoni credidit, hoc est non hominis, sed\ndei potestate coniciens dari a Christo hominibus sanitatem.\n\n\n\n\n\n\nquod uero ad mysterium spectat, uidit in pectora adhuc gentilium\nnon esse penetrabilem Christum. et ideo qui necdum\ncogitationis praeteritae maculas abluisset, grauari se magis\ndignatione putauit domini quam iuuari. sic illa uidua Sareptana\nindignam se prophetico iudicauit hospitio. ideoque dominus\nin uno isto fidem gentium praefert.\net quidem si sic\nlegas: in nullo tantam fidem inueni in Israhel,\nsimplex intellectus et facilis est, sin uero iuxta Graecos: nec\nin Israhel tantam fidem inueni, fides huius etiam\nelectioribus et deum uidentibus antefertur.\nuidete autem\noeconomiam: probatur fides domini et serui sanitas roboratur.\npotest ergo meritum domini etiam famulis suffragari, non\nsolum fidei merito, sed etiam studio disciplinae. spectate etiam\nalteram oeconomiam dominicae humilitatis. quae non spondet\noperatur; nam etsi nondum imperauerat sanitatem, tamen serui\nqui missi fuerant sanum seruulum reppererunt.\n\nCum adpropiaret autem portae ciuitatis, et ecce\nefferebatur defunctus filius unicus matris suae, et\nhaec erat uidua, et turba multa cum illa. quam cum\nuideret dominus, misericordia motus dixitilli: noli\nflere.\net accessit et tetigit loculum. et luc locus ad\nutramque redundat gratiam, ut et cito flecti diuinam misericordiam\nmatris uiduae lamentatione credamus, eius praecipue\nquae unici fili uel labore uel morte frangatur, cui tamen uiduae\ngrauitatis meritum exsequiarum turba conciliet, et hanc\n\n\n\n\n\n\nuiduam populorum turba saeptam plus uideri esse quam feminam.\nquae resurrectionem unici adulescentis filii sui lacrimis\nmeruerit inpetrare, eo quod sancta ecclesia populum iuniorem\na pompa funeris atque supremis sepulchri suarum reuocet\nad uitam contemplatione lacrimarum, quae flere prohibetur\neum cui resurrectio debeatur.\nqui quidem mortuus in loculo\nmaterialibus quattuor ad sepulchrum ferebatur elementis, sed\nspem resurgendi habebat, quia ferebatur in ligno. quod etsi\nnobis ante non proderat, tamen posteaquam Iesus id tetigit,\nproficere coepit ad uitam, ut esset indicio salutem populo per\ncrucis patibulum refundendam. audito igitur dei uerbo steterunt\nacerbi illi funeris portitores, qui corpus humanum\nletali fluxu naturae materialis urguebant. quid enim aliud nisi\nquasi in quodam feretro, hoc est supremi funeris instrumento\niacemus exanimes, cum uel ignis inmodicae cupiditatis exaestuat\nuel frigidus umor exundat uel pigra quadam corporis\nhabitudine uigor habetatur animorum uel concreta noster spiritus\nlabe purae lucis uacuus alit mentem? hi sunt nostri\nfuneris portitores.\nSed quamuis suprema mortis spem uitae omnia aboleuerint\net tumulo proxima corpora iaceant defunctorum, uerbo tamen\ndei iam moritura resurgunt cadauera. uox redit, redditur filius\nmatri, reuocatur a tumulo, eripitur a sepulchro. quis iste est\ntumulus tuus nisi mali mores? tumulus tuus perfidia est,\nsepulchrum tuum guttur est; sepulchrum enim patens\nest guttur eorum, unde uerba mortua proferuntur. ab hoc\nsepulchro te liberat Christus, ab hoc tumulo resurges, si\n\n\n\n\n\n\naudias dei uerbum.\netsi graue peccatum est, quod paenitentiae\ntuae lacrimis ipse lauare non possis, fleat pro te mater ecclesia,\nquae pro singulis tamquam pro unicis filiis uidua mater\ninteruenit; conpatitur enim quodam spiritali dolore naturae,\ncum suos liberos letalibus uitiis ad mortem cernit urgueri.\nuiscera sumus de uisceribus eius; sunt enim et spiritalia\nuiscera, quae habet Paulus dicens: ita frater, ego te fruar\nin domino: refice uiscera mea in Christo. nos ergo\nuiscera ecclesiae sumus, quoniam membra sumus corporis eius,\nde carne eius et de ossibus eius. doleat igitur pia mater,\nadsistat et turba, non solum turba, sed etiam multa conpatiatur\nbonae parenti. iam resurges in funere, iam liberaberis\na sepulchro; stabunt illi ministri tui funeris, incipies uitalia\nloqui, timebunt omnes; unius enim exemplo plurimi corrigentur.\nlaudabunt etiam deum, qui tanta nobis remedia uitandae mortis\nindulserit.\n\nEt conuocauit duos de discipulis suis Iohannes\net misit ad eum dicens: tu es qui uenturus es an\nalium exspectamus?\nnon simplex intellectus in simplicibus\nest uerbis, alioquin praesentibus superiora conpugnant. quomodo\nenim Iohannes quem in superioribus deo patre demonstrante\ncognouit hic nescit? quomodo et ibi quem ante nesciuit\nagnouit et hic quem iam sciebat ignorat? nescibam\ninquit eum, sed qui misit me baptizare ipse mihi\ndixit: supra quem uideris spiritum sanctum descendentem\nde caelo. et dicto credidit et demonstratum agnouit\net baptizatum adorauit et uenientem prophetauit. denique ego\ninquit uidi et testimonium perhibui quoniam hic\n\n\n\n\n\n\nest electus dei. quid ergo? fieri posset ut sic propheta\ntantus erraret, ut de quo dixerat: ecce qui tollit peccata\nmundi, adhuc eum dei filium esse non crederet? aut enim\ninsolentiae est ei tribuere diuina quem nescias aut de dei\nfilio dubitasse perfidia est. non cadit igitur in talem prophetam\ntanti erroris suspicio.\nitaque si intellectus simplicis forma\nconpugnat, spiritalem quaeramus figuram. et quia supra iam\ndiximus in Iohanne typum esse legis, quae praenuntia fuit\nChristi, recte lex, quae pectoribus perfidorum tamquam aeterna\ncarceribus luce uacuatis corporaliter tenebatur inclusa, quam\nuiscera fecunda poenarum et fores amentiae cohercerent, plenum\nexitum testimonii dominicae dispensationis sine euangelii\nnequit adstipulatione perferre.\n\nProphetauit quidem lex in Exodo baptismatis gratiam per\nnubem et mare, spiritalem in agno praenuntiauit escam,\nfontem perennem designauit in petra; remissionem peccatorum\nin Leuitico reuelauit, regnum caelorum adnuntiauit in psalmis,\nterram repromissionis in Iesu Naue manifestissime declarauit â€”\nhaec omnia cum Iohannis quoque congruunt testimonio â€” sed\ntamen tyrannicis mundi istius potestatibus, quominus lucem\ndominicae resurrectionis effunderet, inclusa cohibetur. mittit\nergo discipulos ad Christum suos Iohannes, ut supplementum\nscientiae consequantur, quia plenitudo legis est Christus, ut quoniam\nnutant plerumque dicta sine factis et fides plenior gestorum\n\n\n\n\n\n\ntestificationibus quam uerborum sponsionibus exhibetur, quae\ntunc in pectoribus Iudaeorum uelut obserata lege nutabat, ipso\nspectaculo dominicae crucis et pleno resurrectionis testimonio\npanderetur.\net fortasse isti discipuli sunt duo populi, quorum\nunus ex iudaeis credidit, alter ex gentibus, qui ideo credidit,\nquia audiuit. uoluerunt ergo isti uidere propter illud: uestri\nautem beati oculi qui uident et aures uestrae quae\naudiunt. sed etiam nos uidimus in Iohanne, oculis nostris\nperspeximus in apostolis et manibus nostris perscrutati sumus\nin Thomae digitis; quod enim erat ab initio, quod\naudiuimus et quod uidimus, oculis nostris perspeximus\net manus nostrae scrutatae sunt de\nuerbo uitae: et uita apparuit. quando apparuit? quando\nuidimus. non sic adparebat, antequam uideretur. gratias ergo\ndomino, qui crucifixus est pro fide nostra, crucifixus est pro\ncupiditatibus nostris. mens mea in illo crucifixa est.\nItaque et nunc qui uetus testamentum recensent. antequam\ncognoscant euangelium et quasi quaedam dominici corporis\nuestigia legant, uenturum putant et requirunt utrum ipse sit\nChristus dei filius, qui uenturus est. et cum legunt quando\ncum Abraham locutus est uel quando se dux militiae caelestis\nostendit, dicunt utique: tu es qui uenturus es an alium\nexspectamus? cum autem uenerint ad euangelium et cognouerint\ninluminari caecos, ambulare claudos, audisse surdos,\nmundatos esse leprosos, mortuos resurrexisse, tunc dicunt:\nuidimus eum et oculis nostris perspeximus et in\n\n\n\n\n\n\nuestigia clauorum eius digitos nostros inseruimus. uidemur\nenim nobis uidisse quem legimus, spectasse pendentem et\nuulnera eius spiritu ecclesiae scrutante temtasse; si enim digito\ndei eiciuntur daemonia, fides quoque digito ecclesiae repperitur.\naut fortasse in parte quadam operatrice corporis nostri omnes\nuidemur inuestigasse dominicae seriem passionis; fides enim\nper paucos ad plures peruenit. lex ergo Christum uenturum\nadnuntiat, euangelii scriptura uenisse confirmat.\nnonnulli etiam\nde ipso Iohanne sic intellegunt, magnum quidem ita prophetam,\nut Christum agnosceret, adnuntiaret remissionem peccatorum\nfuturam, sed tamen non tamquam dubium, sed tamquam\npium uatem, quem uenturum crediderat non credidisse moriturum.\nnon igitur fide, sed pietate dubitauit. dubitauit et\nPetrus dicens: propitius esto, domine! non fiet hoc.\nille fidei princeps, cui se Christus nondum dei filium dixerat\net tamen ille crediderat, de morte Christi nec Christo credidit.\npietatis adfectus, non indeuotionis est lapsus. denique alibi\nlauari sibi pedes recusat, ubi mysterium non agnoscit, dum\ndominico grauatur obsequio. ergo moriturum Christum nec\nsancti crediderunt; quod enim oculus non uidit nec\nauris audiuit nec in cor hominis ascendit, haec\npraeparauit deus diligentibus eum. religiosis itaque\nlapsus amoris fidem non inpedit.\nDenique dominus sciens neminem sine euangelio plene posse\ncredere, quia sicut fides a uetere incipit testamento ita inpletur\nin nouo, interrogatus de se non uerbo aliquo, sed factis se\nesse signauit. ite inquit nuntiate Iohanni quae uidistis\net audistis. caeci uident, claudi ambulant, surdi\naudiunt, leprosi mundantur, mortui resurgunt,\n\n\n\n\n\n\npauperes euangelizantur.\nplenum sane testimonium, quo dominum\npropheta cognosceret; de ipso enim, non de alio fuerat\nprophetatum quia dominus dat escam esurientibus,\ndominus erigit adlisos, dominus soluit conpeditos,\ndominus inluminat caecos, dominus diligit iustos,\ndominus custodit aduenas, orfanum et uiduam\nsuscipiet et uiam peccatorum exterminabit. qui ista\ninquit faciet regnabit dominus in aeternum. ergo non\nhumanae ista, sed diuinae uirtutis insignia sunt, caecis perpetuae\ntenebras noctis aperire defossorumque oculorum uulnera\ninfusa luce sanare, auditum in aures insinuare surdorum,\nlaxatis soluta membra reformare conpagibus, in lucem quoque\nrefuso uigore uiuendi reuocare defunctos.\nhaec ante euangelium\nuel rara uel nulla. receperit Tobias oculos: unus est in\nexemplo, et tamen angeli fuit illa medicina, non hominis. Helias\nmortuum suscitauerit: ille tamen rogauit et fleuit, hic iussit.\nHelisaeus leprosum mundari fecerit: non tamen illic ualuit\npraecepti auctoritas, sed figura mysterii. non defecerit ad escam\nuiduae esurientis propheticis se multiplicans farina praeceptis:\nunam tamen uiduam farina illa uel potius eandem quoque\nsacramenti species praefigurata seruauit. sed tamen parua adhuc\nista dominicae testificationis exempla sunt: plenitudo fidei crux\ndomini, obitus, sepultura est. et ideo cum ilia superiora\ndixisset, addidit: beatus inquit qui in me non fuerit\nscandalizatus.\ncrux enim etiam electis scandalum posset\nadferre, sed nullum hoc maius diuinae personae est\n\n\n\n\n\n\ntestimonium, nihil est quod magis esse ultra humana uideatur quam\ntoto se unum obtulisse pro mundo; hoc uel solo plene dominus\ndeclaratur. denique sic designatus est a Iohanne: ecce agnus\ndei, ecce qui tollit peccata mundi. uerum haec non\nduobus illis uiris, Iohannis discipulis, sed nobis respondentur\nomnibus, ut ita credamus in Christum, si facta conueniunt.\nueniet enim qui hoc sibi nomen usurpet, quem licet nominis\nnon queas adpellatione secernere, factorum tamen consideratione\ndiscernas.\nQuid existis in desertum uidere? harundinem\nuento moueri? ubi praemonuit discipulos Iohannis in crucem\ndominicam esse credendum, redeuntibus illis conuersus ad\nturbas coepit ad uirtutem pauperes prouocare, ne exaltati corde,\nmente instabiles, consilio infirmi speciosa utilibus, aeternis\ncaduca praeferrent, sed humili spiritu crucem potius tollerent\nquam faleras mundi huius extollerent et quasi beati pauperes,\nqui nihil haberent saeculi quod amitterent, libenter corporis\nuitam cum inmortali gloria conmutarent. non otiose igitur\nsancti Iohannis hic persona laudatur, qui uitae amore posthabito\niustitiae formam nec mortis terrore mutauit.\nquid inquit\nexistis in desertum uidere deserto mundus hic conparari\nuidetur adhuc incultus, adhuc sterilis, adhuc infecundus,\nin quem negat nobis ita dominus prodeundum, ut mente carnis\ninflatos uacuosque uirtutis internae uiros et fragili se gloriae\nsaecularis sublimitate iactantes pro exemplari quodam et imagine\nnobis putemus imitandos, quos procellis mundi huius\nobnoxios uita mobilis inquietat iure harundini conparandos, in\n\n\n\n\n\n\nquibus solidae iustitiae nullus est fructus, qui forensibus\ncriniti faleris, nodis obsiti, uacuo sonori strepitu, nulla sui\nutilitate, frequenti etiam offensione intus inania, foris speciosa\nsectantur. harundines sumus, nulla ualidioris naturae radice\nfundati, et si leuis adspirauerit prosperioris aura successus,\nuago motu proximos uerberamus, inopes ad suffragandum, faciles\nad nocendum. harundines fluuios amant, et nos labentia mundi\ncaduca delectant.\nTamen hanc harundinem si quis de terrae uellat plantariis\net superfluis exuat, exspolians se ueterem hominem cum actibus\neius et scribae uelociter scribentis manu temperet, incipit non\nharundo esse, sed calamus, qui praecepta caelestium scripturarum\npenetralibus mentis inprimat, tabulis cordis inscribat.\nde quo calamo habesdictum:lingua mea calamus scribae\nuelociter scribentis, quod ad Christum referre alii uolunt.\nuno igitur loco et uerbum et calamus legitur et scriba: uerbum,\nquia de genitali patris processit arcano — eructuauit cor\nmeum uerbum bonum — calamus, quia caro Christi paternae\nseriem uoluntatis expressit et linguae mandata diuinae sacri\neffusione cruoris inpleuit, scriba, quia calamo suo diuidua\nquadam distinctione noui et ueteris testamenti uel diuinitatis\net carnis paternae nobis dispositionis mysteria reuelauit.\nhunc calamum imitaM tuae carnis temperamento, hunc calamum\ntuum, hoc est carnem tuam, tingue non atramento, sed\nspiritu dei uiui, ut quod scribis aeternum sit. tali calamo\nPaulus illam epistulam scripsit, de qua dicit: epistula nostra\nuos estis, scripta non atramento, sed spiritu dei\nuiui. tingue carnem tuam in Christi sanguine, sicut scriptum\nest: ut tinguatur pes tuus in sanguine. et tu ergo\nuestigium animi tui et mentis incessum indubitata confessione\ndominicae crucis tingue. tinguis carnem tuam in Christi sanguine,\nsi uitia diluas, peccata detergas, mortem Christi in tua\ncarne circumferas, sicut apostolus docuit dicens: mortificationem\nIesu Christi in corpore nostro circumferentes.\nnoli ad terrena inflecti, ne harundinem tuam frangas.\net ideo de Christo, quia non erat ad terrena curuandus,\nprophetatum est:: arundinem quassatam non confringet,\nquoniam carnem, quam peccata quassauerant, resurrectionis\nuirtute solidauit. bona harundo caro Christi, quae serpentis\ndiaboli caput et mundanae cupiditatis inlecebras patibulo crucis\nadfixit.\nSed quid existisin desertum uidere? harundinem\nuento moueri? quid existis uidere? hominem mollibus\nuestimentis indutum? non hic domini sermo de\nuestibus, quamquam plerosque mollioris cura uestis effeminet.\nqui quasi lanae onus ferre non possint, sericas uestes tectis\n\n\n\n\n\n\n\n\n\n\nper terram uerrunt uestigiis usuque faciunt ut amictus oneri\nsit. sed tamen alia uidetur hic indumenta signare et, nisi\nfallor, humana corpora, quibus anima nostra uestitur. denique\net Ioseph tunica ad speciem dominici corporis cruentata est\net apostolicum illud: exuens se carnem principatus et\npotestates omnes traduxit quid aliud ostendit nisi uice\nindumenti corpus fuisse, quo se ita exspoliauit dominus in\npassione, ut diuinitas libera inmunisque maneret iniuriae? totus\nigitur hic locus exemplo nos prophetico ad uirtutem subeundae\npassionis hortatur.\ndenique addidit: ecce qui in ueste pretiosa\nsunt in domibus regum sunt. sunt etiam mollia\nindumenta deliciosi actus et mores, propter quod nos hortatur\napostolus ut exspoliantes ueterem hominem cum actibus eius\ninduamus nouum, in quo non dulcis inlecebra sit ludusque\nlasciuiae, sed usus laboris et fructus, eo quod tenera corporis\ncura luxuque et lasciuiarum cupiditate mollitos nequaquam\ncaelestis aula suscipiat, ad quam duris laboriosae gradibus\nuirtutis ascenditur. hi uero quibus fluuida deliciis membra\nsoluuntur regni caelestis extorres intra mundi huius habitacula\nconsenescunt, quos rectores mundi huius atque tenebrarum\n— hi sunt enim reges, qui saeculari quadam potestate dominantur\n— suorum aemulos operum receperunt.\nSed quid existis uidere? prophetam? utique dico\nuobis et plus quam propheta hic est. quomodo igitur\n\n\n\n\n\n\nin deserto Iohannem uidere cupiebant, qui erat clausus in\ncarcere? quem nobis dominus proponit imitandum, qui uiam\ndomino non solum nascendi secundum carnem ordine fideique\nnuntio sed etiam praecursu quodam gloriosae parauerit pas\nsionis. maior sane propheta, in quo finis est prophetarum.\nmaior propheta, quia multi uidere cupierunt quem iste prophetauit,\nquem iste conspexit, quem iste baptizauit.\nsed tamen\nnumquid et illo maior, de quo Moyses dixit quia prophetam\nuobis suscitabit dominus deus noster, de quo dixit:\nerit autem: omnis anima quae non audierit prophetam\nillum exterminabitur de plebe? si igitur\nChristus propheta, quomodo maior hic omnibus? numquid\nChristum prophetam negamus? immo et dominum prophetam\nadsero et hunc omnibus dico esse maiorem, sed inter\nmulieris, non uirginis natos. maior enim fuit his quibus\naequalis esse poterat sorte nascendi. alia ista natura est nec\ncum humanis generationibus conparanda. non potest homini\ncum deo ulla esse conlatio; suis enim quisque praefertur.\ndenique eousque cum dei filio non poterat Iohannis esse ulla\nconlatio, ut et infra angelos aestimetur.\nNam qui minor est inquit in regno caelorum maior\nest eo. etenim quoniam angelum dixerat, hominibus iure\n\n\n\n\n\n\n\n\npraelatus est et quia inter natos mulierum potiorem declarauerat,\nideo addidit: nam qui minor est in regno caelorum\nmaior est eo, ut angelis sciret esse cedendum. merito\nautem Iohannes suis praefertur aequalibus, a cuius diebus\nregnum caelorum cogitur. quae subobscura uidetur esse\nlocutio, et ideo eam de alio libro euangelii putauimus deriuandam.\nnam si litteram sequamur, utique inferior a potiore\ncogitur, regnum autem caeli praestat humanis. sed cum sint\naliqua quae cogendo denseri feruntur, non est absurdum quia\ncogitur regnum, quando a pluribus frequentatur.\ncogentesque\ndiripiunt illud. si repetamus dominicum illud quod\nscriptum est dicente filio dei: regnum dei intra uos est,\naduertimus in nobis regnum caeleste solidari, cum Christus\nexploso mundani principis regno fugatisque deliciis saecularibus\nintra nostrorum secreta regnat animorum. uis igitur menti\nadfertur humanae, quae diuersis inlecebris delinita laborem\nfugit, uoluptatem expetit, cum uel metu supplicii coercita uel\npraemio prouocata uincere ipsa se nititur et tamquam exanclatis\nlaboribus palmam, quae sibi plurimis aduersantibus\nsubtrahatur, eripere contendit. rapimus enim ex hoc mundo\npalmam salutis et quasi excubantibus obsessos serpentibus\nfructus peruigili labore decerpimus, ita tamen ut non furtiua\n\n\n\n\n\n\nsublatio, sed direptio triumphalis sit. est et aliud direptionis\ngenus, quando aliis oblata diripimus. qui sint igitur raptores isti\nnon laboramus intellegere, cum de Beniamin lupi rapacis genere\nnos manare nouerimus. praecesserat Iohannes, ut iustificaret\npopulum Iudaeorum, ipse dominus uenerat ad oues perditas\ndomus Israhel, apostolos destinauerat, ut fidem populi Iudaeorum\nuel disputatione uel signis miraculisque fundarent, sed\ncum illi munera sibi oblata defugerent, publicani et peccatores\nin deum credere, in fidem coire coeperunt. in his igitur apostolica\npraedicatione regnum caelorum cogitur et fidelis populi\nadspiratione solidatur.\ndiripit regnum illa quae fluiu sanguinis\nlaborabat; nam cum dominus ad filiam principis synagogae\ntenderet, furtiuo quodam tactu sanitatis remedium praelibauit.\ndiripit regnum illa Chananaea, quae a finibus suis egressa\nclamabat dicens: miserere mei, domine, fili Dauid;\nfilia mea male a daemone uexatur. uere haec regnum\ncoegit pertinax in precibus, sapiens in responsis, fidelis in uerbis.\npraetereuntem reuocat, tacentem rogat, excusantem adorat,\nnegantem inclinat. nonne tibi uidetur eripere, cum elicit quod\nnegatur, praeripere quod aliis reseruatur? negauerat enim\n\n\n\n\n\n\ndominus panem filiorum dari canibus oportere; at illa consensit\net consentiendo diripuit dicens: utique, domine; nam et\ncatelli edunt de micis, quae cadunt de mensa dominorum\nsuorum.\nDidicisti quemadmodum regnum caeleste rapiatur. cogamus\nigitur et nos, diripiamus illud; nemo enim nisi festinans pascha\nmanducat. sed quae ista est quae rapit regnum? non inprobitas,\nnon lasciuia, non uoluptas, sed illa de qua dicitur:\nmagna est fides tua; fiat tibi sicut uis. ecce rapuit\nquae quod uoluit inpetrauit, quod rogauit extorsit. rapuit et\nilla uidua, quae frequenter orando si non propter innocentiam,\nsaltem propter inportunitatem ut exaudiatur extorquet.\nrapuit\nigitur ecclesia synagogae regnum. regnum meum Christus est;\nrapio illum Iudaeis missum sub lege, natum in lege, nutritum\niuxta legem, ut me qui eram sine lege seruaret. rapitur Christus,\ncum aliis promittitur, aliis praedestinatur; rapitur Christus,\ncum aliis nascitur, aliis suffragatur; rapitur Christus, cum ab\naliis occiditur, sepelitur a nobis; rapitur insidiantibus, rapitur\ndormientibus. habes ubi ipsi confessi sunt nos rapuisse, se\ndormisse dicentes: dicite quia discipuli eius nocte\nuenerunt et furati sunt eum nobis dormientibus.\nsurge igitur qui dormis, ne et tu, dum dormis, Christum amittas.\nsurge qui dormis et exsurge a mortuis. uides mortuos\nesse qui dormiunt. et ideo non inuidemus aliis, sed prouidemus\nnobis; non enim monui poterant seruare uiuentem.\nexsurgant uel sero qui dormierunt, etiam qui Christum perdiderunt.\nnon sic amittitur Christus, ut non reuertatur, si tamen\n\n\n\n\n\n\nrequiratur, sed uigilantibus regreditur et exsurgentibus praesto\nest, immo omnibus adest, qui ubique semper est, quia conplet\nomnia. nulli enim deficit, nos deficimus; nulli inquam deficit,\nsuperabundat omnibus; superabundauit enim peccatum, ut\nsuperabundaret gratia. gratia Christus est, uita Christus est,\nChristus est resurrectio. qui surgit igitur inuenit esse praesentem.\nrapitur ergo regnum caelorum, cum Christus a domesticis\ndenegatur, a gentibus adoratur; rapitur cum ab illis\nrepudiatur, colitur a nobis; rapitur cum per hereditatem non\nagnoscitur, per adoptionem adquiritur.\nEt omnis populus audiens et publicani iustificauerunt\ndeum baptizati baptismo Iohannis,Pharisaei\nautem et legis periti consilium dei spreuerunt in\nse non baptizati. aperuit sanctus Lucas specialibus additis\nquod quasi generalibus sanctus Matthaeus subobscurum reliquerat;\nille enim ait: et iustificata est sapientia a\nfiliis suis. primum quae sit illa sapientia hic uidemus expressum;\nait enim: iustificauerunt deum. deus ergo\nsapientia est quia, sapientia dei filius est, sapientia per\n\n\n\n\n\n\nnaturam, non per profectum. alia est sapientia dei patris uirtus,\nalia sapientia uirtus animae: illa nata est, haec creata.\nalia sapientia auctor operum, alia opus; opus enim mentis\nsapere prudenter, sentire uiuacitur. haec dona naturae sunt,\noperator autem non creatura est, sed creator, hoc est non\nnaturae munus, sed munerator naturae.\niustificatur itaque\ndeus ipse per baptismum, dum se homines peccata propria\nconfitendo iustificant, sicut scriptum est: dic tu iniquitates\ntuas, ut iustificeris, et iustificatur in eo quia\nnon per contumaciam refutatur, sed per iustitiam dei munus\nagnoscitur; iustus enim dominus et iustitias dilexit.\nin eo ergo iustificatio dei est, si non ad indignos et\nobnoxios, sed ad innocentes per ablutionem factos uideatur et\niustos sua munera transtulisse. iustificemus igitur dominum,\nut iustificemur a domino.\nquid sit iustificari deum inpensius\nrequiramus. apostolus dicit: sit autem deus uerax,\nomnis autem homo mendax, sicut scriptum est: ut\niustificeris in sermonibus tuis et uincas, dum\niudicaris; Dauid quoque dicit: tibi soli peccaui et\nmalum coram te feci, ut iustificeris in sermonibus\ntuis et uincas. dum iudicaris. ergo is qui peccat et\nconfitetur deo peccatum iustificat deum cedens ei uincenti et\nab eo gratiam sperans. in baptismate igitur iustificatur deus,\nin quo est et confessio et uenia peccatorum.\nnon contemnamus\nigitur sicut Pharisaei consilium dei. consilium dei est in\n\n\n\n\n\n\nbaptismate Iohannis; quis igitur dubitet dei esse consilium in\nChristi lauacro? hoc est consilium, quod magni consilii angelus\nrepperit, quod nemo cognouit; quis enim cognouit sensum domini?\nhominis consilium nemo contemnit, dei consilium\nquis refutet? ergo quasi filii matrem iustificemus, matrem\nsequamur. scimus quia mater pro filiis se offert periculo.\nmatris sapientiae consilio, matris oboediamus imperio.\nCantauimus uobis, et nonsaltastis;lamentauimus,\net non plorastis. etsi non incongrua haec puerorum uideantur\nesse personae, qui leuem corporis motum inprudentia\nadhuc maturioris grauitatis exercent, tamen ad altiorem sensum\nreferri posse praesumo, eo quod uideantur Iudaei nec psalmis\nprimo nec threnis postea propheticis credidisse, psalmis ad\npraemia prouocati, threnis ab errore reuocati. cantauit Dauid,\nut in salicibus nostra suspenderemus organa, cantauit ipse et\nante arcam domini non pro lasciuia, sed pro religione saltauit.\nergo non histrionicis motibus sinuati corporis saltus, sed\ninpigra mentis et religiosa corporis agilitas designatur. sed non\nin triumphis, non in excidiis Iudaeorum secuta correctio, qui\ndiuinae indulgentiae muneribus prouocati leuare mentem, corpus\nadtollere, terrena deserere, caelestia quaerere debuerunt\net iniuriis captiuitatis adtriti deflere peccatum, quod culpa\nesset auctor iniuriae.\niustificata est ergo sapientia ab\nomnibus filiis suis. bene ab omnibus, quia circa omnes\niustitia reseruatur. ut susceptio fiat fidelium, reiectio perfi- .\n\n\n\n\n\n\ndorum. unde et plerique Graeci sic habent: iustificata est\nsapientia ab omnibus operibus suis, quod opus iustitiae\nsit circa uniuscuiusque meritum seruare mensuram. bene\nergo dicit: cantauimus uobis, et non saltastis.\ncantauit\nenim Moyses, quando in mari rubro ad transitum Iudaeorum\nfluctus obriguit, unda circumstetit eademque equos Aegyptiorum\nascensoresque refusa demersit. cantauit Esaias dilectae uineae\nsuae canticum, significans asperam flagitiis fore plebem, quae\nfecundis prius erat uirtutibus fructuosa. cantauerunt Hebraei,\ncum uestigia eorum tactu flammae rorantis umescerent et intus\nextraque ardentibus omnibus solos tamen ignis innoxius lamberet\nnec adureret. Ambacum quoque cantico publicam doctus\nmulcere maestitiam prophetauit dulcem domini fore fidelibus\npassionem. cantauerunt ergo prophetae spiritalibus modulis\npublicae salutis oracula resultantes, fleuerunt prophetae threnis\nflebilibus dura Iudaeorum corda mulcentes.\nDocuit nos scriptura cantare grauiter, psallere spiritaliter;\ndocuit etiam saltare sapienter dicente domino ad Ezechihel:\nplaude manu et percute pede; neque enim histrionicos\nfluxi corporis motus deus morum censor exigeret aut indecoros\ncrepitus uiris plaususque femineos imperaret, ut tantum\nprophetam deduceret ad ludibria scaenicorum et mollia feminarum.\nnon congruunt resurrectionis reuelata mysteria et obprobria\nsaltationis exacta. est sane, est quidam proprius bonorum\nactuum factorumque plausus, cuius sonus in orbem exeat et\nbene gestorum resultet gloria, est honesta saltatio, qua\n\n\n\n\n\n\ndiat animus, et bonis corpus operibus eleuatur, quando in\nsalicibus organa nostra suspendimus.\niubetur ergo propheta\nplaudere manu et percutere pede, iubetur psallere, quia sponsi\nnuptias iam uidebat, in quibus sponsatur ecclesia, Christus\nadamatur. et bonae nuptiae, quando uerbo anima, spiritui\ncaro nubit. in his propheta Dauid ludere nos nuptiis uoluit,\nad has inuitauit, quia suos posteros copulabat, et ideo laetior\nquam ceteri quasi in ipso actu positus nuptiarum nos ad\ncelebritatem festi muneris adhortatur dicens: exsultate deo\nadiutori nostro, iubilate deo Iacob. sumite psalmum\net date tympanum, psalterium iucundum cum\ncithara. nonne actum quendam prophetae saltantis aduertis?\ndenique alibi: psallam tibi in cithara, sanctus Israhel.\ngaudebunt labia mea, cum cantauero tibi, et anima\nmea, quam redemisti. audis citharizantium uoces, audis\nsaltantium crepitus?\nnuptias crede. sume et tu citharam, ut\npulsata spiritus plectro interiorum corda uenarum boni operis\nsonum reddat. sume psalterium, ut armonia dictorum factorumque\ntuorum concinat. sume tympanum, ut organum tui\ncorporis spiritus moduletur interior factisque operantibus dulcis\nmorum tuorum suauitas exprimatur. sic psallebat propheta,\ncum diceret: ueni huc a Libano, sponsa, ueni huc a\nLibano. hoc canticum cecinerunt pueri nec auditi sunt. qui\npueri? de quibus dicit: ecce ego et pueri quos dedisti\nmihi. sed hoc canticum non in foro, non in plateis canebatur,\nsed in Hierusalem; ipsa est enim dominicum forum, in quo\npraeceptorum caelestium iura conduntur.\nEt ecce mulier, quae erat m ciuitate peccatrix.\n\n\n\n\n\n\nhoc loco plerique pati uidentur scrupulum, serere quaestiones,\nutrumnam uideantur euangelistae duo discordasse de\nfide an uero aliquam in diuersitate dictorum diuersitatem\nsignare uoluisse mysterii.\nhabes enim in euangelio secundum\nMatthaeum quia Iesus cum uenisset in Bethaniam in\ndomum Simonis leprosi, accessit ad eum mulier\nhabens alabastrum unguenti pretiosi et recumbente\nillo fudit super caput eius. deinde istic Pharisaeus\nintra se dicit quod, si esset propheta, sciret\npeccatricem et unguentum eius uitare deberet,\nillic unguento effuso discipuli conqueruntur. utrumque igitur\nexplicandum est, sed ante quod scriptorum ordine prius est\npriorem quoque ordinem interpretationis accipiat.\nuenit ergo\ndominus Iesus in domum Simonis leprosi. apparet oeconomia,\nquod leprosum non refugit, non uitat inmundum, ut maculas\nhumani corporis possit abluere. domus autem leprosi erat in\nBethania; (Bethania> per interpretationem domus oboeditionis\ndicitur. omnis igitur locus Bethania, portio autem totius loci\ndomus Simonis. nonne tibi uidetur Bethania mundus hic esse,\nin quo seruitii oboedientis debemus obsequium, domus autem\nSimonis leprosi terra esse, quae mundi portio est? princeps\nautem saeculi huius quidam leprosus est Simon. ergo dominus\nIesus Christus ex illis superioribus locis uenit in hunc mundum\net descendit in terram. non erat in hoc mundo, sed\noboediente pietate missus est in hunc mundum. ipse dicit:\nsicut me misit in hunc mundum. audiuit ergo mulier ista\n\n\n\n\n\n\nuenisse Christum, intrauit in domum Simonis; neque enim\nsanari potuisset haec mulier, nisi Christus uenisset in terram.\net fortasse ideo etiam ipsa ingreditur domum Simonis, quod\nspeciem habeat cuiusdam superioris animae scilicet uel ecclesiae,\nquae descendit in terram, ut bono odore sibi populum\ncongregaret.\nHanc ergo mulierem inducit Matthaeus supra caput Christi\neffundentem unguentum et ideo forte noluit dicere peccatricem;\nnam peccatrix secundum Lucan supra Christi pedes effudit\nunguentum. potest ergo non eadem esse, ne sibi contrarium\neuangelistae dixisse uideantur. potest etiam quaestio meriti et\ntemporis diuersitate dissolui, ut adhuc ilia peccatrix sit, iam\nista perfectior. etsi enim personam non mutet ecclesia uel anima,\ntamen mutat profectum. itaque si constituas animam fideliter\nadpropinquantem deo, non peccatis turpibus et obscenis, sed\npie seruientem dei uerbo, habentem inmaculatae fiduciam castitatis,\naduertis quod ad ipsum Christi ascendit caput; caput\nautem Christi deus est et odorem meritorum spargit\nsuorum. Christi enim bonus odor sumus deo; deum\nquippe honorat bonum fraglans odorem uita iustorum.\nsi haec\nintellegas, uidebis hanc feminam plane beatam, ubicumque\npraedicatum fuerit hoc euangelium, nominari nec eius umquam\nexolescere memoriam, eo quod supra caput Christi bonorum\nfraglantia morum iustorumque factorum effudit unguentum.\n\n\n\n\n\n\nqui accedit ad caput nescit extolli, sicut ille frustra inflatus 1\nmente carnis suae et non tenens caput. sed qui\ncaput non tenet Christi uel pedes teneat, quia corpus unum I\ncopulatum et subministratum crescit in incrementum\ndei.\naltera est illa, uel persona altera uel profectu,\nquae propinqua nobis est; nondum enim peccatis nostris\nrenuntiauimus. ubi sunt nostrae lacrimae, ubi gemitus, ubi\nfletus? uenite, adoremus et procidamus ante eum et\nploremus ante dominum, qui fecit nos, ut saltim ad\npedes Iesu uenire possimus. nondum enim possumus ad caput\nuenire; peccator ad pedes, iustus ad caput.\nhabet tamen et I\nquae peccauit unguentum. defer mihi et tu post peccata\npaenitentiam. quocumque uel in domum indigni, uel in domum\nPharisaei audieris iustum uenisse, contende, praeripe hospiti\ngratiam, praeripe regnum caelorum; a diebus enim Io hannnis\nBaptistae regnum caelorum cogitur, et cogentes\ndiripiunt illud. ubicumque audieris Christi nomen, adcurre:\nin cuiuscumque interiorem domum Iesum intrasse cognoueris,\net ipse festina. cum reppereris sapientiam, cum reppereris\niustitiam in alicuius penetralibus recumbentem, adcurre ad\npedes, hoc est uel extremam partem quaere sapientiae. noli\nfastidire pedes; fimbriam illa tetigit et sanata est. lacrimis\nconfitere delicta, dicat de te quoque iustitia illa caelestis:\nlacrimis suis rigauit pedes meos et capillis suis.\nextersit. et fortasse ideo non lauit pedes suos Christus, ut\neos lacrimis nos lauemus. bonae lacrimae, quae non solum\nnostrum possunt lauare delictum, sed etiam uerbi caelestis\nrigare uestigium, ut gressus in nobis eius exuberent. bonae\nlacrimae, in quibus non solum redemtio peccatorum, sed\netiam iustorum refectio est; iusti enim uox est: fuerunt\nmihi lacrimae meae panis.\nEtsi ad caput Christi adcedere non potes, tangat pedibus\nsuis caput tuum Christus. et fimbria curat eius et pedes curant.\nexpande capillos, sterne ante eum omnes tui corporis dignitates.\nnon mediocres capilli sunt, qui possunt pedes tergere\nChristi. testatur hoc ille, qui quamdiu capillos habuit, uinci\nnequiuit. denique et mulierem decaluatam orare non decet.\nhabeat plane capillos, quibus Christi circumuoluat uestigia,\nquibus suae criniculis pulchritudinis et decoris sapientiae pedes\ntergeat, ut extremo saltem diuinae rore uirtutis umescant, figat\niustitiae pedibus oscula sua. non mediocris haec meriti est.\nde qua potest dicere sapientia: ex quo intraui, non cessauit\nosculari pedes meos, ut aliud nisi sapientiam loqui\nnesciat, ut aliud nisi iustitiam diligere nesciat, ut aliud nisi\ncastitatem libare nesciat, ut aliud nisi pudicitiam osculari\nnesciat. osculum enim mutui amoris indicium est, osculum\npignus est caritatis.\nBeatus qui potest et oleo ungere pedes Christi. denique\nadhuc Simon non unxerat; sed beatior quae ungit unguento;\nmultorum enim florum in unum collecta gratia spargit odorum\nuarias suauitates. et fortasse istud unguentum non possit alius\nnisi ecclesia sola deferre, quae diuersi spiraminis innumerabiles\nhabet flores, quae merito speciem accipit peccatricis, quia\nChristus quoque formam peccatoris accepit.\net ideo nemo\npotest tantum diligere quantum illa quae in pluribus diligit.\nnec Petrus ipse, qui dixit: domine, tu nosti quia diligo\nnec Petrus ipse, qui doluit quia interrogatus est: amas 10\nme? quod enim manifestum erat nolebat quasi incognitum\nquaeri. ergo nec Petrus ipse, quia ecclesia dilexit in Petro,\nnec Paulus ipse, quia Paulus quoque eius est portio. et tu\nplurimum dilige, ut et tibi remittatur plurimum. multum\npeccauit Paulus, qui etiam persecutor fuit, sed multum dilexit.\nqui usque ad martyrium perseuerauit. remissa sunt ei peccata\nmulta, quia et ipse multum dilexit, qui sanguini proprio pro\ndei nomine non pepercit.\nuide oeconomiam: in domo Pharisaei\npeccatrix glorificatur, in domo legis et prophetae non Pharisaeus,\nsed ecclesia iustificatur; Pharisaeus enim non credidit,\nista credebat. denique ille dicebat: si esset propheta, sciret\nutique quae et qualis esset mulier quae tangit eum.\ndomus autem legis Iudaea, quae non in lapidibus scribitur,\nsed in tabulis cordis. in hac iustificatur ecclesia iam lege\nmaior; lex enim peccatorum nescit remissionem, lex mysterium\nnon habet, quo occulta mundantur et ideo quod in lege minus\nest consummatur in euangelio.\n\nDuo inquit debitores erant cuidam faeneratori:\n\n\n\n\n\n\nunus debebat denarios quingentos, alius quinquaginta.\nqui sunt isti debitores duo nisi populi duo, unus ex Iudaeis,\nalter ex gentibus faeneratori illi thesauri caelestis obnoxii?\nunus inquit debebat denarios quingentos, alius quinquaginta.\nnon mediocris est iste denarius, in quo regis imago\nformatur, qui tropaeum habet imperatoris expressum. non\nmaterialem faeneratori huic debemus pecuniam, sed meritorum\nexamina, aera uirtutum, quarum meritum grauitatis pondere,\niustitiae specie, sono confessionis expenditur. uae mihi si non\nhabuero quod accepi aut quia difficile quisquam est, qui\nfaeneratori huic integrum debitum possit exsoluere, uae mihi\nsi non petiero: concede mihi debitum! non enim nos ita\ndominus orare docuisset, ut peteremus nobis dimitti nostra\ndebita, nisi sciret difficile aliquos fore idoneos debitores.\nsed\nquis est populus iste, qui amplius debet, nisi nos, quibus\namplius creditum est? illis credita sunt eloquia dei, nobis\ncreditur uirginis partus. habes talentum uirginis partum, habes\nfidei centesimum fructum. creditus est Emmanuhel nobiscum\ndeus, credita domini crux mors resurrectio. etsi Christus pro\nomnibus passus est, pro nobis tamen specialiter passus est,\nquia pro ecclesia passus est. itaque non est dubium quod plus\ndebeat qui plus accepit. et secundum homines plus fortasse\noffendit qui plus debuerit, sed per misericordiam domini causa\nmutatur, ut amplius diligat qui amplius debuit, si tamen\n\n\n\n\n\n\n\n\n\n\ngratiam consequatur. gratiam enim et qui reddit habet et qui\nhabet in eo ipso quod habet soluit; nam et reddendo habetur\net habendo redhibetur.\net ideo quoniam nihil est quod digne\ndeo referre possimus — quid enim referamus pro susceptae\ncarnis iniuria, quid pro uerberibus, quid pro cruce obitu sepultura?\n— uae mihi, si non dilexero! audeo dicere, non reddidit\nPetrus et ideo plus dilexit, non reddidit Paulus; reddidit\nquidem mortem pro morte. sed alia non reddidit, quia multa\ndebebat. audi ipsum dicentem quia non reddidit: quis prior\ndedit illi, et retribuetur ei? reddamus licet crucem pro\ncruce, funus pro funere, numquid reddimus quod ex ipso et\nper ipsum et in ipso habemus omnia? reddamus ergo amorem\npro debito, caritatem pro munere, gratiam pro pecunia;\nplus enim diligit cui donatur amplius.\nSed reuertamur ad illam superiorem, cuius consilium adhuc\nnec apostoli intellegunt, quod erat absconditum a saeculis in\ndeo; quis enim cognouit sensum domini? conquerebantur\nergo discipuli quia mulier super caput effudit ungentum et\nquerebantur dicentes: quare hoc sic perit? potuit enim\nuenundari pretio et dari pauperibus. quid utique in\neorum sermonibus displicuerit non potes deprehendere, nisi\nmysterium intellegas; luxuriosi enim hominis uel potius non\nhominis est olere unguentum. certe et ipsi qui olent unguere\n\n\n\n\n\n\nse, non perfundere solent. quid displicet, quia dictum est:\npotuit hoc uenundari pretio et dari pauperibus? certe\net ipse supra dixerat: quidquid uni horum minimorum\nfecistis mihi fecistis, sed ipse mortem suam pro pauperibus\nofferebat.\nnon est igitur simplex figura, et ideo respondit\nillis dei uerbum: quid molesti estis mulieri? semper\npauperes habetis uobiscum, me autem non semper.\nsemper ergo tecum pauperem habes et ideo benefac. non\nigitur differre pauperem debes, quia tecum semper est, cum\ntibi propheta dicat: ne dixeris pauperi: cras dabo. sed ille\nde sola misericordia locutus est, hic autem misericordiae fidem\npraetulit, quae tunc habet meritum, si fide praecedente confertur;\nmittens enim hoc unguentum in corpus meum\nad sepeliendum me fecit. non ergo unguentum dominus.\nsed caritatem dilexit, fidem suscepit, humilitatem probauit. et\ntu si desideras gratiam, caritatem auge; mitte in corpus Iesu\nfidem resurrectionis, odorem ecclesiae, conmunis caritatis\nunguentum, et ita progrediens pauperi dabis. plus tibi pecunia\nilla proderit, si non tamquam adfluentem tribuas, sed tamquam\nprofuturam Christi nomine largiaris, si ita eam conferas pauperi,\nut deferas Christo. non ergo iuxta litteram tantummodo\naccipias superfusum capiti unguentum — littera enim\noccidit — sed secundum spiritum, quia spiritus uita est.\nQuod ergo istius mulieris unguentum est? quis hoc audire\npotest? qui tales aures habet, ut dicente Iesu uerbum, quod\n\n\n\n\n\n\n\n\naccepit a patre, immo quia ipse uerbum est, possit tantam\naltitudinem capere mysterii? et discipuli ex parte intellegunt,\netsi non totum intellegunt. unde et quidam putant dixisse\ndiscipulos unguenti pretio emi fidem gentium debuisse, quae\nsanguinis dominici tantum pretio debebatur, quod uidetur ueri\nsimile. denique Iohannes euangelista inducit sermonem Iudae\nIscarioth aestimatum trecentis denariis illud unguentum, sicut\nhabes: potuit enim uenundari trecentis denariis et dari\npauperibus. trecentorum autem aera crucis insigne declarat;\nsed dominus non perfunctoriam mysterii praescientiam quaerit,\nsed consepeliri in se fidem credentium mauult.\nid tamen de\nceterorum apostolorum uocibus intellegimus, Iudas autem\ncondemnatur auaritiae, qui pecuniam dominicae praetulit sepulturae,\nqui etiamsi de passione sensit, errauit tam cara auctione.\nuili se uult aestimari Christus, ut ab omnibus ematur,\nne quis pauper deterreatur. gratis inquit accepistis, gratis\ndate. pecuniam non quaerit diuitiarum altitudo, sed gratiam.\nipse nos pretioso sanguine emit, non uendidit. de quo plenius\ndiceremus, nisi a nobis ipsis tractatum alibi recordaremur.\nergo secundum dicta domini, in quo sunt thesauri sapientiae\nabsconditi, quos nemo potuit praeuidere, operari me\noportet in sepultura eius, ut caro eius requieuisse, non\n\n\n\n\n\n\ncorruptionem uidisse credatur et mors corporis eius ita domum\nnostram odore sui conpleat, ut credamus quia in manus patris\nconmendauit spiritum suum et a morte sequestrata diuinitas\ncorporalium non subiit consortium passionum.\nintellege quemadmodum\ncorpus fili unguentum oleat. corpus illud est quod\nexutum est, non quod amissum est. corpus eius traditiones\nsunt scripturarum, corpus eius ecclesia est. corporis eius odor\nsumus, et ideo decet ut mortem corporis eius ornemus, etsi\nnostros illa non requirat ornatus, sed requirunt pauperes.\nornabo corpus eius, si fiam sermonum eius praedicator et\npossim gentibus crucis aperire mysterium. ornauit ille qui\ndixit quia praedicamus Christus crucifixum, ludaeis\nquidem scandalum, gentibus stultitiam, ipsis uero\nuocatis, Iudaeis atque Graecis, Christum dei uirtutem\net dei sapientiam. ornatur crux, cum id quod per inperitiam\nstultum putatur per euangelium sapientius aestimatur,\nut possimus docere quemadmodum uirtus aduersaria per crucem\ndomini destruatur. misi in domini corpus unguentum, spirare\nincipit quod mortuum putabatur.\nIdeo unusquisque adoriatur emere labore suo nisuque uirtutum\nalabastrum unguenti, non uile aliquod atque conmune,\nsed pretiosum unguentum alabastri et unguentum pisticum. si\nenim quis fidei congreget flores et praedicet Iesum Christum\ncrucifixum, in omnem ecclesiam, quae Christi corpus est mundo\nmortua, requiescens deo fidei suae transfundit unguentum.\n\n\n\n\n\n\nolere incipit tota domus domini passionem, olere incipit mortem,\nolere incipit resurrectionem, ut possit unusquisque ei hoc\nsacrae plebis numero dicere: mihi autem absit gloriari\nnisi in cruce domini nostri Iesu Christi. spirat odor,\nolet unguentum in corpore, si quis possit — atque utinamego possim — confidenter loqui: mihi autem mundus crucifixus\nest. non amanti diuitias, non amanti honores saeculi,\nnon amanti quae sua sunt, sed quae Iesu Christi, non amanti\nquae uidentur, sed quae non uidentur, non cupido uitae, sed\nei qui festinat dissolui et cum Christo esse crucifixus est\nmundus. hoc est enim crucem tollere et sequi Christum, ut\net nos conmoriamur et consepeliamur cum eo, ut unguentum,\nquod ista mulier in sepulturam eius misit. olere possimus.\nnon mediocre istud unguentum est, quo Christi longe lateque\ndiffunditur nomen. unde etiam prophetice dictum est: unguentum\nexinanitum nomen est tuum, ideo exinanitum, ut\nmaiore fides odore fraglaret.\nex hac ergo muliere intellegimus\nillud apostolicum quid sit: superabundauit peccatum, ut\nlsuperabundaret gratia. nam si in ista muliere non super\nabundasset peccatum, non superabundasset gratia; agnouit\nenim peccatum et detulit gratiam. et ideo lex necessaria; per\negem enim peccatum agnoui. si lex non fuisset, peccatumlateret.\nagnoscendo peccatum ueniam peto. per legem ergo\ngenera peccatorum, praeuaricationis quoque crimen agnosco,\ncurro ad paenitentiam, gratiam consequor. lex ergo auctor est\nboni, quae mittit ad gratiam.\nMater et fratres mei hi sunt qui uerbum dei audiunt\net faciunt. moralis magister, qui de se ceteris praebet exemplum,\natque ipse praeceptor, ipse etiam suorum exsecutor est\npraeceptorum. praescripturus enim ceteris quoniam qui non\nreliquerit patrem et matrem suam non est filio dei dignus,\nsententiae huic primus ipse se subicit, non quo maternae\nrefutet pietatis obsequia — ipsius enim praeceptum est: qui\nnon h honorauerit patrem et matrem morte morietur —\nsed quia paternis se mysteriis amplius quam maternis affectibus\ndebere cognoscat. neque tamen iniuriose refutantur parentes,\nsed religiosiores copulae mentium docentur esse quam corporum.\nergo non debuerant foris stare qui Christum uidere\nquaerebant; prope est enim uerbum in corde tuo et in\nore tuo. intus igitur uerbum, intus est lumen. unde et ille\nait: accedite ad eum et inluminamini. si enim foris\nstantes nec ipsi agnoscuntur parentes et propter nostrum fortasse\nnon agnoscuntur exemplum, quemadmodum nos agnoscimur,\nsi foris stemus?\nnec putet aliqui offendiculum esse pietatis,\nubi mandatum legis inpletur; si enim relinquet homo patrem\net matrem et adhaerebit uxori suae et erunt duo in carne una,\nrecte sacramentum hoc in Christo seruatur et in ecclesia. et\nideo parentes corpori proprio non oportuit anteferri. ergo hic\nnon, ut quidam haeretici tendiculas aucupantur, mater negatur,\n\n\n\n\n\n\nquae etiam de cruce agnoscitur, sed necessitudini corporali\npraescriptorum caelestium forma praefertur. illud quoque intellegere\nnon abhorret, quia per figuram parentum demonstrat\nIudaeis, ex quibus est Christus secundum carnem, ecclesiam quae credidit praeferendam. itaque qui se intellegeret propter\ndiuinum in terras uenisse mysterium ecclesiaeque conuentum,\nrelictis nauem ascendit parentibus. neque enim quisquam\npoterat hunc mundum enauigare sine Christo, quando eos\nquoque quibus dominus adest temtationum saecularium saepe\nprocella perturbat. et oeconomia seruatur in apostolis, ut\naduertas sine temtatione neminem posse ex hoc uitae curriculo\ndemigrare, quia exercitium fidei temtatio est.\nSubiecti igitm sumus nequitiae spiritalis procellis, sed quasi\nperuigiles nautae gubernatorem excitemus. uerum et ipsi periclitari\nsolent. quem igitur gubernatorem requiram? illum utique\nqui non seruiat, sed imperet uentis, de quo scriptum est:\nat\nille surgens increpauit uentum. quid est surgens?\nquiescebat enim, sed quiescebat corporis somno, cum intenderet\ndiuinitatis mysterio; ubi enim sapientia, ubi uerbum,\nnihil sine uerbo fit, nihil sine prudentia.\nsupra habes quia\npernoctabat in oratione: quomodo hic in tempestate dormiret?\nsed exprimitur securitas potestatis, quod omnibus timentibus\nsolus intrepidus quiescebat. non est ergo consors naturae qui\nnon est consors periculi. etsi corpus dormit, operatur diuinitas,\noperatur fides. denique dicit: modicae fidei quare dubitastis?\net bene arguuntur qui praesente Christo timebant, cum\nutique qui ei adhaereat perire non possit.\nergo confirmauit fidem,\n\n\n\n\n\n\nrefudit tranquillitatem, uentum cessare praecepit, non aquilonem\nnon Africum, sed illum utique uentum, cui dictum est\nab angelo Michael in epistula Iudae: imperet tibi dominus.\nunde etiam sanctus Matthaeus imperauit inquit uento et\nmari. atque utinam in nobis flatus eius asperos cohibere\ndignetur, ut fluctuanti uitae refusa tranquillitas naufragii metum\ndemat! etsi iam non dormiat sui corporis somno, caueamus\ntamen ne nostri corporis somno nobis dormiat et quiescat.\net\nquoniam quae loco superiore praestrinximus delibasse satis .\nest, nunc quia in libro secundum Matthaeum duos homines\nin regione Gerasenorum daemoniis adflatos Christo occurrisse\ncognouimus, hic autem sanctus Lucas unum inducit eundemque\nnudum — nudus enim est quicumque tegumentum naturae\nsuae et uirtutis amisit - qua ratione de numero euangelistae\ndissonare uideantur non otiose praetereundum, sed requirendum\narbitror. et quidem licet discordet numerus, tamen concordat\nmysterium; uir enim iste qui habebat daemonium populi figura\ngentilis est, opertus uitiis, nudus errori, patens crimini. duo\nilli quoque similiter figuram populi gentilis accipiunt, quoniam,\ncum tres filios Noe generauerit, Sem Cham Iaphet, Sem\ntantummodo familia in possessionem adscita est dei. ex duobus\nillis diuersarum nationum populi pullularunt, quorum alter\nmaledictus, quod nudatum patrem non texerat, benedictus alter,\n\n\n\n\n\n\nquod auersus licet, ne confusionem nudati parentis hauriret,\nduce tamen patrem pietate texisset et fraterni maledictum\nseminis eluisset.\nQui multis inquit temporibus agebatur, utpote qui a\ndiluuio usque ad aduentum domini uexabatur, furore dementi\nrumpens uincla naturae. nec inmerito etiam sanctus Matthaeus\nin monumentis illos habitasse signauit, siquidem talium animae\nin quibusdam uideantur habitare tumulis sepulchrorum. quid\nenim aliud sunt corpora perfidorum nisi quaedam defunctorum\nsepulchra, in quibus dei uerba non habitent? agebatur ergo\nin loca deserta spiritalium scilicet infecunda uirtutum profugus\na lege, discretus a prophetis, remotus a gratia.\nnon enim\nuno daemonio, sed totius legionis laborabat incursu, quae cum\ndominum uidisset cognouissetque praescia dominici aduentus\ntempore in abyssos se esse trudendam, coepit orare ut introeundi\nin porcos acciperet facultatem. et primum clementiam\ndomini debemus aduertere, quod nullum prius ipse condemnat,\nsed unusquisque sibi auctor est poenae, non mittuntur in\nporcos daemones, sed ipsi petunt, quia caelestis luminis claritatem\nsustinere non poterant, ut qui oculos dolent radium\nsolis ferre non possunt, sed tenebrosa eligunt et splendentia\nderelinquunt. fugiant ergo daemones splendorem lucis aeternae\n\n\n\n\n\n\net ante tempus debita sibi tormenta formident non praediuinantes\nquae futura sint, sed quae prophetata sunt recordantes;\ndixit enim Zaccharias: et erit in illa die, disperdet\ndominus nomina idolorum de terra, et non erit ulterius\nmemoria eorum. et spiritum inmundum exuram\nde terra. docemur ergo eo quod non semper manebunt nec\nmalitia eorum possit esse perpetua. nunc igitur illam metuentes\npoenam aiunt: uenisti perdere nos. sed quia adhuc esse\ndesiderant, iam ab hominibus recedentes, propter quos poenam\nsciunt sibi esse subeundam, petunt mitti in porcos.\nQui sunt isti porci nisi forte illi de quibus dictum est:\nnolite dare sanctum canibus neque miseritis margaritas\nporcis, ne forte conculcent eas pedibus suis? illi\nscilicet, qui inmundorum usu animalium uocis et rationis\nexpertes lutulentis uitae suae actibus naturalium coinquinauerint\nornamenta uirtutum, qui inpetu feruntur in praeceps,\nquoniam nullius meriti contemplatione reuocantur, sed tamquam\nde superioribus ad inferiora per inprobitatis procliue detrusi\nsuffocantur in aquis inter fluitantia mundi istius strangulatorum\nin modum intercluso pereuntes spiritus conmeatu; neque enim\nin his qui fluuido aestu uoluptatum huc atque illuc feruntur\nincerti ullius spiritus potest esse uitale conmercium.\nuidemus\nigitur quia homo ipse sibi est auctor aerumnae. nam nisi quis\nporci more uixisset, numquam accepisset in eum diabolus\n\n\n\n\n\n\npotestatem aut, si accepisset, non ut perderet, sed probaret.\naut fortasse, quia post domini aduentum bonos iam deprauare\nnon poterat, non omnium hominum, sed leuium iam quaerit\ninteritum, ut latro non armatis insidiatur, sed inermibus, et\niniuriis lacessit infirmum, qui se intellegit uel a forti contemni\nuel a potente damnari.\nsed dicit aliqui: cur hoc a deo permittitur\ndiabolo? at ego dico, ut boni probentur, inprobi puniantur;\nhaec enim poena peccati est. denique lege quia inmittit\ndominus febrem et tremorem et malos spiritus et caecitatem\net omnia flagella iuxta merita peccatorum. sed redeamus ad\nlectionem.\nUiderunt inquit hoc magistri gregum et fugerunt.\nneque enim aliquam uel philosophiae professores uel principes\nsynagogae pereuntibus populis possunt ferre medicinam. solus\nest Christus, qui aufert peccata populorum, si tamen medendi\npatientiam non recusent. ceterum curare non dignatur inuitos\net cito infirmes deserit, quibus oneri uideat esse praesentiam\nsuam, sicut Gerasenorum populis, qui exeuntes de ciuitate, in\nqua species synagogae uidetur exsistere, rogabant ut discederet,\nquia timore magno tenebantur.\ninfirma enim mens non\ncapit dei uerbum nec potest pondus sustinere sapientiae;\nfatiscit et soluitur.\net ideo diutius molestus non fuit, sed\nascendit et regressus est. ascendit utique ab inferioribus ad superiora,\na synagoga scilicet ad ecclesiam et regressus per stagnum\n\n\n\n\n\n\nest ut hic ait aut sicut Matthaeus per fretum; inter nos enim\net illos fretum magnum est. itaque nemo de ecclesia ad synagogam\nsine periculo transit salutis, sed et ille qui de synagoga.\nad ecclesiam transire desiderat crucem suam tollat, ut discrimen\neuadat.\ncur autem non recipitur liberatus, sed domum\nredire censetur nisi ut et iactantiae causa uitetur et infidelibus\nsit exemplum quam domus illa naturale sit diuersorium?\net ideo qui remedium sanitatis fuerat consecutus a tumulis\net sepulchris in illam spiritalem domum redire praecipitur,\nut fiat dei templum, in quo erat mentis sepulchrum.\nEt ecce uenit uir, cui nomen Iairus, et ipse princeps\nsynagogae erat, et cecidit ante pedes Iesu rogans\neum ut intraret domum suam, quia filia unica erat illi\nfere annorum duodecim et haec moriebatur. reliquerat\nin Gerasenis synagogam Christus, ut diximus, et quem sui\nnon receperant excepimus quem exspectabamus. nec nobis igitur\na quibus exspectabatur diu defuit nec ad illos, si rogetur,\nredire fastidit. uir enim iste princeps synagogae, cui filia erat\nunica, pro synagogae pereuntis remedio precabatur, quae\nurguebatur in mortem, quia deserebatur a Christo. quem putamus\nsynagogae principem esse nisi legem, cuius contemplatione\ndominus synagogam non penitus dereliquit, medicinam\n\n\n\n\n\n\nsalutis credentibus reseruauit? ad hanc ergo principis filiam\ndum properat dei uerbum, ut saluos faceret filios Israhel\nsancta ecclesia ex gentibus congregata, quae inferiorum lapsu\ncriminum deperibat, paratam aliis fide praeripuit sanitatem.\nmoraliter hunc locum satis putauimus exprimendum et ideo\nnon illa quae dicta sunt retractamus, sed mystica breui uolumus\nsermone praestringere. an non ita factum est, ut dei\nuerbum cum uenisset ad Iudaeos, adscisceretur a gentibus et\nprius ab illis qui in lege non crediderant in gratia crederetur?\nnam sicut illa quae in medicis erogauerat omnem substantiam\nsuam, ita etiam congregatio gentium amiserat omnia dona\nnaturae et patrimonium uitale prodegerat, sancta, uerecunda,\nreligiosa, fide promtior, pudore cunctatior; hoc est enim pudoris\net fidei agnoscere infirmitatem, non desperare ueniam. uerecunda\nergo fimbriam tetigit, fidelis accessit, religiosa credidit,\nsapiens sanatam se esse cognouit. sic sancta plebs gentium,\nquae deo credidit, peccatum erubuit ut desereret, fidem detulit\nut crederet, deuotionem exhibuit ut rogaret, sapientiam induit\nut sanitatem suam et ipsa sentiret. fiduciam sumsit ut fateretur\nquod praeripuisset alienum.\nCur autem retro tangitur Christus? an quia scriptum est:\npost dominum deum tuum ambulabis? quid etiam sibi\nuult quod et principis filia annorum XII moriebatur et mulier\nista fluxu sanguinis ab annis XII laborabat nisi ut intellegatur\n\n\n\n\n\n\nquia quamdiu synagoga uiguit laborauit ecclesia? defectus\nillius huius est uirtus, quia illorum delicto salus gentibus,\net consummatio illius huius exordium, non naturae exordium,\nsed salutis, quia caecitas ex parte Israhel contigit, donec\nplenitudo gentium intraret. non igitur tempore, sed specie\nsanitatis antiquior synagoga quam ecclesia, quia quamdiu illa\ncredebat ista non credidit et per uarias corporis atque animae\npassiones inmedicabili remedio aegra languebat. audiuit aegrotare\npopulum Iudaeorum, sperare coepit salutis suae remedium,\ntempus uenisse cognouit, quo medicus adesset e caelo,\nsurrexit ut occurreret uerbo, uidit quia conprimebatur a turbis;\nnon enim credunt qui conprimunt, credunt qui tangunt. fide\ntangitur Christus, fide Christus uidetur, non corpore tangitur,\nnon oculis conprehenditur; neque enim uidet qui uidens non\nuidet neque audit qui ea quae audit non intellegit neque tangit\nqui non fideliter tangit. denique ut fidem tangentis exprimeret,\nait: tetigit me aliquis;\nnam ego cogrioui de me uirtntem\nexisse. quod est euidentis indicii quia non intra possibilitatem\ncondicionis humanae atque intra corporis claustrum\ninclusa sapientia, diuinitas coartata est, non capitur angustiis\ncorporalibus, non tenetur, sed ultra fines nostrae mediocritatis\nuirtus exundat aeterna. non enim humana ope plebs gentium\nliberatur, sed dei munus est congregatio nationum, quae etiam\n\n\n\n\n\n\nbreui fide misericordiam inclinat aeternam. nunc si consideremus\nquanta sit fides nostra et intellegamus quantus sit dei\nfilius, uidemus quia conparatione eius fimbriam tantummodo\ntangimus, superiorem uero uestimenti eius partem nequimus adtingere.\nsi igitur et nos curari uolumus, fide tangamus fimbriam\nChristi.\nnon latet eum quicumque fimbriam tetigerit, qui tetigerit\nauersum: neque enim deus indiget oculis ut uideat\nneque corporaliter sentit, sed in se habet cognitionem omnium.\nbeatus ergo qui uel extremam partem uerbi contigerit; nam\ntotum quis potest conprehendere?\n\n\nUerum ut ad illam quae adhuc aegra est reuertamur, ne\nper nos magis quam per suam moram mortua esse credatur,\nuenerunt inquit serui dicentes principi: noli uexare\nillum; filia tua mortua est.\net primum illud consideremus\nquod suscitaturus mortuam ad faciendam fidem aemorrousam\nante curauit. et ut scias exempli gratia stetisse sanguinis\nfluxum, dum illa petitur, ista curatur. sic et resurrectio temporalis\nin domini passione celebratur, ut et perpetua illa credatur.\nsic et Mariae paritura sterilis indicatur, ut conceptura uirgo\n\n\n\n\n\n\ncredatur. denique audiuit parituram Elisabet nec de sua generatione\ndubitauit.\nuenerunt inquit serui dicentes principi:\nnoli uexare illum. adhuc et hi increduli ad resurrectionem,\nquam Iesus in lege praedixit, in euangelio conpleuit. itaque\ncum uenisset in domum, paucos futurae resurrectionis arbitros\nadsciuit; non enim a multis continuo est credita resurrectio.\ndenique dicente domino: non est mortua puella, sed\ndormit deridebant inquit eum. quicumque enim non credit\ninridet. fleant igitur mortuos suos qui putant mortuos, ubi\nresurrectionis fides est, non mortis species, sed quietis est.\nnec illud abhorret Matthaei, quod ait tubicines fuisse in domo\n- principis et turbam tumultuantem, uel Quia more ueteri tubicines\nad incendendos excitandosque luctus ferebantur adhiberi\nuel quia per legis et litterae cantilenam exsultationem synagoga\nnon poterat capere spiritalem.\ntenens ergo manum puellae\nIesus sanauit eam et iussit dari ei manducare. quod est testimonium\nuitae, ut non phantasma, sed ueritas crederetur.\nbeatus ille cui manum sapientia tenet. utinam meos quoque\nteneat actus, teneat manum iustitia, teneat dei uerbum, inducat\nin penetralia sua, spiritum auertat erroris, conuertat salutis,\ndari mihi iubeat manducare! panis enim caelestis est dei\n\n\n\n\n\n\n\n\n\n\nuerbum. inde et illa sapientia, quae diuini corporis et sanguinis\nsacrosancta altaria repleuit alimentis, uenite inquit edite\npanes meos et bibite uinum, quod miscui uobis.\nquae\ntamen tantae diuersitatis est causa? supra publice uiduae filius\nsuscitatur, hic remouentur plures arbitri. sed puto quod in\neo quoque pietas ibi domini declaretur, quia uidua mater\nunici non patiebatur moras, et ideo ne amplius adficeretur\nmaturitas additur. est etiam forma sapientiae in uiduae filio\ncito ecclesiam credituram, in archisynagogae filia credituros\nquidem Iudaeos, sed ex pluribus pauciores.\nEt quicumque non receperit uos, exeuntes de\nciuitate illa etiam puluerem de pedibus uestris excutite\nin testimonium supra illos. qualis debeat esse qui\neuangelizat regnum dei praeceptis euangelicis designatur, ut\nsine uirga, sine pera, sine calciamento, sine pane, sine pecunia,\nhoc est subsidii saecularis amminicula non requirens fideique\ntutus putet sibi quo minus ea requirat magis posse subpetere.\nquae possunt qui uolunt ad eum deriuare tractatum, ut spiritalem\ntantummodo locus iste formare uideatur adfectum, qui\nuelut indumentum quoddam uideatur corporis exuisse non\nsolum potestate reiecta contemtisque diuitiis, sed etiam carnis\n\n\n\n\n\n\nipsius inlecebris abdicatis.\nquibus primo omnium datur pacis\natque constantiae generale mandatum, ut pacem ferant, constantiam\nseruent, hospitalis necessitudinis iura custodiant,\nalienum a praedicatore regni caelestis adstruens cursitare per\ndomos et inuiolabilis hospitii iura mutare. sed ut hospitii\ngratia deferenda censetur, ita etiam si non recipiantur, excutiendum\npuluerem, egrediendum de ciuitate mandatur. quo\nnon mediocris boni remuneratio docetur hospitii, ut non solum\npacem tribuamus hospitibus, uerum etiam si qua eos terrenae\nobumbrant delicta leuitatis, receptis apostolicae praedicationis\nuestigiis auferantur. nec otiose secundum Matthaeum domus\nquam ingrediantur apostoli legenda decernitur, ut mutandi\nhospitii necessitudinisque uiolandae causa non suppetat. non\ntamen eadem cautio receptori mandatur hospitii, ne dum hospes\neligitur, hospitalitas ipsa minuatur.\nSed haec ut secundum litteram de hospitii religione uenerabilis\nest forma praecepti, ita etiam de mysterio sententia\ncaelestis adridet. etenim cum domus eligitur, dignus hospes\ninquiritur. uideamus ne forte ecclesia praeferenda designetur\net Christus. quae enim dignior domus apostolicae praedicationis\ningressu quam sancta ecclesia? aut quis praeferendus\nmagis omnibus uidetur esse quam Christus, qui pedes\nsuis lauare consueuit hospitibus et quoscumque sua receperit\ndomo pollutis non patiatur habitare uestigiis, sed maculosos\n\n\n\n\n\n\n\n\nlicet uitae prioris in reliquum tamen dignetur mundare processus?\nhic est igitur solus quem nemo deserere debet, nemo\nmutare, cui bene dicitur: domine, ad quem ibimus? uerba\nuitae aeternae habes, et nos credimus. uides exsecutorem\ncaelestium praeceptorum, qui quoniam non mutauit hospitium,\ncaelestis consortium consecrationis emeruit.\nfides igitur mpiimis\necclesiae quaerenda mandatur, in qua si Christus, habitaturus\nsit, haut dubie sit legenda. sin uero populus perfidus aut\npraeceptor haereticus deformet habitaculum, uitanda haereticorum\nconmunio, fugienda synagoga censetur. excutiendus\npedum puluis, ne fatiscentibus perfidiae sterilis siccitatibus\ntamquam humi arido harenosoque mentis tuae uestigium\npolluatur. nam sicut corporeas infirmitates populi fidelis suscipere\nin se debet euangelii praedicator et tamquam propriis\ninania gesta pulueri conparanda adleuare atque abolere uestigiis\niuxta quod scriptum est: quis infirmatur et non ego\ninfirmor? ita si qua est ecclesia, quae fidem respuat nec\napostolicae praedicationis fundamenta possideat, ne quam labem\nperfidiae possit aspergere, deserenda est. quod apostolus quoque\neuidenter adseruit dicens: haereticum hominem post\nunam correptionem deuita.\nAit autem ad eos: date illis uos manducare. at illi\ndixerunt: non sunt nobis plus quam quinque panes.\nquae ratio est quod cum in posterioribus Iohannis passio\ndescribatur, hic iam mortuus uerbis Herodis ostenditur? ne\n\n\n\n\n\n\nforte illa, quia post legis defectum euangelicus cibus incipit\nieiuna pascere corda populorum ? denique posteaquam illa quae\necclesiae typum accepit a fluxu curata est sanguinis, posteaquam\napostoli ad euangelizandum regnum dei sunt destinati,\ngratiae caelestis inpertitur alimentum. sed quibus inpertiatur\naduerte. non otiosis, non in ciuitate quasi in synagoga uel saeculari dignitate residentibus, sed inter deserta quaerentibus\nChristum; qui enim non fastidiunt ipsi excipiuntur a Christo et cum ipsis loquitur dei uerbum non de saecularibus, sed\nde regno caelorum. et si qui corporalis gerunt ulcera passi-\nonis, his medicinam suam libenter indulget.\nconsequens igitur\nerat ut quos a uulnerum dolore sanauerat eos alimoniis spiritalibus\na ieiunio liberaret. itaque nemo cibum accipit Christi,\nnisi fuerit ante sanatus, et illi qui uocantur ad cenam prius\nuocando sanantur. si claudus fuit, gradiendi facultatem ut\nueniret accepit, si lumine priuatus oculorum, domum utique\ndomini nisi refusa luce intrare non potuit.\nUbique igitur mysterii ordo seruatur, ut prius per remissionem\npeccatorum uulneribus medicina tribuatur, postea\nalimonia mensae caelestis exuberet, quamquam nondum ualidioribus\nhaec turba reficiatur alimentis neque Christi corpore\net sanguine ieiuna solidioris fidei corda pascantur. lacte inquit\nuos potaui, non esca; nondum enim poteratis. sed\nnec adhuc quidem potestis. in modum lactis quinque sunt\n\n\n\n\n\n\npanes, esca autem solidior corpus est Christi, potus uehementior\nsanguis est domini. non statim a primo epulamur\nomnia neque potamus omnia. \\'hoc primum\\' inquit \\'bibe*. est\nergo primum, est etiam secundum quod bibas. est et primum\nquod manduces, est etiam secundum, est tertium. primo\nquinque panes sunt, secundo septem, tertium ipsum corpus\nest Christi.\nnequaquam igitur talem dominum deseramus,\nqui pro uniuscuiusque uiribus inpertire nobis alimenta dignatur,\nne aut infirmum ualidior cibus opprimat aut ualidum exilia\nalimenta non satient; qui enim infirmus est holera manducet.\net ille qui iam uidetur laqueos infirmitatis euadere de.\nquinque istis manducet panibus et duobus piscibus. certe\nsi petere cibum ueretur, ipse relictis suis omnibus festinet\nad dei uerbum. dum audire incipit, incipit esurire. incipiunt\napostoli esurientem uidere. etsi illi adhuc non intellegunt\nquid esuriat, intellegit Christus. scit quod non saecularem\ncibum esuriat, sed cibum Christi dicat. dimittere\neos ieiunos nolo, ne deficiant in uia: bonus dominus\nstudia exigit, uires ministrat.\nutinam, domine Iesu, uelis mecum\nistos ieiunos non dimittere, sed inpertitis a te epulis reficias\neos, ut possint tuis alimoniis fortiores infirmitatem ieiunii\nnon timere. dicas utinam etiam de nobis: nolo eos ieiunos\ndimittere! et causam mihi dicito quare nolis ieiunos dimittere:\nimmo iam dixisti quia si quem dimittis ieiunum, deficit\n\n\n\n\n\n\nin uia, hoc est deficit uel in istius cursu uitae uel antequam\nad caput perueniat uiae, antequam perueniat ad patrem\net intellegat quod ex patre Christus est, intellegat quod\nChristus e caelo et intellegat, quod Christus qui descendit\nipse est qui ascendit, ne forte cum acceperit quod natus\nex uirgine est, incipiat non dei uirtutem, sed hominis aestimare.\nErgo ne deficiant, inquit: date illis uos manducare. at\nilli dixerunt: non sunt nobis plus quam quinque panes\net duo pisces, nisi nos eamus et emamus in omnem\nhanc turbam escas. nondum intellexerant apostoli cibum\npopuli credentis non esse uenalem. nouerat Christus, nouerat\nipse nos potius esse redimendos, suas uero epulas gratuitas.\nnondum ergo habebant discipuli cibum, qui redimere nos posset.\nhabebant tamen iam cibum, qui satiare nos posset, habebant\ncibum, qui confirmare nos posset; panis enim confirmat\ncor hominis. miseretur ergo dominus, ne quis deficiat in uia.\nsi quis ergo defecerit, non per dominum Iesum, sed per se\ndeficit, nec habes quod adscribas domino, qui uincit cum\niudicatur. quid enim dicas ei qui in te contulit omnia firmamenta\nuirtutis? nonne te ipse genuit, nonne ipse te pauit?\ncibus eius uirtus est, cibus eius fortitudo est. sed si tu neglegentia\ntua uirtutem quam acceperas perdidisti, non alimentorum\ncaelestium, sed tuae mentis tibi praesidia defuerunt. denique\n\n\n\n\n\n\ndominus sicut super iustos et iniustos pluit, ita etiam iniustos\npascit et iustos.\nnonne in escae uirtute, cum lam deficeret in\nuia, sanctus Helias XL ambulauit diebus, et illam escam\nangelus dedit? si autem te pauerit Iesus et acceptam escam\nseruaueris, ambulabis non XL diebus et XL noctibus, sed —\naudeo dicere scripturae fretus exemplis — XL annis egrediens\nab Aegyptiis finibus, donec peruenias in terram multam, in\nterram fluentem mei et lac, quam iurauit dominus daturum\nse patribus nostris. huius terrae tibi uirtus requirenda est.\nquam possidet mitis. non istam terram dico quae arida est,\nsed illam quae Christi confirmatur alimentis, quae sub imperio\nconstituta regis aeterni sanctorum incolatibus frequentatur.\nDiuidit ergo escas dominus Iesus. et ille quidem uult dare\nomnibus, negat nemini; dispensator enim est omnium. sed cum\nille panes frangat et det discipulis, si tu manus non extendas\ntuas, ut accipias tibi escas, deficies in uia nec poteris in eum\nculpam tuam referre, qui miseretur et diuidit, sed his diuidit\nqui cum eo etiam in deserto permanent, qui et primo et\nsecundo die et tertio non recedunt. sic enim habes alibi: misereor\nhuius turbae, quia triduum est iam quod perseuerant\nmecum. quanta dignatio, quanta m eo hominibus\ninspiratur humanitas! non uult ieiunos dimittere, non uult, ne\ndeficiant in uia.\nNoli ergo deficere a disciplina dei neque fatigeris, cum ab\neo increparis. non fatigeris nunc, ne postea fatigeris. quid enim\nrespondebis ei aut quomodo te excusabis, si escae uirtutem\nquam ministrat amiseris? non potes dicere quia escam non\ndedit, quia dat omnibus. non potes dicere quia noluit te bonum\nfacere, ante quem posuit bonum et malum, ut non ex necessitate\nbonum tuum esset, sed uoluntarium. multum\nenim refert inter eum qui necessitate inuitus aliquid agit et\ninter eum qui ex uoluntate quod bonum est eligit; si enim\ninuitus hoc ago, dispensatio mihi credita est; si\nuolens, mercedem habeo. consideremus ergo quia stabimus\nante tribunal Christi et, si opus nostrum arserit, non habebimus\nquod excusare possimus. dicet etenim quod iam per\nprophetam locutus est: populus meus, quid feci tibi aut\nin quo molestus tibi fui? responde mihi. dicet ei qui in\nuia defecerit: qua ratione defecisti in uia? nonne panes feci,\nnonne benedixi, nonne iussi dari? sed cur tu accipere noluisti?\nquanti etiam praesentium deficient in uia et post hos sermones,\nqui licet nostri sunt, tamen quia nemo dicit dominum Iesum\nnisi in spiritu sancto, panes aestimandi sunt, quanti inquam\ndeficient et in uias gentium transuersis iteneribus fornicantes\nabibunt! atque utinam unus et non plurimi! sed non Iesus\nauctor defectus, etiamsi quis defecerit; omnibus enim\n\n\n\n\n\n\ndistribuit qui sequuntur, siue quinque milia siue quattuor milia\nsint.\nNon otiosus numerus, non otiosus ordo, non otiosae reliquiae\nmanducantium. cur enim plures, id est quinque milia quinque\npanibus, hoc est numero minore satiantur, pauciores uero, qui\nsunt quattuor milia, septem panibus, hoc est numero redundantiore\npascuntur? si enim facti tantum sequamur miraculum,\nuidetur esse diuinius quod de minore modo pluribus abundauit.\ncur ergo quod minus est ei quod est amplius, quasi praestaret,\nadiectum est? prius enim quinque milia quinque panibus,\npostea etiam quattuor milia septem panibus satiata legimus.\nquaeramus ergo mysterium, quod miraculum praestet. itaque\nuidentur illa quinque milia quasi quinque corporis sensus adhuc\ncorporalibus proxima alimenta accepisse de Christo, quattuor\nuero milia, etsi adhuc in corpore sint et in hoc mundo, qui\nex quattuor constat elementis, non otiose tamen feruntur\nmysticae accepisse escam quietis; iam enim aequantur mundo\nsupra mundum futuri. nam etsi in hoc mundo sunt, intra\nmundum tamen non sunt, quibus mysticae quietis inpertitur\nalimentum; sex enim diebus mundus est factus, septimo requietum\nest die. et dominus sanctificauit eum. ultra mundum ergo\nquies, ultra mundum etiam fructus quietis. denique beati\n\n\n\n\n\n\npacifici; ipsi enim filii dei uocabuntur. nam cum deus\nsupra mundum sit, nemo utique potest deum uidere, nisi\nmundum prius spiritali transcendat optutu. septima itaque\nbenedictio pacatorum; septem etiam illis quattuor milibus fragmentorum\nsportae supersunt. non mediocris hic panis est\nsabbatorum, panis sanctificatus. panis quietis. et fortasse si\nprimum quinque panes sensibiliter manducaueris, audebo et\ndicam: post quinque panes et septem tertio in terra non\nmanducabis panem, sed supra terram manducabis octo panes,\nsicut qui sunt in caelestibus; sicut enim septem panes panes\nquietis, ita octo panes panes sunt resurrectionis. ergo isti qui\nseptem aluntur panibus triduo perstiterunt et fortasse integram\nresurrectionis futurae fidem et constantiam consecuti. denique\nsanctorum uox est: tribus diebus ambulabimus, ut epulemur\ndomino deo nostro. sed illa suo loco.\nDe quinque uero panibus sanctus Iohannes docuit me quod\nnesciebam, quod non docuerat sanctus Matthaeus, non docuerat\nsanctus Lucas — singulis enim diuersa inpertita est gratia —\ndocuit inquam me quinque istos panes hordiacios fuisse. et\nideo non inepte diximus escam istam esse habilem corporalibus.\ncur enim primo hordiacios? quia primo lacte, deinde\nesca nutriendus est qui accedit ad fidem: nondum enim\npoteramus et fortasse plerique nec adhuc possumus. nam cum\nsint inter nos contentiones et dissensiones, nonne carnales\n\n\n\n\n\n\nsumus et secundum hominem ambulamus? suis quaeque apta\nsunt alimenta uirtutibus et ideo prius hordeum, deinde triticum\nnobis ad alimoniam datur, fortiori uero sicut Heliae de\ninterioribus frumenti panis farinacius ministratur. quem autem\nnon queunt contaminare, sed pascere peccatores?\nnec solum\npanis et numeri, sed etiam accubitionis est differentia; illi\nenim supra faenum discumbunt, isti supra terram recumbunt,\nsupra faenum quinque milia, supra terram quattuor milia. plus\nest terram premere quam supra faenum iacere; illi enim adhuc\nquibus sensus sunt corporales mollioribus delectantur et ideo\nsupra faenum recumbunt — omnis enim caro faenum —\nisti uero supra terram, quae triticum et uinum gignit et oliuam,\ncibum gratiae. consequuntur. illi discumbunt. isti recumbunt:\nmaior enim est quaedam requies recumbentis. ibi duo pisces,\nhic sine numero, unde plerique septiformis spiritus gratiam\nin panibus definitam, in piscibus quoque duplicis testamenti\nfiguram intellegendam putarunt.\nnon piget ergo aestimare\nquod quattuor milia ex quattuor mundi collecta partibus, in\nquibus ecclesia figuratur, maioris gratiae cibum sumant iuxta\nquod scriptum est: quia uenient ab oriente et occidente\net a septemtrione et austro et recumbent cum\nAbraham et Isaac et Iacob in regno caelorum. unde\nhic gratiae patri aguntur a Christo; non enim frustra illic\n\n\n\n\n\n\nbenedictio tantum, hic etiam actio gratiarum est. pro ecclesia\nquippe sua dominus gratias patri agere consueuit, quia quae\nabscondit sapientibus ea paruulis reuelauit. benedictio igitur\nsuper nos, qui inferiores sumus, gratiarum actio super eos qui\nde infirmitatibus corporum suorum sacratis passionibus triumpharunt.\niam illud in superioribus praelibauimus, quia cum\nquinquageni discumbere iubentur, licet sacrato numero definito\ntamen uidetur hic fundatioris ecclesiae populus, qui sine definitione\nnumeri recumbit.\nMysticum quoque est quod et manducans populus satiatur\net apostoli ministrant; nam et in satietate repulsae in perpetuum\nfamis indicium designatur, quia non esuriet qui acceperit\ncibum Christi, et in apostolorum ministerio futura diuisio\ndominici corporis sanguinisque praemittitur. iam illud diuinum,\nquemadmodum quinque panes quinque milibus populis redundauerint;\nnon enim exiguo, sed multiplicato cibo populum\nliquet esse satiatum.\nuideres inconprehensibili quodam rigatu\ninter diuidentium manus quas non fregerint fructificare particulas\net intacta frangentium digitis sponte sua fragmenta\nsubripere. qui haec legit quemadmodum iuges aquarum miretur\nmeatus et liquidis fontibus stupeat continuos fluere successus,\nquando etiam panis exundat et naturae solidioris rigatus exuberat\n? haec igitur facta sunt ut illa quoque quae non cernimus\ncerneremus. his euidenter illorum quoque designauit auctorem\net totius naturae creatorem materialis exsistere, quae non ut\nphilosophi uolunt repperta, sed facta gignendis omnibus rebus\nsuccessus defluos subministrat.\nhoc quidem mirum quidquid\nde fluminibus haurias signo dispendii non notari, quidquid de\n\n\n\n\n\n\nfontibus auferas usurario quodam reparari meatu. sed et\nfluminibus si nihil decedere, nihil tamen uidetur accedere et\nfontibus ut cumulata fluenta cernuntur ita, dum minuuntur\nfluenta, produntur. at uero hic panis, quem frangit Iesus,\nmystice quidem dei uerbum est et sermo de Christo, qui dum\ndiuiditur augetur; de paucis enim sermonibus omnibus populis\nredundantem alimoniam ministrauit. dedit sermones nobis\nuelut panes, qui in nostro dum libantur ore geminantur. uisibiliter\nquoque panis iste incredibili ratione, dum frangitur,\ndum diuiditur, dum editur, sine ulla dispendii conprehensione\ncumulatur.\nnec dubites uel quod in manibus ministrantium\nuel in ore edentium cibus crescat, quando ubique nostri operis\ntestimonium ad firmamentum credulitatis adsciscitur. sic in\nnuptiis ex fontibus uina ministris operantibus colorantur et\nipsi qui inpleuerant hydrias aqua uinum quod non detulerant\nhauriebant. conprehende, si potes, tanta rerum miracula. hic\nedentibus populis crescunt suis fragmenta dispendiis et de\nquinque panibus maiores reliquiae quam summa est colliguntur,\nillic in alienam speciem uertuntur elementa nec suos patitur\nnatura defectus nec suos agnoscit ortus, usus tamen proprios\nrecognoscit. quin etiam melior est mutati uini natura quam\nnati, quia in arbitrio creatoris est et quos usus uelit adsignare\nnaturis et quas naturas inpertire gignendis. uide quantis\noperibus opus adstruat. dum aquam minister infundit, odor\ntransfusus inebriat, color mutatus informat, fidem quoque\nsapor haustus adcumulat.\nconferant gentiles, si placet, cum\nChristi beneficiis deorum suorum non facta, sed ficta. ferunt\ncerte eorum fabulae fuisse regem quendam, qui quidquid tangebat\naurum fiebat. sed etiam conuiuia ipsa feralia; nam et\n\n\n\n\n\n\nipsa mantelia digitis adprehensa riguerunt et cibus in ore\ncrepitabat ferens non alimenta, sed uulnera et in gutture\npotus haerebat nec penetrare facilis nec redire. digna beneficia\nuotis, digna tanto munera precatore, digna liberalitas conferente!\ntalia sunt idolorum beneficia, ut cum uidentur prodesse.\nplus noceant. at uero Christi munera parua uidentur et\nmaxima sunt. denique non uni conlata, sed populis; nam et\ncibus edentium in ore crescebat et uidebatur esse corporalis\nalimoniae, sed sumebatur salutis aeternae.\nCur autem quinque milibus hominum plus redundat, quattucr\nmilibus minus? quia quattuor milia ista triduo cum\nChristo fuerunt et ideo amplius caelestis pabuli receperunt.\nnec otiose quae turbae supersunt a discipulis colliguntur, quia\nea quae diuina sunt aput electos facilius possis quam aput\npopulos repperire. utinam mihi contingat audire: collige quae\nsupersunt! si audiero et fecero, habebo multa quae turbae,\nhabebo multa quae pueri et mulieres edere nequiuerunt. beatus\nille qui potest colligere quae etiam doctis supersunt.\nuideamus\nquomodo colligat. dixit lex: non moechaberis. fregit hunc\npanem Christus, diuisit hoc uerbum, non aliunde adiciens, sed\nde suo partiens. qui uiderit inquit ad concupiscendum\nmulierem iam moechatus est eam. habes fragmentum de\nsuo. addidit: si oculus tuus dexter scandalizat te, erue\neum. habes aliud: et si dextera tua scandalizat te,\nabscide eam et: qui dimissam a uiro ducit moechatur.\nuides ex uno quam multa fragmenta. Moyses dicit quod Abraham\nduos filios habuit, unum de ancilla et unum de libera. Paulus\ndixit: haec sunt duo testamenta. diuisit hoc uerbum et\n\n\n\n\n\n\ninuenit mysterium. beatus ergo qui colligit quae diuidit Christus.\nqua ratione autem cofinos duodecim Christus inpleuit\nnisi ut illud populi Iudaici solueret quia manus eius in\ncofino seruierunt, hoc est populus qui ante lutum in cofinis\ncolligebat hic iam per crucem Christi uitae caelestis operatur\nalimoniam et eo fidei cibum congerit, ubi erat ante caenum\nperfidiae gentilis. nec paucorum hoc munus, sed omnium est.\nnam per duodecim cofinos tamquam tribuum singularum fidei\nfirmamentum redundat; panis enim confirmat cor hominis.\nDixit autem illis: uos quem me dicitis esse? respondit\nSimon Petrus: Christum dei. ne turbae quidem\notiosa opinio est, quia alii Helian, quem uenturum putabant,\nalii Iohannem, quem decollatum sciebant, aut unum de\nprophetis prioribus surrexisse credebant. sed hoc quaerere\nsupra nos est: alterius sententiae, alterius prudentiae est. nam\nsi Paulo apostolo satis est nihil scire nisi Christum Iesum et\nhunc crucifixum, quid amplius mihi desiderandum est scire\nquam Christum? in uno enim hoc nomine et diuinitatis et\nincarnationis expressio et fides est passionis. et ideo licet\nceteri apostoli sciant, Petrus tamen respondit prae ceteris:\ntu es Christus filius dei uiui. conplexus est itaque omnia,\nqui et naturam et nomen expressit, in quo summa uirtutum\nest. etiamne nos de generatione dei adserimus quaestiones, cum\nPaulus iudicauerit nihil se scire nisi Christum Iesum et hunc\ncrucifixum, Petrus nihil aliud quam dei filium putauerit\nconfitendum? nos et quando et quomodo natus sit et quantus\n\n\n\n\n\n\nsit humanae infirmitatis contemplatione rimamur. sciuit Paulus\nquod in istis magis offendiculum quaestionis quam aedificationis\nprofectus esset et ideo iudicauit nihil se scire nisi\nChristum Iesum. sciuit Petrus quod in filio dei omnia sint:\nomnia enim dedit pater filio. si omnia dedit, aeternitatem\nquam habet maiestatemque transfudit. sed quo prolabor longius?\nfinis fidei meae Christus est, finis fidei meae dei filius\nest. non licet mihi scire generationis seriem, non licet tamen\nnescire generationis fidem.\nCrede igitur sic quemadmodum Petrus credidit, ut et tu\nbeatus sis, ut et tu audire merearis: quoniam non caro et .\nsanguis tibi reuelauit, sed pater meus qui in caelis\nest. caro enim et sanguis non queunt nisi quae terrena sunt\nreuelare, at uero qui spiritu loquitur mysteria non carnis et\nsanguinis magisterio, sed diuina inspiratione fundatur. noli ergo\nadquiescere carni et sanguini, ne carnis et sanguinis praecepta\nhaurias atque ipse sanguis et caro fias. qui enim carni adhaeret,\ncaro est et qui adhaeret deo unus spiritus est.\nnon permanebit inquit spiritus meus in hominibus\nistis in aeternum, propter quod sint carnales.\nsed\nutinam caro et sanguis non sint qui audiunt, sed a carnis et\nsanguinis remoti cupiditatibus possint dicere singuli: non\ntimebo quid faciat mihi caro! qui enim carnem uicerit\necclesiae fundamentum est et, si aequare Petrum non potest,\nimitari potest; magna sunt enim dei munera, qui non solum\nnobis quae fuerant nostra reparauit, uerum etiam quae sunt\n\n\n\n\n\n\n\n\n\n\nsua propria concessit.\nrefert tamen quid sibi uelit quod non\nalium turbae opinabantur nisi aut Helian aut Hieremiam aut\nIohannem Baptistam. et Helian forte, quia raptus ad caelum\nest. sed non Helias Christus. ille rapitur, iste regreditur; ille\ninunam rapitur, iste rapinam non arbitratus est esse se\naequalem deo; ille petitis ignibus uindicatur, hic persecutores\nsuos maluit sanare quam perdere. cur autem Hieremiam putabant?\nfortasse quia sanctificatus in uulua est. sed non hic\nHieremias. ille sanctificatur, iste sanctificat; illius sanctificatio\ncoepit ex corpore, hic sanctus ex sancto. cur etiam\nIohannem populus putat nisi forte quia in matris utero\npositus domini praesentiam sentiebat? sed non hic Iohannes.\nille adorabat in utero, hic adorabatur; ille baptizabat in aqua,\nChristus in spiritu; ille paenitentiam suadebat, hic peccata\ndonabat.\nEt ideo Petrus non exspectauit populi sententiam, sed suam\npromsit dicens: tu es Christus filius dei uiui. qui est\nsemper est nec coepit ut esset et esse non deficit. magna\nautem Christi gratia, qui omnia prope uocabula sua discipulis\ndonauit suis. ego sum inquit lux mundi et id tamen quo\nipse gloriatur discipulis nomen indulsit dicens: uos estis lux\nmundi. ego sum panis uiuus et: nos omnes unus panis\nsumus. ego sum uitis uera et tibi dicit: plantaui te\n\n\n\n\n\n\nuitem fructuosam omnem ueram. petra est Christus —\nbibebant enim de spiritali sequenti petra, petra autem\nerat Christus —: etiam discipulo suo huius uocabuli gratiam\nnon negauit, ut et ipse sit Petrus, quod de petra habeat\nsoliditatem constantiae, fidei firmitatem.\nenitere ergo ut et tu\npetra sis. itaque non extra te, sed intra te petram require.\npetra tua actus est, petra tua mens est. supra hanc petram\naedificatur domus tua, ut nullis possit nequitiae spiritalis\neuerberari procellis. petra tua fides est, fundamentum est fides\necclesiae. si petra fueris, in ecclesia eris, quia ecclesia supra\npetram est. si in ecclesia fueris, portae inferi non praeualebunt\ntibi. portae inferi portae mortis sunt, portae autem mortis\nportae esse ecclesiae non possunt.\nquae autem sunt portae\nmortis, hoc est portae inferi nisi singula quaeque peccata? si\nfornicatus fueris, portas mortis ingressus es. si fidem laeseris,\nportas penetrasti inferi. si peccatum mortale conmiseris, portas\nmortis intrasti. sed potens est deus, qui exaltet te de portis\nmortis, ut adnunties omnes laudes eius in portis filiae Sion.\nportae autem ecclesiae portae castitatis sunt, portae iustitiae,\nquas iustus intrare consueuit dicens: aperite mihi portas\niustitiae et ingressus in eas confitebor domino. sed\nut porta mortis porta inferi ita et porta iustitiae dei porta\nest; haec enim porta domini, iusti intrabunt per eam.\net ideo fuge pertinaciam delictorum, ne portae tibi possint\ninferi praeualere; si enim dominatum fuerit peccatum in te,\n\n\n\n\n\n\n\n\nmortis porta praeualuit fuge ergo contentiones dissensiones\nstrepitus tumultusque discordiae, ne per portas mortis ingressus\nincurras. dominus enim Iesus Christus praedicari se primo\nnoluit, ne ullus strepitus nasceretur. increpat discipulos suos.\nne cui haec dicerent quod oportet filium hominis multa\npati et reprobari a principibus sacerdotum et senioribus\net scribis et occidi et die tertia resurgere.\net\nfortasse ideo hoc addidit, quia sciebat dominus difficile passioni\net resurrectioni etiam discipulos credituros. et ideo\npassionis et resurrectionis suae adsertorem se esse maluit, ut\nex facto fides, non ex audito discordia nasceretur. ergo Christus\nnoluit gloriari, sed maluit ignobilis uideri, ut passionem\nsubiret: et tu qui ignobilis natus es gloriaris? eadem tibi qua\nChristus ambulauit gradiendum est uia. haec eius agnitio,\nhaec eius imitatio per ignobilitatem et bonam famam, ut\nglorieris in cruce, sicut ipse est gloriatus. sic ambulauit\nPaulus et ideo gloriatur dicens: mihi autem absit gloriari\nnisi in cruce domini nostri Iesu Christi.\nsed uideamus\ncur secundum Matthaeum repperiamus admonitos discipulos,\nne cui dicerent quod ipse sit Christus, hic autem scriptum sit\nincrepatos esse, ne cui haec dicerent. quod esset multa passurus\net resurrecturus. uidetis quod in uno Christi nomine\nomnia sint. ipse est enim Christus qui natus ex uirgine est,\nipse est qui mirabilia fecit in populo, ipse qui mortuus est\npro peccatis nostris et resurrexit a mortuis. unum horum si\n\n\n\n\n\n\nretraxeris, retraxisti salutem tuam. nam etiam haeretici habere\nsibi Christum uidentur; nemo enim Christi nomen negat, sed\nnegat Christum qui non omnia quae Christi sunt confitetur.\nmultis igitur ex causis iubet tacere discipulos, ut fallat principem\nmundi, ut declinet iactantiam, doceat humilitatem,\nsimul ne rudes et inperfecti adhuc discipuli maximae praedicationis\nmolibus opprimantur.\nNunc qua causa etiam inmundos spiritus lubeat tacere\nconsideremus. sed et hoc nobis scriptura aperuit, quia peccatori\ndixit deus: quare tu enarras iustitias meas? ne quis,\ndum praedicantem audit, sequatur errantem; inprobus enim\nmagister est diabolus, qui falsa ueris saepe permiscet, ut\nspecie ueritatis testimonium fraudis obtexat.\netiam illud consideremus,\nutrum hic primum mandauerit discipulis, ne cui\ndicerent quia ipse esset Christus an uero et ante mandauerit,\nquando apostolos duodecim destinauit denuntians illis: in uias\ngentium ne abieritis et in ciuitates Samaritanorum\nne introieritis; ite autem ad oues quae perierunt\ndomus Israhel. aegrotos curate, leprosos mundate,\ndaemones eicite et: discite quis in ea dignus sit\net ibi manete. itaque nec hic mandatum uidetur, ut Christum\ndei filium praedicarent.\nordo igitur disputationis est\nordo tractatus, et ideo etiam nos, cum aliqui ex gentibus\nuocantur ad ecclesiam, ita praeceptorum seriem formare debemus,\nut primo unum deum auctorem mundi omniumque esse\ndoceamus, in quo uiuimus et sumus et mouemur, cuius et\n\n\n\n\n\n\ngenus sumus, ut non solum propter munera lucis et uitae,\nuerum etiam propter cognationem quandam generis diligendus\na nobis sit, deinde opinionem illam, quae est de idolis, destruamus,\nquod non possit auri argentique uel ligni materia uim in\nse habere diuinam. cum unum deum esse persuaseris, tunc\nindicio eius adstrues per Christum nobis salutem datam incipiens\nab illis quae gessit in corpore et ea diuina describens,\nut plus quam homo fuisse uideatur, uictam unius uirtute\nmortem, mortuum ab inferis suscitatum; paulatim enim fides\ncrescit, ut cum supra hominem fuisse uideatur, deus esse\ncredatur. nam nisi probaueris quod facere illa sine diuina uir\\'\ntute non potuit, quemadmodum potes probare in eo uim fuisse\ndiuinam?\nSed fortasse nobis parum auctoritatis et fidei deferatur:\nlege sermonem apostoli aput Athenienses habitum, qui si a\nprimo destruere uoluisset caerimonias idolorum, sermonem\neius aures gentilium respuissent. ab uno igitur deo operatore\nmundi incipit dicens: deus qui fecit mundum et cuncta\nquae sunt in eo. negare non poterant unum operatorem esse\nmundi. unum deum, unum omnium creatorem. adiunxit eo\nquod caeli et terrae dominus in manu factis non dignetur habitare,\ndeinde quod intra auri argentique cassam materiem\nnequaquam ueri simile sit artificio hominis uim diuinitatis\nincludi, erroris remedium docens esse studium paenitendi.\ntunc uenit ad Christum nec tamen deum maluit quam\n\n\n\n\n\n\nhominem nuncupare dicens: in uiro, quo definiuit omnibus\nfidem, suscitans eum ab inferis. qui enim tractat debet\naudientium considerare personas, ne prius inrideatur quam\naudiatur. quando enim Athenienses crederent quia uerbum caro\nfactum est et de spiritu uirgo concepit, qui inridebant quia\nresurrectionem audierant mortuorum? tamen et Dionysius\nAriopagites credidit et alii crediderunt in uirum, ut in deum\ncrederent. quid interest quo quisque credat ordine? non in\nprincipiis perfecta quaeruntur, sed de principiis ad ea quae\nperfecta sunt peruenitur. ergo tali Athenienses informauit\npraecepto, talis nobis aput gentiles ordo seruandus est.\nat\nuero cum Iudaeos adloquerentur apostoli, ipsum Christum\nesse dicebant, qui propheticis nobis esset promissus oraculis,\nquem non prius auctoritate sua dei filium nominabant, sed\nuirum probatum, uirum iustum, uirum a mortuis suscitatum,\nillum uirum de quo dictum est in prophetis: filius meus\nes tu, ego hodie genui te. ita ergo et tu ad ea quae\ndifficile creduntur auctoritatem diuini sermonis adscisce et\npromissum eius aduentum prophetarum uoce designa, resurrectionem\nquoque multo ante conpertam scripturarum testimoniis\nedoceto, non usitatam cum ceteris atque conmunem, ut in\nipsa suscitati corporis adsertione aeternae testimonium diuinitatis\nadquiras. cum enim ceterorum corpora corruptionem\nprobaueris subisse post mortem, hunc utique de quo dicitur:\nnon dabis sanctum tuum uidere corruptionem, conprobas\nhumanae fragilitatis expertem, probas humanae condicionis\nmerita supergressum, deo magis quam hominibus\nconferendum.\nQuodsi ad sacramenta fidelium tendens catechumenus\n\n\n\n\n\n\nendus sit, dicendum quia unus deus est, ex quo omnia, et\nunus Iesus Christus, per quem omnia, non duos dominos\nesse dicendos, perfectum quidem patrem, perfectum esse et\nfilium, sed unius patrem et filium esse substantiae, uerbum\naeternum dei, non quod profertur, sed quod operatur, ex patre\ngenitum, non uoce editum. prohibentur ergo apostoli euangelizare\neum dei filium, ut euangelizarent postea crucifixum.\nhaec est fidei gloria, si uere intellegas crucem Christi. aliae\ncruces nihil mihi prosunt, sola crux Christi mihi utilis est et\nuere utilis, per quam mihi mundus crucifixus est et\nego mundo. si mihi crucifixus est mundus, scio quia mortuus\nest: non diligo eum; scio quia praeterit: non concupisco\neum; scio quia corruptella consumet hunc mundum: quasi\nfaetidum uito, quasi luem caueo, quasi nociturum relinquo.\nsed non statim per crucem possunt aliqui credere salutem\nmundo refusam. adstrue ergo per historiam Graecorum hoc\nfuisse possibile. sic interdum etiam apostolus suadet incredulis\nnec uersus refugit poeticos, ut fabulas destruat poetarum. si\nenim reuocetur in memoriam quod legiones saepe et magnos\npopulos oblatis aliquorum mortibus historiae Graecorum adserant\nliberatos, si recordentur quod imperatoris filia propter\nGraecorum exercitus transferendos ad sacrificium sit uocata,\nsi nostrum illud consideremus quia sanguis hircorum et\ntaurorum et cinis uitulae aspersus inquinatos\n\n\n\n\n\n\nsanctificat ad carnem emundandam, sicut ad Hebraeos scriptum\nest, si pestilentia regionum aliquibus hominum contracta\npeccatis unius alicuius morte adseritur esse resoluta, quod\naut ratione praeualuit aut dispositione conualuit, quo facilius\nin crucem domini crederetur, procliue erit ut qui sua\nnegare non possunt nostra confirment.\nsed quoniam nullus\nhominum tantus esse potuit, qui totius mundi peccata tolleret,\nneque Enoch neque Abraham neque Isaac, qui licet morti\nse obtulerit, seruatus tamen est, quia omnia non poterat\nabolere peccata — quis enim tantus homo, in quo omnium\npeccata morerentur? — idcirco non unus e plebe, non unus\ne numero, sed filius dei a deo patre electus est, qui cum\nsupra omnes esset, pro omnibus se posset offerre. quem mori\noportuit, ut cum esset fortior morte, alios liberaret factus\ninter mortuos sine adiutorio liber, sine adiumento scilicet\nhominis aut alicuius creaturae liber, a morte, et bene\nliber, qui seruitutem cupiditatum reppulit, mortis uincla\nnesciuit.\nDico autem uobis uere: sunt aliqui hic stantes qui\nnon gustabunt mortem, donec uideant regnum dei.\nsemper dominus sicut ad praemia- erigit futura uirtutum atque\nutilem saecularium rerum docet esse contemtum, ita etiam\ninfirmitatem mentis humanae praesentium remuneratione sustentat.\narduum quippe est crucem tollere et animam periculis,\n\n\n\n\n\n\nmorti corpus offerre, negare quod sis, cum uelis esse quod\nnon sis, raroque quamuis excelsa uirtus futuris conmutat praesentia.\ndifficile quippe uidetur hominibus, ut spem periculis\nemant damnoque praesentium futurae lucrum mercentur aetatis.\nergo bonus et moralis magister ne qui desperatione frangatur\naut taedio, quoniam uitae dulcis inlecebra constantem quoque\nmulcet adfectum, continuos uiuendi successus fidelibus pollicetur;\nfrigent enim solacia sub metu mortis magnusque amor uitae\naegre blanditias spei cum adpetitae salutis terrore conpensat.\nnon habes igitur quod queraris, non habes quod excuses:\narbiter omnium dedit et uh\\'tuti praemium et infirmitati remedium,\nut praesentibus sustineatur infirmitas, uirtus futuris.\nsi fortis es, contemne mortem; si inbecillus es, fuge. sed\nnemo potest fugere mortem, nisi uitam sequatur. uita tua\nChristus est; ipsa est uita, quae mori nescit.\nitaque si uolumus\nmortem non timere, stemus ubi Christus est, ut et de\nnobis dicat: uere sunt aliqui hic stantes. qui non gustabunt\nmortem. non satis est stare, nisi ubi Christus est\nstetur; soli enim non queunt gustare mortem qui possunt\nstare cum Christo. in quo licet ex uerbi ipsius qualitate\nperpendere ne tenuem quidem sensum mortis habituros qui\nChristi uideantur meruisse consortia. certe mors corporis\nlibando gustetur, uita animae possidendo teneatur.\nSed quid est gustare mortem? ne forte quemadmodum panis\nuita est ita etiam panis mors sit? sunt enim qui manducant\n\n\n\n\n\n\npanem doloris; sunt etiam Aethiopum populi, qui acceperunt\nin escam draconem. absit a nobis uenenum draconis uorare;\n. habemus enim panem uerum, panem illum, qui descendit e\ncaelo. panem illum manducat qui ea quae scripta sunt seruat.\nsunt ergo qui mortem non gustent, donec uideant regnum dei.\nsunt etiam qui mortem non uideant. sicut scriptum est: quis\nest homo qui uiuet et non uidebit mortem?\nsed quis\nest homo qui non moriatur, cum resurrectio nisi mortui esse\nnon possit? quamuis de Enoch et Helia nullam mortem corporis\nacceperimus et de euangelista Iohanne dominus dixerit:\nsi eum uolo manere, donee uenio, tamen quoniam non de\nuno Iohanne hic putamus expressum, sed generale de multis\nhoc esse praeceptum, non hic mors corporis, sed animae\ndenegatur. sunt enim qui mortui uiuant, quoniam sunt qui\nuiuentes mortui sint, sicut illa quae uiuens mortua est,\nsicut scriptum est: ueniat mors super eos, et descendant\nin infernum uiuentes. si ergo uiuus quis in infernum\ndescendit — peccato enim mortis in infernum descendit habitaculum\n— sunt profecto quibus nec in morte corporis\ninterruptus sit ordo uiuendi, sicut Abraham, Isaac et Iacob,\nquos uiuere diuinae sententiae auctoritate conperimus, quoniam\ncum sit deus Abraham, Isaac et Iacob, non utique deus\nmortuorum est, sed uiuentium.\n\n\n\n\n\nItaque non de uno, sed de plurimis dicit; neque enim Petrus\nmortuus est, cui iuxta dominicam sententiam inferi porta\npraeualere non potuit, nec Iacobus et Iohannes mortui filii,\ntonitrui, quibus in usum gloriae caelestis adsumtis non praeualent\nterrena, sed subiacent. esto ergo et tu Petrus, deuotus\nfidelis pacificus, ut portas ecclesiae aperias, portas mortis\neuadas. esto filius tonitrui. dicis: quomodo possum esse filius\ntonitrui? potes esse, si non in terra, sed in pectore Christi\nrecumbas. potes esse filius tonitrui, si te terrena non moueant,\nsed ipse potius ea quae terrena sunt mentis tuae uirtute concutias.\ntremat te terra, non capiat; uereatur caro potestatem\nanimi tui et concussa subdatur. eris filius tonitrui, si fueris\nfilius ecclesiae. dicat et tibi de patibulo crucis Christus: ecce\nmater tua, dicat et ecclesiae: ecce filius tuus; tunc enim\nincipies esse filius ecclesiae, cum in cruce uictorem uideris\nChristum. nam qui crucem scandalum putat Iudaeus est,\necclesiae filius non est; qui crucem stultitiam putat Graecus\nest. ille est autem ecclesiae filius qui crucem triumphum putat,\nsi uocem Christi triumphantis agnoscat.\nergo ut scias quia\nPetrus, Iohannes et Iacobus mortem non gustauerunt, gloriam\nresurrectionis uidere meruerunt; solos enim tres istos post\nhaec fere uerba in diebus octo adsumsit et duxit m montem.\nquid est quod iste dicit: in diebus octo post haec uerba?\n\n\n\n\n\n\nne forte quia is ()qui uerba Christi audit et credit resurrectionis\ntempore gloriam Christi uidebit? octaua enim die facta est\nresurrectio, unde et plerique psalmi in octauam scribuntur. aut\nforte ut ostenderet nobis quia dixerat quod is, qui propter dei\nuerbum perdiderit animam suam, saluam faciet eam, quoniam\npromissa sua in resurrectione restituat.\nsed Matthaeus et Marcus\npost dies sex adsumtos hos esse memorarunt. de quo\npossemus dicere post sex milia annorum - mille enim anni\nin conspectu dei tamquam dies una â€”, sed plures quam\nsex milia conputantur anni et malumus sex dies per symbolum\nintellegere, quod sex diebus mundi opera sunt creata,\nut per tempus opera, per opera mundum intellegamus. et ideo\nmundi temporibus inpletis resurrectio futura monstratur aut\nquia is qui supra mundum ascenderit et huius saeculi\nmomenta transcenderit uelut in sublimi locatus futurae resurrectionis\nfructum exspectabit aeternum.\nTranscendamus igitur opera mundi, ut possimus faciem ad\nfaciem deum uidere. ascende in montem qui euangelizas\nSion. si in montem ascendit qui euangelizat Sion, quanto\nmagis qui Christum euangelizat et Christum in gloriam resurgentem?\nfortasse enim in corpore eum multi uideant; multi\nenim secundum carnem cognouimus Christum, nunc\nautem iam non nouimus.\nmulti cognouimus, quia multi\nuidimus — uidimus eum, et non habebat speciem neque\ndecorem —, tres autem soli et tres electi ducuntur ad montem.\n\n\n\n\n\n\nputarem in tribus mystice genus hominum conprehensum,\nquia ex tribus filiis Noe genus omne defluxit humanum, nisi\nelectos cernerem. aut fortasse quia soli ex omnibus ad resurrectionis\nperuenire gratiam qui Christum confessi fuerint\nmerebuntur, quia inpii in iudicium non resurgunt, sed\ntamquam habito iudicio puniuntur. tres igitur eliguntur qui\n\nascenderent montem, quia et duo eliguntur qui cum domino\nuiderentur. utrimque sacratus numerus. et hoc fortasse propterea,\nquia nemo potest resurrectionis uidere gloriam nisi qui\nintegrum mysterium trinitatis incorrupta fidei sinceritate seruauerit.\nPetrus ascendit, qui claues regni caelorum accepit,\nIohannes, cui committitur mater, Iacobus, qui primus solium\nsacerdotale conscendit.\ninde apparent Moyses et Helias, hoc\nest lex et propheta cum uerbo; neque enim lex potest esse\nsine uerbo neque propheta nisi qui de dei filio prophetauit.\net illi quidem fili tonitrui corporali gloria Moysen quoque et\nHelian speculati sunt, sed etiam nos cotidie uidemus Moysen\ncum dei filio; uidemus enim legem in euangelio, cum legimus:\ndiliges dominum deum tuum, uidemus Helian cum dei\nuerbo, quando legimus: ecce uirgo in utero accipiet.\nUnde bene Lucas addidit quia dicebant excesaum eius\nquem conpleturus erat in Hierusalem. docent enim te\n\n\n\n\n\n\nde excessu eius mysteria. et hodie Moyses docet et hodie\nHelias loquitur et hodie in maiore gloria Moysen uidere possumus.\nquis enim non potest, quando et populus Iudaeorum\neum uidere potuit, immo uidit? uidit enim in gloria faciem\nMoysi, sed uelamen accepit, sed m montem non ascendit et\nideo errauit. qui solum Moysen uidit, dei uerbum simul uidere\nnon potuit.\nreuelemus igitur nos faciem nostram, ut reuelata\nfacie gloriam dei speculantes in eandem imaginem\nreformemur. ascendamus in montem, deprecemur dei uerbum,\nut in specie et pulchritudine sua appareat nobis et confortetur\net prospere procedat et regnet. et haec enim mysteria\nsunt et referuntur altius; etenim pro tua. possibilitate tibi\nuerbum aut minuitur aut crescit, ac nisi altioris prudentiae\ncacumen ascendas, non tibi apparet sapientia, non tibi apparet\nmysteriorum cognitio, non tibi apparet quanta sit gloria,\nquanta sit species in dei uerbo, sed dei uerbum quasi quodam\napparet m corpore non habens suam speciem neque\ndecorem et apparet quasi homo in plaga, qui ferre possit\ninfirmitates nostras, apparet tibi quasi quidam sermo natus ex\nhomine litterarum opertus inuolucris, uirtute spiritus non\nrefulgens. sed si, dum hominem consideras, de uirgine credas\nesse generatum et paulatim adspiret fides quod de spiritu dei\nnatus sit, incipis montem ascendere. si in cruce positum\ntriumphantem de morte uideas, non peremtum, si uideas quod\nterra tremuit, sol refugit, tenebrae offusae sunt oculis perfidoi*um,\nmonumenta aperta sunt, mo]\\'tui resurrexerunt, ut esset\n\n\n\n\n\n\nindicio quia gentilis populus, qui mortuus erat deo, tamquam\nreseratis corporis sui tumulis infuso crucis lumine resurrexit,\nsi hoc uideas mysterium, in excelsum ascendisti montem, alteram\nuerbi gloriam cernis.\nUestimenta eius alia deorsum sunt, alia sursum. et fortasse\nuestimenta uerbi sermones sunt scripturarum et quaedam\nintellectus indumenta. diuini, quia sicut ipse Petro et Iohanni\net Iacobo in altera specie apparuit et uestitus eius albus\nrefulsit, ita et oculis tuae mentis iam diuinarum lectionum\nsensus albescit. fiunt igitur uerba diuina sicut nix, uestimenta\nuerbi candida nimis, qualia fullo super terram\nfacere non potest.\nquaeramus hunc fullonem, quaeramus\nhanc niuem. legimus ad uillam fullonis ascendisse Esaiam.\nquis est iste fullo nisi forte ille qui delicta nostra lauare\nconsueuit? denique ipse dixit: si fuerint delicta uestra\nsicut phoenicium, ut niuem dealbabo. quis est iste\nfullo nisi qui indumenta nostri intellectus indumenta uirtutum\nablutis maculis corpora.Hbus soli solet offerre diuino?\naudiui etiam, ut ad redarguendos eos de contrariis sumamus\nexemplum, t duorum prudentium facundiam niui et\napibus conparasse. inueni quoque dixisse Dauid: quam dulcia\n\n\n\n\n\n\nfaucibus meis uerba tua, super mel et fauum ori meo!\net infra: lucerna pedibus meis uerbum tuum, domine,\net lux semitis meis. uerbum dei lux est, uerbum dei nix\nest. super mel quoque et fauum est dei uerbum, quod ore\ndiuino melle dulcior fluxit oratio, et perspicua niuis ritu mollioribus\ncadunt uerba sententiis. uere hic solus sermo niuibus\nconparandus, qui de caelo missus in terras ieiuna nostrorum\narua pectorum fecundauit. quod non usurpatorie praesumtum.\nsed ei lectionis serie deriuatum deus ipse testatur dicens:\nexspectetur sicut pluuia eloquium meum et descendant\nuelut ros uerba mea, sicut imber super gramen\net sicut nix super faenum.\nutinam, domine Jesu, mens mea\npluuiae tuae umore uiridescat. utinam terram meam niuis\nistius candore respergas, ne praepropero calore uernantis corporis\narua luxurient, sed potius fotu niuali semina uerbi\ncaelestis pressa fecundent! nix cum cadit, aues caeli ubi\ninhabitent non habent et laetior solito tritici prouentus exuberat.\nUidit hanc gratiam Petrus, uiderunt et qui cum illo erant,\net licet somno grauati fuissent. premit enim inconprehensibilis\nsplendor diuinitatis nostri corporis sensus. nam si solis radium\ne regione oculorum contuentium corporea nequit acies sustinere,\nquomodo dei gloriam humanorum ferret corruptela.\nmembrorum? eoque purior et subtilior exhausta concretione\n\n\n\n\n\n\n\n\n\n\nuitiorum corporis habitus in 1\\'esun\\'ectione formatur. et fortasse\nideo grauati somno erant, ut resurrectionis uiderent speciem\npost quietem. itaque euigilantes uiderunt maiestatem eius;\nnemo enim nisi uigilans gloriam uidet Christi. delectatus est\nPetrus, et quem saeculi huius inlecebrosa non caperent, gratia\nresurrectionis inlexit.\nbonum est inquit nos hic esse —\nhinc et ille: dissolui enim et cum Christo esse multo\nmelius — nec laudasse contentus non solum adfectu sed\netiam factorum deuotione praestantior ad exaedificanda tabernacula\ntria inpiger operarius conmunis obsequii ministerium\npollicetur. et quamuis nesciret quid diceret, tamen pollicebatur\nofficium, quo non inconsulta petulantia, sed praematura deuotio\nfructus pietatis adcumulat. nam quod ignorabat condicionis\nfuit, quod promittebat deuotionis. sed non capit humana condicio\nin hoc corruptibili, in hoc mortali corpore facere\ntabernaculum deo. siue in animo siue in corpore siue alio\naliquo loco fuge quaerere quod non licet scire. si Petrus nesciuit,\nquemadmodum tu potes scire? si nesciuit ille qui promisit\net qui corporis terminos magnitudine animi nesciebat,\nquemadmodum scire nos possumus desidia. quadam mentis intra\npraesaeptum carnis inclusi? denique placuit tanta deuotio deo.\nEt inter haec uerba facta est nubes et obumbrauit.\neos. diuini spiritus est obumbratio ista, quae non caligat\naffectibus hominum, sed reuelat occulta. quae etiam alio conperta\nest loco dicente angelo: et uirtus altissimi\n\n\n\n\n\n\nobumbrabit tibi. cuius profectus ostenditur audita. dei uoce dicentis:\nhic est filius meus dilectus, ipsum audite, hoc est:\nnon Helias filius, non Moyses filius, sed hic est filius, quem\nsolum uidetis; recesserant enim illi, ubi coepit dominus designari.\nuides hanc non solum incipientium, sed etiam perfectorum,\nimmo etiam caelestium fidem esse perfectam filium\ndei scire. sed quoniam haec iam supra diximus, cognosce\nnubem istam non fumigantium esse montium nebuloso umore\nconcretam et coacti aeris caliginem piceam, quae caelum\ntenebrarum horrore subtexat, sed lucidam nubem, quae nos\nnon pluuialibus aquis et umentis adluuione imbris inmadidet,\nsed de qua mentes hominum uoce dei omnipotentis emissa\nfide ros rign-mt.\net dum fit uox, inuentus est lesus\nsolus. itaque cum tres essent, unus est factus. tres in principio\nuidentur, unus in fine; perfecta enim fide unum sunt. denique\nhoc etiam dominus patrem orat, ut omnes unum simus. nec\nsolum Moyses et Helias in Christo unum sunt, sed etiam\nnos unum corpus Christi sumus. ergo et illi tamquam\nrecipiuntur in Christi corpus, quia et nos unum erimus in\nChristo Iesu, aut fortasse quia lex et prophetae ex uerbo,\nquae autem ex uerbo coeperunt in uerbo desinunt; finis enim\nlegis est Christus ad iustitiam omni credenti.\nUulpes foueas habent et uolucres caeli nidos, ubi\nrequiescant; nam filius hominis non habet ubi caput\nM suum reclinet. non uidetur conuenire rationi, ut simplicem\n\n\n\n\n\n\n\n\nfidelemque istum arbitremur qui domini dignatione respuitur,\ncum indefessi famulatus obsequium spopondisset, sed dominus\nnon obsequiorum speciem, sed puritatem quaerit adfectus.\ndenique supra ait: quicumque receperit puerum istum\nin nomine meo.\nquo loco dominus simplicitatem sine adrogantia\ndocet, caritatem sine inuidia, deuotionem sine iracundia\nesse debere; nam et pueri mens prouect.ioris adfectu recipienda\nsuadetur, quia, dum puer nihil sibi uindicat, formam\nuirtutis exsequitur et, si rationem nescit, culpam ignorat.\ntamen quia plerisque non uirtus, sed infirmitas uidetur sine\nratione simplicitas, ut tu ueram recipias admoneris, id est ut\nexsequaris industria munus naturae.\net ideo ait: quicumque\nreceperit puerum istum in nomine meo me recipit. et\nqui me recipit recipit eum qui me misit. qui enim\nimitatorem Christi recipit Christum recipit et qui imaginem\ndei receperit, recipit deum. sed quia imaginem dei non poteramus\nuidere, facta est ad nos per incarnationem uerbi praesentia,\nut conciliaretur nobis quae supra nos est diuinitas.\nquod autem propensius studio caritatis Iohannes plurimum\ndiligens et ideo redamatus plurimum excludendum putat a\nbeneficio eum qui non utatur obsequio, recte non reprehenditur.\nsed docetur; non reprehenditur, quia amore faciebat, docetur,\nut nouerit infirmorum esse firmorumque distantiam. et ideo\ndominus etsi fortiores remuneratur, tamen non excludit infirmos.\nSinite eos et nolite prohibere; qui enim non est\naduersum uos pro uobis est. bene, domine; nam et Ioseph\n\n\n\n\n\n\net Nicodemus occulti discipuli propter metum in tempore\ntamen suum tibi officium non negarunt. sed tamen quia alibi\ndixisti: qui non est mecum aduersum me est et qui\nmecum non colligit dispergit, aperi nobis, ne uideatur\nesse contrarium. et puto quia si quis mentium consideret\nscrutatorem, dubitare non debeat uniuscuiusque factum mente\ndiscerni. denique alii dicit: sequere me, alii: uulpes foueas\nhabent. ille cogitur, iste remouetur, ut scias quia deuotus\nadmittitur, indeuotus excluditur.\nquod uero discipulos increpauit\nquia ignem supra eos descendere gestiebant qui non\nreceperant Christum, ostenditur nobis non semper in eos\nqui peccauerint uindicandum. quia nonnumquam amplius prodest\nclementia tibi ad patientiam, lapso ad correctionem.\ndenique Samaritani citius crediderunt. a quibus hoc loco ignis\narcetur. simul disce quia recipi noluit ab his quos sciebat\nnon simplici mente conuersos; nam si uoluisset, ex indeuotis\ndeuotes fecisset. cur autem non receperint eum, euangelista\nipse memorauit dicens: quia facies eius erat euntis in\nHierusalem. discipuli autem recipi intra Samariam gestiebant,\nsed deus quos dignatur uocat et quem uult religiosum facit.\nnec discipuli peccant qui legem sequuntur; sciebant enim et\n\n\n\n\n\n\nPhinees reputatum ad iustitiam quia sacrilegos interemerat, et ad\npreces Heliae ignem descendisse de caelo, ut prophetae uindicaretur\niniuria. sed uindicetur qui timet. uindictam non quaerit\nqui non timet. simul ostenditur nobis in apostolis fuisse\nmerita prophetarum, quando eandem sibi potestatem, quam\npropheta magnus emeruit, inpetrandi iure praesumunt. et bene\npraesumunt quia ad sermonem suum ignis de caelo descenderit,\nquoniam sunt filii tonitrui.\ndominus autem mire omnia. nec\nillum temere se offerentem recipit nec in hos indeuote dominum\nrefutantes proprium conmouetur, ut ostenderet quia non habet\nultionis studium perfecta uirtus nec ulla sit iracundia, ubi plenitudo\nest caritatis nec excludenda infirmitas, sed iuuanda. procul\na religiosis indignatio, procul a magnanimis cupiditas ultionis,\nprocul etiam a prudentibus inconsiderata coniunctio et incauta\nsimplicitas. unde et isti dicitur: uulpes foueas habent nec\nobsequium eius admittitur cuius non probatur officium. circumspectum\netenim fidei esse debet hospitium, ne dum infidelibus\nnostrae domus interna reseramus, in alienae perfidiae casses\ninprouida credulitate labamur.\nSed ne illud inprouide praetensse uidea.mur, cur hic eos\nqui possunt per manus inpositionem inmundis imperare spiritibus\nin nomine Iesu neget esse prohibendos, secundum Matthaeum\nautem dicat his: non noui uos. discedite a me omnes\n\n\n\n\n\n\noperaii iniquitatis, aduertere debemus non esse distantiam\nsensus sententiarumque discordiam, sed illud censeri eo\nquod non solum officia in clerico, sed etiam uirtutis opera\nrequirantur tantumque esse Christi nomen, ut etiam parum\nsanctis opituletur ad praesidium, etsi non opituletur ad gratiam.\nunde nemo iactare se debet nec purgati hominis sibi\ngratiam uindicare, in quo aeterni nominis uirtus, non aliqua\npossibilitas humanae fragilitatis operata sit; non enim merito\ntuo diabolus, sed odio sui uincitur.\nquod potest homo, sinceram\nexhibeat fidem et obseruantiam mandatorum religiosa\nmente custodiat, ne dicatur ei: uulpes foueas habent.\nfallax quippe animal et insidiis semper intentum rapinam\nfraudis exercet. nihil tutum, nihil otiosum, nihil patitur esse\nsecurum, quod inter ipsa hospitia hominum praedam requirat.\nhaereticis autem uulpes conparat. denique cum gentes uocet,\nhaereticos excludit; uulpes enim plenum fraudis est animal\nfoueam parans et in fouea semper latere desiderans. ita sunt\nhaeretici, qui domum sibi parare non norunt, sed circumscriptionibus\nsuis alios decipere conantur. Iacob domum habitat,\nhaereticus in fouea est, ut fraudulenta uulpis gallinae illi\neuangelicae dolum semper intendens, de qua scriptum est:\nquotiens uolui congregare filios tuos sicut gallina\npullos suos, et noluisti? ecce relinquetur domus uestra\ndeserta. merito ergo foueas habent, quia domum quam\n\n\n\n\n\n\nhabuerant perdiderunt. hoc animal neque mansuescit umquam, unde\net apostolus ait: haereticum post unam correptionem\ndeuita, neque ulli usui est aut cibo utile; non enim de hoc\ndicit Christus: meus cibus est. ut faciam uoluntatem\npatris mei, qui in caelo est. quin etiam has a fructibus\nsuis relegat dicens: capite nobis uulpes pusillas exterminantes\nuineas, hoc est quae minorem uineam, non maiorem\nexterminent. et ideo Samson ad caudas earum faces ligauit et\ndimisit in messes alienigenarum, eo quod haeretici fructus\nincendere conentur alienos latratibus magis sonori quam\nuocibus expoliti — qui enim uerbum negat nec uocem habet\n— ad praesens ore libero, sed in futurum fine iam uincto\ncaudae facibus significantes sui finis incendium.\nuolucres quoque\ncaeli, quae frequenter ad nequitiae spiritalis similitudinem\nderiuantur, ueluti nidos quosdam struunt in pectoribus improborum,\net ideo filius hominis, quia abundauit iniquitas, non\nhabet ubi caput suum reclinet. etenim dominante uersutia\ncum simplicitati locus nullus sit, nulla potest in affectibus\nsingulorum diuinitatis esse possessio. caput enim Christi\ndeus est, . qui ubi mentem probarit innoxiam, supra ipsam\nquodammodo uim suae maiestatis reclinat, quod esse uidetur\nindicio quia profusior quaedam gratia bonorum pectoribus\ninseratur.\nItaque ut aduertas deum non cultus aspernaDtem esse, sed\nfraudis, qui repudiauerat fraudulentum eligit innocentem dicens:\nsequere me. sed hoc dicit ei cuius patrem iam sciebat\nmortuum, illum utique patrem, de quo dictum est illi: obliuiscere\ndomum patris tui. uide igitur quia dominus quos\nmiseratur etiam inprudentes aduocat et postulanti paternae\nueniam sepulturae respondit:\nsine mortui sepeliant mortuos\nsuos. tu autem uade adnuntia regnum dei. itaque\ncum religiosum humandi acceperimus officium, quemadmodum\nhic paterni quoque funeris sepultura prohibetur nisi ut intellegas\nhumana posthabenda diuinis? bonum studium. sed maius\ninpedimentum; nam qui partitur studium deriuat affectum,\nqui diuidit curam differt profectum. ergo prius obeunda quae\nmaxima; nam et apostoli, ne occuparent studium disputandi,\nministros pauperibus ordinarunt et ipsis, cum a domino\nmitterentur, neminem in uia salutare praescriptum est, non\nquo beniuolentiae displiceret officium, sed quo persequendae\ndeuotionis intentio plus placeret. quomodo autem mortui sepelire\nmortuos possunt nisi geminam hic intellegas mortem, unam\nnaturae, alteram culpae? est etiam mors tertia, in qua peccato\nmorimur, deo uiuimus sicut Christus. qui peccato mortuus\nest; quod enim mortuus est peccato mortuus est semel,\nquod autem uiuit uiuit deo.\nUna est igitur mors, qua copula corporis et animae separatur,\nnon formidabilis, non timenda, cum discessio quaedam\nnostri uideatur esse. non poena, non metuenda fortibus.\ndesideranda sapientibus, miseris expetenda, de qua dictum est:\nquaerent homines mortem et non inuenient eam.\nest\net alia, quae saecularium adferat interitum uoluptatum, in qua\nnon natura. sed delicta moriuntur. hanc mortem subimus\nconsepulti in baptismo et mortui cum Christo ab elementis\nhuius mundi, cum actus patimur prioris obliuia. hanc mortem\nmori uoluit, cum prophetaret, Balaam, ut deo uiueret, et ideo\ndixit: moriatur anima mea in animis iustorum et fiat\nsemen meum ut semen eorum.\nest et tertia mors. quando\nChristus, qui est uita nostra, nescitur; scire autem Christum\nuita est sempiterna, quae nunc iustis praesto est in umbra,\nin futurum autem erit faciem ad faciem; spiritus enim ante\nfaciem nostram Christus dominus, de quo dixit: in\numbra eius uiuemus in gentibus. in umbra alarum eius\nsperauit Dauid, in umbra eius concupiuit et sedit ecclesia.\nsi tantum, domine Iesu, confert umbra tua, quantum utique\nueritas adferet? quemadmodum uiuemus, quando iam non\nerimus in umbra, sed in ipsa uita? nunc enim uita nostra\nabscondita est cum Christo in deo; cum autem Christus\napparuerit, uita nostra, tunc et nos inquit cum\neo apparebimus in gloria. dulcis illa uita est, quae non\n\n\n\n\n\n\nhabet mortem; haec enim uita corporis habet mortem sorte\nnaturae, quae plerumque etiam desideratur. habet etiam ipsa\nanima plerumque mortem labe peccati — anima enim quae\npeccat ipsa morietur — cum autem firmitate beatitudinis\nroborata coeperit obnoxia non esse peccato, iam non erit mortalis,\nsed uitam carpet aeternam.\nAd hanc uitam, fratres, festinemus, maesti in saeculo, quia\nperegrinamur a domino; qui enim non peregrinatur a\ncorpore peregrinatur a domino. multo autem melius dissolui\na corpore et adhaerere deo, ut et nos unum simus aput\nomnipotentem deum et unigenitum dei filium uideamus per\nresurrectionis gloriam in naturae claritatem adsumti et inuiolabili\nconcordia animorum foedere sempiterno unitatem\ndiuturnae pacis imitati, ut conpleatur id quod de -nobis dei\nfilius patri orando promisit. ut et ipsi unum sint, sicut et\nnos unum sumus.\nnon ergo patrii funeris sepultura prohibetur,\nsed necessitudini generis diuinae religionis pietas\nantefertur; illud consortibus relinquitur, hoc mandatur electis.\naut quia sepulchrum patens guttur est inpiorum,\nmemoria eorum abolenda praescribitur quorum simul cum corpore\nmeritum occidit, nec reuocatur ab officio patris filius,\nsed fidelis a perfidi communione secernitur.\nest enim propria\nquaedam sepultura iustorum, qualis illa de qua dictum est:\n\n\n\n\n\n\nhaec enim mittens hoc unguentum in corpus meum\nad sepeliendum me fecit, et ideo qui bona fide in se\nsepelit Christum. ut cum eo resurgat, diaboli perfidiam in se\nsepelire non debet.\nest et illa prophetica, ut supra sepulchra\nmaiorum quaedam ponamus, quae lector agnoscis, infidelis\nintellegere non debet, non quo cibus imperetur aut potus,\nsed sacrae oblationis ueneranda communio reueletur. non ergo\ninterdictum est muneris, sed religionis mysterium conmunionem\nnobis cum gentilibus mortuis non futuram; nam cum sacramenta\nuiuorum sint, non uidentur mortui qui habent uitam.\necce ego mitto uos sicut agnos inter lupos. ad LXX\ndiscipulos dicit hoc, quos designauit et misit binos ante\nfaciem suam. qua ratione binos misit? quia bina missa. sunt\nanimalia in arcam, hoc est cum mare femina, inmunda per\nnumerum, sed mundata ecclesiae sacramento. quod conpletum\nest oraculo, quod Petrus sanctus accepit dicente sibi sancto\nspiritu: quod deus mundauit tu conmune ne dixeris. et\naduertit dictum esse de gentibus, qui corporeae magis generationis\nsuccessionem quam spiritalis gratiae sequebantur. hos\nmundauit dominus et passionis suae fecit heredes.\nmittens\nergo discipulos in messem suam, quae licet uerbo dei insita\ntamen culturae laborem et sollicitum munus operari requirebat,\nne aues caeli sparsa semina dissiparent, ait: ecce ego\nmitto uos sicut agnos inter lupos.\ncontraria sunt ista\nsibi animalia, ut alia ab aliis deuorentur. sed bonus pastor\nlupos gregi suo timere non nouit, ideoque isti discipuli non\n\n\n\n\n\n\nin praedam, sed ad gratiam diriguntur; sollicitudo enim pastoris\nboni efficit, ut lupi in agnos audere nihil possint. mittit ergo\nagnos inter lupos, ut conpleretur illud: tunc lupi et agni\nsimul pascentur.\nEt quoniam proxime de uulpe nobis non ingratus tractatus\neuasit, si iudicium uestrum fidele in figura minusculi animantis\nexpertus sum, praesumo quod profunda mysteria, quae\nluporum specie uelantur, studiorum uestrorum possim aperire\nsuffragio. in specie uulpium haereticos significari supra expressimus,\nqui promittunt nomine quod Christum sequantur, sed\nstudio fraudis abiurant. hos non suscipit dominus. sed a suo\nnido arcet et prohibet. lupi quid significare uideantur debemus\naduertere.\nbestiae nempe sunt quae insidiantur ouilibus, circa\npastorales uersantur casas, habitacula domorum intrare non\naudent, somnum canum, absentiam aut desidiam pastoris explorant,\nouium guttur inuadunt, ut cito strangulent. feri et\nrapaces idemque natura corporis rigidiores, ut se facile non\npossint inflectere, inpetu quodam suo feruntur et ideo saepe\nluduntur. tum praeterea si quem priores hominem uiderint,\nuocem eius quadam naturae ui feruntur eripere: si autem\nhomo prius eos uiderit, exagitare memoratur. et ideo cauendum\nmihi est ne, si in hodierno tractatu spiritalium mysteriorum\ngratia non potuerit refulgere, lupi me prius uidisse credantur\net sollemne uocis extorsisse suffragium.\nnonne lupis istis\nhaeretici conparandi sunt, qui insidiantur ouilibus Christi,\nfremunt circa caulas nocturno magis tempore quam diurno?\nsemper enim perfidis nox est, qui lucem Christi scaeuae nebulis\n\n\n\n\n\n\ninterpretationis obducere et quantum in ipsis est fuscare\nconantur. uersantur ergo circa caulas, stabula tamen Christi\nintrare non audent et ideo non sanantur, quia in stabulum\nsuum non uult eos Christus inducere, in quo curatus est ille\nqui de Hierusalem descendens incidit in latrones. quem uulneribus\nadligatis, infuso oleo et uino inponens in iumentum\nsuum Samaritanus ille duxit in stabulum et sanandum stabulario\ndereliquit. non accipiunt ergo medicinam qui medicum\nnon requirunt; si enim requirerent, non derogarent.\nexplorant\npastoris absentiam et ideo pastores ecclesiarum uel necare\nuel in exilium agere contendunt, quia praesentibus pastoribus\noues Christi incursare non possunt. spoliare ergo gregem\ndomini raptores conantur, qui corporea quadam mentis intentione\nduri ac rigidi nequaquam solent a suo errore deflectere.\net ideo apostolus ait: haereticum hominem post unam\ncorreptionem deuita sciens quia subuersus est qui eiusmodi\nest. hos scripturae uerus interpres Christus inludit, ut\ninanes suos in uanum effundant inpetus et nocere non possint.\nqui si quem uersuta disputationis suae circumscriptione praeuenerint,\nfaciunt ommutescere; mutus est enim qui uerbum\ndei non eadem qua est gloria. confitetur. caue ergo ne tibi\nuocem tollat haereticus, si prior eum non ipse deprehenderis.\nserpit enim, dum latet eius perfidia; si autem conmenta inpietatis\neius agnoueris, iacturam piae uocis timere non poteris.\ncaue igitur uersutae disputationis uenena; animam petunt,\nguttur inuadunt, uitalibus \\'}\\' adfigunt. graues sunt morsus\n\n\n\n\n\n\nhaereticorum, qui ipsis grauiores et rapaciores bestiis nullum\nauaritiae finem inpietatisque nouerunt.\nNec uos moueat quod formam praetendere uidentur humanam;\netsi foris homo cernitur. intus bestia fremit. et ideo eos\nlupos esse non dubium est iuxta domini Iesu diuinam sententiam,\nqui ait: adtendite uobis a falsis prophetis, qui\nueniunt ad uos in uestitu ouium, intus autem sunt\nlupi rapaces. ex fructibus eorum cognoscetis eos. si\nquis ergo specie mouetur, fructum interroget. audis aliquem\nsacerdotem dici, rapinas eius cognoscis: uestitum ouis habet,\nfacta praedonis: tons ouis, intus lupus est qui modum non\nhabet rapinarum, qui tamquam in nocte Scythico membra\nduratus gelu, cruentus ora circumuolat quaerens quem deuoret.\nnonne uobis uidetur lupus, qui humanae necis insaturabilis\ncruditate fidelium morte populorum rabiem suam desiderauit\nexplere?\nululat iste, non tractat qui negat uocis auctorem et\nsacrilego sermone bestiale murmur interstrepit, qui non confitetur\ntetur dominum Iesum aeternae praesulem uitae. audiuimus\neius ululatus, cum in orbem gladius mitteretur. dentes asperos,\nora tumida praeferebat et putabat quod uocem omnibus abstulisset.\nquam solus amiserat. et ideo ut hos lupos effugere\npossimus, docet dominus quid sequamur dicens:\nnolite\nportare sacculum neque peram neque calciamenta.\n\n\n\n\n\n\nquid sit sacculum non esse portandum alibi euidenter expressit;\nscripsit enim Matthaeus quoniam dixit ad discipulos dominus:\nnolite possidere aurum neque argentum. si prohibemur\naurum possidere, quid eripere, quid auferre? si quod habeas\ndonare praeciperis, quemadmodum congeris quod non habeas?\nqui, praedicas non furandum furaris? qui dicis non\nmoechandum moecharis? qui exsecraris idola sacrilegium\nfacis? qui in legegloriarisper praeuaricationem\nlegis deum inhonoras? nomen enim dei per uos blasphematur.\nnon sic apostolus Petrus, qui primus dominicae\nexsecutor sententiae, ut ostenderet non in uacuum domini\neffusa mandata, cum posceretur a paupere, ut ei aliquid pecuniae\nlargiretur, ait: argentum atque aurum non habeo.\nille gloriatur quod non habeat argentum atque aurum, uobis\npudori est minus adhuc habere quam cupitis? est ergo et\npauperies gloriosa, quia est et beata paupertas, sicut scriptum\nest: beati pauperes spiritu; tamen non tam hoc gloriatur\nPetrus quod argentum et aurum non habeat quam quod seruet\ndomini mandatum, qui praecepit: nolite aurum possidere,\nhoc est dicere: uides me Christi esse discipulum et aurum\na me requiris? aliud nobis multo pretiosius auro donauit, ut\nin nomine eius operemur. itaque non habeo quod non dedit.\nsed quod dedit habeo: in nomine domini Iesu surge et\nambula.\nsicut ergo qui horrea uult congerendis aedificare\n\n\n\n\n\n\nfrumentis dominicae sententiae auctoritate reprehenditur, ita E\nqui sacculum uult auro parare condendo naeuum reprehensionis\nincurrit.\nNon peram neque calciamenta. utrumque de corio\nmortui animantis confici solet; nihil autem in nobis dominus\nIesus mortale uult esse. denique ad Moysen dicit: solue\ncalciamentum pedum tuorum; locus enim in quo stas\nterra sancta. est. mortale igitur atque terrenum calciamentum\niubetur soluere, cum mitteretur ad populum liberandum; huius\nenim minister muneris timere nihil debet nec a suscepto\nofficio mortis periculo retardari. ipse etenim cum defensionem\nfratrum, hoc est Iudaeorum, uoluntarius recepisset, calumniae\nterrore reuocatus est ab incepto et fugit ex Aegypto. et ideo\ncum dominus adfectum eius probasset, condicionem autem\nuidisset infirmam, animi eius mentisque uestigium mortalibus\nuinculis censuit exuendum.\nquod si quem mouet, qua ratione\nin Aegypto calciati iubentur edere agnum, apostoli autem\nsine calciamentis ad praedicandum euangelium diriguntur, is\nconsiderare debet, quia in Aegypto positus debet adhuc morsus\ncauere serpentis — multa enim uenena in Aegypto — et qui in\ntypo pascha celebrat patere potest uulneri, qui autem minister\nest ueritatis hebetat uenena, non trepidat. denique momordit\nPaulum uipera in Melita insula. et uidentes pendentem de\nmanu eius uiperam incolae loci illius putabant eum esse\nmoriturum, sed ubi inoffensum stare uiderunt, deum esse\n\n\n\n\n\n\n\n\n\n\ndicebant, cui uenenum nocere non poterat. et ut scias hoc uerum\nesse, ipse dominus ait: ecce dedi uobis potestatem calcandi\nsupra serpentes et scorpiones et supra omnem\nuirtutem inimici et nihil uobis nocebunt.\nNon uirgas in manu iubentur tollere apostoli; sic enim\nMatthaeus scribendum putauit. quid est uirga nisi prae.\nferendae potestatis insigne et ulciscendi instrumentum doloris?\nergo humilis domini — in humilitate enim iudicium\neius sublatum est - humilis inquam domini praeceptum\ndiscipuli eius humilitatis officiis exsequuntur; eos enim misit\nad seminandam fidem, qui non cogerent, sed docerent nec\nuim potestatis exsererent, sed doctrinam humilitatis adtollerent\nquo loco humilitati putauit etiam patientiam copulandam, quia\nipse quoque iuxta testimonium Petri, cum malediceretur,\nnon remaledixit, cum percuteretur, non repercussit.\nhoc est ergo dicere: imitatores mei estote, ultionis studia\ndeponite, insolentias uerberantum non iniuriae relatione, sed\nmagnanimitate patientiae uerberate. nemo ipse debet quod in\nalio reprehendit imitari; grauiora contumacibus mansuetudo\nuulnera. refert. hoc pugno repercussit dominus uerberantem\ndicendo: qui te percutit in maxilla, praebe ei et\nalteram. fit enim ut iudicio suo ipse se damnet et quodam\n\n\n\n\n\n\nstimulo sui conpungatur affectus qui relatam sibi sedulitatem\npro iniuria quam fecit aduerterit.\nhabet tamen quos et cum\nuirga apostolos miserit, sicut Paulus testificatur dicens: quid\nuultis? in uirga ueniam ad uos an in caritate spirituque\nmansuetudinis? hanc uirgam etiam Timotheo dedit\napostolus dicens: argue obsecra increpa. aut fortasse ante\npassionem domini, quae nutantium populorum corda firmauit\nnecessaria sola fuerit mansuetudo, post passionem correptio.\ncerte mulceat dominus, increpet Paulus; suadeat qui potest\netiam pectora dura mollire, arguat qui non potest uniuersa\nsuadere. uirgam igitur Paulus ex doctrina legis adsumserat.\nlegerat enim: qui parcit baculo odit filium suum. legerat\netiam quia agnum manducantes baculum in manibus habere\npraecepto prophetico iubebantur. et ideo dominus in ueteri\ntestamento ait: uisitabo in uirga iniquitates eorum: in\nnouo autem se ipsum obtulit, ut ignosceret uniuersis dicens:\nsi me quaeritis, sinite hos abire. et alibi habes quia cum\napostoli ignem de caelo petere uellent, ut consumeret Samaritanos,\nqui Iesum dominum intra ciuitatem suam recipere noluerunt,\nconuersus increpauit illos et ait: nescitis cuius\nspiritus estis; filius enim hominis non uenit animas\nhominum perdere, sed saluas facere.\nperfectiores ergo\nsine uirga diriguntur, infirmiores cum baculo manducant. sed\net Paulus uirgam quidem minatur, sed in spiritu\n\n\n\n\n\n\n\n\nmansuetudinis uisitat delinquentes. denique ut scias mitem esse doctorem,\neorum ipsorum quos arguit consulit uoluntatem. quid uultis?\ninquit in uirga ueniam ad uos an in caritate spirituque\nmansuetudinis? semel uirgam dixit, bis mitiora sub\niecit adiciens mansuetudinem caritati. prius tamen minitatus\nest, sed exhibuit mansuetudinem; nam in secunda epistula ad\neosdem Corinthios scribens ait: testem deum inuoco in\nanimam meam, quod parcens uobis non ueni Corinthum.\naudi qua ratione putauerit esse parcendum: ne iterum inquit\nin tristitia uenirem ad uos. abiecit uirgam et adfectum\ncaritatis adsumsit.\nEt neminem salutaueritis in uia. fortasse quibusdam\nhoc durum et superbum nec mansueti et humilis domini praecepto\nconuenire uideatur, quod ille qui etiam accubitionis loco\npraecepit esse cedendum hoc loco mandet discipulis: neminem\nsalutaueritis in uia, cum iste conmunis sit usus gratiae.\nsic inferiores superiorum sibi fauorem conciliare consuerunt,\ngentiles quoque cum Christianis habent huiusmodi officiorum\nconmercia. quomodo dominus hunc usum humanitatis auellit?\nsed considera non hoc solum esse: neminem salutaueritis,\nsed non frustra additum in uia. denique et Helisaeus, cum\nmitteret seruum suum, ut baculum eius poneret supra corpus\npueruli defuncti, mandauit ei, ne in uia aliquem salutaret;\n\n\n\n\n\n\nfestinato enim iubebat eum contendere, ut celebrandae resur\nrectionis exsequeretur officium, ne confabulatione alicuius obuii\nmandato reflecteretur a munere. ergo et hic non salutationis\nsedulitas aufertur, sed obstaculum inpediendae deuotionis.\naboletur, ut quando diuina mandantur, paulisper sequestrentur\nhumana. pulchra est salutatio, sed pulchrior quo maturior\nexsecutio diuinorum, quae per moram saepe traxit offensam.\nideo autem et honesta prohibentur, no sollemnis gratia obrepat\net officii inpediat ministerium.\ncuius mora culpa sit. iam illud\nuirtus alia, ne de domo ad domum quis uaga facilitate demigret,\nut seruemus etiam hospitali in amore constantiam nec coalitam\namicitiae necessitudinem facile resoluamus, pacis praeferamus\nnuntium, ut ipse primus ingressus pacis benedictione celebretur,\ncibo potuque oblato oportere nos esse contentos, uexilla fidei\nnon premenda et regni caelestis euangelium praedicandum,\nexcutiendum de pedibus puluerem, si quis recipiendos ciuitatis\nhospitio non putauerit.\nDocet etiam grauiori poenM obnoxios fore qui euangelium\nnon sequendum quam qui legem iudicauerint esse soluendam,\neo quod Tyrus et Sidon, si tanta operationum caelestium\nuidissent miracula, non despexissent remedium paenitentiae.\nistam quoque uel afluentiam uel insolentiam saecularem neque\ncaelesti muneri conparandam neque rursus sine remedio\n\n\n\n\n\n\nderelinqui, cum unicuique sit subsidium paenitendi. postremo\naperit caeleste mysterium, quod placuerit deo ut paruulis\nmagis quam prudentibus istius mundi suam gratiam reuelaret.\nquod apostolus Paulus stilo pleniore digessit dicens: nonne\nstultam fecit deus sapientiam huius mundi? nam\nquoniam in dei sapientia non cognouit hic mundus\nper sapien tiam deum, placuit deo per stultitiam prae-\ndicationis saluos facere credentes.\nparuulum ergo acci- piamus, qui se exaltare non nouerit et faleratis sermonibus\nartem suae iactare prudentiae, quod philosophi plerique faciunt.\nparuulus erat qui dixit: domine, non exaltaui cor meum\nneque elati sunt oculi mei neque ingressus sum in\nmagnis neque in mirabilibus super me. et ut scires paruulum\nhunc non aetate, non sensu fuisse, sed humilitate sui\net quadam declinatione iactantiae, addidit: sed exaltaui\nanimam meam. uides quam excelsus fuerit hic paruulus,\nquanto uirtutum sublimis uertice? tales nos paruulos uult esse\napostolus, cum dicit: si quis uidetur sapiens esse inter\nuos in hoc saeculo, stultus fiat, ut sit sapiens; sapientia\nenim huius saeculi stultitia est aput deum.\nPulcherrimus conectitur de fide locus, quando omnia sibi\ntradita dicit a patre suo. cum omnia legis, omnipotentem\nagnoscis, non decolorem, non degenerem patris; cum tradita\nlegis, filium confiteris, cui per naturam omnia unius substantiae\niure sint propria, non dono conlata per gratiam. addidit: nemo M\nscit quis est filius nisi pater et quis est pater nisi\n\n\n\n\n\n\nfilius et cui uoluerit filius reuelare.\nquem locum in his\nquos de fide scripsi libellis memini non esse praeteritum. ut\nscias autem quia sicut filius patrem quibus uult reuelat etiam\npater reuelat quibus uult filium, audi dicentem ipsum dominum\nIesum, cum laudaret Petrum quod eum filium dei esse confessus\nsit: beatus es. Simon Bar Iona, quia non caro et\nsanguis reuelauit tibi, sed pater meus, qui in caelis\nest.\nadhaeret his lectio, qua eiponuatnr hi qui sibi legis periti 1427\nuidentur, qui uerba legis tenent, uim legis ignorant. et ex\nipso primo legis capitulo docet esse legis ignaros probans quod\nin principio statim lex et patrem et filium praedicauerit, incarnationis\nquoque dominicae adnuntiauerit sacramentum dicens:\ndiliges dominum deum tuum et: diliges proximum\ntuum sicut te ipsum.\nunde dominus ait ad legis peritum:\nhoc fac et uiues. at ille qui nesciret proximum suum, quia\nnon credebat in Christum, respondit: quis est meus proximus?\nitaque qui Christum nescit, nescit et legem. quomodo\nenim potest scire legem, cum ueritatem ignoret, cum lex adnuntiet\nueritatem?\nHomo quidam ex Hierusalem descendebat in\nHiericho. ut eum locum qui propositus est nobis planius possimus\nabsoluere, ueterem ciuitatis Hiericho repetamus historiam.\nmeminimus itaque quod Hiericho, sicut legimus m libro qui\ninscribitur Iesu Naue, magna ciuitas fuerit muralibus saepta\n\n\n\n\n\n\nparietibus, quae non ferro peruia, non arieti possit esse penetrabilis;\nin ea Rahab habitasse meretricem, quae exploratores\nquos direxit Iesus hospitio recepit, consilio struxit, postulantibus\nciuibus abisse respondit, abscondit in tecto et, ut se\nsuosque urbis excidio posset eripere, coccum in fenestra ligauit;\nurbis autem ipsius inexpugnabiles muros septem tubarum\nsacerdotalium sono et populi iubilantis ululatu consono conruisse.\nuidete quemadmodum unusquisque proprium seruet\nofficium: explorator excubias, mysterium meretrix, fidem uictor,\nreligionem sacerdos. hi periculum pro laude non metuunt, illa\nsusceptos nec in periculis prodit, iste sollicitus fidem magis\nseruare quam uincere meretricis prius mandat salutem quam\nexcidium ciuitatis; religionis autem insignia arma sunt sacerdotis.\niam illud quis non plenum putet esse miraculi, quod\nex tota urbe nemo seruatus est nisi quem meretrix liberauit:\\'\nhaec simplicis historia ueritatis est.\nquae si altius consideretur,\nadmiranda signat mysteria. Hiericho enim figura istius mundi\nest, m quam de paradiso, hoc est de Hierusalem illa caelesti\neiectus Adam praeuaricationis prolapsione descendit, hoc est\nde uitalibus ad inferna demigrans, cui non loci, sed morum\nmutatio naturae suae fecit exilium. longe enim mutatus ab\nillo Adam, qui inoffensa beatitudine fruebatur, ubi in saecularia\npeccata deflexit, incidit in latrones, in quos non incidisset, nisi\nhis mandati caelestis deuius se fecisset obnoxium. qui sunt\n\n\n\n\n\n\nisti latrones nisi angeli noctis atque tenebrarum, qui se nonnumquam\ntransfigurant in angelos lucis, sed perseuerare non\npossunt? hi ante despoliant quae accepimus indumenta gratiae\nspiritalis et sic uulnera inferre consuerunt; nam si intemerata\nquae sumsimus indumenta seruemus, plagas latronum sentire\nnon possumus. caue ergo ne ante nuderis, sicut Adam ante\nnudatus est mandati caelestis custodia destitutus et exutus\nfidei uestimento et sic letale uulnus accepit, in quo omne\ngenus occidisset humanum, nisi Samaritanus ille descendens\nuulnera eius acerba curasset.\nnon mediocris iste Samaritanus,\nqui eum quem sacerdos, quem leuita despexerat, non etiam\nipse de?pexit. nec uocabulo sectae despicias quem uerbi interpretatione\nmirabere; Samaritani etenim uocabulo custos sign!ficatur.\nhoc habet interpretatio. quis est custos nisi ille de\nquo dictum est: custodiens paruulos dominus? itaque\nsicut Iudaeus alius in littera, alius in spiritu, ita et Samaritanus\nalius foris, alius in occulto. hic ergo Samaritanus\ndescendens — quis est, qui descendit e caelo, nisi qui\nascendit in caelum, filius hominis qui est in caelo? —\nuidens semiuiuum, quem nemo potuerat ante curare, sicut\nilla quae fluxu sanguinis profluens in medicis erogauerat\nomne patrimonium suum, uenit secus eum, hoc est: factus\nconpassionis nostrae susceptione finitimus et misericordiae\nconlatione uicinus.\nEt alligauit uulnera eius infundens oleum et uinum.\nmulta medicamenta med]cus habet iste, quibus sanare consueuit.\nsermo eius medicamentum est. alius eius sermo constringit\nuulnera, alius oleo fouet, alius uinum infundit: constringit\nuulnera austeriore praecepto, fouet remissione peccati, sicut\nuino conpungit denuntiatione iudicii.\net inposuit inqmt in\niumentum suum. audi quomodo te inponat. hic peccata\nnostra portat et pro nobis dolet. et pastor inposuit\nouem lassam super umeros suos. homo enim iumenti\nsimilia factus est et ideo supra iumentum suum nos inposuit,\nne nos essemus sicut equus et mulus, ut per nostri\ncorporis adsumtionem infirmitates nostrae carnis aboleret. denique\nduxit nos in stabulum, qui eramus iumenta.\nest autem\nstabulum, in quod fessi longo itinere succedere solent. duxit\nitaque in stabulum dominus, qui suscitat a terra inopem\net do stercore erigit pauperem, et curam egit, ne\naeger ea quae acceperat nequaquam praecepta seruaret. sed\nnon uacabat Samaritano huic diu in terris degere: redeundum\nerat eo, unde descenderat.\nitaque altero die — quis est iste\nalter dies nisi forte ille dominicae resurrectionis, de quo dictum\nest: hic est dies, quem fecit dominus? — protulit duos\n\n\n\n\n\n\ndenarios et dedit stabulario et ait: curam illius habe.\nqui sunt isti duo denarii nisi forte duo testamenta, quae\nimaginem in se habent aeterni regis expressam, quorum pretio\nuulnera nostra curantur? redemti enim sumus pretio sanguinis,\nut ultimae mortis ulcera uitaremus.\nhos ergo duos\ndenarios, licet horum quoque librorum quattuor formas non\nabsurdum sit intellegere, accepit stabularius. qui? ille forsitan\nqui ait: et aestimo ut stercora, ut Christum lucri faciam,\nquo curam haberet hominis uulnerati. stabularius itaque ille\nest qui dixit: misit me Christus euangelizare. stabularii\nsunt illi quibus dicitur: ite in orbem uniuersum et praedicate\neuangelium uniuersae creaturae et qui crediderit\net baptizatus fuerit, hic saluus erit, saluus utique\na morte, saluus a uulnere quod infixum est a latronibus.\nBeatus ille stabularius, qui alterius curare uulnera potest,\nbeatus ille cui dicit Iesus: quodcumque supererogaueris\nreuertens reddam tibi. bonus dispensator, qui etiam supererogat.\nbonus dispensator Paulus, cuius sermones et epistulae\nueluti ei ratione quam acceperat superfluunt. moderatum\ndomini mandatum prope inmoderato labore mentis et corporis\nexsecutus, ut multos ab aegritudine graui spiritalis adloquii\ndispensatione releuaret. bonus ergo stabularius stabuli eius, in\nquo agnouit asina praesaepe domini sui et in quo\ngreges clauduntur agnorum, ne frementibus ad caulas rapacibus\n\n\n\n\n\n\nlupis facilis in ouilia sit incursus.\nspondet ergo mercedem se\nredditurum. quando reuerteris, domine, nisi iudicii die? nam\nlicet ubique sis semper et stans in medio nostrum non cernaris\na nobis, erit tamen tempus quo uniuersa caro te aspiciat\nreuertentem. reddes ergo quod debes. beati quibus est debitor\ndeus! utinam nos simus idonei debitores. utinam quod accepimus\npossimus exsoluere nec nos aut sacerdotii aut ministerii munus\nextollat! quomodo reddes, domine Iesu? promisisti quidem in\ncaelo bonis copiosam esse mercedem, reddes tamen et cum:\ndices: euge. bone sente, quoniam super pauca fidelis\nfuisti, super multa te constituam, intra in gaudium\ndomini tui.\nergo quoniam nemo magia proximus quam qui\nuulnera nostra curauit, diligamus eum quasi dominum, diligamus\net quasi proximum; nihil enim tam proximum quam\ncaput membris. diligamus etiam eum qui imitator est Christi,\ndiligamus eum qui inopiae alterius corporis unitate conpatitur.\nnon enim cognatio facit proximum. sed misericordia, quia\nmisericordia secundum naturam; nihil enim tam secundum\nnaturam quam iuuare consortem naturae.\nDictum est igitur de misericordia, sed non una est forma\nuirtutis. subicitur Marthae exemplo et Mariae alterius operibus\nactuosa deuotio, alterius religiosa mentis intentio dei uerbo,\nquae si cum fide congruat, etiam ipsis operibus antefertur\niuxta quod scriptum est: Maria optimam partem sibi\nelegit, quae non auferetur illi. studeamus igitur et nos\nhabere quod nemo nobis possit auferre, non ut perfunctoria,\n\n\n\n\n\n\nsed diligens audientia deferatur; solent enim etiam ipsius\nsemina uerbi caelestis aufen-i, si secus uiam sint seminata. agat\nte sicut Mariam desiderium sapientiae; hoc enim maius, hoc\nperfectius opus nec ministerii cura cognitionem uerbi caelestis\nauertat nec arguas eos et otiosos iudices, quos uideas studere\nsapientiae; hanc enim sibi cohabitantem Salomon ille pacificus\nadsciuit.\nnec Martha tamen in bono ministerio reprehenditur,\nsed Maria, quod meliorem partem sibi elegerit, antefertur;\nIesus enim multis abundat et multa largitur. et ideo sapientior\nquod principale aduertit elegit. denique apostoli\noptimum non putarunt relinquere dei uerbum et ministrare\nmensis. sed utrumque munus sapientiae; nam et Stephanus\nplenus sapientiae minister electus. et ideo qui ministrat\ndoctori deferat et ministrantem doctor inuitet et prouocet;\nunum enim corpus ecclesiae, etsi diuersa membra: alterum\naltero eget. non potest dicere oculus manui: operam tuam\nnon desidero aut iterum caput pedibus et auricula senegare\nesse de corpore; nam etsi alia principalia, tamen alia necessaria.\nsapientia in capite, actus in manibus; oculi enim sapientis\nin capite eius, quia ille uere sapit cuius animus in Christo\nest et cuius interior oculus erigitur ad superna. et ideo\nsapientis oculi eius in capite ipsius, stulti autem in\ncalcaneo.\nQuis uestrum habena amicum et ibit ad illum media\nnocte et dicit illi: amice, commoda mihi tres panes.\nalius praecepti locus est, ut omnibus momentis non solum\ndiebus, sed etiam noctibus oratio deferatur: uides enim quod\n\n\n\n\n\n\niste qui media nocte perrexit tres panes ab amico suo postulans\net in ipsa petendi intentione persistens non defrudetur\noratis. qui sunt isti tres panes nisi mysterii caelestis alimentum?\nquod si diligas dominum deum tuum, non solum tibi, sed etiam\naliis poteris emereri. quis autem amicior nobis quam qui pro\nnobis corpus suum tradidit? petiit ab hoc media nocte panes\nDauid et accepit; petiit enim quando dicebat: media nocte\nsurgebam ad confitendum tibi; ideo meruit hos panes\nquos adposuit nobis edendos. petiit cum dicit: lauabo per\nsingulas noctes lectum meum; neque enim timuit ne excitaret\ndormientem quem scit semper uibrare uigilantem.\net ideo\nscriptorum memores noctibus ac diebus orationibus insistentes\npeccatis nostris ueniam postulemus. nam si ille tam sanctus\net qui regni erat necessitatibus occupatus septies in die laudem\ndomino dicebat matutinis et uespertinis sacrificiis semper\nintentus, quid nos facere oportet, qui eo amplius rogare debemus\nquo frequentius carnis ac mentis fragilitate delinquimus.\nut de uia lassis et istius aeui cursu ac uitae huius anfractu\ngrauiter fatigatis panis refectionis deesse non possit, qui hominis\ncorda confirmet?\nNec solum media nocte dominus, sed omnibus prope docet\nuigilandum esse momentis; uenit enim et uespertina et secunda.\net tertia uigilia et pulsare consueuit. beati itaque serui\nilli, quos cum uenerit dominus inueniet uigilantes. si\nergo desideras ut uirtus dei praecingat se et ministret tibi,\n\n\n\n\n\n\nuigilandum est semper; multae enim insidiae sunt nobis\net grauis corporis somnus, quem si dormire mens coeperit,\nuigorem suae uirtutis amittet. excita igitur somnum\ntuum, ut pulses ostium Christi, quod aperiri sibi etiam Paulus\nexposcit non solum suis, sed etiam populi orationibus obsecrans\nse iuuari, ut aperiatur sibi ostium ad loquendum mysterium\nChristi. et fortasse illud est ostium, quod apertum uidit\nIohannes; uidit enim et dixit: post haec uidi et ecce\nostium apertum in caelo et uox prima, quam audiui\ntamquam tubam loquentem mecum et dicentem:\nascende huc et ostendam tibi quae oportet fieri. apertum\nest igitur ostium Iohanni, apertum est ostium Paulo, ut\nnobis panes quos ederemus acciperet. perseuerauit enim ostium\npulsans oportune, inportune, ut gentes mundani tramitis labore\nuexatos alimoniae caelestis ubertate recrearet.\nergo praeceptiuus\nlocus frequenter orandi, spes inpetrandi, ratio persuadendi prius\nin praecepto, post in exemplo. qui enim promittit aliquid spem\ndebet adferre promissi, ut monitis oboedientia deferatur, promissis\nfides, quae humanae contemplatione pietatis in maius\naeternae spem pietatis adquirit, si tamen aequa poscantur, ne\nin peccatum uertatur oratio. nec erubuit aliquid saepius postulare,\nne uel diffidere de domini misericordia uideretur uel\nadroganter dolere quod non prima prece aliquid inpetrauerit —\npropter hoc inquit ter dominum rogaui — et ostendit\n\n\n\n\n\n\nquod frequenter deus ideo non concedat oratus, quod inutilia\niudicet quae nos profutura credamus.\nOmne regnum in se ipsum diuisum desolabitur.\ncausa dicti huius ea est, quod in Belzebub principe daemoniorum\neicere daemonia dicebatur, ut ostenderet regnum\nsuum indiuiduum esse atque perpetuum. meritoque etiam\nPilato respondit: regnum meum non est de hoc mundo.\net ideo qui non in Christo spem gerunt, sed in principe daemoniorum\neici daemones opinantur, eos regni negat esse perpetui,\nquod spectat ad populum Iudaeorum, qui huiuscemodi\npassionibus ad daemonium eiciendum daemonii arcessat auxilium.\nnam quemadmodum potest, cum fides scindatur, et regnum\nmanere diuisum? etenim cum m lege sit populus Iudaeorum,\nChristus quoque secundum carnem ex lege generatus sit, quomodo\npotest regnum Iudaeorum esse perpetuum, quod ex lege\nest, cum populus ipse diuidat legem, quando a legis populo\nIesus negatur, qui ex lege debetur? ita ex parte se fides\nIudaeicae plebis inpugnat et inpugnando diuiditur, diuidendo\ndissoluitur. et ideo regnum ecclesiae manebit aeternum. quia\nindiuidua fides, corpus est unum; unus enim dominus, una\nfides, unum baptisma, unus deus et pater omnium qui\nsuper omnes et per omnes et in omnibus.\nquanta hic\nsacrilegi furoris amentia, ut cum dei filius ad inmundos spiritus\nconterendos et ad manubias mundani principis auferendas\nsusceperit carnem et destruendae nequitiae spiritalis hominibus\n\n\n\n\n\n\nquoque dederit potestatem, diuidens spolia eius, quod insigne\nest triumphantis, aliqui sibi adiumentum et praesidia diabolicae\npotestatis adsciscant, cum in digito dei uel certe secundum\nMatthaeum in spiritu dei daemones excludantur! unde intellegitur\nindiuiduum quoddam uelut corpus esse diuinitatis\nregnum, cum Christus dei dextera sit, spiritus autem digiti\nspeciem uelut unius secundum diuinitatem corporis seriem\nuideatur exprimere. nonne uidetur indiuiduum esse regnum,\ncum uelut corpus sit indiuisum? habitat enim, ut legisti,\ncorporaliter plenitudo diuinitatis in Christo. quod utique\net de patre negare non poteris et de spiritu negare non debes.\nnec tibi membrorum conparatione nostrorum portio quaedam\nuideatur facienda uirtutis; indiuiduae enim rei non potest esse\ndiuisio et ideo ad formam unitatis, non ad distinctionem potestatis\nreferenda digiti nuncupatio est, cum dextera dei dicat:\nego et pater unum sumus, sed licet indiuidua diuinitas,\ndistincta persona est.\ndigitus tamen cum dicitur spiritus, operatoria\nuirtus significatur, quod diuinorum operum sicut pater\net filius ita et spiritus sanctus operator sit. Dauid enim dicit:\nquoniam uidebo caelos opera digitorum tuorum et in\nXXXII psalmo: et spiritu oris eius omnis uirtus eorum.\net Paulus ait: haec autem omnia operatur unus atque\nidem spiritus diuidens singulis prout uult. et id cum\ndicit:\nquodsi in spiritu dei ego eicio daemonia,\n\n\n\n\n\n\n\n\n\n\nprofecto praeuenit in uos regnum dei, simul ostendit imperialem\nquandam esse sancti spiritus potestatem, in quo regnum\nest dei, nos quoque, in quibus habitat spiritus, regalem domum.\nunde et in posterioribus dixit: regnum dei intra\nuos eat. et ideo diuinitatis et dominationis et imperatoriae\nmaiestatis consortem debemus aestimare spiritum sanctum,\nquia dominus est spiritus, ubi autem spiritus domini\nibi libertas..\nCum inmundus spiritus exierit de homine, ambulat\nper loca quae non habent aquam quaerens requiem et\nnon inueniens. hoc de Iudaeorum plebe dictum ambigi non\npotest, quam dominus a regno suo in superioribus segregauit.\nunde omnes quoque haereticos et schismaticos a regno dei et\nab ecclesia intellege separatos. et ideo non dei, sed inmundi\nspiritus omnis schismatum haereticorumque liquido claret\nesse conuentus. itaque in uno homine totius Iudaici populi\nconparatio est, a quo per legem spiritus inmundus exierat. sed\nquia in nationibus et gentibus per fidem Christi requiem repperire\nnon potuit — inmundis enim spiritibus Christus incendium\nest, qui in pectoribus gentilium, quae ante arida erant, postea\nper baptismum rore spiritus umescebant, iacula aduei-sarii\nignita restinxerat —, ideo regressus ad plebem est Iudaeorum,\nquae forensi et perfunctoria specie comta animo manet interiore\npollutior. neque enim sacri fontis inriguo aut abluebat aut\nrestinguebat ardorem, meritoque ad eam spiritus redibat\n\n\n\n\n\n\ninmundus adducens secum septem spiritus nequiores, quoniam\nin ebdomada legis et octauae mysterium sacrilega mente\nconmisit. itaque ut nobis multiplicatur septiformis spiritus\ngratia, ita illis inmundorum spirituum omnis cumulatur iniuria;\nuniuersitas enim hoc numero aliquotiens conprehenditur, propter\nquod septimo die conclusis mundi operibus requieuit deus.\nideo et sterilis septem peperit et populosa in filiis\ninfirmata est. denique ut scias synagogae populum deformari.\nubi ecclesiae beatitudo laudatur, subiecit: generatio haec\ngeneratio nequam est; signum quaerit et signum non\ndabitur ei nisi signum Ionae. nam sicut fuit lonas\nsignum. Nineuitis, ita erit et filius hominis. in hoc quoque\nIudaeorum plebe damnata ecclesiae mysterium euidenter\nexprimitur, quae in Nineuitis per paenitentiam et in regina\naustri per studium percipiendae sapientiae de totius orbis\nfinibus congregatur, ut pacifici Salomonis uerba cognoscat.\nregina plane, cuius regnum est indiuisum, de diuersis et distantibus\npopulis in unum corpus adsurgens. itaque sacramentum\nillud magnum est de Christo et de ecclesia, sed tamen\nhoc maius est, quia illud in figura ante praecessit, nunc\nautem plenum in ueritate mysterium est; illic enim Salomonis\ntypus, hic autem Christus in suo corpore est. ex duobus igitur\nconstat ecclesia, ut aut peccare nescias aut peccare desistas;\npaenitentia enim delictum abolet, sapientia cauet. hoc in mysterio.\nceterum Ionae signum ut typus dominicae passionis ita\netiam grauium, quae Iudaei conmiserint, testificatio peccatorum\nest. simul aduertere licet et maiestatis oraculum et pietatis\n\n\n\n\n\n\n\n\nindicium; namque Nineuitarum exemplo et denuntiatur supplicium-\n. cium et remedium demonstratur. unde etiam debent Iudaei non\ndesperare indulgentiam, si uelint agere paenitentiam.\nNemo lucernam accendit et in abscondito ponit neque\nsub modio, sed supra candelabrum. ergo quia in superioribus\necclesiam synagogae praetulit, hortatur nos ut fidem\npotius nostram ad ecclesiam transferamus; lucerna enim fides\nest iuxta quod scriptum est: lucerna pedibus meis\\'uerbum\ntuum. domine; uerbum enim dei fides nostra est. uerbum\ndei lux est, lucerna est fides. erat lux uera, quae inluminat\nomnem hominem uenientem in hunc mundum. lucerna\nautem lucere non potest nisi aliunde lumen acceperit. haec\nest lucerna quae accenditur, uirtus scilicet nostrae mentis et\nsensus, ut mna illa possit quae perierat repperiri. nemo ergo\nfidem sub lege constituat; lex enim intra mensuram est, ultra\nmensuram gratia: lex obumbrat, gratia clarificat. et ideo nemo\nfidem suam intra mensuram legis includat, sed ad ecclesiam\nconferat, in qua septiformis spiritus relucet gratia, quam\nprinceps ille sacerdotum fulgore supernae diuinitatis inluminat,\nne eam legis umbra restinguat.\ndenique lucerna illa, quam\nmatutinis uespertinisque temporibus ritu uetere Iudaeorum\nprinceps sacerdotum solebat accendere, uelut sub modio sita\nlegis euanuit et ciuitas illa Hierusalem quae in terris est,\nquae occidit prophetas, quasi in conualle fletus posita delitiscit,\n\n\n\n\n\n\nilla autem Hierusalem quae in caelo est, in qua militat fides\nnostra, in illo altissimo omnium locata monte, hoc est in\nChristo, ecclesia non potest tenebris et ruinis mundi huius\nabscondi, sed fulgens candore solis aeterni luce nos gratiae\nspiritalis inluminat.\nNunc uoa, Pharisaei, prius quod deforis est calicis\net catini mundatis. uides corpora nostra terrenorum et\nfragilium expressione signari, quae breui lapsu praecipitata\nfrangantur. et facile ea quae mens uoluit interna per sensus\net gesta corporis prodi sicut illa quae calix interius continet\nforis lucent. unde et in posterioribus non dubium est uocabulo\ncalicis passionem corporis declarari, cum dicit dominus:\ncalicem quem mihi pater dedit non uis ut bibam illum?\nbibit enim corpus suum qui corporalem fragilitatem spiritali\nabsorbet adfectu et quasi in mentem animumque transfundit,\nut interioribus exteriorum inbecillitas hauriatur. cernis igitur\nquod nos non exteriora huius calicis aut catini, sed interiora\ncontaminant. et ideo quasi bonus praeceptor docuit quemadmodum\nnostri mundare corporis contagium debeamus dicens:\ndate elemosynam et ecce omnia munda sunt uobis.\nuides quanta remedia? mundat nos misericordia, mundat nos\ndei sermo iuxta quod scriptum est: iam uos mundi estis\npropter sermonem meum, quem locutus sum uobis.\nnec hoc loco solum, sed etiam in allis quanta gratia sit expressum\ntenes: elemosyna enim a morte liberat et:\nconclude elemosynam in corde pauperis et haec pro te\nexorabit in die malo.\ntotus itaque pulcherrimus abhinc\n\n\n\n\n\n\ndirigitur locus, ut quoniam nos ad studium simplicitatis inuitat,\nsuperflua Iudaeorum et terrena condemnet, qui secundum\ncorpus intellegendo quae legis sunt uitro et catino propter\nfragilitatem sui non inmerito conparantur et ea de quibus nobis\nnullus est usus obseruant, ea autem in quibus nostrae spei\nfructus est neclegunt et ideo peccatum grande conmittunt, dum\nmeliora despiciunt, et tamen ipsi peccato abolitio promittitur,\nsi misericordia consequatur.\nBreuiter autem uitia eorum multa praestringit, qui uiliorum\nfructuum decimis conferendis omne studium intendant suum\nnec ullum futuri iudicii metum nec aliquam dei habeant caritatem,\ncum opera sine fide uana sint; praetereunt enim iudicium\net caritatem dei, iudicium ideo, quia non omnia quae\nagunt in iudicium referunt, caritatem ideo, quia non ex adfectu\ndeum diligunt.\nsed ne rursus fidei nos studiosos faciat, operum\n. neclegentes, perfectionem fidelis uiri breui sermone concludit,\nut et fide et operibus adprobetur, dicens: et haec oportuit\nfacere et illa non omittere.\nadrogantiam quoque iactantiamque\nredarguit Iudaeorum, dum primatus accubitionis in\nconuiuiis adpetunt. in ipsos quoque peritos legis damnationis\nsententia promulgatur, qui quasi sepulchra. quae non apparent\nspecie fallunt usuque decipiunt, ut cum foris speciosa promittant,\nintus plena faetoris includant. quod faciunt plerique\ndoctores, qui ab aliis exigunt quod ipsi non queant aemulari.\net ideo ipsi monumenta sunt, sicut et alibi dictum est: sepulchrum\npatens est guttur eorum.\nBonus etiam locus aduersus superstitionem uanissnnam\nIudaeorum, qui aedificando sepulchra prophetarum patrum\nsuorum facta damnabant, aemulando autem paterna scelera in\nse ipsos sententiam retorquebant. etenim propheticorum aedificatione\ntumulorum sceleris eos qui occiderant arguebant et\nsimilium aemulatione factorum se quoque declarabant paternae\niniquitatis heredes. non igitur aedificatio, sed aemulatio loco\ncriminis aestimatur. neque enim possunt hereditariae iniquitatis\nabsolui qui dei filium crucifigendo quod grauius est\npaternis cumulum sceleribus addiderunt. et ideo bene alibi\naddidit: inplete mensuram patrum uestrorum, quia nihil\nest ultra dei iniuriam grauius peccare quod possint.\npropterea\nmittit ad illos sapientia apostolos et prophetas. quis est\nsapientia nisi Christus? denique in Matthaeo habes: ecce ego\nmitto ad uos prophetas et sapientes.\narguuntur adhuc\nsub nomine Iudaeorum et futuro supplicio statuuntur obnoxii,\nquia, cum doctrinam sibi diuinae cognitio))is usurpent, alios\ninpediant nec ipsi quod profitentur agnoscant.\nNonne quinque passeres ueniuntdepondio etunus\nex illis non est in obliuione coram domino? sed et\ncapilli capitis uestri omnes numerati sunt. nolite\ntimere, multis passeribus plures estis. pulcherrimum\nlocum tenendae simplicitatis et aemulandae fidei saluator intexuit,\nne Iudaeicae more perfidiae alia premamus adfectu, alia\nuoce simulemus, cum ultimo tempore occulta cogitationum\naccusantium aut etiam defendentium secretum nostrae\n\n\n\n\n\n\nmentis aperitura uideantur. quae enim maior est simplicitatis\ninlecebra, quam ut unusquisque cognoscat latebram fraudis esse\nnon posse?\nsed quoniam gemina eat causa perae, quia aut\nex inolita malitia aut ex accidenti metu nascitur, ne qui metu\nterritus potestatis deum quem corde cognoscit negare cogatur,\npulchre addidit animae tantum formidabile esse supplicium,\npoenam corporis non esse metuendam — mors enim naturae\nfinis, non poena est — et ideo mortem supplicii corporalis\nesse defectum, poenam uero animae esse perpetuam deumque\nsolum esse metuendum, cuius potestati non natura praescribat,\nsed eadem natura subiaceat, mortem uero non esse terribilem,\nquam locupletiore faenore sit inmortalitas redemtura.\ninspirauera\ndominus simplicitatis adfectum, uirtutem mentis erexerat,\nfides sola nutabat; bene eam de uilioribus roborauit; nam si\ndeus obliuionem passerum non habet, hominum habere qui\npotest? quod si tanta est dei et tam aeterna maiestas, ut\nunus ex passeribus aut nostrorum numerus capillorum praeter\nscientiam dei non sit, quam indignum est aestimare quod\nfidelium corda dominus aut ignoret aut spernat, qui uiliora\ncognoscat!\nFortasse dicat aliquis: quomodo apostolus dixit: numquid\n\n\n\n\n\n\nde bubus cura est deo, cum utique bos passere pretiosior\nsit? sed aliud est cura, aliud scientia. denique numerus capillorum\nnon in actu conputationis, sed m facilitate cognitionis\naccipitur; non enim sollicitam deus curae numerantis intendit\nexcubiam, sed cui cognita sunt omnia quasi numerata sunt\nomnia. bene tamen numerati dicuntur, quia illa quae uolumus\nseruare numeramus.\npossumus tamen hic discutere aliquod\nintellegentiae spiritalis arcanum, praesertim cum hoc uideatur\nabsurdum, ut homines <non)\\' potius hominibus quam passeribus\nconparentur. uidentur enim quinque isti passeres\nquinque esse corporis sensus, tactus odoratus gustus uisus\nauditus, qui modo passerum si terrenarum sordium rimentur\ninluuiem atque ex incultis locis ac faetidis cibum quaerant,\ndelictorum suorum laqueis occupati ad superiorum\noperum fructus, quibus epulantur animi, reuolare non possunt.\nest enim lenocinantis quidam laqueus uoluptatis, qui\nnostrorum uestigiis animorum quaedam uincla subnectat, ut si\nigneum uigorem puritatemque naturae terrenae materiae sensus\nhebetauerit, luxuriae pretio saecularis addictum sub quadam\nuitiorum auctione constituat.\nsunt etiam quaedam nostrorum\nnundinae delictorum. itaque uariarum capti inlecebris uolup\ntatum aut uenundamur sub peccato aut redimimur a peccato.\nChristus nos redimit, aduersarius uendit; ille auctionatur ad\n\n\n\n\n\n\nmortem, hic redimit ad salutem. unde bene Matthaeus duos\npasseres posuit corpus animamque significans, quoniam caro\nquoque si consentiens legi dei et exuens se lege peccati in\nnaturam animae sensum puritate transierit, alis ad caelum\nspiritalibus eleuatur. itaque docemur quia uolandi nobis gratiam\nnatura dedit, uoluptas abstulit, quae malorum escis grauat\nanimam atque in naturam corporeae molis inclinat.\nmeritoque\nposuit quia nemo illorum cadit sine uoluntate dei; quod enim\ncadit, uergit in terram et quod uolat fastigio inmortalitatis\neuehitur. ne cui autem dubium esset quod Matthaeus dixit,\nLucas euidenter absoluit, quia uoluntas dei cognitio est;\nnon enim quicumque uoluntate dei cadit, sed qui delictorum\nsuorum mole ruerit deum latere non poterit; nam et\nlob ex uoluntate temtatur. dedit tibi aduersarium, sed proposuit\npraemium. nec excuses fragilitatem: quia habes imaginem,\naccepisti munitionem, unde et hoc proficit ad salutem, ut sine\npermissione dei diabolum nocere non posse cognoscas, ne potentiam\ndiaboli magis timeas quam diuinitatis offensam.\nlam illud non dubium est animae passerem conparari, cum\nlegeris: anima nostra sicut passer erepta est de\nlaqueo uenantium. et alibi: quomodo dicitis animae\nmeae: transmigra in montes sicut passer? ipsum\nquoque hominem legimus passeri conparari, quia scriptum est:\nego autem sicut passer singularis in aedificio, scilicet\nex duobus passeribus in unum passerem, hoc est\n\n\n\n\n\n\nspiritalis substantiae subtilitatem concordantis utriusque alae conpage\nformatus. ergo passer bonus est, cui uolandi natura subpeditat.\nest etiam malus passer, qui uolandi usum terrenae uitio labis\naboleuerit, quales sunt isti passeres, qui depondio ueniunt.\nalibi asse ueniunt, alibi depondio. quanta uilitas delictorum!\nmors enim uilis, sed pretiosa uirtus. etenim aduersarius tamquam\ncaptiua mancipia uilioris pretio aestimationis addicit, at\nuero dominus tamquam speciosa seruitia, quae ad imaginem\net similitudinem sui fecit, idoneus sui operis aestimator magno\npretio nos redemit, sicut sanctus apostolus dixit: emti enim\nestis magno. et bene magno, quod non aestimatur aere,\nsed sanguine, quia pro nobis Christus est mortuus, qui pretioso\nnos sanguine liberauit, sicut etiam Petrus sanctus in\nepistula conmemorat sua scribens ad nos: quia non corruptibilibus\nargento uel auro inquit redemti estis de\nuana uestra conuersatione paternae traditionis,\nsed pretioso sanguine quasi agni incontaminati et\ninmaculati Christi Iesu. et bene pretioso, quia inmaculati\ncorporis sanguis est, quia sanguis est fili dei, qui non\nsolum de maledicto legis, sed etiam de inpietatis morte perpetua\nnos redemit.\nin summa igitur hic sensus est: si dominus\n\n\n\n\n\n\nuilibus auibus et infidelibus hominibus uel in oriundo sole\nuel in terrena. fecunditate prospexit, si misericordiae suae\nomnibus munus inpertit, haut esse dubitandum contemplationem\naput illum fidelium ualituram esse meritorum. praeclare\nautem et fidem acuendo intexuit et fidei ipsi uirtutum fundamenta\nsubiecit: nam ut fortitudinis incentiuum est fides ita\nfidei firmamentum est fortitudo.\nEt omnis qui dicit uerbum in filium hominia\nremittetur illi spiritum autem sanctum qui dixerit\nnon remittetur ei. utique filium hominis Christum\nintellegimus, qui de sancto spiritu generatus et uirgine est,\nquod parens eius in terris sola sit uirgo. numquid ergo maior\nsanctus spiritus Christo, ut in Christum peccantes ueniam\nconsequantur, in sanctum spiritum delinquentes remissionem\nnon mereantur adipisci? sed ubi unitas potestatis est, nulla\nconparationis est quaestio neque controuersia magnitudinis,\ncum magnus sit dominus et magnitudinis eius finis esse\nnon possit. si igitur, quod credimus, unitas trinitatis est,\nindiscreta utique magnitudo, sicut indiscreta operatio, quod\nm sequentibus demonstratur; nam cum alibi dictum sit:\npater uobis dat quod loquamini, hic subiecit:\nspiritus enim\nsanctus docebit uos in ilia hora quae oportet dicere.\nergo si operatio una est. una est et contumelia. sed ad proposita\nreuertamur. hic uidetur quibusdam ut eundem et filium\nhominis et spiritum sanctum Christum intellegamus salua\n\n\n\n\n\n\ndistinctione personarum et unitate substantiae, quia unus et\ndeus et homo Christus idem spiritus, sicut scriptum est:\nspiritus ante faciem nostram Christus dominus,\nidem sanctus, quia sicut deus pater et filius dominus et\ndominus pater et filius deus, ita etiam et pater sanctus et\nfilius sanctus et spiritus sanctus. denique Cherubin et Serafin\nindefessis uocibus clamant: sanctus sanctus sanctus, ut\ntrinitas repetita tertia appellatione signetur. si ergo utrumque\nChristus est, quae est diuersitas nisi ut sciamus quia diuinitatem\nChristi nobis negare non liceat? denique in persecutione\nquid quaeritur nisi ut deum Christum negemus? itaque quicumque\nnon confitetur in Christo deum et ex deo atque\nin deo Christum ueniam non meretur. sed etiam quicumque\nspiritus non confitetur Christum in carne\nuenisse ex deo non est; qui enim hominem negauit deum\nnegauit, quia deus in homine et homo in deo Christus.\nplenquc\ntamen illud tenent, ut eam blasphemiam dicant non esse\nueniabilem, si quis Christum dicat in Belzebub eicere daemonia.,\nnon potestate diuina.\nEt ait quidam de turba: magister, dic fratri meo\nut diuidat mecum hereditatem. at ille dixit ei:\nhomo, quis me constit-uit iudicem aut diuisorem\nsupra uos? totus hic locus ad subeundam pro confessione\ndomini passionem aut contemtu mortis aut spe praemii aut\nmansuri denuntiatione supplicii, cui numquam uenia laxetur,\ninstruitur. et quoniam auaritia plerumque solet temtare uirtutem,\netiam huius abolendae rei praeceptum subicitur et\n\n\n\n\n\n\nexemplum dicente domino: quis me constituit iudicem\naut diuisorem supra uos? bene terrena declinat qui\npropter diuina descenderat nec iudex esse dignatur litium et\narbiter facultatum uiuorum habens mortuorumque iudicium\narbitriumque meritorum. non ergo quid petas, sed a quo\npostules intuendum est, nec maioribus intento animo putes\nminoribus obstrependum. unde non inmerito refutatur hic frater,\nqui dispensatorem caelestium gestiebat corruptibilibus occupare,\ncum inter fratres patrimonium non iudex medius, sed pietas\ndebeat sequestra diuidere, quamquam inmortalitatis patrimonium,\nnon pecuniae sit hominibus expetendum; frustra enim\ncongregat opes qui se his nescit usurum, sicut ille qui cum\nrepleta horrea nouis messibus rumperentur, exuberantium sibi\nfructuum receptacula praeparabat, cui congregaret ignarus.\nremanent enim in saeculo cuncta quae saeculi sunt et praetereunt\na nobis quaecumque congregantur heredibus; neque enim\nnostra sunt quae non possumus auferre nobiscum. sola uirtus\ncomes est defunctorum, sola nos sequitur misericordia, quae\ncaelestium dux et praeuia mansionum pecuniae uilis usura\ntabernacula defunctis adquirit aeterna, sicut domini praecepta\ntestantur dicentis ad nos: facite uobis amicos de iniquo\nmamona, qui uos recipiant in aeterna tabernacula\nsua. bonum itaque ac salutare praeceptum et idoneum, quod\nuel auaros possit animare, quo studeant corruptibilia perennibus,\nterrena. mutare diuinis. sed quoniam plerumque deuotio\nfidei infirmitate reuocatur et ad conferendum patrimonium\n\n\n\n\n\n\npromti uictus sui consideratione retrahuntur, eo addidit dominus\ndicens:\nnolite solliciti esse animae quid manducetis\nneque corpori quid uestiamini. anima plus est\nquam esca, et corpus quam uestimentum. nihil enim\nmoralius ad faciendam fidem omnia credentibus a deo posse\nconferri quam quod aerius ille spiritus uitale collegium animae\ncorporisque contubernio foederatum sine nostro labore perpetuat,\nnec salutaris deficit usus alimenti, nisi cum uenerit dies suprema\nmoriendi. cum igitur anima indumento corporis uestiatur et uigore\nanimae corpus animetur. absurdum est ut uictus nobis copiam\ndefuturam putemus, qui uiuendi iugem substantiam consequamur.\nConsiderate inquit uolatilia caeli. magnum sane et\naptum quod fide sequamur exemplum. nam si uolatilibus caeli.\nquibus nullum exercitium cultionis, nullus de messium fecunditate\nprouentus est, indeficientem tamen prouidentia diuina\nlargitur alimoniam, uerum est causam inopiae nostrae auaritiam\nuideri. etenim illis idcirco inelaborati pabuli usus exuberat,\nquod fructus sibi conmunem ad escam datos speciali quodam\nnesciunt uindicare dominatu, nos conmunia amisimus, dum\npropria uindicamus; nam nec proprium quicquam est, ubi\nperpetuum nihil est, nec certa copia, ubi incertus euentus. cur\nenim diuitias tuas aestimes, cum tibi deus etiam uictum cum\nceteris animantibus uoluerit esse conmunem ? aues caeli speciale\nsibi nihil uindicant et ideo pabulis indigere nesciunt. quia\nnon norunt aliis inuidere.\ncocsiderate lilia quomodo\n\ncrescunt; et intra: si autem faenum, quod hodie est\net cras in clibanum mittitur, deus sic uestit. bonus\nquidem sermo atque moralis, quod ad fidem nos diuinae\nmisericordiae conferendae uel iuxta litteram, quia ad staturam\n\n\n\n\n\n\ncorporis nostri, uel spiritaliter, quia supra mensuram staturae\nnostrae sine dei fauore nihil ualemus adiungere, conparatione\nfloris et faeni sermo dominicus prouocauit. quid enim tam.\nmorale ad persuasionem, quam cum uideas quod etiam quae\nsunt inrationabilia sic dei prospicientia uestiuntur, ut nullo\nusu uel ad gratiam egeant uel ornatum, multo magis credas\nrationabilem hominem, si omnem sui usum in deo conlocet\nnec studio nutandi uiolet fidem, numquam egere posse, eo\nquod iure praesumserit de fauore diuino?\nsed tamen ut etiam\naltius ista pendamus, quia non otiosum uidetur quod flos uel\nhomini confertur uel certe plus paene quam hominibus in Salomone\npraefertur, qui tantum meruit ut uel in specie templum\ndeo conderet uel in mysterio Christi ecclesiam figuraret, non\nalienum uidetur ut per claritatem coloris angelorum caelestium\ngloriam putemus expressam, qui uere mundi istius flores sunt,\nquod eorum claritatibus mundus ornatur, et bonum odorem\nsanctificationis adspirant. quorum praesidio fulti possumus\ndicere: bonus odor Christi sumus deo in his qui\nsalui fiunt, qui nulla sollicitudine praepediti, nullo usu\nlaboris exerciti diuinae in se liberalitatis gratiam et caelestis\nseruant dona naturae. unde bene et hic uestitus gloria sua\nSalomon et alibi coopertus ostenditur, quod infirmitatem corporeae\nnaturae ueluti uirtute quadam mentis adopertam operum\ngloria uestiebat. angeli uero, quorum natura diuinior expers\nmanet iniuriae corporalis, recte licet maximo uiro consideratione\ntamen nostrae iniuriae praeferuntur. ergo quoniam per resurrectionem\nerunt homines sicut angeli in caelis, nos quoque\nexemplo angelorum gloriae caelestis augmentum dominus, qui\n\n\n\n\n\n\net illis eam tribuit, sperare praecepit, quoad absorbeatur hoc\nmortale a uita; oportet enim con corruptibile hoc induere\nincorruptelam et mortale hoc induere inmortalitatem.\nPlerique etiam conparationem hanc secundum naturam Soris\net usum putant propositi germinis aptiorem, eo quod lilia\nnullius annui usus cultum requirant nec sicut erga prouentum\nfructuum ceterorum ita etiam erga generationem istius floris\nsollicitis in orbem redeat labor actus agricolis. quibuslibet\nenim siccitatibus agri omne illud quod alitur in florem quadam\nuirtute genitali ex sese atque in se suci semper manentis animatur.\nita cum foliorum puberum caulem uideas aruisse. floris\ntamen natura uiuescit; absconditur enim uiriditas, non amittitur\\'.\nat ubi uernis fuerit prouocata blanditiis. indumentum\ngerminis comam floris liliiue resumit ornatus. quem locum\nnunc, quoniam alibi uberius tractatum esse reminiscimur,\npraestrinxisse satis est, ne in eadem sit recursus;\nillud delectat\naduertere quia non in asperitatibus montium incultisque\nsiluarum lilia, sed in hortorum amoenitate generantur. sunt\nenim horti quidam diuersarum pomiferi uirtutum iuxta quod\nscriptum est: hortus clausus soror mea sponsa, hortus\nclausus, fons signatus, eo quod ubi integritas. ubi\n\n\n\n\n\n\n\n\n\n\ncastitas, ubi religio, ubi fida silentia secretorum, ubi claritas\nangelorum est, illic confessorum uiolae, lilia uirginum, rosae\nmartyrum sunt. nec incongruum quisquam putet quod angelis\nlilia conparentur, cum lilium se Christus ipse memorauerit\ndicens: ego flos campi et lilium conuallium. et bene\nlilium Christus, quia ubi martyrum sanguis ibi Christus, qui\nest flos sublimis inmaculatus innoxius, in quo non spinarum\noffendat asperitas, sed gratia circumfusa clarescat; sunt enim\nspinae rosarum, quia tormenta sunt martyrum. non habet spinas\ninoffensa diuinitas, quae tormenta non sensit.\nergo lilia. uel\nangeli supra hominum gloriam uestiuntur: nec in nobis misericordiam\ndei desperare debemus, quibus per resurrectionis gratiam\ndominus similem angelorum speciem pollicetur. quo loco\netiam illam uidetur praestringere quaestionem, quam etiam\napostolus non omisit, quia. gentes huius mundi quaerunt, quomodo\nresurgant mortui et quali corpore ueniant.\nnam cum\ndicat: quaerite regnum dei et haec omnia adicientur\nuobis, nec ad praesens nec in reliquum fidelibus ostendit\ngratiam defuturam, si modo qui diuina desiderant terrena non\nquaerant. indecorum quippe est homines curare de cibo, qui\nmilitant regno. nouit rex quemadmodum familiam suam pascat\nalat uestiat, et ideo dixit: iacta in deum cogitatum tuum\net ipse te enutriet.\n\nIgnem ueni mittere in terram et quid uolo nisi\niam accendatur? baptisma habeo baptizari et quo-\n\nmodo angor, usquedum perficiatur?\nin superioribus\nuigilare nos uoluit per omnia exspectantes momenta domini\n\n\n\n\n\n\nsalutaria aduentum, ne dum aliquis remittit et neglegit de\ndie in diem opera sua differens, iudicii futuri die uel propria\nmorte praeuentus meritum suae conmendationis amittat. et\nilla quidem in omnes praecepti forma generalis, uerum series\nsequentis exempli dispensatoribus, hoc est sacerdotibus uidetur\nesse proposita, quo sciant sibi grauem in futurum poenam\nesse subeundam, si saecularibus intenti deliciis familiam\ndomini plebemque conmissam sibi gubernare neglexerint.\nsed\nquia exiguus est profectus et parua meritorum gratia supplicii\nmetu ab errore reuocari maiorque praerogatiua caritatis et\namoris, eo dominus ad promerendam sui gratiam studia nostra\nacuit et adquirendae cupiditate diuinitatis inflammat dicens:\nignem ueni mittere in terram, non utique illum ignem\nconsumtorem bonorum, sed bonae uoluntatis auctorem, qui\naurea dominicae domus uasa meliorat, faenum uero consumit\net stipulam. ac saecularia omnia mundi uoluptate concreta\nperituraeque opus carnis exurit ignis ille diuinus, qui flammigerabat\nin ossibus prophetarum, sicut sanctus Hieremias dicit:\nquia factum est sicut ignis ardens flammigerans\nin ossibus meis. est enim ignis domini, de quo dictum\nest: ignis ante eum ardebit. est et idem dominus ignis,\nsicut ipse digit: ego sum ignis ardens et non consu- .\nmens; ignis enim domini lumen aeternum est. quo igni illae\naccenduntur lucernae, de quibus supra dixit: sint autem\nlumbi uestri praecincti et lucernae ardentes. et\nideo quia nox est huius dies uitae, lucerna est\n\n\n\n\n\n\n\n\nnecessaria hunc ignem in se etiam Ammaus et Cleopas a domino missum\nesse testantur dicentes: nonne cor nostrum ardens\nerat in uia, eum aperiret nobis scripturas? euidenter\nitaque docuerunt qualis istius sit ignis operatio, qui secreta\ncordis inluminat. ideo fortasse dominus in igne uenturus est,\nut resurrectionis tempore uitia uniuersa consumat suique\nconspectu desideria conpleat singulorum meritorumque et\nmysteriorum lumen accendat.\nTanta itaque domini dignatio est, ut infundendae nobis deuouonis\net consummandae perfectionis in nobis et maturandae\npro nobis studium passionis sibi inesse testetur. qui cum in\nse nihil habuerit quod doleret, nostris tamen angebatur aerumnis\net sub tempore mortis maestitiam praetendebat, quam non ex\nmetu mortis suae, sed ex mora nostrae redemtionis adsumserat\niuxta quod scriptum est: et quomodo angor, usquedum\nperficiatur? utique qui usque ad perfectionem angitur\nde perfectione securus est. sed etiam alibi: tristis inquit est\nanima mea usque ad mortem. non propter mortem, sed\nusque ad mortem tristis est dominus, quia eum condicio corporalis\nadfectus, non formido mortis offendit. nam qui corpus suscepit\nomnia debuit subire quae corporis sunt, ut esuriret sitiret\nangeretur contristaretur, diuinitas autem conmutari per hos\nnescit adfectus. simul ostendit quod in certamine passionis\n\n\n\n\n\n\nmors corporis absolutio anxietudinis, non coaceruatio sit doloris.\n\nPutatis quod pacem ueni dare in terram? non\ndico uobis, sed separationem. erunt enim ex hoc\nquinque in domo una diuisi, tres in duo et duo in\ntres diuidentur. pater in filium et filius in patrem\ndiuidentur, mater in filiam et filia in matrem,\nsocrus in nurum suam et nurus in socrum suam.\ncum in omnibus fere euangelicis locis spiritalis intellectus\noperetur, tamen in praesenti maxime ne quem duritia nudae\nexpositionis offendat, spiritali altitudine sensus series temperanda\nest, praesertim cum sacrosancta religio moralibus disciplinis\net mitibus pietatis exemplis etiam fidei exules ad\nreuerentiam tamen sui clementer inuitet, ut praeuia fidei\ndisciplina mansuetudine sui superstitionum dura dissoluat et\nobnoxias erroribus mentes cogat etiam fide credere, quas potuit\npietate mulcere. etenim cum fidei alta pectoribus non capiuntur\ninfirmis. per ea quae praecepta sunt ea quae ueneranda sunt\naestimantur. ut iusta de iusto, sancta de sancto bonorum\nsuorum bonum testentur auctorem.\nergo dominum illum, qui\nsimul diuinitatis reuerentiam et pietatis gratiam suadere conplexus\nest dicens: diliges dominum deum tuum et\ndiliges proximum tuum, ita nunc mutatum esse opinabimur,\nut aboleret necessitudinum nomina, conlideret pietatis\naffectus? carissimorum pignorum discidia mandasse credamus?\net quomodo ipse est pax nostra, qui fecit utraque\n\n\n\n\n\n\nunum? quomodo ipse dicit: pacem meam do uobis.\npacem meam relinquo uobis, si parentes a filiis, filios a\nparentibus discidio necessitudinis separatm-us aduenit? quomodo\nmaledictus qui non honorat patrem, religiosus qui\ndeserit?\nsed si aduertamus quia prima causa religionis, secunda\npietatis est, enodem etiam hanc aestimabimus quaestionem;\noportet enim ut diuinis humana posthabeas. nam si officium\nparentibus exhibendum est, quanto magis auctori parentum,\ncui gratiam etiam pro parentibus tuis debes! aut si illi omnino\nnon recognoscunt parentem, quemadmodum tu recognoscas?\nnon igitur dicit renuntiandum esse pignoribus, sed deum\nomnibus praeferendum. denique habes in alio libro: qui\ndiligit patrem aut matrem plus quam me non est\nme dignus. non diligere parentes, sed deo praeferre prohiberis;\netenim naturae pignora domini beneficia sunt nec quisquam\ndebet plus amare beneficium quod accepit quam deum\na quo beneficium seruatur acceptum. ergo etiam secundum\nlitteram pie intellegentibus expositio religiosa non deest, subest\ntamen quo altius referendum putemus hunc sensum, quia\naddidit: erunt ex hoc quinque in domo una diuisi.\ntres in duo et duo in tres diuidentur. qui sunt enim\nquinque, cum sex personarum uideatur facta subiectio), patris\net filii, matris et filiae, socrus et nurus? quamquam eadem\nmater quae socrus accipi possit; quae enim mater est filii\nsocrus eius uxoris est, ut iuxta litteram quoque numeri non\nabsurda sit ratio liquidoque clareat fidem uinculis nexam non\nesse naturae, quia licet officio pietatis obnoxii fide tamen liberi\nsunt.\nNon incongruum quoque uidetur, si mystica interpretatione\nenodemus hunc sensum. domus una homo unus est; unusquisque\nenim domus aut dei est aut diaboli. itaque domus\nspiritalis homo est spiritalis, sicut habemus in epistula Petri:\net uos tamquam lapides uiui aedificamini domus\nspiritalis in sacerdotium sanctum. in hac ergo domo\nduo in tres, tres in duo diuiduntur. duo legimus frequenter\nanimam et corpus. quodsi duobus in terra conuenerit, effecit\nutraque unum. et alibi: castigo corpus meum et seruituti\nredigo.\naliud est quod seruit, aliud cui subicitur. si\nduos agnouimus, etiam tres agnoscamus, quod procliue ex illis\nduobus est intellegere. tres enim animae in corpore adfectiones\nsunt. una rationabilis, alia concupiscibilia, tertia inpetibilis,\nhoc est λογιστιϰόν, ἐπιϑυμητιϰόν, ϑυμιϰόν. non ergo duo in duo.\nsed duo in tres et tres in duo diuidentur; etenim per aduentum\nChristi homo qui erat inrationabilis rationabilis factus est.\nante eramus similes bestiarum, quae rationem nesciunt, eramus\ncarnales, eramus terreni iuxta sententiam: terra es et in\nterram ibis. uenit dei filius, misit spiritum suum in corda\nnostra, facti sumus filii spiritales.\nPossumus dicere quia in hac domo sunt alii quinque, id\nest odor tactus gustus uisus auditus. ergo si secundum ea\nquae audimus aut legimus separato sensu uisus atque auditus\nexcludamus superfluas corporis uoluptates, quae gustu tactuque\net odore pariuntur, duos in tres diuidimus, eo quod\nmentis habitus uitiorum non capiatur inlecebris, sed aemulatione\nuirtutis a lenociniis se uoluptatis abducat nec fiat omnium\nuna consensio, quae praecipitet in errorem, sed diuidendo se\nseparent desideria cordis et officia uirtutis. aut si quinque\nsensus accipimus corporales, uitia iam corporis. et peccata se\nseparant. et fortasse quinque sunt quos fratres suos ille in\neuangelio diues luxuriosus adpellat qui cruciari describitur\naput inferos, quibus mandari rogat ut nouerint in hoc saeculo\ndelicias abdicandas, ut possint requiem habere post saeculum\nstudia uirtutis.\npossunt etiam uideri caro atque anima\nab odore tactu gustuque luxuriae separatae in una domo\nse aduersus incursantia uitia diuidentes, caro et anima\nsubicientes se dei legi, remouentes a lege peccati. quorum\nlicet dissensio per praeuaricationem primi hominis in naturam\nuei\\'terit, ut nequaquam sibi paribus ad uirtutem studiis conuenirent,\ntamen per crucem domini salutaris tam inimicitiis quam\netiam mandatorum lege uacuatis in societatis concordiam congi-uerunt,\nposteaquam Christus e caelo pax nostra descendens\nfecit utraque unum et medium parietem maceriae\n\n\n\n\n\n\nsoluit inimicitias in carne sua lege mandatorum\nin decretis euacuans, ut duos conderet in uno nouo\nhomine faciens pacem et reconciliaret utrosque in\nuno corpore deo. quis est uterque nisi unus interior, alter\nexterior? alterum animae spectat uigorem, alterum refert ad\ncorporis sensum, quamquam inseparabilis adfectus conspiratione\nconcordent, cum caro subiecta meliori salutaribus oboedit\ninperiis, non quo ia naturam animae subtilitate materiae transfusa\ndemigret. sed quia deliciis abdicatis ab omni defaecata\nlabe uitiorum caelestis conuersationis tramitem oboedientiae\nadfectione gradiatur iam non ut antea legi mentis repugnans,\nsed per legem mentis et spiritum uitae liberata a lege peccati,\nut animae caro fiat adpendix, non iam lena uitiorum, sed\naemula quaedam et quasi pedissequa uirtutis, et rursus quando\nanima corporis non coniuet inlecebris nec carnalium uoluptatum\ndelectatione uincitur, sed mens pura mundique huius exuta\nfamulatu sensus corporis in suas inlicit et adtrahit uoluptates,\nut audiendi legendique usu incrementa uirtutis epuletur atque\ninterioris suci spiritalibus nescitura famem satietur alimentis;\netenim ratio cibus mentis est praeclaraque alimonia suauitatis.\n\n\n\n\n\n\nquae membra non oneret neque in naturae pudenda, sed ornamenta\nconuertat, cum libidinum uolutabrum conmutatur in\ndei templum deuersoriumque uitiorum sacrarium incipit esse\nuirtutum. quod utique tunc fit, cum caro in naturam regressa\nuigoris sui agnoscit altricem atque ausu deposito contumaciae\nmoderantis animae coniugatur arbitrio, qualis fuit, cum inhabitanda\nparadisi secreta suscepit, antequam ueneno pestiferi\nserpentis infecta sacrilegam famem sciret diuinorumque memoliam\npraeceptorum animae sensibus inhaerentem edacitatis\nstudio praeteriret.\nHinc peccatum manasse proditur tamquam corpore animaque\ngenitoribus. dum corporis natura temtatur, anima male\nsana conpatitur. quae si adpetentiam corporis refrenasset, in\nipso ortu esset exstincta origo peccati, quam uelut uirili\ninfusam corporis motu madefacta anima etiam sui uigore corrupto\nalienis grauis oneribus parturiuit. etenim ille uiolentior et fortior\nsexus quodam ualido inpetu uelut uirilis fertur adfectus,\nhaec molliorem quam uehementiorem studet tenere rationem.\nex his itaque diuersarum cupiditatum motus adoleuit. sed ubi\nin se anima redit, deformis partus pudore conuenta degeneres\nabiurat heredes abdicans motus, exosa peccatum. caro quoque\ngrauium laborum defaenerata sorte et usura iniuriae miserabilis\nfatigata ubi se cupiditatibus suis, quas sibi ipsa generauit,\ntamquam sentibus mundi doluit esse confixam, ueterem\nhominem festinat exuere, ut se sibi auferat, ne inprouidam\n\n\n\n\n\n\nparentem successio peritura destituat. rursus cupiditatum inrationabilis\nmotus quasi cuiusdam formae decore fucato lenociniis\nuoluptatis inlectans eam sibi tamquam in usum societatis\nadsciuit. ita uelut quaedam corporis atque animae nurus uolup\\'\ntas motui prauae cupiditatis innubit.\nErgo quamdiu mansit m una domo conspirantibus uitiis\nindiuidua inseparabilisque consensio, nulla uidebatur esse diuisio.\nubi uero Christus ignem quo delicta carnis exureret uel gladium\nqui significat exsertae aciem potestatis, quo spiritus\nmedullarumque secreta penetrantur, misit in terras, tunc caro\natque anima regenerationis innouata mysteriis oblita quod erat\nincipit esse quod non erat ac se ueteris uitii quamuis sibi\nante dilecti societate secernit et quasi prodigae copulam\nposteritatis eliminat. ut diuidantur parentes m filios, dum\nintemperans motus temperantia corporis abdicatur et anima\ndeclinat consortium culpae nec extrariae illi et foris sumtae\nlocus remanet uoluptati.\nfilii quoque m parentes diuiduntur,\ndum renouati hominis censuram senilem uitia uetusta declinant\npietatisque normam uoluptas adulescentior tamquam seriae\ndomus refugit disciplinam. non incongruum quoque est, si\nputemus quod et isti ideo se diuidant, ut meliores fiant parentibus\nmaxime cum m posterioribus dixerit: si quis uenit\nad me et non odit patrem aut matrem et filios et\nfratres et sorores, etiam animam suam, non potest\nmeus discipulus esse. et ideo secundum simplicem intellegendi\nformam gentilibus parentibus qui Christum sequitur\nfilius antefertur; religio enim praestat pietatis officiis.\nIllud quoque secnndum altiorem interpretationem, quia de\ncarne peccatum nascitur et uelut in utero carnis operatur, de\nquo ait apostolus: si autem quod nolo hoc ago, iam\nnon ego illud operor, sed quod habitat in me peccatum.\ncum pro uita mundi huius effusus domini sanguis\naboleuerit uitia, in gratiam ex offensione conuertitur — superabundauit\nenim peccatum, ut superabundaret gratia — fitque\nut ex peccato orta paenitentia ad conuersionem propositi et\nad cupiditatem gratiae spiritalis inpellat. itaque quod erat\nmihi ad mortem hoc erit in salutem. ergo peccatum inriguo\nfontis ablutum ab ea unde generatum est carne secernitur et,\ndum unusquisque cupit redimere delictum, ut ex serie culpae\nstudium disciplinae.\nconcupiscentia quoque rerum malarum et\nquidam motus feruidior cupiditatis dei uerbo in adpetitum\ntransfunditur diuinae caritatis et amoris atque in eadem natura\nfit uaria disciplina multoque meliorem quam antea uoluptatem\nsibi mysteriorum caelestium ille corporis atque animae adpetitus\nadquirit. alitur enim animus cognitione rerum et conperta\nfuturorum repromissione sublimior animae opera uetusta\nfastidit; animalis enim non percipit quae sunt\nspiritus dei, stultitia enim illi est; spiritalis\nautem diiudicat omnia, ipse autem a nemine diiudicatur.\nDum uadis cum adueraario tuo ad magistratum,\nin uiada operam liberari ab illo, ne forte condemnet\nte aput iudicem et iudex tradat te exactori et\nexactor mittat te in carcerem. dico tibi, non exies\ninde, donec etiam nouissimum quadrantem reddas.\n\n\n\n\n\n\nhoc etiam Matthaeus posuit, sed ille specialiter, iste generaliter;\nille enim de reconcilianda pace dissidentium fratrum\ndictum putauit, hic de paenitentia et omnis emendatione\ndelicti. discutiamus igitur qui sit aduersarius, qui magistratus,\nqui iudex, quiue exactor, quidue putemus esse quadrantem,\nquem nisi quis exsoluerit mittatur in carcerem.\net iuxta\nMatthaeum quidem aduersarius est, cum quo minime tibi in\nhac uita conuenisse uideatur, qui aput iudicem futurum mortuorum\natque uiuorum manentis simultatis te crimine persequatur,\niuxta Lucan autem est aduersarius noster ille praecipue,\nqui serit inlecebras delictorum, ut habeat in supplicio participes.\nquos habuit in errore consortes, atque ideo socios\nquaerit ad culpam, ut obnoxios prodat ad poenam. quem nobis\ncauendum Petrus apostolus monet dicens: aduersarius\nuester diabolus tamquam leo rapiens et rugiens\nquaerit quem deuoret.\nEst aduersarius noster iuxta Matthaeum omnis uirtutis\nusus et apostolicus et propheticus sermo, qui nos ad asperiora\npraecepta et durioris uitae documenta constringit, cui consentire\nnos conuenit, ut eum operibus aemulemur, ne aliqua\nnostri contumacia ab eo desciuisse prodatur. iuxta Lucan\nautem nemo nobis magis aduersarius quam noster est lapsus,\nqui nos uitae nostrae accusat indiciis, non quod accusationis\nullius iudex futurus quaerat officium, sed quod aput omnium\ncognitorem noster nos actus accusat, dum ab usu uirtutis\napostolicisque praeceptis inuenitur alienus.\nitaque aduersarius\n\n\n\n\n\n\nnobis omnis uitiorum usus, aduersaria nobis libido, aduersaria\nauaritia, aduersaria omnis inprobitas, aduersaria omnis iniqua\ncogitatio, omnis denique mala est conscientia, quae nos et hic\nadficit et in futurum accusabit et prodet, sicut testatur apostolus\ndicens: testimonium reddente illis conscientia illorum\net inuicem cogitationibus accusantibus aut\netiam defendentibus. quodsi conscientia unumquemque\nprodit, quanto magis gestorum nostrorum opus ante deum\npraesto est, quod expressum in nostro corpore ultimo tempore\nrecensebitur et secretum cogitationis scriptum in cordibus\nnostris legetur! demus igitur operam, ut dum in hoc sumus\nuitae curriculo constituti, tamquam a malo aduersario ita ab\ninprobo liberemur actu, ne, dum imus cum aduersario ad\nmagistratum, in uia nostrum condemnet errorem.\nideo et\nsecundum Matthaeum ait: esto consentiens aduersario\ntuo, cum es cum illo in uia; εὐνοω̄ν autem Graecus dixit,\nhoc est beniuolens. si enim, dum sumus in hac uita, exsoluamus\nnos a uinculis diaboli, nec ille propter nos damnabitur\net nos a uinculis eius erimus alieni. unde et pro Assyrio\npsalmus scribitur LXX VIllI,. bene enim consulis aduersario et pro\nillo Assyrio, hoc est uano, facis, si eius laqueis exutus\npraestes hanc beniuolentiam, ut poenam tui lapsus et mortis\neuadat. quodsi uinculis eius haereas, tradet te tamquam\nreum magistratui, idem accusator et proditor.\nquis est\n\n\n\n\n\n\nmagistratus nisi penes quem omnia potestas est et qui pleni et\nperfecti temporis sublimem sibi uindicat dignitatem, ad quem\nbonorum operum fretus conscientia non timens aduersarium\nsanctus propheta festinat dicens: sitiuit anima mea ad\ndeum uiuum, quando ueniam, et parebo ante faciem\ndei? hic enim magistratus tradet reum iudici, ei scilicet, cui\nuiuorum et mortuorum tribuit potestatem et tribuit per natu-\n\nnaturam, non per grai; non enim quam non habebat accepit,\nsed quam ex substantia patris, cum generaretur, adsumsit. hunc\nmagistratum tibi et iudicem monstrat, qui monstrauit accusatorem,\net ostendit quando sit reuelandus. in die, inquit, qua\nindicabit deus occulta hominum secundum euangelium\nmeum per Iesum Christum dominum nostrum.\nhic igitur est iudex Iesus Christus, per quem occulta redarguuntur\net inprobi operis poena mandatur.\nuis scire Chhstum\nesse iudicem, qui exactori tradit et in carcerem mittit?\nipsum interroga, immo ipsum lege m euangelio dicentem:\ntollite et mittite illum in tenebras exteriores.\nexactores quoque suos ipse monstrauit alio loco ubi dicit: sic\nerit in consummatione saeculi; exibunt angeli et\nseparabunt malos de medio iustorum et mittent\neos in caminum ignis: ibi erit fletus et stridor\ndentium.\nSuperest nunc ut intellegamus quid sibi uelit figura quadrantts.\net uidetur usualis rei expressum nomine intellectus\n\n\n\n\n\n\nspiritalis arcanum. nam sicut qui pecuniam soluunt debitum\nreddunt, nec prius euacuatur faenoris nomen quam totius sortis\nad nummum usque quocumque solutionis genere quantitas\nuniuersa soluatur, sic conpensatione caritatis actuumque reliquorum\nuel satisfactione quacumque peccati poena dissoluitur.\nnon otiosum etiam quia non aera sicut alibi duo, non assem, non\ndenarium, sed quadrantem hoc posuit loco; quadrantaria enim\npermutatio uelut quaedam est conpensatio, cum aliud redditur\net aliud significatur solutum. ita et hie aut pretio caritatis\nredimitur iniuria aut iniuriae aestimatione poena laxatur.\nquadrantem autem in balneis dari solere reminiscimur, cuius\noblatione ut illic unusquisque lauandi accipit facultatem ita\nhic accipit eluendi, quia uniuscuiusque peccatum supra scriptae\ngenere condicionis eluitur, cum tamdiu exercetur noxius poenis,\nut conmissi supplicia erroris expendat.\nde (jahiaeis autem\nillis, quorum sanguinem Pilatus miscuit cum sacrificiis eorum.\nfigura quaedam uidetur eos tangens, qui coactu diabolico non\npure offerunt sacrificium. quorum oratio ia peccatum, sicut\nde Iuda scriptum est proditore, qui proditionem sanguinis dominici\ninter sacrificia positus cogitabat.\nArborem fici quidam habuit plantatam in uinea\nsua. quid sibi uult quod in euangelio suo dominus ficus parabolam\nfrequenter inducit? habes enim alibi quod iussu domini\nuiriditas omnis huius ligni frondentis aruerit. unde intellegis\nomnium creatorem, qui potest inperare naturis, ut uel arescant\nsubito uel uirescant. alibi ex teneritudine arboris huius\n\n\n\n\n\n\net foliis conici solere conmemorat aestatis aduentum utroque\nsignificans et Iudaicae plebis inanem quam praetendebat gloriam\nuelut florem aduentu domini decidisse, quia operibus\ninfructuosa durabat, et iudicii diem uelut aestatis aduentum,\nquo adulti fructus terrarum omnium reconduntur, ex plenitudine\necclesiae, in quam Iudaei quoque credituri sunt.\nmetiendum. etiam hic ergo altioris sensus aliquod quaeramus\narcanum. ficus in uinea est. erat autem uinea domini Sabaoth,\nquam dedit in rapinam gentium. itaque qui uineam suam diripi\nfecit hic etiam ficum iussit excidi. apta autem synagogae arboris\nistius conparatio est, quia sicut ista arbor foliis redundans\nfiuentibus spem possessoris sui cassa speratorum prouentuum\nexspectatione destituit, ita etiam in synagoga, dum doctores\neius operibus infecundi uerbis tamen uelut foliis redundantibus\ngloriantur, inanis umbra legis exuberat. spes autem falsi spectata\nprouentus populi uota credentis inludit.\nest etiam in natura\narboris, quo magis credas synagogae speciem conparatione\nhuius expressam. etenim si diligenter inquiras, discretam ah\nusu arborum ceterarum consuetudinem naturae huius inuenias.\nnamque aliae florem ferunt ante quam fructum pomaque uentura\npraenuntio sui flore designant, haec sola ab initio germinat\npoma pro floribus. in aliis flos decutitur et poma\nnascuntur, in hac poma decidunt. ut poma succedant. ergo\npriora illa cassa fructuum uice floris emergunt; ita praecoci\nquodam nascendi usu quae ordinem naturae nesciunt beneficium\n\n\n\n\n\n\n\n\n\n\nnaturae seruare non possunt. etenim qua se medio trudere de\ncortice gemma consueuit, ea minutissima quaeque huius generis\npoma prorumpunt. de quibus legimus in Canticis Canticorum:\nficus producit grossos suos. itaque ceteris albentibus\nprimo uere uirgultis sola ficus proprio nescit flore canescere.\neo fortasse quod nullus istis maturior sit usus in pomis.\nnamque succedentibus aliis haec quasi degenerantia respuuntur\net arenti infirma radice renouatis quibus sit sucus utilior\nexuuntur. manent tamen aliqua. perrara nec decidunt, quibus\nhic prouentus adriserit, ut de medio duarum uirgarum clauiculo\nbreui erumpente promergant, quo geminis tecta praesidiis.\ntamquam naturae parentis gremio suci fotu plenioris inolescant.\nea clementioris aurae prouocata temperie et prolixioribus\nadultiora.temporibus ubi siluestrem animum suci prioris exuerint.\nspecie ceteris et maturitatis gratia praeferuntur.\nSpecta nunc cultus et animos Iudaeorum, qui quasi primi\nfructus male feracis synagogae grossi labentis similitudine conruerunt,\nut mansura supra aeuum nostri generis poma succederent.\netenim primus synagogae populus quasi radice operum infirmus\narentium ubertatem sapientiae naturalis haurire non potuit\net ideo uelut inutilis decidit fructus, ut quasi ex isdem clauiculis\narboris fructuosae de pinguedine religionis antiquae\nnouus ecclesiae populus emergeret. ergo ille qui erat esse\ndesiuit, ut inciperet iste qui non erat. primi tamen ex Israhel.\nquos naturae ualidioris ramus extulerat, sub umbra legis et\ncrucis in utriusque sinu suco gemino colorati grossi\n\n\n\n\n\n\nmaturescentis exemplo pulcherrimorum gratia fructuum ceteris praestiterunt,\nquibus dicitur: sedebitis supra duodecim thronos\niudicantes duodecim tribus Israhel.\nnec illnd alienum\nquod Adam atque Eua. primi illi nostri ut generis ita erroris\nparentes, qui huius arboris texere se foliis, paradisi exules esse\nmeruerunt, cum domini deambulantis praesentiam transgressionis\nsuae conscii declinarent, ut significarent futurum quod\nultimis temporibus populus Iudaeorum sub domini salutaris\naduentu, qui eos uocaturus aduenit, exutum se uirtutibus per\ndiaboli temtamenta cognoscens et intecta conscientiae probra\nformidans a religione deuius praeuaricatione confusus esset a\ndomino recessurus, uerborum fluentium uelut foliorum uelaminibus\nadopertus pudenda gestorum.\nergo illi qui folia de\nficulnea, non poma carpserunt, eliminati sunt a dei regno;\nerant enim in animam uiuentem. uenit secundus Adam etiam\nnon folia, sed poma quaerebat; erat enim in spiritum uiui).\nficantem. in spiritu autem fructus uirtutis adquiritur, dominus\nadoratur. quaerebat autem dominus non quia fructum ficulneae\ndeesse nesciret, sed ut ostenderet in figura quia fructum synagoga\niam habere deberet.\n\n\nDenique ex sequentibus docet non se ante tempus uenisse.\nqui per triennium uenit; sic enim habes: ecce anni tres\nsunt, ex quo ueni quaerens fructum in ficulnea hac\net non inuenio. succide ergo illam; ut quid etiam\nterram occupat?\nuenit ad Abraham, uenit adMoysen, uenit\nad Mariam, hoc est uenit m signaculo, uenit in lege, uenit in\ncorpore. aduentum eius ex beneficiis recognoscimus: alibi\n\n\n\n\n\n\n\n\npurificatio, alibi sanctificatio, alibi iustificatio est. circumcisio purificauit,\nsanctificauit lex, iustificauit gratia: unus in omnibus et\nunum omnia. nemo enim mundari potest nisi qui metuit dominum.\nnemo legem meretur accipere nisi purificatus a culpa, nemo accedit\nad gratiam nisi nouerit legem. ergo populus Iudaeorum neque\npurificari potuit, quia circumcisionem non animi, sed corporis\nhabuit, neque sanctificari, quia uirtutem legis ignorauit, qui\ncarnalia magis quam spiritalia sequebatur — lex autem spiritalis\nest — neque iustificari, quia delictorum suorum paenitentiam\nnon gerebat et ideo gratiam nesciebat.\nmerito ergo\nnullus in synagoga fructus inuentus est et ideo iubetur excidi.\nsed bonus cultor et fortasse ille, in quo ecclesiae fundamentum\nest praesagiens alterum ad gentes, se autem ad eos qui ei circumcisione\nsunt esse mittendum, religiose ne excidatur interuenit\nfretus uocatione sua etiam populum Iudaeorum per ecclesiam\nposse saluari ideoque dicit: remitte illam et hoc anno,\nusquedum fodiam circa illam et mittam cofinum\nstercoris.\nquam cito duritiam Iudaeorum superbiamque causas\nesse sterilitatis agnouit! itaque nouit excolere qui nouit uitia\ndeprehendere. pollicetur dura cordis eorum apostolicis ligonibus\nesse fodienda, ut longo incultu situm mentis obductum sermo\nbis acutus inuertat et corde proscisso excitet sensum aerio\nspiramine iam uigentem. ne radicem sapientiae terrarum aceruus\nobruat et abscondat. cofinum quoque stercoris dicit esse\nmittendum. magna profecto uis stercoris, quae tanta est, ut\nde infecundis fecunda, de arentibus uirentia, de sterilibus\nfaciat fructuosa. in quo sedit lob cum temtaretur et uinci\n\n\n\n\n\n\nnequiuit; et Paulus aestimatur stercora, ut Christum lucri faciat.\ndenique cum ante lob plurima perdidisset, posteaquam sedit\nin stercore, non habuit quod ei diabolus posset auferre. bona\nerga terra quae foditur, bonum stercus quod mittitur. denique\ndominus de terra suscitat inopem et de stercore\nerigit pauperem.\nitaque per intellectus exercitium spiritalis\net humilitatis adfectum etiam ludaeos in euangelium Christi\ncultor ille bonus fore existimat fructuosos. meminerat enim\nquia per Aggaeum dominus locutus est, quoniam quarto et\nuicesimo noni mensis, a die quo fundatum est templum domini\nomnipotentis. uineam inquit et ficus et malagranata et\nligna oliuae, quae non adferent fructum, ex hac\ndie benedicam. quo reuelatur sub ipsum anni uergentis\noccasum, hoc est saeculi iam senescentis occiduo, sanctum dei\ntemplum, quod est ecclesia, esse condendum, cuius gratia per\nsanctificationem lauacri Iudaeorum nationumque populi fructum\nsuorum possint habere meritorum.\nErgo per naturam arboris synagogae species indicatur secundis\nprouentibus fructuosa — nos enim ex patrum semine —\nmeritoque Iudaei grossis labentibus conparantur, quod incrassato\ncorde et praedura ceruice ad perennitatem sui peruenire non\npossunt. qui si moriantur et quasi decidant huic mundo, ut\nin interiorem hominem per lauacri gratiam renascantur. erunt\nutique fructuosi. perfidia autem hominum pertinacium synagogam\ninutilem fecit, et ideo quasi sterilis iubetur excidi.\nquod de Iudaeis dictum omnibus cauendum arbitror et nobis\n\n\n\n\n\n\nmaxime, ne fecundum ecclesiae locum uacui meritis occupemus,\nqui quasi malagranata benedicti fructus fen\\'e debemus internos,\nfructus pudoris, fructus coniunctionis, fructus mutuae\ncantatis et amoris sub uno utero ecclesiae matris inclusi, ne\naura. noceat, ne grando decutiat, De aestus cupiditatis exurat,\nne umoris imber elidat.\nnonnulli tamen ficum istam per allegoria-m\nnon synagogae, sed malitiae et inprobitatis figuram putant.\nhi tamen nullo distant nisi quod pro specie genus eligunt,\nid autem cauere se dicunt, quia dominus dixit ad ficum:\nnumquam ex te fructus nascatur in sempiternum\ncum utique plurimos ex Iudaeis credidisse et credituros esse\nnorimus. sed qui credit, non synagogae iam fructus est, sed\necclesiae nec ex synagoga nascitur qui renascitur in ecclesia.\nsicut enim sunt qui ex nobis exierunt, sed non erant\nex nobis, si enim ex nobis essent, nobiscum\nmansissent, sic de his qui ex Iudaeis credunt dicimus,\nquia, si ex synagoga essent, in synagoga manerent, sed propterea\nexierunt ex synagoga, ut ex synagoga non fuisse credantur.\ndeinde pro malitia interueniret alioquin et diceret excolendam,\nut fructum adferret, cum ideo uenerit dominus, ut\nsemina inprobitatis aboleret.\n\n\n\n\n\nErat autem docens in synagoga eorum sabbatis.\net ecce mulier quae habebat spiritum\ninfirmitatis annis decem et octo et erat inclinata.\nquam cito quod de synagoga diceret indicauit! ad\nipsam utique arborem uenisse se monstrat. qui in eadem\npraedicabat. denique in muliere infirma quasi ecclesiae figura\nsuccedit, quae cum mensuram legis et resurrectionis inpleuerit.\nin illa quiete perpetua in sublime erecta fastigium inclinationem\nnostrae infirmitatis sentire non poterit. nec aliter curari potuisset\nhaec mulier nisi quia legem inpleuit et gratiam, legem\nin praeceptis. in lauacro gratiam, per quam mortui saeculo\nresurgimus Christo; nam in decem uerbis legis perfectio est,\nin octauo numero resurrectionis est plenitudo. opus ergo sabbati\nsignum futuri est, quod unusquisque lege perfunctus et\ngratia per misericordiam Christi corporeae fragilitatis molestiis\nexuetur. et ideo in signo ante per Moysen praemissa est sanctificatio,\nut esset exercitium futurae sanctificationis et obseruantiae\nspiritalis a saecularibus operibus abstinendi. denique\net deus ab operibus mundi quieuit; non ab operibus, cuius\nsempiterna et iugis operatio est, sicut filius ait: pater,\nmeus usque modo operatur operor operor, ut ad similitudinem\ndei saecularia nostra opera non religiosa cessarent.\nhoc autem non intellegens archisynagogus prohibebat quemquam\ncurari sabbato, cum sabbatum futurarum typus sit feriarum —\net ideo non operis boni, sed mali feriae sunt — eoque praescriptum\nsit ut nullam ferentes sarcinam delictorum nec\nbonorum ieiuni operum sabbata post mortem futura\n\n\n\n\n\n\ncelebremus. unde dominus spiritaliter uidetur respondere, cum\ndicit: hypocritae, unusquisque uestrum sabbato\nnon soluit bouem suum aut asinum et ducit adaquare?\ncur enim non aliud animal indicauit nisi ut ostenderet\naduersantibus licet synagogae principibus futurum tamen ut\nIudaicus et gentilis populus sitim corporis aestusque mundi\nistius dominici fontis ubertate deponat? agnouit enim bos\npossessorem suum et asinus praesaepe domini sui.\nitaque ille populus, qui ante faeni uilis, quod priusquam\neuellatur arescit, alimonia pascebatur, panem illum qui\ne caelo descendit accepit. et ideo per euocationem duorum\npopulorum ecclesiam dicit saluam futuram, quae tempore legis\ninpleto et dominicae resurrectionis aetate tempus suae absolutionis\nacceperat. quam clemens ergo dominus, quam pius\nin utroque, cum aut miseretur aut uindicat! in synagogae\ntypo arborem excidi iubet. in typo ecclesiae feminam saluat.\nquam dulcis parabola. facilis autem solutio. uinculum uinculo\nconparat, ut insimulatio Iudaeorum actu ipsorum redarguatur.\nnam cum ipsi animalibus sabbato soluant uincula, reprehendunt dominum,\nqui homines a peccatorum uinculis liberauit.\n\n\nCui simile est regnum dei et cui simile esse illud\naestimabo? simile est grano sinapis, quod acceptum\nhomo misit in hortum suum, et creuit et facta\nest arbor, et uolucres caeli requieuerunt in ramis\neius.\ndocet nos praesens lectio naturam conparationum spectandam\nesse, non speciem. itaque uideamus cur sublime regnum\n\n\n\n\n\n\ncaelorum grano sinapis conparetur; nam memini etiam alio\nloco granum sinapis lectum, ubi fidei confertur dicente domino:\nsi habueritis fidem sicut granum sinapis.\ndicetis huic monti: tollere et iactare in mare.\nnec exigua haec, sed magna est fides, quae monti possit ut\nse transferat imperare; neque enim mediocrem fidem dominus\nexigit ab apostolis, quibus aduersus altitudinem extollentem\nse nequitiae spiritalis scit esse certandum. uis scire magnam\nfidem requiri? lege in apostolo: et si habeam omnem\nfidem, ita ut montes transferam.\nergo si regnum\ncaelorum sicut granum sinapis et fides sicut granum sinapis,\nfides utique regnum caelorum et regnum caelorum est fides.\nitaque qui fidem habet, habet regnum caelorum et regnum\nintra nos et fides intra nos est; legimus enim: regnum\ndei intra uos est et alibi: habete fidem in uobis\nipsis. denique Petrus, qui omnem habuit fidem, regni caelorum\nclaues, ut et aliis reseraret, accepit.\nNunc ex natura sinapis, quae uirtus conparationis sit, aestimemus.\ngranum certe eius res est uilis et simplex: si teri coeperit,\nuim suam fundit. etiam fides primo simplex uidetur, sed\nsi teratur aduersis, gratiam suae uirtutis effundit, ut alios\nquoque qui uel audiunt uel legunt odore sui conpleat. granum\nsinapis martyres nostri sunt Felix, Nabor et Victor: habebant\nodorem fidei, sed latebant. uenit persecutio, arma posuerunt,\ncolla flexerunt, contriti gladio per totius terminos mundi\n\n\n\n\n\n\ngratiam sui sparsere martyrii, ut iure dicatur;\nin omnem terram\nexiit sonus eorum. sed alias teritur fides, alias premitur,\nalias seminatur. ipse dominus granum est sinapis. erat integer\nab iniuria, sed eum uelut granum sinapis qui non attigerat\npopulus nesciebat. teri maluit, ut diceremus: Christi enim\nbonus odor sumus deo: conprimi maluit. unde et Petrus\ndixit: conprimunt te turbae; seminari maluit uelut granum.\nquod acceptum homo misit in hortum suum. in horo\nenim Christus et captus et sepultus, in horto creuit, ubi etiam\nresurrexit, et factus est arbor, sicut scriptum est: sicut arbor\nmali inter ligna siluae, ita frater meus inter medium\nfiliorum.\nergo et tu semina in horto tuo Christum â€”\nhortus utique locus plenus est florum et fructuum diuersorum\nquo gratia tui operis effloreat et multiplex odor uariae\nuirtutis exalet. ibi ergo sit Christus, ubi fructus est. semina\ndominum Iesum: granum est, cum conprehenditur, arbor est,\ncum resurgit, arbor mundum obumbrans; granum est, cum\nsepelitur in terra, arbor est, cum eleuatur ad caelum.\nPreme etiam cum Christo et semina fidem. premitur fides,\ncum crucifixum credimus Christum. pressit fidem Paulus, cum\ndiceret: et ego ueniens ad uos, fratres, ueni non cum\neminentia sermonis aut sapientiae, praedicans\nuobis mysterium dei; neque enim iudicaui scire\nquid inter uos nisi Christum Iesum et hunc\n\n\n\n\n\n\ncrucifixum. et quia docuit premere fidem, docuit et leuare dicens:\nnunc enim crucifixum iam non nouimus Christum. seminamus\nautem fidem, cum ex euangelio et apostolicis ac propheticis\nlectionibus credimus in domini passionem. seminamus\nergo fidem, cum eam uelut mollito et subacto solo dominicae\ncarnis operimus, ut quasi uapore et conpressu sacri corporis\nfides se ipsa disseminet. qui enim crediderit factum hominem\ndei filium credit mortuum esse pro nobis, credit resurrexisse\npro nobis. semino ergo fidem, cum sepulturam eius\nintersero.\nuis scire granum Christum et seminatum Christum?\nnisi granum tritici cadens in terram moriatur,\nipsum solum manet; si autem mortuum\nfuerit, multum fructum adfert. ergo non errauimus,\nquia diximus quod ipse iam dixerat. est autem et granum\ntritici, quia confirmat cor hominis, et granum sinapis, quia\ncor hominis accendit. et licet ad omnia utrumque conueniat,\nuidetur tamen granum tritici, cum de eius resurrectione\ntractatur; panis enim dei est, qui de caelo descendit, eo\nquod uerbum dei et resurrectionis exemplum mentes alat.\nspem acuat, firmet adfectum, granum autem sinapis, eo quod\namarior et acrior sermo sit de domini passione, amarior ad\nfiendum, acrior ad conmouendum. itaque cum audimus et\nlegimus ieiunasse dominum, sitisse dominum, lacrimasse\ndominum, uapulasse dominum, dicentem dominum sub tempore\npassionis: uigilate et orate, ne intretis in temtationem,\nuelut suco amarioris sermonis increpiti dulciores iusto\n\n\n\n\n\n\nuoluptatum suauitates corporalium temperamus. ergo qui seminat\ngranum sinapis seminat regnum caelorum.\nNe despicias hoc granum sinapis; minimum quidem est\nomnibus seminibus, fit autem. cum creuerit, maius\nomnibus holeribus. si granum sinapis Christus, quemadmodum\nChristus aut minimus aut crescit? uerum non per\nnaturam, sed per speciem rursus excrescit. uis scire minimum\nuidimus eum, et non habebat speciem neque decorem.\ndisce maximum: speciosus forma prae filiis\nhominum. etenim ille, qui non habebat speciem neque decorem.\nexcellentior factus est angelis ultra omnem gloriam\nprophetarum, quos infirmus Israhel uelut holera manducauerat:\npanem enim, quo corda firmantur, alterum refutauerat, alterum\nnon acceperat.\nsemen autem Christus, quia semen Abrahae;\nAbrahae enim dictae sunt repromissiones et semini\neius. non dicit: (et seminibus\\' tamquam in\nmultis, sed sicut in uno: \\'et semini tuo\\', quod est\nChristus. nec solum semen est Christus, sed etiam minimum\nomnibus seminibus, quia non uenit in regno, non in diuitiis.\nnon in istius mundi sapientia. subito autem uelut arbor sublimem\nsuae uerticem potestatis effudit, ut dicamus: sub\numbra eius concupiui et sedi. et frequenter simul. arbitror,\nuidebatur et arbor et granum. granum est cum dicitur:\nnonne hic est filius Ioseph fabri? sed inter haec\n\n\n\n\n\n\nuerba creuit subito testantibus Iudaeis, quia quasi latae arboris\nramos non poterant conprehendere dicentes: unde huic\nista sapientia?\nGranum igitur est figura, arbor est sapientia, in cuius\nfrondentibus ramis ille nycticorax in domicilio, ille passer\nsingularis in aedificio, ille raptus in paradisum, in aerem rapiendus\net nubes tuta iam sede requiescunt. requiescunt etiam\npotestates et angeli caelorum et quicumque spiritalibus factis\neuolare meruerunt. requieuit sanctus Iohannes, cum recumberet\nsupra pectus Iesu; immo et ipse eius arboris suco uelut\nramus extenditur. ramus est Petrus, ramus est Paulus, posteriora\nobliuiscens et ea quae sunt priora adpetens.\nin quorum sinus et quosdam disputationum recessus qui eramus\nlonge, nos scilicet ex nationibus congregati, quos diu per\ninane mundi procella et turbo nequitiae spiritalis agitabat,\nadsumptis uirtutum remigiis aduolamus, ut nos umbra sanctorum\nab istius mundi ardore defendat, certae stationis iam\nsecuritate uernantes, eo quod anima nostra grauibus ante\nsicut illa mulier inclinata peccatis ut passer erepta de\nlaqueo uenantium in ramos domini montesque migrauit.\nitaque ante superfluis obseruationibus uani et inani leuitate\nuolitantes nunc iam per fidem Christi soluti manus et liberi\na uinculis sabbatorum bonis operibus intendimus et in ipsis\n\n\n\n\n\n\nepulis libertatem habemus, intemperantiam excludimus, ne\nliberi a lege cupiditatibus seruiamus; lex enim ligauit sibi,\nut absolueret cupiditatibus. gratia, quae minorem abstulit\nseruitutem, multo grauiora praecepit: omnia nobis licent,\nsed non omnia expediunt; graue enim potestate uti, ut\nsub potestatem recedas. desiste esse sub lege, ut uirtute supra\nlegem sis.\n\nCui simile aestimabo regnum dei? simile est\nfermento quod acceptum mulier abscondit in farina,\ndonec fermentatum est totum.\nhaec de requirendis\nquaestionibus conparatio tantum ambiguitatis offundit, ut diuersas\nhabeat sententias plurimorum. oportune itaque granum tritici\nsupra diximus Christum, quia suberat nobis spiritale fermentum,\neoque plerique fermentum Christum putant, quod uirtutem\nattollat acceptam. et quia fermentum ex farina ui, non specie\ngeneri suo praestat, Christus quoque ex patribus aequalis\ncorpore, sed diuinitate inconparabilis praeminebat. igitur sancta\necclesia, quae typo mulieris istius euangelicae figuratur, cuius\nfarina nos sumus, dominum legum in interioribus nostrae\nmentis abscondat, donec animi nostri secreta penetralia color\nsapientiae caelestis obducat.\net quia in Matthaeo legimus tribus\nmensuris absconditum esse fermentum, congruere uisum est\nut dei filium crederemus absconditum in lege, adopertum in\nprophetis. euangelicis praedicationibus adinpletum, ut per-I\nfectam fidem nobis adquirat ex omnibus et scriptorum conlatione\nformatus in nobis, qui sumus corpus ipsius, omnia et in\n\n\n\n\n\n\nomnibus inpleatur; ipse enim erat uerbum dei atque mysterium,\nquod absconditum est a saeculis et a generationibus,\nquo nihil potest ad expressionem perennitatis\neius adtestatius dici. erat enim profecto: nam ita erat,\nut absconditus sacrilegis, manifestatus in sanctis praedestinatus\nante saecula seruaretur ad gloriam. haec est autem\ngloria, ut possimus, fratres, inuestigare mysterium absconditum\na saeculis in deo. quod in deo utique ex deo; neque enim\ndeus alienae capax potest esse naturae.\nNec sum dubius animi quod aliqui de hoc mundo dictum\nputent, donec fermentetur in lege prophetis euangelio, ut dominum\nomnis lingua fateatur. itaque discutiamus omnia, diligentius\nrequiramus. nemo inuenit nisi qui ante quaesierit.\naedificemus turrem, conputemus sumptus scripturarum, conferamus\ninpensas, ne qui etiam de nostro aliquo dicat:\nhic uoluit aedificare et non potuit consummare. qui\naedificat, bonum debet iacere fundamentum. bonum fundamentum\nest fides, bonum fundamentum apostolorum et prophetarum;\nduobus enim testamentis fides nostra consurgit nec\niniuriam facit qui parem dixerit in utroque perfectae fidei\nesse mensuram, cum ipse dicat dominus: si crederetis\nMoysi, crederetis mihi, quia et in Moyse dominus est\nlocutus. bene ergo in utroque perfecta mensura, quia perfectus\n\n\n\n\n\n\nin utroque et fides utriusque una, quia unius est uirtutis et\nsensus oraculum atque responsum.\nme tamen sequi iuuat quod\nipse dominus docuit, fermentum ecclesiae spiritalem esse\ndoctrinam; nam cum scriptum sit: cauete a fermento\nPharisaeorum et cum apostolus dixerit: non in fermento\nmalitiae et nequitiae, ostenditur quia doctrina\nfermentum est. sed aliud fermentum zizaniae, aliud fermentum\ntritici, unde et bonis auctoribus adquiescimus, ut dicamus\nquia ecclesia renatum hominem, qui est in corpore et anima\net spiritu, fermento sanctificat spiritali; sanctificatur enim corpus\natque anima et ipsa gratia spiritalis accepit sanctificationis\naugmentum, cum per ecclesiae uelut quoddam fermentantis\nofficium scripturarumque doctrinam, quae uelut caelestium\nconlatione sermonum et ubertate concrescit, infusus toto\nhomini atque permixtus usus inoleuerit, ut fiant unum etiam\nipsa fermentum. quod utique tunc fit, cum sibi tria haec pari\nquadam cupiditatum lance consentiunt et aequalis adspirat\nconcordia uoluntatum.\nHoc igitur ecclesiae opus non tumultuarium nec fortuitum,\nsed diuturna meditatione conlatum, ut haec tria unum\nsint integra a lege peccati. cuius sententiae adsertorem\nhabemus apostolum dicentem: ipse autem dominus\nsanctificet uos per omnia, ut integer spiritus\net anima et corpus sine querella in die domini\nnostri Iesu Christi seruetur. quod per saecularia quidem\ntemtamenta non prouenit, nisi fermentum illud, cui\n\n\n\n\n\n\nconparatur regnum caelorum, mulier illa euangelica abscondit\nin farinae mensuris tribus, donec fermentetur totum;\ntres enim mensurae sunt, ut dixi, carnis animae et spiritus,\nsed spiritus quo uiuimus omnes in hoc corpore siti hoc\nuerius, quando carnis lasciuia non redundat et anima corporalibus\nnon incuruatur erroribus ac mensura uiuendi in toto\nhomine inoffensa seruatur. sed quia mensurarum aequalitas\nsine adiumento ecclesiae atque doctrinae difficile perseuerat,\nidcirco mulier illa, quae figuram ecclesiae gerit, tamdiu uirtutem\nillis doctrinae spiritalis admiscet, donec fermentetur totus\nille interior homo cordis absconditus et in gratiam panis\ncaelestis adsurgat. bene enim fermentum doctrina dicitur Christi,\nquia panis est Christus et apostolus ait: quia unus panis,\nunum corpus multi sumus.\nfit ergo unum fermentum,\nquando caro non concupiscit aduersus spiritum nec\nspiritus aduersus carnem, sed facta carnis mortificamus\net anima ex adflatu dei flatum uitae sumsisse se conscia saecularis\nnecessitudinis contagia terrena declinat. unde et apostolus\nnon in carne, sed in spiritu ambulare nos praecepit, ut sanctificati\nper lauacrum regenerationis ueterem hominem cum\nsuis desideriis exuentes induti nouum, qui secundum Christum\ncreatur, non in uetustate litterae, sed in spiritus nouitate\ngradiamur, quo possit nobis etiam resurrectionis tempore\nincorrupta corporis et animae et spiritus manere conmunio,\n\n\n\n\n\n\n\n\n\n\net nunc omnia quae petimus inpetremus. quod plerisque uidetur\n\netiam dominus significasse, cum dicit: si duobus ex uobis\nconuenerit super terram, de omni re quamcumque\npetieritis, fiet uobis a patre meo, qui in caelis est.\nItaque alii duos animam et corpus accipiunt, alii animam\net spiritum, ut si in terra, hoc est in corpore sibi anima\nspiritusque consentiant nec se inpugnent inuicem diuersis\ncupiditatibus, omnia in effectum uideantur orata posse deduci.\nquod ita fit, cum fuerint utraque unum, si subtractis inimicitiis\nuel solutis duo condantur in unum nouum hominem, id est\nanima et spiritus, ut oremus spiritu, oremus et mente. licet\nplerique duos populos accipiant ex Israhel et ex gentibus in\nunum resurrectionis tempore congregandos, ut fiat in aeternum\nmansura perfectio, et id quod ex parte est destruatur.\nplerique autem uirum et uxorem consentientes sibi studio\ncaritatis accipiunt.\nitaque si in hac uita tres mensurae in\neodem fermento manserint, donec fermententur et fiant unum,\nut aequalitatum nulla distantia sit nec conpositi ex trium\ndiuersitate uideamur, erit in futurum diligentibus Christum\nincorrupta conmunio nec conpositi manebimus; nam et qui\nconpositi nunc sumus unum erimus et in unam substantiam\ntransformabimur. neque enim in resurrectione aliud erit alio\ninferius, sicut nunc fragilis in nobis est carnis infirmitas et\ncorporalis habitudo naturae uel uulneribus patet uel iniuriis\nsubiacet uel sui oneris mole depressa supra terras nequit\nextollere altius atque eleuare uestigium., sed in simplicis\ncreaturae gratiam figurabimur, cum conpletum fuerit quod\ndictum est a Iohanne: Carissimi, nunc filii dei sumus,\net nondum reuelatum est quid erimus, sed scimus,\n\n\n\n\n\n\nquia cum reuelatum fuerit, similes ei erimus. itaque\ncum dei natura sit simplex — spiritus enim deus est —\nnos quoque in eandem imaginem figurabimur, ut qualis\ncaelestis tales et caelestes. igitur sicut portauimus\nimaginem illius terreni, portemus et imaginem\nhuius caelestis, quam animus noster debet induere.\nEt ideo primo abhinc loco curatur hydropicus, in quo fluxus\ncarnis exuberans animae grauabat officia, spiritus exstinguebat\nardorem. deinde docetur humilitas, dum in illo conuiuio\nnuptiali adpetentia loci superioris arcetur, clementer tamen,\nut persuasionis humanitas asperitatem coercitionis excluderet,\nratio proficeret ad persuasionis effectum et correctio emendaret\naffectum. huic quasi proximo limine humanitas copulatur,\nquae ita dominicae sententiae definitione distinguitur, si in\npauperes et debiles conferatur; nam hospitalem remuneraturis\nesse affectus auaritiae est.\npostremum quasi emeritae militiae\nuiro contemnendarum stipendium praescribitur facultatum, quod\nneque ille qui studiis intentus inferioribus possessiones sibi\nterrenas coemit regnum caeli possit adipisci, cum dominus\ndicat: uende omnia tua et sequere me, nec ille qui\nemit boues, cum Helisaeus occiderit et populo diuiserit quos\nhabebat, et ille qui ducit uxorem cogitet quae mundi sunt,\nnon quae dei, non quo coniugium reprehendatur, sed quia ad\nmaiorem honorem uocetur integritas, quoniam mulier\ninnupta et uidua cogitat quae sunt domini, ut sit\nsancta corpore et spiritu. nam quae nupta est cogitat\nquae sunt mundi, quomodo placeat uiro.\nsed\n\n\n\n\n\n\n\n\nut in gratiam, ut supra cum uiduis, ita nunc etiam cum\nconiugibus reuertamur, non refugimus opinionem, quam\nsequuntur plerique, ut tria genera hominum a consortio magnae\nillius caenae aestimemus excludi, gentilium Iudaeorum haereticorum.\net ideo apostolus auaritiam dicit esse fugiendam, ne\ninpediti more gentili iniquitate malitia inpudicitia auaritia\nad regnum Christi peruenire nequeamus; omnis enim auarus\naut inmundus, quod est idolorum seruitus, non\nhabet hereditatem in regno Christi et dei.\nIudaei\nautem corporali ministerio iuga sibi legis inponunt et ideo\nsecundum prophetam disrumpamus uincula eorum et\nabiciamus a nobis iugum ipsorum; Christum enim\nrecepimus, qui ceruicibus nostris pietatis suae iugum mite\nsuspendit. quinque autem iuga sunt uerborum decem uel\nquinque libri ueteris legis, de quibus in euangelio uidetur\nSamaritanae dicere: quinque enim uiros habuisti.\nat\nuero haeresis uelut Eua femineo rigorem fidei temtat adfectu\net lubrica facilitate prolabens lenocinia falsi decoris adfectat\nintemeratam neglegens pulchritudinem ueritatis. ideo igitur\nexcusant, quia nemini intercluditur regnum nisi ei quem suae\nprofessio uocis excluserit, dominus autem omnes clementer\ninuitat, sed nos aut desidia nostra aut error auertit.\nergo et\nille qui uillam emit alienus a regno est — ementes enim atque\nuendentes Noe, ut legisti, tempore diluuia sorbuerunt — et ille\nqui iugum potius legis quam gratiae munus elegit et ille qui\npropter ducendam excusat uxorem; scriptum est enim: si\nquis uenit ad me et non odit patrem suum etmatrem\n\n\n\n\n\n\net uxorem, non potest meus discipulus esse. etenim\nsi propter te dominus suae renuntiat matri dicens: quae est\nmater mea aut qui fratres mei? cur tu domino tuo\ncupias anteferre? sed neque ignorare naturam neque seruire\nnaturae dominus iubet, sed ita indulgere naturae, ut uenereris\nauctorem nec a deo parentum amore desciscas.\nItaque post diuitum resupina fastidia contulit se ad gentes,\niubet bonos et malos introire, ut bonos augeat, malorum adfectum\nin meliora conmutet, ut conpleretur illud quod hodie\nlectum est: tunc lupi et agni simul pascentur. inuitat,\npauperes debiles caecos quo ostenditur nobis uel quod nullum\ndebilitas corporis excludat a regno rariusque delinquat cui desit\ninlecebra peccandi uel quod infirmitas peccatorum per misericordiam\ndomini remittatur, ut non ex operibus, sed ex fide\nredemtus a crimine si gloriatur in domino glorietur.\nmittit\nitaque ad exitus uiarum; prudentia enim in exitu canitur.\nmittit ad plateas. quia misit ad peccatores ut de latioribus\nuiis ad angustam uenirent, quae ducit ad uitam. mittit ad\nuias et circa saepes, quod hi uidelicet apti sint regno caelorum\nqui nullis praesentium cupiditatibus occupati ad futura festinent\nin quodam bonae uoluntatis tramite constituti et qui\nmodo saepis, quae ab incultis culta secernat et incursus arceat\nbestiarum, norint bona malaque distinguere et aduersus temtamenta\nnequitiae spiritalis fidei munimen obtendere. denique\ndominus, ut uineam suam ostenderet fuisse munitam, et\n, saepem inquit circumdedi et circumfodi eam. et\napostolus medium parietem saepis dicit esse sublatum, qui\n\n\n\n\n\n\ncontinuationem munitionis inruperat. fides igitur et ratio quaeritur\net quaeritur in plateis, hoc est in meatibus interioris adfectus,\nquia scriptum est: in plateis tuis diffundantur aquae\ntuae nec hoc tamen plenum est, ut aliquis uocatus adueniat, nisi\nuestem habeat nuptialem, hoc est fidem habeat et caritatem.\net ideo qui pacem et caritatem non detulerit ad Christi\naltaria tolletur pedibus et manibus et mittetur in tenebras\nexteriores. illic erit fletus. et stridor dentium. quae\nsunt tenebrae exteriores? numquid illic quoque carcer aliqui\nlautumiaeque subeundae sunt? minime. sed\\' quicumque extra\npromissa sunt caelestium mandatorum in tenebris exterioribus\nsunt, quia mandata dei lumen sunt et quicumque sine Christo\nest in tenebris est, quia lumen interius est Christus.\nErgo neque corporalium stridor aliqui dentium neque ignis\naliqui perpetuus flammarum est corporalium neque uermis est\ncorporalis. sed haec ideo. quia sicut ex multa cruditate et febres\nnascuntur et uermes, ita si quis non decoquat peccata sua uelut\nquadam interposita sobrietate abstinentiae, sed miscendo peccata\npeccatis tamquam cruditatem quandam contrahat ueterum\net recentium delictorum, igne aduretur proprio et suis uermibus\nconsumetur. unde et Esaias ait: ambulate in lumine\nignis uestri et flamma, quam accendistis. ignis est\nquem generat maestitia delictorum, uermis est eo quod inrationabilia\nanimae peccata mentem rei sensumque conpungant\n\n\n\n\n\n\net quaedam exedant uiscera conscientiae, quae tamquam uermes\nex unoquoque nascuntur tamquam ex corpore peccatoris.\ndenique id dominus per Esaiam declarauit dicens: et uidebunt\nmembra hominum praeuaricantium in me; et\nuermis eorum non morietur et ignis non exstinguetur.\nstridor quoque dentium prodit indignantis adfectum, eo quod\nsero unumquemque paeniteat, sero ingemescat, sero irascatur\nsibi, quod tam peruicaci inprobitate deliquerit.\nQuis ex uobis inquit homo qui habet centum oues et,\nsi errauerit una ex illis, nonne dimittit nonaginta nouem\nin deserto et ibit ad illam quae errauit? didiceras\nin superioribus ablegare neglegentiam, uitare adrogantiam, deuotionem\nsumere, saecularibus occupationibus non teneri, caduca\nnon praeferre perpetuis; sed quia fragilitas humana firmum\nnequit in tanto saeculi lubrico tenere uestigium, etiam aduersus\nerrorem remedia tibi bonus medicus demonstrauit, spem\nueniae iudex misericors non negauit. itaque non otiose sanctus\nLucas ex ordine tres parabolas posuit: ouis quae perierat\net inuenta est, dragma quae perierat et inuenta est, filius.\nqui erat mortuus et reuixit, ut triplici remedio prouocati\nuulnera nostra curemus;\nspartum enim triplex non conrumpetur.\nqui sunt isti, pater pastor mulier? nonne deus\npater, Christus, ecclesia? Christus te suo corpore uehit, qui tua\n\n\n\n\n\n\nin se peccata suscepit, quaerit ecclesia, recipit pater. quasi\npastor reuehit, quasi mater inquirit, quasi pater uestit. prima\nmisericordia, secunda suffragatio, tertia reconciliatio. singula\nsingulis quadrant: redemtor subuenit, ecclesia suffragatur,\nauctor reconciliatur. eadem diuini operis misericordia, sed\ndiuersa pro mentis nostris gratia. ouis a pastore lassa reuocatur,\ndragma quae perierat inuenitur, ad patrem filius suis uestigiis\nredit et plena condemnati erroris regreditur paenitentia. unde\nbene scriptum est: homines et iumenta saluos facies,\ndomine. quae sunt ista iumenta? dixit propheta semen\nIsrahel in semen hominum et Iuda in semen animalium.\nitaque quasi Israhel homo seruatur, quasi ouis Iuda colligitur.\nmalo ergo filius esse quam ouis; ouis enim a pastore repperitur,\na patre filius honoratur.\nGaudeamus igitur quoniam ouis illa, quae perierat in Adam,\nleuatur in Christo. umeri Christi crucis brachia sunt. illic\npeccata mea deposui, in illa patibuli nobilis ceruice requieui.\nouis illa genere est una, non specie; unum enim omnes\ncorpus sumus sed multa membra et ideo scriptum est: uos\nautem corpus estis Christi et membra ex membris\neius. uenit itaque filius hominis saluum facere quod\nperierat, omnes scilicet, quia sicut in Adam omnes moriuntur,\nita in Christo omnes uiuificantur.\ndiues igitur\npastor, cuius omnes nos centesima portio sumus. habet angelorum,\nhabet archangelorum, dominationum, potestatum,\n\n\n\n\n\n\nthronorum aliorumque innumerabiles greges, quos in montibus\ndereliquit. qui quoniam sunt rationabiles, non inmerito hominum\nredemtione laetantur. quamquam hoc quoque proficiat\nad incentiua probitatis, si unusquisque conuersionem suam\ngratam fore credat coetibus angelorum, quorum aut adfectare\npatrocinium aut uereri debet offensam. et tu igitur angelis\nesto laetitiae, gaudeant de reditu tuo.\nNon otiosum etiam quod mulier illa dragma laetatur innenta.\nnon mediocris haec dragma est, in qua principis est figura.\net ideo imago regis census ecclesiae est. oues sumus, oremus\nut super aquam refectionis nos conlocare dignetur; oues inquam\nsumus, petamus pascua; dragmae sumus, habeamus pretium;\nfilii sumus, festinemus ad patrem.\nnec uereamur quia acceptum\nspiritalis patrimonium dignitatis terrenis prodegimus uoluptatibus.\nquod pater in filio quem habebat thesaurum contulit,\nfidei census numquam exinanitur: licet totum dederit, totum\nhabet, qui quod donauerit non amittit. nec uereare, ne te non\nrecipiat; non enim delectatur deus perditione uiuorum.\niam occurrens uenienti tibi cadet supra collum — dominus\nenim erigit allisos — osculum dabit, quod est pignus\npietatis et amoris, stolam anulum calciamenta proferri iubebit.\ntu adhuc iniuriam metuis, ille restituit dignitatem; tu supplicium-\n15, 20. 23\ncium uereris, ille osculum defert; tu conuicium times, adornat\nille conuiuium. sed iam ipsam parabolam discutiamus.\n\nHomo quidam habuit duos filios et dixit illi\n\n\nadulescentior: da mihi portionem substantiae.\nuides\nquod diuinum patrimonium petentibus datur, nec putes culpam\npatris quod adulescentiori dedit. nulla dei regno infirma aetas,\nnec fides grauatur annis. ipse certe se iudicauit idoneum,\nqui poposcit. atque utinam non recessisset a patre, inpedimentum\nnescisset aetatis. sed posteaquam peregre profectus\nest, — merito ergo prodegit patrimonium, qui recessit ab\necclesia — posteaquam domum. inquit. patriam derelinquens\nperegre profectus est in regionem longinquam.\nquid\nenim longinquius quam a se recedere nec regionibus, sed\nmoribus separari, studiis discretum esse non terris et quasi\ninterfuso luxuriae saecularis aestu diuortia habere factorum?\netenim qui se a Christo separat exul est patriae, ciuis est\nmundi. sed nos non sumus aduenae atque peregrini, sed sumus\nciues sanctorum et domestici dei; qui enim eramus longe facti\nsumus prope in sanguine Christi. non inuideamus de longinqua\nregione remeantibus, quia et nos fuimus in regione longinqua,\nsicut Esaias docet. sic habes: qui sedebant in re\ngione umbrae mortis, lux orta est illis. regio ergo\nlonginqua umbrae mortis, nos autem, quibus spiritus ante\nfaciem Christus est dominus, in umbra uiuimus Christi. et\nideo dicit ecclesia: in umbra eius concupiui et. sedi.\nille igitur uiuendo luxuriose consumsit omnia ornamenta naturae.\nunde tu, qui accepisti imaginem dei, qui habes similitudinem\neius noli eam inrationabili foeditate consumere.\nopus dei es, noli ligno dicere: pater meus es tu, ne accipias\n\n\n\n\n\n\nsimilitudinem ligni, quia scriptum est: similes fiant his\nqui faciunt ea.\nFacta est fames per regionem illam: fames non\nepularum, sed bonorum operum atque uirtutum. quae sunt\nmiserabiliora ieiunia? etenim qui recedit a uerbo dei, esurit\nquia non in pane solo uiuit homo. sed in omni uerbo\ndei. qui recedit a fonte sitit, qui recedit a thesauro eget, qui\nrecedit a sapientia hebetatur, qui recedit a uirtute dissoluitur.\nmerito ergo iste egere coepit, qui thesauros sapientiae et\nscientiae dei diuitiarumque caelestium altitudinem dereliquit.\negere ergo ideo coepit et famem pati, quia nihil prodigae\nsatis est uoluptati. semper famem patitur sui qui alimentis\nperpetuis nescit inpleri.\nabiit itaque et haesit uni ciuium:\nqui enim haeret in laqueo est. et uidetur ciuis iste princeps\nesse istius mundi. denique ad uillam eius mittitur, quam\nemit qui excusat a regno; et pascit porcos, illos utique in\nquos petit diabolus introire, quos praecipitat in mare istius\nmundi in sordibus ac faetore uiuentes.\net cupiebat inquit\nsiliquis inplere uentrem suum. neque enim alia cura est\nluxuriosis nisi ut uentrem suum inpleant, quorum deus\nuen ter est. qui autem aptior huiuscemodi hominibus cibus\nquam is qui siliquae modo intus inanis, foris mollis est, quo\ncorpus non reficitur, sed inpletur, ut sit magis oneri quam\nusui?\nsunt qui porcos accipiant pro gregibus daemonum,\n\n\n\n\n\n\nsiliquas pro exili uirtute inanium hominum sermonumque iactantia,\nqui nihil prodesse possunt, inani quadam philosophiae seductione\net quodam sonorum facundiae plausu pompam magis quam\nutilitatem aliquam demonstrantes sed haec diuturna oblectamenta\nesse non possunt et ideo nemo illi dabat;\nerat\nenim in regione illius qui neminem habet, quia eos qui sunt\nnon habet. omnes quippe gentes in nihilo aestimantur, solus\nautem deus qui uiuificat mortuos et uocat quae\nnon sunt tamquam quae sunt.\nin se autem reuersus\ndixit: quantis panibus mercennarii patris mei\nabundant! bene in se reuertitur qui a se recessit. etenim\nqui ad dominum regreditur se sibi reddit et qui recedit a\nChristo se sibi abdicat. mercennarii autem qui sunt nisi qui\nad mercedem seruiunt, qui sunt ex lsrahel, non id quod bonum\nest probitatis studio persequentes, nec uirtutis gratia sed\nutilitatis studio prouocati? at uero filius, qui habet sancti\nspiritus pignus in corde, saecularis mercedis lucella non quaerit.\nqui ius seruat heredis. sunt etiam mercennarii, qui conducuntur\nad uineam. bonus mercennarius Petrus Iohannes Iacobus,\nquibus dicitur: uenite, faciam uos piscatores\nhominum. isti non siliquis, sed panibus abundant. denique\ncollegerunt fragmentorum cofinos duodecim. o domine Iesu,\nsi nobis auferas siliquas et panes tribuas — tu enim dispensator\n\n\n\n\n\n\nin domo es patris — o si nos quoque mercennarios digneris conducere\nlicet sero uenientes! nam et undecima conducis hora\n-et aequalem dignaris mercedem soluere, aequalem mercedem\nuitae, non gloriae; neque enim omnibus reposita est corona\niustitiae, sed ei qui potest dicere: certamen bonum\ncertaui.\nquod ideo non praetermittendum arbitratus sum,\nquia scio quosdam dicere quod ad mortem sibi lauacri gratiam\nuel paenitentiam seruent. primum qui scis an nocte proxima\ntua a te anima reposcatur? deinde cur putes otioso tibi omnia\nposse deferri? pone unam gratiam, unam esse mercedem,\ndiuersum tamen brauium uictoriae est, ad quod se non frustra\nPaulus extendit, qui post mercedem gratiae brauium tamen ut\nconprehenderet sequebatur, quia sciebat etsi par esset merces\ngratiae, palmam tamen esse paucorum.\nEt quoniam in uineam domini uenimus, non uacui recedamus;\niuuat enim fructus legere, mercennarios eius uidere. quid enim\nsibi uult quod una die diuersis horis conducuntur operarii,\nnisi quia mille anni in oculis domini sicut dies hesterna\nquae praeteriit et hora in nocte? quae est nox nisi quae\npraecessit, ut dies adpropinquaret? et bene hora in nocte,\nquia mille anni sicut dies una. nouit uim diei huius ille\nqui dixit: Iesus Christus heri et hodie ipse est et in\nsaecula. sciuit et ille diem esse multiplicem qui scripsit;\nhic dies generationis caeli et terrae, cum facta sunt;\nqua die fecit deus caelum et terram et omne uiride\n\n\n\n\n\n\nagri. cum enim supra septem descripsisset dies, postea uno\ndie omnia facta conplexus est totum mundi tempus ostendens\nin conspectu domini tamquam diem unum, eo quod ex inconpositis\natque tenebrosis forma istius mundi diuini operis\nclaritate processerit. ergo si dies totum tempus est mundi,\nhabet utique etiam in saeculis horas suas aut ipsa saecula\nhorae sunt. horae autem diei duodecim sunt. unde bene in\nmysterio dies Christus, cuius apostoli duodecim, qui caelesti\nlumine distinctis in se gratiae uicibus refulserunt.\nuenit ergo\npater familias et prima hora conduxit operarios, fortasse eos\nqui a principio mundi usque ad diluuium iusti esse meruerunt,\nde quibus dicit: et locutus sum ad uos ante lucem et\nmisi ad uos seruos meos prophetas ante lucem.\ntertia post diluuium incipit Noe ceterorumque tempora conprehendens,\nqui quasi boni operarii in uineam destinantur. ideo\nquasi in prandio inebriatus est Noe. sextam et reliquas\nAbrahae, Isaac et Iacob patriarcharum merita distingunt. nona\ninclinante iam saeculo et tamquam pallescente luce uirtutis\nlex et prophetae decoloratos mores hominum notauerunt. undecimam\net quod superest diei sacer producit aduentus. unde\net ipse in euangelio dicit: ambulate, dum lucem habetis.\nSed iam redeamus ad patrem. licet non uerear, ne istius\npaenitentiam gerentis exemplo diu afuisse uideamur —\n\n\n\n\n\n\nnumquam enim afuimus, qui uersabamur in uinea, in qua si et\niste mansisset, non recessisset a patre — cauendum tamen est,\nne nos ei reconciliationis faciamus moram, quam non fecit\npater. facile reconciliatur, quando inpense rogatur. et ideo\ndiscamus quali pater obsecratione sit ambiendus. pater inquit.\nquam misericors, quam pius, qui nec offensus patrium dedignatur\nnomen audire! pater inquit peccaui in caelum et\ncoram te.\nhaec est prima confessio aput auctorem naturae,\npraesulem misericordiae, arbitrum culpae. sed etsi deus nouit\nomnia, uocem tamen tuae confessionis exspectat. ore enim\nconfessio fit ad salutem, quia ableuat pondus erroris\nquisquis ipse se onerat et accusationis excludit inuidiam qui\naccusatorem praeuenit confitendo; iustus enim in primordio\nsermonis accusator est sui. frustra autem uelis occulere\nquem nihil fallas et sine periculo prodas quod scias esse iam\ncognitum. confitere magis, ut interueniat pro te Christus, quem\naduocatum habemus aput patrem, roget pro te ecclesia, inlacrimet\npopulus. nec uereare ne non inpetres. aduocatus spondet\nueniam, patronus promittit gratiam, reconciliationem tibi paternae\npietatis pollicetur adsertor. crede, quia ueritas est, adquiesce,\nquia uirtus est. habet causam ut pro te interueniat, ne pro\nte gratis mortuus sit. habet et causam ignoscendi pater, quia\nquod uult filius uult pater.\npeccaui in caelum et coram\nte. non utique elementum exprimitur, sed peccato animae\n\n\n\n\n\n\ncaelestia significantur dona spiritus inminuta uel quia ab illius\ngremio matris Hierusalem quae in caelo est non oportuit\ndeuiari.\niam non sum dignus uocari filius tuus; deiectus\nenim se exaltare non debet, ut merito suae possit humilitatis\nadtolli.\nfac me sicut unum mercennariorum tuorum. nouit\nesse distantiam inter filios amicos mercennarios seruos. filius\nper lauacrum, amicus per uirtutem, mercennarius per laborem,\nseruus per timorem. sed etiam ex seruis et mercennariis fiunt\namici, iuxta quod scriptum est: uos amici mei estis, si\nfeceritis quae ego praecipio uobis; iam non dico uos\nseruos.\nHaec aput se, sed non satis est dicere nisi ad patrem uenias.\nubi illum requiras, ubi inuenias? exsurge primo, hoc est qui\nsedens ante dormiebas. et ideo dicit apostolus: surge qui dormis\net exsurge a mortuis. iniquitas in talento plumbeo.\nsed et Moysi dicitur: tu autem hic sta. stantes elegit Christus.\nexsurge ergo, curre ad ecclesiam; hic est pater, hic est\nfilius, hic est spiritus sanctus.\noccurrit tibi, qui audit te intra\nmentis secreta tractantem. et cum adhuc longe sis, uidet et\nadcurrit. uidet in pectore tuo, adcurrit ne quis inpediat, conplectitur\nquoque. in occurru praescientia est, in conplexu\nclementia et quasi quidam patrii! amoris adfectus. supra collum\ncadit, ut iacentem erigat et oneratum peccatis atque in\n\n\n\n\n\n\nterrena deflexum reflectat ad caelum, in quo suum quaerat auctorem.\ncadit in collum tuum Christus, ut ceruicem iugo exuat\nseruitutis et collo tuo iugum suaue suspendat. nonne tibi\nuidetur cecidisse in collum Iohannis, quando erat Iohannes in\nsinu Iesu ceruice recumbens reflexa? et ideo uerbum aput\ndeum uidit, quia erectus est ad superna. cadit in collum, cum\ndicit: uenite ad me qui laboratis et ego uos reficiam;\ntollite iugum meum super uos. cadit ergo hoc modo, si\nconuertaris.\net iubet proferri stolam anulum calciamenta. stola\namictus est sapientiae, quo nuda corporis apostoli tegunt, eo\nquod se unusquisque conuoluat. et ideo stolam accipiunt, ut\ncorporis infirmitatem sapientiae spiritalis uirtute conuestiant.\nde sapientia enim dictum est: lauabit in uino stolam ■\nsuam. ergo stola spiritale indumentum et uestimentum est\nnuptiale. anulus quid est aliud nisi sincerae fidei signaculum\net expressio ueritatis? calciamentum autem euangelii praedicatio\nest. et ideo accepit sapientiam primam — est enim et alia,\nquae mysterium nescit — accepit dictorum suorum factorumque\nsignaculum et quoddam munimentum bonae intentionis\net cursus, necubi offendat ad lapidem pedem suum et\nsubplantatus a diabolo dominicae praedicationis officium\n\n\n\n\n\n\n\n\n\n\nderelinquat. haec est praeparatio euangelii ad caelestium cursum\ndirigens praeparatos, ut non in carne ambulemus, sed in\nspiritu.\nOcciditur et uitulus saginatus, ut carnem domini spiritali\nopimam uirtute per gratiam sacramenti mysteriorum consortio\nrestitutus epuletur. nemo enim nisi qui timuerit deum —\nquod est initium sapientiae — nisi signaculum spiritale uel\ncustodierit uel receperit, nisi dominum praedicauerit, sacramentis\ndebet interesse caelestibus. qui autem anulum habet\net patrem habet et filium et spiritum sanctum, quia signauit\ndeus, cuius imago Christus, et dedit pignus spiritum in\ncordibus nostris, ut sciamus hoc anuli istius qui in manu\ndatur esse signaculum, quo cordis interiora factorumque nostrorum\nministeria signantur. ergo signati sumus, sicut et legimus:\ncredentes inquit signati estis spiritu sancto. bene autem\ncarnem uituli, quia sacerdotalis est uictima, quae pro peccatis\nfiebat, epulantem patrem inducit, filius ut ostenderet quoniam\npaternus cibus est salus nostra et patris gaudium nostrorum\nr.edemtio peccatorum est. et hic quidem si ad patrem referas,\nquia hostia pro peccatis filius est, delectatur pater reditu\npeccatoris: supra delectatur filius inuenta oue, ut scias quia\nuna est patris et filii delectatio, una operatio in ecclesiae\nfundamento.._...\nLaetatur autem pater, quia filius perierat et inuentus\nest, mortuus fuerat et reuixit. ille perit qui fuit; non\nenim potest perire qui non fuit. itaque gentes non sunt, Christianus.\n\n\n\n\n\n\nstianus est iuxta quod supra dictum est quia elegit deus\nquae non sunt, ut quae sunt destrueret. potest tamen et\nhic in uno species accipi generis humani. fuit Adam et in illo\nfuimus omnes: periit Adam et in illo omnes perierunt. homo\nigitur et in illo homine qui perierat reformatur et ille ad\nsimilitudinem dei factus et imaginem diuina patientia et\nmagnanimitate reparatur. quid est ergo: elegit deus quae\nnon sunt, ut quae sunt destrueret? id est: elegit populum\ngentium qui non erat, ut destrueret populum Iudaeorum.\npotest et de agente paenitentiam dictum uideri, quia non moritur\nnisi qui aliquando uixit. et ideo gentes non moriuntur,\nsed mortui sunt; etenim qui in Christum non credidit, semper\nest mortuus. et gentes quidem cum crediderint per gratiam\nuiuificantur, qui uero lapsus fuerit per paenitentiam reuiuescit.\nSequitur locus. ut remittendis post paenitentiam debeamus\nfauere peccatis, ne dum ueniae alterius inuidemus ipsi eam\nnon mereamur a domino. quis enim tu es, qui domino contradicas,\nne cui uelit culpam relaxet, cum tu cui uolueris\nignoscas? uult rogari, uult obsecrari. si omnium iustitia, ubi\ndei gratia?\nquis tu es qui inuideas deo? et ideo notatur hic\nfrater, usque adeo ut de uilla uenire dicatur, hoc est terrenis\noperibus occupatus, ignorans quae sunt spiritus dei, ut\n\n\n\n\n\n\n\n\ndenique numquam pro se uel haedum queratur occisum; non enim\npro inuidia, sed pro uenia mundi agnus est inmolatus. inuidus\nhaedum quaerit, innocens agnum pro se desiderat inmolari.\nideo et senior dicitur, eo quod cito aliquis per inuidiam\nconsenescat. ideo et foris stat, eo quod maliuolentia eum\nanimi liuentis excludat. ideo chorum et symphoniam audire non\npotest, hoc est non illa theatralis incentiua lasciuiae nec\naulicorum concentus sonorum, sed plebis concordiam concinentis,\nquae de peccatore seruato dulcem resultet laetitiae\nsuauitatem.\nconstituite mihi aliquem ex his qui sibi iusti\nuidentur, qui trabem in oculo suo non uident et alieni festucam\nuitii ferre non possunt. quomodo indignatur, quando\nalicui peccatum fatenti et diu indulgentiam deploranti uenia\nrelaxatur? quomodo aures eius symphoniam populi spiritalem\nferre non possunt? haec est enim symphonia, quando concinit\nin ecclesia diuersarum aetatum atque uirtutum uelut uariarum\ncordarum indiscreta concordia psalmus, respondetur, amen\ndicitur. haec est symphonia, quam sciuit et Paulus. et ideo ait:\npsallam spiritu, psallam et mente. haec de parabola\npraesenti putauimus esse tractanda.\nNec inuidemus si qui duos fratres istos uelit referre ad\npopulos duos, ut sit adulescentior populus ex gentibus tamquam\nIsrahel, cui frater maior beneficium paternae benedictionis\n\n\n\n\n\n\ninuidit. quod faciebant Iudaei, cum quererentur quia Christus\ncum gentibus epularetur, et ideo haedum, mali odoris sacrificium,\nrequisierunt. Iudaeus haedum requirit, Christianus\nagnum, et ideo illis Barabbas soluitur, nobis agnus immolatur.\nunde aput illos faetor est criminum, aput nos remissio\npeccatorum, dulcis in spe, suauis in fructu. qui haedum quaerit\nexspectat antichristum; Christus enim boni odoris est uictima.\nqueri etiam in haedo uidetur quia Iudaei ritum ueteris sacrificii\nperdiderunt uel quia nullius sanguis his profuit sicut\nChristi sanguis ecclesiae; non enim redimere eos sanguis potuit\nprophetarum. inpudens autem et similis illius Pharisaei iustificantis\nse arroganti prece, qui putabat quod numquam praeterierit\nmandatum dei, quia legem seruabat in littera, inpius,\nqui accusabat fratrem quod cum meretricibus paternam substantiam\nprodegisset, cum debuerit aduertere quia sibi dictum est:\nmeretrices et publicani praecedunt uos in regnum\ncaelorum, stat autem foris nec excluditur, sed non ingreditur\n9\nignorans uoluntatem dei de uocatione gentium seruus iam\nfactus ex filio; seruus enim nescit quid dominus agat.\nubi cognouit, inuidet et torquetur ecclesiae bonis et foris stat.\nforis enim Israhel audit chorum et symphoniam et irascitur,\nquia hic concinit plebis gratia et consona populi iubilatio.\nsed bonus pater etiam hunc saluare cupiebat dicens: tu\nmecum semper fuisti, uel quasi Iudaeus in lege uel quasi\n\n\n\n\n\n\niustus in communione; sed et, si desinas inuidere: et omnia\nmea tua sunt, uel Iudaeus sacramenta ueteris testamenti,\nuel baptizatus etiam noui possidens.\nNemo seruus potest duobus dominis seruire, non\nquia duo, sed unus est dominus. nam etsi sunt qui mamonae\nseruiant, tamen non ille nouit aliqua iura dominatus, sed ipsi\nsibi iugum seruitutis inponunt; neque enim iusta potestas,\nsed iniusta est seruitus.\net ideo ait: facite uobis amicos\nI de iniquo mamona, ut largiendo pauperibus angelorum\nnobis ceterorumque sanctorum gratiam conparemus. nec reprehenditur\nuilicus, in quo discimus non ipsi esse domini, sed\npotius alienarum uilici facultatum. et ideo licet peccauerit,\ntamen quia sibi in posterum ex indulgentia domini quaesiuit\nauxilia, praedicatur. pulchre autem iniquum mamona dixit, quia\nuariis diuitiarum inlecebris nostros auaritia temtabat adfectus,\nut uellemus seruire diuitiis.\nunde ait: si in alieno fideles\nnon fuistis, quod uestrum est quis dabit nobis? alienae\nnobis diuitiae sunt, quia praeter naturam sunt neque nobiscum\nnascuntur neque nobiscum transeunt, Christus autem noster\nest, quia uita est. denique in sua propria uenit, et sui\neum non receperunt. ergo nemo dabit quod uestrum est,\nquia uestrum non credidistis, uestrum non recepistis.\nargui\nigitur uidentur Iudaei et fraudis et auaritiae et ideo qui in\nfacultatibus fideles non fuerunt, quas cum alienas scirent —\n\n\n\n\n\n\nconmunem enim ad usum fructus terrarum a domino deo datus\nest omnibus —, debuerunt utique participare pauperibus, nec\nChristum accipere meruerunt, quem Zacchaeus ut adquireret,\ndimidiam partem bonorum suorum obtulit.\nergo non seruiamus\nalienis, quia nullum dominum debemus scire nisi Christum;\nunus enim deus pater, ex quo omnia et nos in ipso, et\nunus dominus Iesus, per quem omnia. quid ergo? pater\ndominus aut filius deus non est? sed et pater dominus, quia\nuerbo domini caeli firmati sunt, et filius deus, qui est\nsuper omnia deus benedictus in saecula. quomodo ergo\nnemo potest duobus dominis seruire? unus enim dominus,\nquia unus deus. denique dominum deum tuum adorabis\net ipsi soli seruies. unde claret unum patris et filii esse\ndominatum. unus autem est, si non diuidatur, sed totus in\npatre, totus in filio sit. itaque quia unius deitatis atque dominatus\nadserimus trinitatem, unum deum et unum dominum\nconfitemur. qui autem aliam patris, aliam filii, aliam spiritus\nmemorant potestatem plures deos et plures dominos in ecclesiam\ngentilis uitio erroris inducunt.\nLex et prophetae usque ad Iohannem, non quia lex\ndefecit sed quia incipit euangelii praedicatio; uidentur enim\nminora conpleri, cum potiora succedunt. et ideo uim faciamus\nregno caelorum; omnis enim qui uim facit uehementi studio\nproperat, non torpenti lentescit affectu. est ergo fidei religiosa\nuiolentia, segnitia criminosa. lex multa secundum naturam, ut\nnaturalibus indulgentior desideriis ad iustitiae studium nos\nuocaret; Christus naturam incidit, quia naturales quoque\namputat uoluptates. et ideo uim faciamus naturae, ut non ad\nterrena demergat, sed ad superna se subrigat.\nOmnis qui dimittit uxorem suam et ducit alteram\nmoechatur et qui dimissam a uiro ducit moechatur.\nprius dicendum arbitror de lege coniugii, ut postea de prohibendo\ndiuortio disputemus. quidam enim putant omne coniu\ngium a deo esse, maxime quia scriptum est: quae deus\nconiunxit homo non separet. ergo si omne coniugium a\ndeo, omne coniugium non licet solui. et quomodo apostolus\ndixit: quod si infidelis discedit, discedat? in quo mirabiliter\net noluit aput Christianos causam residere diuortii\net ostendit non a deo omne coniugium; neque enim Christianae gentilibus dei iudicio copulantur, cum lex prohibeat. sed\noccurrit illud quod ait Salomon:\ndomum et substantiam\npatres partiuntur filiis; a deo autem praeparabitur\n\n\n\n\n\n\nuiro uxor. quod qui in Graeco legit non putat esse contrarium.\nbene enim dixit Graecus ἅ́ρμὁζεται; armonia enim conueniens\net apta rerum omnium dicitur conmissa conexio. armonia\nest, cum fistulae organi per ordinem copulatae legitimae tenent\ngratiam cantilenae cordarumque aptus seruat ordo concordiam. ,\nitaque non habent armoniam suam nuptiae, quando Christiano\nuiro gentilis mulier non legitime copulatur. ergo, ubi nuptiae,\narmonia? ubi armonia, deus iungit, ubi armonia non est,\npugna atque dissensio est, quae non est a deo, quia deus\ncaritas est.\nNoli ergo uxorem dimittere, ne deum tuae copulae diffitearis\nauctorem. etenim si alienos, multo magis uxorios debes tolerare\net emendare mores. audi quid dixerit dominus: qui\ndimittit mulierem facit eam moechari. etenim cui non\nlicet uiuente uiro mutare coniugium potest obrepere libido\n\npeccandi. itaque qui auctor erroris etiam reus culpae est, quod\ncum paruulis feta dimittitur, quod titubanti uestigio grandaeua\ndetruditur. durum, si excludas parentem, pignora teneas, ut ad\ncontumeliam caritatis addas etiam pietatis iniuriam; durius, si\npropter matrem etiam filios simul pellas, cum magis redimere\na patre liberi debeant culpam parentis. quam periculosum, si\nfragilem adulescentulae aetatem errori offeras! quam inpium, si\neius destituas senectutem, cuius defloraueris iuuentutem! ergo\ninhonoratis stipendiis et ueteranum inperator dimittat inglorium\natque imperii possessione detrudat et rusticum laboris sui\n\n\n\n\n\n\neffetum agro suo propulset agricola? an quod in subditos nefas\nest in conparem fas est?\ndimittis ergo uxorem quasi iure sine\ncrimine et putas id tibi licere, quia lex humana non prohibet.\nsed diuina prohibet; qui hominibus obsequeris, deum uerere.\naudi legem domini, cui obsequuntur etiam qui leges ferunt;\nquae deus coniunxit homo non separet.\nsed non solum\nhic caeleste praeceptum, sed quoddam etiam opus dei soluitur.\npaterisne, oro. liberos tuos uiuente te esse sub uitrico aut\nincolumi matre degere sub nouerca? pone, si repudiata non\nnubat: et haec uiro tibi debuit displicere, cui adultero fidem\nseruat? pone, si nubat: necessitas illius tuum crimen est et\nconiugium quod putas adulterium est. quid enim refert utrum\nid aperta criminis confessione an mariti specie adulter\nadmittas nisi quod grauius est legem criminis fecisse quam\nfurtum?\nSed fortasse dicit aliquis: quomodo Moyses mandauit\ndari librum repudii et dimittere uxorem? qui hoc dicit\nIudaeus est, qui hoc dicit Christianus non est. et ideo quia\nhoc obicit quod obiectum est domino, respondeat ei dominus:\nad duritiam inquit cordis uestri permisit uobis Moyses\ndare librum repudii et dimittere uxores; ab initio autem\nnon fuit sic. Moyses permisit, inquit, non deus iussit; ab\ninitio autem dei lex est. quae est lex dei? relinquet homo\npatrem et matrem et adhaerebit uxori suae et erunt\nambo in carne una. ergo qui dimittit uxorem carnem suam\n\n\n\n\n\n\nscindit, diuidit corpus.\nostendit autem hic locus quae propter\nfragilitatem humanam scripta sunt non a deo scripta. unde et\napostolus denuntio inquit non ego, sed dominus uxorem\na uiro non discedere et infra caeteris inquit ego dico,\nnon dominus: si quis frater infidelem habet uxorem et\nrelinquit eam. itaque ubi est inpar coniugium, addidit: quod\nsi infidelis discedit, discedat. simul idem apostolus\nnegauit legis esse diuinae, ut coniugium qualecumque soluatur,\nnec ipse praecepit nec dedit deserenti auctoritatem,\nsed culpam abstulit destituto.\nhaec moraliter. tamen quia supra\nproposuit regnum dei euangelizari et cum dixisset de lege\nunum apicem non posse cadere, subiecit: omnis qui dimittit .\nuxorem suam et ducit alteram moechatur. recte ammonet\napostolus dicens sacramentum hoc magnum esse de Christo et\necclesia. inuenis igitur coniugium quod nemo dubitet a deo\niunctum, cum ipse dicat: nemo uenit ad me nisi pater\nmeus, qui misit me, adtraxerit eum; ille enim solus has\nnuptias potuit copulare. et ideo mystice Salomon dixit: a deo\npraeparabitur uiro uxor. uir Christus, uxor ecclesia est,\ncaritate uxor, integritate uirgo. ergo quem deus traxit ad\nfilium non separet persecutio, non auertat luxuria, non philosophia\ndepraedetur, non Manicheus contaminet, non Arrianus\nauertat, non Sabellianus inficiat. deus iunxit. Iudaeus non\nseparet. adulteri sunt omnes qui adulterare cupiunt fidei et\nsapientiae ueritatem.\nQuis liber inquit iste est repudii matris uestrae, quo\ndimisi eam? audisti repudium, crede coniugium. audisti quid\nIudaeorum plebi ipse uir dicat: ecce in iniquitatibus uestris\nuenditi estis et peccatis uestris dimisi matrem uestram.\nmane ergo tu in domo patris, mane cum sponso, enitere\nut placeas uiro. mens, quae credidisti deo, esto fortis mulier,\nqualis illa uel anima ecclesiastica uel ecclesia, de qua dicit\nSalomon: mulierem fortem quis inueniet? pretiosior\nautem est lapidibus pretiosis quae talis est: confidit\nin ea uir suus. uideamus quid haec uiro faciat suo, quod\nopus eius, quod sit obsequium, cur confidat in ea Christus.\nbona uxor uirum suum uestit. uestiat legum fides nostra corpore\nsuo, uestiat carnem eius diuinitatis suae gloria, sicut et\nilla bina uestimenta fecit uiro suo, ut et in praesenti et in\nfuturo saeculo honorificet eum. non mediocris haec feraina\ncuius tale textrinum est, quam non mollia lanae fila carpentem,\nsed pretiosae uirtutis pensa tractantem uir eius inueniat, quae\nmanus extollat in noctibus et ad libram dirigat opus morumque\nsuorum pondus examinet, gestorum quoque nouerit seruare\nmensuram, gloriosi subtegmen laboris intexens, sollicita\nquando uir redeat, anxia atque suspirans et iam cum uiro suo\nesse desiderans, dicens: moras facit uir meus uenire, festi-i\n\n\n\n\n\n\nnabo ipsa ad eum;\noccurram ei faciem ad faciem, cum uenire\ncoeperit in gloria sua. ueni, domine Iesu, ut inuenias sponsam\ntuam, non contaminatam, non adulteratam, quae non uiolauerit\ndomum tuam, non mandata neglexerit. dicat tibi: inueni\nquem dilexit anima mea, introducat te in domum uini —\nuinum enim laetificat cor hominis — inebrietur in spiritu,\nagnoscat mysterium, loquatur oraculum.\nHomo autem quidam diues induebatur purpuram.\nnarratio magis quam parabola uidetur, quando etiam nomen\nexprimitur. non otiose autem hic diuitem dominus perfunctum\ndeliciis saecularibus in perpetuae famis aput inferos constitutum\nsignificant aerumna, cui non inmerito quinque fratres.\nid est quinque sensus corporis naturali quadam germanitate\nuidentur fuisse sociati, qui inmodicis atque innumeris cupiditatibus\naestuabant, Lazarum uero in Abrahae gremio quasi in\nquodam sinu quietis et sanctitatis recessu locauit, ne inlecti\npraesentium uoluptate maneamus in uitiis uel taedio uicti\nlaborum dura fugiamus. siue itaque Lazarus pauper in saeculo,\nsed deo diues, siue apostolicus aliqui pauper in uerbo, locuples\nfide — neque enim omnis sancta paupertas aut diuitiae\ncriminosae, sed ut luxuria infamat diuitias, ita paupertatem\nconmendat sanctitas — siue ergo apostolicus qui ueram teneat\nfidem, uerborum infulas, fucum argumentorum, ambitiosa sententiarum\nuelamina non requirat, faeneratam mercedem accipit\ninpugnans haereticos, Manicheum Marcionem Sabellium Arrium\nFotinumque — isti enim non aliud quam fratres sunt Iudaeorum,\nquibus perfidiae germanitate nectuntur - reprimens\n\n\n\n\n\n\nquoque carnis cupiditates, quae illis, ut dixi, quinque sensibus\nuaporantur, faeneratam inquam mercedem accipit, cui conpensatio\nexuberantium copiarum et perpetuitatis usura est.\nnec\nalienum putamus, ut de fide quoque opinemur hunc esse tractatum,\nquam Lazarus abiectam de mensa diuitis colligit, cuius\nutique ulcera secundum litteram diues fastidiosus horreret\nnec inter pretiosas epulas unguentatosque conuiuas faetorem\nulcerum lambentibus canibus sustineret, cui odor aeris et ipsa\nesset natura fastidio, quamquam insolentia et tumor diuitum\nindiciis conpetentibus exprimatur, quod ita condicionis inmemores\nhumanae sint, ut tamquam supra naturam siti de\nmiseriis pauperum incentiua suarum capiant uoluptatum,\nrideant inopem, insultent egenti et quorum misereri deceat\nhis auferant.\nUtrumque ergo qui uolet tamquam Lazarus colligat. cui\nsimilem illum puto, qui caesus saepius a Iudaeis ad patientiam\ncredentium et uocationem gentium ulcera sui corporis lambenda\nquibusdam uelut canibus offerebat, quia scriptum est:\nconuertentur ad uesperum et famem patientur ut\ncanes. quod agnouit Chananitis illa mysterium. cui dicitur:\nnemo tollit panem filiorum et mittit canibus. agnouit\nhunc panem non panem esse qui uidetur, sed illum qui intellegitur\net ideo respondit: utique, domine; nam et catelli\nedunt de micis quae cadunt de mensa dominorum suorum.\nmicae istae de illo pane sunt. et quia panis uerbum est\net fides uerbi est, micae uelut quaedam dogmata fidei sunt.\nunde respondit dominus, ut ostenderet fideliter dictum: o\n\n\n\n\n\n\nmulier, magna est fides tua.\no felicia ulcera, quae perpetuum\nexcludunt dolorem. o uberes micae, quae repellitis\nieiunium sempiternum, quae colligentem pauperem aeternis\nexpletis alimentis! abiciebat uos de mensa sua archisynagogus,\ncum propheticarum scripturarum et legis interna mysteria refutaret;\nmicae enim sermones sunt scripturarum, de quibus\ndicitur: et proiecisti sermones meos post te. abiciebat\nuos scriba, sed Paulus diligentissime colligebat in iniuriis\nsuis legens plebem. lambebant ulcera eius qui morsu serpentis\nintrepidum excusso serpente uiderunt et crediderunt. lambebat\nille carceris custos, qui uulnera Pauli lauit et credidit. beati\ncanes, in quos ulcerum talium destillat umor, ut adinpleat cor\net inpinguet fauces eorum, quo custodire domum, seruare\ngregem, cauere adsuescant lupos.\nPone nunc ante conspectum saecularibus Anianos studiis\nintentos, qui societatem potentiae regalis adfectant, ut armis\nmilitaribus inpugnent ecclesiae ueritatem, nonne tibi uidentur\nin quadam purpura et bysso exstructis iacentes toris, qui\npro ueris fucata defendant, ditibus abundare sermonibus, cum\niactant dominico terram tremuisse sub corpore, caelum tenebris\nobductum, excita uerbo maria uel sedata, uerum tamen\ndei filium denegantes? constitue et illum pauperem, qui sciens\nnon in sermone, sed in uirtute regnum dei esse paucis quid\nsentiret expressit dicens: tu es filius dei uiui: nonne tibi\nillae uidentur egere diuitiae, haec redundare paupertas? diues\nhaeresis euangelia multa conposuit, pauper fides hoc solum\n\n\n\n\n\n\neuangelium tenuit, quod accepit: diues philosophia plures sibi\ndeos fecit, pauper ecclesia unum deum nouit.\ninter hunc igitur\ndiuitem et pauperem chaos magnum est, quia post mortem\nnequeunt merita mutari, eoque in inferno diues inducitur cupiens\naliquid de paupere spiritus refrigerantis haurire; aqua\nenim refectio est animae in doloribus constitutae, de qua dicit\nEsaias: et saliet aqua cum delectatione de fontibus\nsalutaris. cur autem cruciatur ante iudicium? quia luxurioso\ncarere deliciis poena est. nam et dominus dicit: ibi erit fletus\net stridor dentium, cum uideritis Abraham, Isaac et\nIacob et omnes prophetas in regno caelorum.\nserus\nautem diues iste magister esse incipit, cum iam discendi tempus\nhabeat nec docendi. quo loco euidentissime declarat dominus\nuetus testamentum esse fidei firmamentum retundens perfidiam\nIudaeorum et excludens nequitias haereticorum, a quibus mens\nsupplantatur infirmior; ipsi enim pusilli sunt, qui adhuc nesciunt\nincrementa uirtutis.\nlicet autem aduertere quod in uilici\nillius superiore et istius diuitis praesenti comparatione incentiuum\nmisericordiae sit, et ibi fortasse sanctis, quos amicos\ndicit et quibus tabernacula tribuit, hic uero docet pauperibus\nconferendum.\nSi peccauerit in te frater tuus, increpa illum. quam\nbene post diuitem, qui cruciatur in poenis, subiecit praeceptum\nueniae largiendae, his utique qui se ab errore conuertunt, ne\nquem desperatio non reuocet a culpa! quam uero moderatus\nest, ut neque difficilis uenia nec remissa sit indulgentia, ne\n\n\n\n\n\n\nquem uel austera percellat inuectio uel coniuentia inuitet ad\nculpam! sic et alibi: si peccauerit in te frater tuus, uade\net corripe eum inter te et ipsum; plus enim proficit\namica correptio quam accusatio turbulenta: illa pudorem incutit,\nhaec indignationem mouet seruetur potius quod prodi\nmetuat qui monetur. bonum quippe est Ut amicum magis te\nqui corripitur credat quam inimicum; facilius enim consiliis\nadquiescitur quam iniuriae subcumbitur. unde et apostolus\ncorripite inquit, ut fratrem, ut erubescat, non ut inimicum\neum existimetis. infirmus enim custos diuturnitatis\nest timor, pudor autem bonus magister officii; qui enim metuit\nreprimitur, non emendatur, quem pudet facere in naturam\nuertit.\npulchre autem posuit: si peccauerit in te; non enim\naequa condicio in deum hominemque peccare. denique apostolus,\nqui diuini est uerus interpres oraculi: haereticum\ninquit post unam correptionem deuita, quia non est aeque\nperfidia ut culpa ueniabilis. et quoniam plerumque per inperitiam\nerror obrepit, corripiendum praecepit, ut aut pertinacia\nuitetur aut prolapsio corrigatur.\nUerum quid est: si septies conuersus fuerit ad te,\ndimitte illi? num ueniae numerus praefinitur an uero quia,\ncum septimo die requieuerit deus ab omnibus operibus suis,\npost ebdomadam istius mundi quies nobis diuturna promittitur,\nut quemadmodum mala istius mundi feriata cessabunt ita\netiam uindictae seueritas conquiescat? sabbatum autem non\nsolum dierum, sed etiam mensum est, et ideo septimi mensis\n\n\n\n\n\n\n\n\n\n\ndecima die sabbata sabbatorum, nec solum mensum, sed annorum\nquoque nec annorum tantummodo, sed etiam generationum,\npostremo ipsius mundi, cuius typus est sabbatum\nmagnum, sicut in lege est ebdomada septima, post quam\ncelebratur annus iubelaeus. quod mysterium nobis uoluit\ndominus reuelare, cum dicit: non solum septies, sed etiam\nseptuagies septies, quia septima generatione, ut habes\nsecundum Lucan, Enoch raptus est, ne malitia mutaret cor\neius, et in eo aculeus doloris quieuit. septuagesima autem et\nseptima generatione dominus natus est ex Maria humani generis\nin se peccata suscipiens remissionem tribuit omnium delictorum.\nergo quamuis secundum litteram discas frequenter ignoscere\nnec indignationem tenere — nihil enim est quo possit offendi\ncui ignoscendi est consuetudo —, tamen agnosce mysterium.\nneque enim otiose sabbato dixit dominus mulieri: dimissa\nes ab infirmitate tua ostendens plebi suae, quae sicut\nmulier illa uocata sequeretur, aduentu suo se remisisse peccata.\nseptuagies itaque et septies Lamech condemnatur, quia grauius\ndelinquit qui scelus dum punit admittit. omnem autem\nenormitatem sceleris baptismi sacramenta dimittunt. disce\nergo donare iniurias tuas, quia persecutoribus suis Christus\nignouit.\nNec illud otiosum, quod sabbato passus est magno significans\nfore sabbatum, quo mors destrueretur a Christo. quodsi\nIudaei sabbatum ita celebrant, ut et mensem et annum totum\nquasi sabbatum habeant, quanto magis nos resurrectionem\ndomini celebrare debemus! et ideo maiores tradidere nobis pentecostes\nomnes quinquaginta dies ut paschae celebrandos, quia octauae\nebdomadae initium pentecosten facit. unde et apostolus\nquasi Christi discipulus, qui sciret diuersitatem esse temporum,\nscribens ad Corinthios aput uos inquit forsitan manebo\net hiemabo et infra: manebo autem Ephesi usque ad\npentecosten; ostium enim mihi apertum est magnum.\nitaque aput Corinthios hiemem agit quorum erroribus angebatur,\nquod eorum circa dei cultum frigeret adfectus; cum\nEphesiis pentecosten celebrat atque his tradit mysteria, relaxat\nanimum, quia fidei cernebat ardore feruentes. ergo per hos quinquaginta\ndies ieiunium nescit ecclesia sicut dominica, qua dominus\nresurrexit, et sunt omnes dies tamquam dominica.\nerit et\nalia dominica, qua dominicum corpus resurgat. nouit hanc\nPaulus, qui ait: uos autem estis corpus Christi et membra\nex membris. hoc enim corpus domini et ossa de ossibus\neius capiti cohaerebunt, caput autem ecclesiae Christus.\ntunc ergo cessabit ieiunium, quoniam in perpetua iocunditate\n\n\n\n\n\n\n\n\nfatigatio cura lassitudo cessabit. tunc mors destruetur; nouissima\nenim mors destruetur. nam etsi cessauit in Enoch et\nnon est inuenta in eo, destructa tamen non est; ille enim\nraptus est ut euaderet, Christus ut destrueret inmolatus est.\net ideo bene dixit: ubi est, mors, uictoria tua? ubi est,\nmors, aculeus tuus? ergo in hac resurrectione iterum Christus\ntamquam suo resurget in corpore. beatus itaque qui\nhabuerit partem in prima resurrectione; sicut enim\nprimitiae dormientium Christus, sic tunc primitiae resurgentium\necclesiae sancti eius.\nhoc mysterium Petrus scire\nnon potuit. fortasse scierit de Enoch: quis tamen potuit mysterium\nabsconditum in deo humana mente conprehendere? ueniat\nergo dominus in meam animam, in meam mentem atque eam\nsubiciat sibi, ut cum subiecta mens fuerit mea, dicam: non\ntimebo mala, quoniam tu mecum es.\nSi habueritis fidem sicut granum sinapis, dicetis\nhuic arbori mori: \\'eradicare et iactare in mare\\', et\nobaudiet uos. de grano sinapis supra dictum est, nunc de\narbore mori est disputandum. arborem lego, non tamen arborem\ncredo. nam quae ratio, qui profectus hic noster, ut arbor, quae\nlaborantibus agricolis ferat fructus, eradicetur et mittatur in\nmare? licet hoc pro uirtute fidei possibile iudicemus, ut\nsensibilibus inperiis natura insensibilis obsequatur, quid sibi\nuult tamen etiam ipsa arboris species? legi quidem: pastor\n\n\n\n\n\n\neram caprarum uellicans mora et puto prophetam significasse\nnobis quod ex peccatorum grege peccator ipse conuersus\nsit, licet conueniat ut futurus propheta gentium fructum\nquaesisse uideatur in sentibus, cibum ex sentibus eruisse,\ndecoloros et faetidos greges gentium, populos nationum in suorum\nscriptorum pascuis locaturus, ut spiritali refectione\npinguescerent, ipse autem de peccatore conuerso lac spiritale\nmulgeret.\nsed cum in alio euangelii libro de monte sit dictum,\ncuius species nuda gignentium uitium olearumque ieiuna,\ninfecunda messibus, apta latibulis bestiarum ferarumque cursibus\ninquieta extollentem se altitudinem nequitiae spiritalis\nuideatur exprimere, sicut scriptum est: ecce ego ad te,\nmons corrupte, qui corrumpis omnem terram, congruit\nut hoc quoque loco opinemur id dictum, quoniam fides spiritum\nexcludit inmundum, maxime cum arboris natura huic\nconcurrat opinioni. nam fructus eius primo albet in flore,\ndeinde iam formatus inrutilat, maturitate nigrescit. diabolus\nquoque ex albenti angelicae flore naturae et potestate rutilanti\npraeuaricatione deiectus taetro inhorruit odore peccati. en tibi\nillud arbori mori dicentem: eradicare et iactare in mare,\ncum legionem eicit ex homine, in porcos transire permittit,\nqui exagitati diabolico spiritu se in maria demerserunt.\nhic\nigitur locus hortatorius ad fidem docens moraliter etiam ea\nquae solidata sunt fide posse dissolui. ex fide autem caritas,\n\n\n\n\n\n\nex caritate spes et rursus in se sancto quodam circuitu refunduntur.\nSequitur ut nemo in operibus glorietur, quia iure domino\ndebemus obsequium. nam si tu non dicis seruo aranti aut oues\npascenti: transi, recumbe — ubi intellegitur quia nullus\nrecumbit, nisi ante transierit; denique et Moyses ante transiuit,\nut magnum uisum uideret — si ergo tu non solum non dicis\nseruo tuo: recumbe, sed exigis ab eo aliud ministerium et\ngratias ei non agis, ita nec in te patitur dominus unius usum\nesse operis aut laboris, quia, dum uiuimus, debemus semper\noperari.\nergo agnosce esse te seruum plurimis obsequiis defaeneratum.\nnon te praeferas, quia filius dei diceris — agnoscenda\ngratia, sed non ignoranda natura — neque te iactes, si\nbene seruisti, quod facere debuisti. obsequitur sol, obtemperat\nluna, seruiunt angeli. uas gentium electus a domino non sum\ninquit dignus uocari apostolus, quia persecutus sum\necclesiam dei. deinde alibi nullius se ostendens conscium\nculpae subiecit: sed non in hoc iustificatus sum. et nos\nergo non a nobis laudem exigamus nec praeripiamus iudicium\ndei et praeueniamus sententiam iudicis, sed suo tempori, suo\niudici reseruemus. posthac reprehenduntur ingrati atque ita\ndemum ad tractatum futuri uenitur iudicii.\n\nIn illa hora qui fuerit in tecto et uasa eius in domo,\nne descendat tollere illa et qui in agro similiter non\nredeat retro.\nmemores estote uxoris Loth. interrogatus\na discipulis dominus quando ueniret regnum dei ait: regnum\ndei intra uos est, utique per ueritatem gratiae, non per\n\n\n\n\n\n\nseruitutem culpae. itaque qui uult liber esse sit seruus in\ndomino; ea enim parte qua participamur seruitute participamur\net regno. ait ergo: regnum dei intra uos est, quando autem\nueniret, noluit dicere, sed dixit iudicii diem esse uenturum, ut\nterrorem omnibus iudicii inminentis incuteret nec securitatem\ndilationis adferret. et ne uideretur contristare discipulos, si\nhis aliquid denegaret, ait in alio libro: de die autem et\nhora nemo scit, neque angeli caelorum neque filius.\nbene medie posuit filium; est enim idem filius hominis filius\ndei, ut magis dictum secundum filium hominis aestimemus.\nquia temporum finem non per naturam hominis, sed per\nnaturam dei nouit. nec alienum tamen a fide est, si filium\naccipias dei. quid enim est quod bonus pater filium celauerit.\ncui omnia dedit? aut quomodo non dedit cognitionem temporis\nqui dedit ipsius iudicii potestatem? quomodo autem filius\nnescire potest quod pater nouit, cum in patre filius sit et spiritus\nscrutetur etiam alta dei, cum ipse filius altitudo sit diuitiarum\nsapientiae et scientiae dei? sed cur nolit dicere ostendit\nalio loco: non est uestrum scire tempora et annos,\nquae pater posuit in sua potestate.\nuidetis quo tendat\nqui trinitatem negat unius potestatis, ut sit aliquid quod\nnesciat filius? cur enim celaret filium proprium pater? aut\nenim inuidiae causa nolumus aliis intimare quod scimus aut\n\n\n\n\n\n\nne forte prodamur, sed nec inuidi in patrem nec proditoris in\nfilium suspicio cadit. ergo unius sunt cognitionis, quia unius\nsunt potestatis. deinde qui signa nouit futuri iudicii utique\nnouit et finem.\nquid enim est quod nesciat ille sicut fulgur\ncoruscans, eo quod lux, dei filius, interna mysterii caelestis\ninluminet? in illa, inquit, hora. ergo et horam nouit, sed\nnouit sibi, mihi nescit. bene autem causam diluuii et incendii\net iudicii de nostris adserit prodisse peccatis, quia deus malum\nnon creauit, sed nostra sibi merita reppererunt.\nEdebant enim et bibebant, uxores ducebant et nubebant.\nnon quia coniugia damnentur, neque enim alimenta\ndamnantur, cum in istis successionis, in illis naturae subsidia\nsint — alioquin de hoc mundo est exeundum — sed in\nomnibus modus quaeritur, quidquid autem abundantius a\nmalo est. sit aliqui consensus ad tempus, ut uacemus orationi:\nsit aliqua inter sollicitudines mundi et intemperantiae crapulam\nsobrietas religionis et indutiae castitatis.\nergo quia propter\ninprobos necesse est probi in hoc saeculo contritionem cordis\nanimique patiantur, quo uberiorem mercedem accipiant in\nfuturum, remediis instruuntur, utqui in Iudaea sunt fugiant\nin montes. quae est ista Iudaea? noui enim et aliam Iudaeam\nsecundum spiritum, non secundum litteram; notus enim in\n\n\n\n\n\n\nIudaea deus. quales autem isti montes, qui possint motum\nfuturi cohibere iudicii, cum scriptum sit: tremor autem\nmontes occupabit? caelum et terra transibunt: quomodo\nterrarum portio manebit inmunis aut tueri me poterit,\nquae nec ipsa se seruat? ubi igitur me ab ira eius abscondam,\nqui conturbat profundum maris? si ascendero in caelum,\nibi est; si descendero in infernum, adest. non ergo falli\npotest qui ubique est, sed placari.\nAdest itaque iudicii dies. si uis non conprehendi, cottidie\ntunc, cottidie fuge. quaeris quo fugias? ascende in montem\nqui euangeliz as Sion, ut excelsorum uertice possis eminere\nmeritorum; deus enim montium et non deus uallium est.\nascende eo, ubi Christus sedet ad dexteram dei, cuius fundamenta\nin montibus sanctis et montes in circuitu eius.\nmons tuus Paulus, mons tuus Petrus est. supra illorum fidem\nmentis tuae locato uestigium. in lege dei atque haereditate\nfidei constitutos iudicii dies non ad poenam inuenit, sed ad\ngloriam.\nsi quis etiam in tecto situs, hoc est superiora iam\ndomus suae eminentiumque uirtutum culmen ascendit, ad\nterrena mundi huius opera non recidat. noui enim tectum in\nquo Rahab, illa typo meretrix, mysterio ecclesia, sacramentorum\nconsortio populis copulata gentilibus exploratores, quos Iesus\ndirexit, abscondit. qui si ad inferiora descendissent domus, ab\n\n\n\n\n\n\nexploratoribus, qui ad corripiendos eos missi fuerant, occidissent.\ntectum ergo sublimis est mentis officium animaeque\nfastigium, quo nuda corporis operitur infirmitas. unde mihi\nuidetur etiam paralyticus ille idcirco esse sanctus, qui a\nquattuor iuuenibus demissus e tecto est, quia quattuor adminiculo\nuirtutum. prudentiae fortitudinis temperantiae atque\niustitiae, ad pedes Christi alta quadam se ratione subiecit.\nnihil enim excelsius humilitate, quae tamquam superior nescit\nextolli, quia nemo id adfectat quod infra se iudicat.\nSed quoniam in iudicio uersamur, non digrediamur a tecto\nne dum uasa quae in domo sunt cupimus auferre, capiamur.\nnon enim in omni domo sunt uasa aurea et argentea, sed in\nplerisque sunt lignea, nec omnis domus plena; sunt enim et\nuacuae, quas nouit propheta, qui dixit: quid factum est tibi\nnunc quia ascendisti in domus uacuas? inpleta est\nciuitas clamantium. et subiecit: omnes principes tui\nfugerunt, quicumque in te uulnerati sunt, et ad perfidiam de\nfide lapsi sunt. uulneratus est Sabellius, uulneratus est Ualentinus.\nuulneratus est Arrius; in domo enim uacua sunt repperti.\nuis domum uidere plenam? sequere Petrum, cum esuriret, ad\ndomus superiora gradientem. ibi agnouit mysterium ecclesiae\ncongregandae, ut gentilem populum non iudicaret inmundum\nquem fides ab omni possit mundare contagio. uasa autem\nde luto sunt, ergo uas corpus est. et ideo caue ne desiderio\n\n\n\n\n\n\ncorporis praeclara mentis studia derelinquas. si Petrus non\naccepit mysterium in inferioribus positus, tu quemadmodum\naccipies? ille accepit, quia ascendit, ut euangelizaret dominum,\npassionem corporis non timeret.\nErgo qui in tecto est non descendat et qui in agro\nest non reuertatur retro. unde intellegam quid sit ager,\nnisi ipse me doceat Iesus dicens: nemo mittens manum in\naratrum et respiciens retro aptus est regno caelorum?\notiosus in uilla sedet, laboriosus in agro seminat: debilis ad\nfocum, fortis ad aratrum. bonus odor agri; odor enim Iacob\nodor agri pleni. ager plenus est florum, plenus est fructuum\ndiuersorum. ara igitur agrum tuum, si uis dirigi ad dei regnum.\nfloreat tibi bonorum seges fecunda meritorum. sit uitis abundans\nin lateribus domus tuae et nouella oliuarum in\ncircuitu mensae tuae. dicat anima tua Christo fertilitatis\nsuae iam conscia et seminata dei uerbo, spiritalibus quoque\ninarata culturis: ueni. frater meus, exeamus in agrum,\nille respondeat: introiui in hortum meum, soror mea\nsponsa: uindemiaui myrram meam. quae enim melior\nquam fidei uindemia, qua resurrectionis fructus reconditur,\nqua perpetuae laetitiae fons rigatur?\nitaque cum respicere\nprohibearis, multo magis redire prohiberis et tollere tunicam;\nconperisti enim quod ei qui tunicam te petierit remittere debeas\net pallium. ergo directus ad dei regnum opes et patrimonium\nnon requiras. noui et aliam scriptam tunicam, de qua nos\n\n\n\n\n\n\nhortatur apostolus, ut exspoliantes ueterem hominem cum\nactibus eius induti nouum superioris tunicam non requiramus\nerroris. unde et illa ait: nocte exui me tunicam\nmeam, quomodo induam eam? quod non solum renuntiare\npeccatis, sed etiam memoriam omnem debeas actus superioris\nabolere. denique Paulus superiora obliuiscens culpam exuit,\n\npaenitentiam non omisit.\net ideo dominus memores inquit\nestote uxoris Loth, quae ideo quia respexit retro perdidit\nnaturae suae munus; retro enim Satanas, retro Sodoma. quapropter\nfuge intemperantiam, declinato luxuriam. et ut cognoscas\nquia non omnes possunt fugere in montem, recordare quia\nille qui se ueteribus studiis non reflexit — Sodomam enim\nante delegerat — ideo euasit, quia peruenit ad montem, illa\nquae infirmior fuit, quoniam ad posteriora respexit, nec mariti\nadiuta suffragio ad montem peruenire potuit, sed remansit.\nIn illa nocte erunt duo in lecto uno, unus adsumetur\net alius relinquetur. bene noctem dixit, quia antichristus\nhora tenebrarum est, eo quod pectoribus hominum\ntenebras offundat, cum dicat se esse Christum, exsurgentibus\npseudoprophetis, qui adserant nunc in desertis legum degere,\nut uagae errore opinionis inludant nunc in penetralibus, ut\nqui audierint praecelsae nomine potestatis artentur. Christus\n\n\n\n\n\n\nautem sicut fulgur coruscans per uniuersum mundum luminis\nsui globos spargit et ideo nec in desertis uagatur nec aliquibus\nlocis clauditur, quia caelum et terram ego conpleo dicit\ndominus, sed luce fulgoris sui fulget, ut in illa nocte resurrectionis\ngloriam uidere possimus. quid igitur sibi uult quod ait:\nduo in lecto uno et duae molentes et duo in agro,\nunus adsumetur et alter relinquetur? numquid iniquus\ndeus, ut pares studiis et societate uiuendi atque indiscretos\nactuum qualitate meritorum remuneratione discernat? non ita\nest, sed pro actibus hominis remunerationis est qualitas. non\nergo merita hominum copulae usus exaequat; nam et pater in\nfilium et filius in patrem studio religionis insurgunt, quia non\nomnes quod adoriuntur efficiunt, sed qui perseuerauerit in\nfinem hic saluus erit. tum deinde non forense obsequium,\nsed interiorem dominus rimatur affectum; neque enim si iuste\nofferas et non iuste diuidas, acceptum est sacrificium deo.\nergo ex uno strato — est enim stratum infirmitatis humanae,\nquia scriptum est: uniuersum stratum eius uersasti in\ninfirmitate eius — unus relinquitur, alter adsumitur. qui\nadsumitur rapitur obuiam Christo in aera, qui autem relinquitur\ninprobatur.\nduae molentes in pistrino. sensus quidem est\nquod hi significari uideantur qui ex occultis alimenta quaerant\net in apertum ex interioribus proferant. sed tamen quid molant\nistae mulieres requirendum est, nisi forte quod legimus in Esaia:\nsi adferatis similaginem, uanum est, ut similago sit quae\na molentibus offeratur. discutiamus ergo quae molant quidue\n\n\n\n\n\n\nmolant quidue pistrinum sit. et fortasse mundus iste pistrinum\nsit, in quo aptius reor quia humani corporis forma referatur,\nin quo anima nostra uelut quodam carcere includitur\ncorporali, panem, si boni consulat, operatura caelestem. in hoc\nergo pistrino uel synagoga uel anima obnoxia delictis triticum\nmolendo madefactum et graui umore corruptum non potest\ninteriora ab exterioribus separare et ideo relinquetur, quia eius\nsimilago displicuit. at uero sancta ecclesia uel anima nullis\nmaculata contagiis delictorum, quae tale triticum molit, quod\nsolis aeterni calore sit torridum, quod deus quemadmodum\nnoluit sic uestiuit et angeli ab omni purgamentorum labe\nmundarunt, bonam similaginem de penetralibus hominum deo\nofferens sacrificii sui libamenta conmendat.\nNec solum molentes duae, sed etiam operantes duo erunt\nin agro uno, e quibus adsumetur unus, bonus seminator, qui\nnon supra uias seminauerit, sed supra aratum et cultum solum,\nut fructum humilitate pressum, non iactatione dispersum terra\nmultiplicet, relinquetur autem seminator zizaniorum, ex quibus\nrefutabilis similago conficitur. qui sint autem isti agricolae\ndifferentes possumus repperire, si aduertamus qua ratione\nduos νου̃ς, hoc est duas mentes esse in nobis apostolus dixerit;\nfortasse enim ideo, quia altera exterioris est hominis, qui\n\n\n\n\n\n\naltera interioris,, altera interioris, qui per sacramenta renouatur. et\neo ille fortasse deterior, qui extollitur frustra inflatus mente\ncarnis suae et non tenens caput, quia a domini nostri Iesu\nChristi salutarium praeceptorum obseruatione declinat; ipse\nenim caput omnium, qui auctor est omnium. alter est ille\npraestabilior, qui humilitatem diligit, sapientiam quaerit, misericordiam\nnon omittit, bonus scilicet seminator; dispersit enim,\ndedit pauperibus, iustitia eius manet in aeternum. hic\nigitur spiritalis est, ille carnalis. nam sicut uerbis apostolicis\nconprehendimus illum extollentem se tumido animo seductorem\nmente carnis inflari, ita etiam sanctum uirum renouari spiritu\nmentis ostendimus dicente eodem: renouamini autem spiritu\nmentis uestrae. duas ergo mentes esse demonstrat,\nunam, quae mens carnis efficitur uicta peccato, alteram, quae\nspiritui copulata carnis abiurat inlecebras.\nnec solum duae\nmentes, sed etiam duae leges in nobis sunt, quarum utramque\nnobis apostolus explicauit dicens: condelector enim legi\ndei secundum interiorem hominem, uideo autem aliam\nlegem in membris meis repugnantem legi mentis meae\net captiuantem me in lege peccati, quod est in membris\nmeis. est ergo lex interioris hominis, est etiam exterioris,\nilla quae peccatum prohibet, ista quae suadet: illa quae\ndamnat errorem, ista quae suggerit: illa quae mentem instruit,\nista quae temtat. sunt etiam duae aliae uehementiores in nobis\nleges, una dei, altera peccati, secundum eundem magistrum,\n\n\n\n\n\n\nqui ait: igitur ego ipse mente seruio legi dei, carne\nautem legi peccati. et ostenditur quod si mentem tantummodo\ndicas, contrariam carnis ostendas; cum enim dicit Paulus\nse legi dei mente seruire, utique mentem per se ipsam, nisi\ncarne uincatur, bonam esse demonstrat et natura ita creatam,\nut resistat errori. itaque cum uincitur, mens carnis est, non\nex natura habens, sed ex carne quod labitur et quasi in nomen\nproprietatemque uictricis uicta succedit; natura autem aduersa\ncarnis est. denique mente deo seruimus, carne peccato. melior\nautem mens erit, si cooperaria sancto spiritui religiosum non\nintermittat officium.\nIstae sunt igitur operantes in agro nostro, quarum altera\nbonum fructum diligentia dat, altera amittit incuria, quam\nsanguinem legis lator adpellat dicens: anima omnis carnis\nsanguis eius. quo plerique referunt etiam illud quod scriptumest:non\nmanducabis carnem in sanguine, ne uulneribus\nanimae cruentatas corporis uoluptates refectionis potius\nloco quam reatum sanguinis aestimemus, quos oportet refici dei\nuerbo. est ergo cibus refectionis, est cibus sanguinis; sicut\nenim caro domini uere est cibus, ita sanguis uere noster est\npotus. bonam ergo de nostris operibus escam domino suggeramus,\nne rursus cum uenerit et sicut in illa ficu pomum non\ninuenerit, nostrorum meritorum infecunditate ieiunus propositum\npietatis auertat dicens ad illam animam, quam nudam\npomorum reppererit et sanguine cruentatam: numquam ex\n\n\n\n\n\n\nte fructus nascatur in sempiternum. est ergo anima\ncarnis omnis sanguis eius. est etiam praestabilior anima,\nde qua deus dixit: omnes animae meae sunt, sicut\nanima patris ita etiam anima filii meae sunt.\nnec\nillud praeterit ut duos populos interpretemur, id est quod in\nhoc mundo, qui agro frequentissime conparatur, duo populi\nsint, unus credentium. alter qui non credit, relaturi meritorum\nuicem suorum, et ideo alter qui fidelis est adsumatur,\nalter qui infidelis est relinquatur. duae autem illae molentes\nduae animae uel certe ecclesia atque synagoga; non enim\nuna tantum figura, sed multiplex in diuinis scripturis esse\nconsueuit, ut unus sermo plures species conprehendat. itaque\nmens carnis et anima carnis et synagoga id triticum colligunt\net eam similaginem molunt, quae offeruntur in uanum, mens\nautem quae coniuncta animae et anima quae receptrix est\nsalutis uel ecclesia dei excolunt et molunt uerae legis similaginem\nspiritalem. unde etiam panes propositionis fiunt,\nquos soli sacerdotes edunt, quibus puriorem panem manducare\npraescriptum est, illum utique qui descendit e caelo.\nomnes autem sumus, si merita nostra patiantur, iustitiae\nsacerdotes, qui unctione laetitiae in regnum et sacerdotium\nconsecramur.\nergo ita exerceamus et colamus agrum nostrum\nin istius culturae munere constituti, ut in illa\n\n\n\n\n\n\n\n\n\n\nsuperiore Hierusalem, ubi legis custodia uera celebratur, habeamus\nsimilaginem de manipulis nostris, quos beati qui potuerint\ncongregare, ut uenientes ueniant in exsultatione\ntollentes manipulos suos. isti igitur fructus sunt spiritales\net felices ueri prouentus laboris, qui nullo inutili imbre\nmadefiant: fructus autem carnis corruptelae obnoxius, et ideo\nqui carnalia seminauerit, carnalia metet. de agro uero quid\ndicam, cum manifestum sit in opere cultoris uel laudem esse\nuel culpam?\nEt respondentes dixerunt: ubi domine? hoc discipuli\nlocuti sunt, dominus autem. ubi praemonuit et quo fugiendum\net ubi conmorandum et quid esset cauendum, conplexus\nest summam definitione generali dicens:\nubi fuerit corpus,\nibi congregabuntur aquilae. itaque prius quae sint aquilae\nconiciamus. ut quid sit corpus definiamus. iustorum enim\nanimae aquilis conparantur, quod alta petant, humilia derelinquant,\nlongaeuam ducere ferantur aetatem. unde et Dauid\nanimae suae dicit: renouabitur sicut aquilae iuuentus\ntua. si igitur intelleximus aquilas, de corpore iam dubitare\nnon possumus, maxime si meminerimus quod a Pilato Ioseph\ncorpus acceperit. nonne tibi uidentur aquilae circa corpus\nMaria Cleopae et Maria Magdalene et Maria mater domini\napostolorumque conuentus circa domini sepulturam? nonne tibi\nuidentur aquilae circa corpus, quando ueniet cum\n\n\n\n\n\n\nintellegibilibus nubibus filius hominis, et uidebit eum omnis oculus\net qui eum conpunxerunt?\nest etiam corpus, de quo\ndictum est: caro mea uere est esca et sanguis meus\nuere est potus. circa hoc corpus aquilae sunt, quae alis\ncircumuolant spiritalibus. sunt et circa corpus aquilae, quae\ncredunt Iesum in carne uenisse, quia omnis spiritus qui\nconfitetur legum Christum in carne uenisse de\ndeo est. ubi ergo fides ibi sacramentum, ibi deuersorium\nsanctitatis. est etiam corpus ecclesia, in qua per baptismi gratiam\nrenouamur spiritu et occidua senectutis in rediuiuas\nreparantur aetates.\nSinite pueros uenire ad me et nolite eos uetare;\ntalium est enim regnum dei. atque aetas haec infirma\nest uiribus, inualida ingenio, inmatura consilio. non ergo aetas\npraefertur aetati; alioquin obesset adolescere. quid uotis opus\nest ut aeui maturitas consequatur, si mihi meritum regni\ndemtura caelestis est? ergo deus uitae processum ad uitia\ndedit, non ad incrementa uirtutis? et cur ipse apostolos non\npuerilis, sed prouectioris aetatis elegit? cur autem pueros\naptos regno dicit esse caelorum? fortasse quia malitiam nesciant,\nfraudare non nouerint, referire non audeant, scrutari\n\n\n\n\n\n\n\n\nignorent opes, honorem, ambitionem non appetant. sed non ignorare\nista uirtus est, sed contemnere nec continentiae laus, ubi\ninfirmitatis integritas. non igitur pueritia, sed aemula puerilis\nsimplicitatis bonitas designatur. non enim uirtus est non posse\npeccare, sed\\'nolle atque ita tenere perseuerantiam uoluntatis.\nut uoluntas infantiam, unus imitetur naturam. denique ipse hoc\nsaluator expressit dicens: nisi conuersi fueritis et\nefficiamini sicut puer iste, non intrabitis in regnum\ncaelorum.\nQuis est ergo puer imitandus apostolis Christi? num unus\nex paruulis? haec igitur uirtus apostolorum? quis ergo puer?\nne forte ille de quo Esaias dicit: puer natus est nobis.\nfilius datus est nobis? ipse enim tibi puer dixit: tolle\ncrucem tuam et sequere me. et ut agnoscas puerum:\ncum malediceretur, non remaledixit; cum perc.uteretur,\nnon repercussit; haec est enim perfecta uirtus.\nitaque et in pueritia est quaedam uenerabilis morum senectus\net in senectute innocens pueritia; senectus enim uenerabilis est,\nnon diuturna, nec numero annorum conputata;\ncani sunt autem sensus hominum et aetas\nsenectutis uita inmaculata. unde et scriptum est:\nlaudate, pueri, dominum, laudate nomen domini,\nquia nemo nisi perfectus laudat dominum; nemo enim dicit\ndominum Iesum nisi in spiritu sancto.\nquod uidetur\nde ecclesiae populo prophetatum, qui iunior seniorem populum\nIudaeorum uirtutis studiis anteiuit. et ideo illud: ecce ego\n\n\n\n\n\n\net pueri mei quos dedisti mihi. isti sunt pueri, qui\ndominum pullo asinae superuectum propheticis uocibus prosequentes\nredemptionem gentium uenisse dicebant, isti sunt pueri\nuel infantes, qui Christi illa ubera super uinum haustu pleniore\nsuxerunt; ex ore enim infantium et lactantium perfecisti.laudem.\ndurum itaque aliquibus et inmite uideri potest\nquod discipuli ad dominum infantulos adire prohibebant, nisi\nuel mysterium intellegas uel affectum; neque enim inuidae\nin pueros mentis asperitate faciebant, sed sedulae seruitutis\nobsequia domino deferebant, ne conprimeretur a turbis. denique\nalibi scriptum est: magister, conprimunt te turbae;\nrespuenda quippe est utilitas nostra, ubi diuinitatis iniuria est.\nergo fugiamus superbiam, sequamur puerilem simplicitatem,\nquia ueritas aduersaria superbiae, simplicitas autem concurrens\nueritati, in ipsa humilitate sublimis. non enim in abiecto corde\nhabitat deus. sed sicut tradiderunt nobis prophetae: thronus\nuirtutis exaltatus est, in eo scilicet, cuius eleuatur\nsapientia ad altitudinem ueritatis. nec sicut Cain fraterna specie\ndolum percussoris abscondat, sed foris intraque sit frater. haec\nin affectu. in mysterio autem, quia prius saluari populum\nIudaeorum, ex quo secundum carnem nati fuerant, gestiebant.\nsed et pro Chananaea muliere supplicarunt. sciebant ergo\nmysterium, quod utriusque populi uocatio deberetur, sed fortasse\nadhuc ordinem nesciebant.\nNunc distantiam intende uerborum. ubi ad se infantes accedere\niubet, ut eos uel precatione uel manuum inpositione\nbenediceret, pueros adpellat, ubi praecipit non scandalizandos.\npusillos appellat; non enim scandalizantur qui tanguntur a\nChristo, non labuntur qui Christo propinquant, sed labuntur\nilli quos pusillos non aetatis exiguitas, sed uirtutis pusillitas\nfecit. simul etiam docet infirmos non esse temtandos, ne in\nnos eorum delicta uortantur quorum preces ad dominum, etsi\nipsi uirtutum meritis infirmi sint, angelorum tamen patrociniis\neuehuntur. nemo ergo inrideat pauperem, quia exacerbat\nillum qui fecit eum; nemo temtet inualidum, ne angelos\nlaedat; nemo praecipitet infirmum, ne soluat beneficium redemtoris.\net ideo dixit: uae huic mundo ab scandalis, quia\ncrucem domini plerique scandalum iudicarunt, cum dominicae\nhumilitas passionis nostrae sit sacramentum salutis, ut adonamur\nuirtutis officium, sumamus humilitatis exemplum. uae\nigitur ei qui in crucem domini non crediderit, qua scandalizantur\ninfirmi; expedit ei ut suspendatur mola asinaria\nin collo eius et demergatur in profundum\nmaris.\nin diuinis quidem scripturis non uerborum seriem, sed\nrerum pondus examinare debemus; plus enim proficit ad reprimenda\npeccata inauditi generis atque deformis beluina quaedam\npompa supplicii. tamen ne cui hinc quoque scandalum generetur\ninfirmo, non otiose simul positam putamus molam\nasinariam, collum hominis, profundum maris. etenim cum asini\n\n\n\n\n\n\ntypum populus gentilis acceperit, nonne tibi uidetur tamquam\nmolam asinariam uoluere, quamdiu in inperitiae suae errore\nuersatur, naturae quidem uinculis adligatus, ut uerbum emolat,\ndeum quaerat, sed opertae mentis caecitate suffusus, ut uultum\nanimi erigere ad deum, oculos cordis aperire non nouerit? et\nideo sine ulla cursus alacritate uestigiis in se saepe redeuntibus\ninuitus usui laborat alieno. tamen qui molam uoluit consummandi\naliquando finem operis habet et exuendae spem gerit\ncaecitatis; cui uero mola ad collum suspenditur? portat lapidem,\nqui portare iugum domini recusauit. asinus ergo ad molam,\ncaecus ad lapidem, gentilis ad saxum, qui adoret eum, quem\nnon uidet nec agnoscit; deus enim non in manufactis\nt habitat nec in saxo agnoscitur, sed in spiritu.\nuterque igitur\npopulus et gentilis et Iudaeus pompa quadam sermonis huius\nexponitur, sed uehementior in Iudaeos poena decernitur. gentilium\nenim memoria saeculi istius fluctibus obruetur et caeno\nmundi huius abolebitur, qui inter ea quae non sunt esse\nuoluerunt et alienati a scientia dei tamquam in profundum\nmaris mersi sunt; at uero Iudaei per patriarchas adsumti,\ncircumcisione signati, per legem eruditi non tamquam ignoti\nperibunt, sed tamquam sacrilegi punientur. etenim Atheniensibus\nignotus deus in Iudaea notus, sed non receptus. et ideo.\nqui ignorat ignorabitur, qui praeuaricatur damnabitur nec ille\nexutus a culpa qui suum nesciuit auctorem et ille exutus a\n\n\n\n\n\n\nuenia qui dominum non recepit. tolerabilius tamen est fidem\nnon detulisse Christo quam manus intulisse.\n\nInterrogauit autem eum quidam princeps dicens:\nmagister bone, quid faciendo uitam aeternam possidebo?\ndicit autem ei Iesus: quid me dicis bonum?\nnemo bonus nisi solus deus. uersuta interrogatio et ideo\narguta responsio. temtator enim princeps iste magistrum bonum\ndixit, qui deum bonum dicere debuisset. nam licet et in diuinitate\nbonitas sit et in bonitate diuinitas — nemo enim bonus\nnisi solus deus, omnis autem homo mendax, quidquid autem\nmendax, utique non bonum — tamen addendo magister\nbone in portione bonum dixit, non in uniuersitate; nam deus\nuniuersitate bonus, homo ex parte. propterea dominus: quid\nme dicis bonum, quem negas deum? quid bonum dicis, cum\nbonus nemo nisi unus deus? non ergo bonum se negat, sed\ndeum signat; bonus enim quid est nisi plenus bonitatis? at\nuero cum scriptum sit: non est qui faciat bonitatem,\nnon est usque ad unum, utique de hominibus, non de deo\ndixit; deus enim unus est, non unus e numero. ita et dei filius\nquasi unicus exceptus est, non quasi unus ex multis et unigenitus\nest, non unus ex genitis. et ideo nemo bonus non\npraeiudicat Christo, quia nemo iudicat Christum. nemo enim\ntamquam conmuniter de nobis dicitur, sed nihil Christo conmune\nnobiscum.\nquodsi quem mouet quia nemo bonus nisi\n\n\n\n\n\n\nunus deus, moueat et illud, quia nemo bonus nisi deus.\nquodsi a deo filius non excipitur, utique nec a bono Christus\nexcipitur. sed cum in deo filius persona alter, potestate unus\nsit — unus enim deus, ex quo omnia, et unus dominus,\nper quem omnia — deus autem et dominus non duo\ndii, sed unus deus sit, quia dominus deus tuus dominus\nunus est, utique cum secundum maiestatem deus unus in\nutraque persona sit, et bonus unus in utroque est. nam quomodo\nnon bonus ex bono natus? arbor enim bona bonos\nfructus facit. quomodo non bonus, cum bonitatis substantia\nadsumta ex patre non degenerarit in filio, quae non degenerauit\nin spiritu? et ideo spiritus tuus bonus deducet me in\nuiam rectam. quodsi bonus spiritus, qui accepit ex filio,\nbonus utique et ille qui tradidit. et cum bonus pater, utique\net ille bonus qui omnia habet quae pater habet, aut si negatis\nfilium habere bonitatem, negatis et patrem.\nRatio euidens exemplis non eget, tamen uel auctoritatem\nsequimini scripturarum; scriptum est enim: dominus iudex\nbonus domui Israhel. de filio an de patre dicit? sed\npater non iudicat quemquam, quia omne iudicium\ndedit filio. ergo dominus bonus filius. accipe aliud. trinitatem\nutique confitentur qui ad baptismum ueniunt, quia\nbaptizantur in nomine patris et fili et spiritus sancti: ergo et\npatri et filio et sancto spiritui confitentur. cum ergo dicitur:.\nconfitemini domino quoniam bonus, bonus utique\n\n\n\n\n\n\npater, bonus filius, bonus et spiritus sanctus, sed deus unus;\net, quia bonus dominus exspectantibus eum. an non\nbonus, qui bona tribuit animae quaerenti eum? an non\nbonus, qui satiat in bonis animam tuam? an non bonus,\nqui ait: ego sum pastor bonus?\nsed putatis ideo deum\nbonum, quia iudicium non habet, in quo necessitas uindicandi.\nquamquam iam praemissum sit iudicem bonum esse domui\nIsrahel, tamen alibi habes: quam bonus deus Israhel\nrectis corde! de quo igitur putatis dictum, de patre an de\nfilio? si de patre, ergo non omnibus bonus. cur igitur filio\nderogatis? si de filio. ergo bonum deum et filium confitemini:\nipse est enim benedictus deus Israhel, quia uisitauit\net fecit redemtionem plebis suae. ipse est rex et deus\nIsrahel, cui dicitur: rabbi, tu es filius dei, tu es rex\nIsrahel. sic igitur hic dicit: quoniam tu bonum me non potes\nsentire qui temtas, quid me dicis bonum? bonus quidem ego,\nsed rectis corde, cui bonum esse ex natura suppetat. non\nex uersutia. bonus ergo filius; candor est enim lucis\naeternae et speculum sine macula dei maiestatis\net imago bonitatis illius. quomodo ergo non bonus, qui\nest imago bonitatis? sicut enim imago dei deus, sed unus\ndeus, ita et diuinae imago bonitatis bona, sed una bonitas.\nmihi certe utile est bonum deum credere, quem meorum habiturus\nsum iudicem delictorum. illi uiderint qui credere bonum\n\n\n\n\n\n\nnolunt. itaque quia legis peritus est iste qui temtat, sicut in\nlibro alio demonstratur, bene dixit: nemo bonus nisi unus\ndeus, ut admoneret quia scriptum est: non temtabis dominum\ndeum tuum, sed magis confiteretur domino quoniam\nbonus.\ndenique eum saepe perstringit; nam glorianti in lege\nquod a iuuentute sua omnia custodisset, ut inanem iactantiam\neius exponeret, ostendit ei adhuc deesse quod legis est. et\nideo ad misericordiae praeceptum tristis inducitur, et in eum\nnaturalis quaedam datur forma sententiae.\nFacilius camellum per foramen acus transire quam\ndiuitem intrare in regnum dei. magna uis, magnum pondus\nin uerbis. quibus enim uerbis aliis uehementius exprimeret\nnon debere iactare se diuitem in diuitiis suis quam talibus,\nquibus definitur contra naturam esse diues misericors? aufer\nmihi lenocinia fucumque uerborum, quae solent\\' eneruare sent?ntias.\nlactari non debuit iste, sed frangi qui misericordiam\nrespuebat. tamen si quos uerborum magis ornamenta quam\nsensus uirilis naturalis quidam habitus et forma delectant,\nquod boni faciunt petitores in uxore ducenda, ut mores discutiant,\nnon decorem nec aspectus offensione reuocentur, cum\nuirtute animi prouocantur, hi quoque in uerbis mysterium\nquaerant quod est mens quaedam et anima uerborum nec in\nmysterio uerba discutiant.\ncamellus ergo in typo populus gentilis\naccipitur, quem leo ille quaerens quem deuoret\n\n\n\n\n\n\nonustum thesauro propheticis agit aspectibus in desertum:\nin tribulatione enim et angustia leo et catulus leonis:\nad aspides et progenies aspidum uolantium ferebant\nin asinis et camellis diuitias suas. et bene camellus pro\ngentili figuratus est populo, quia superstitionis deformitate\ndegenerans, priusquam crederet populus nationum, beluinae\nspeciem foeditatis, absurda uestigia, ora turpia praeferebat.\nfacilius igitur iste peccator per uiam intrauit angustam, quae\nest uia Christi, qui proprii corporis passione mortis penetrans\nuiam uelut acus redintegrauit scissa quaedam nostrae\nuestimenta naturae, quam populus Iudaeorum diues in lege.\negenus in fide, praeruptus in furore, probrosus in crimine.\npotes etiam moraliter de omni intellegere peccatore et de\narrogante diuite. nonne tibi uidetur publicanus ille oneratus\nsuorum conscientia delictorum, cum oculos ad deum non auderet\nadtollere, uelut quidam camellus in foramen acus confessionis\nsuae remediis facilius introire quam Pharisaeus ille in regnum\ndei, adrogans in prece, iactans innocentiae, praesumtor gloriae,\nexprobrator misericordiae, praedicator sui, criminator alieni,\nqui magis conueniret dominum quam rogaret? si quis igitur\nhorret camellum, horrescat eum qui factis foedior sit camello.\nHonora patrem et matrem. pulchre mihi hodie legitur\nlegis exordium, quando mei natalis est sacerdotii; quotannis\nenim quasi de integro uidetur incipere sacerdotium, quando\ntemporum renouatur aetate. bonum etiam quod legitur: honora\n\n\n\n\n\n\npatrem et matrem; uos enim mihi estis parentes. qui sacerdotium\ndetulistis, uos inquam filii uel parentes, filii singuli,\nuniuersi parentes. libenter enim meos dixerim uos uel liberos\nuel parentes, qui uerbum dei auditis et facitis, filios. quia\nscriptum est: uenite, filii, audite me, parentes, quia ipse\ndominus dixit: quae mihi mater aut fratres? mater et\nfratres mei sunt qui audiunt uerbum dei et faciunt.\nbene ergo lex, quae praemiserat: diliges dominum deum\ntuum et diliges proximum tuum, subiecit: honora\npatrem tuum et matrem. primus enim gradus iste pietatis;\nnamque hos auctores tibi esse uoluit deus. honora obsequiis,\nut abstineas a contumeliis, quia ne uultu quidem laedenda\npietas est parentum. sed parum est non laedere, quia lex prospexit\nne patiantur iniuriam — qui enim maledixerit patri\nuel matri morte morietur — tu honora, ut bonus sis.\naliud est legis beneficium, aliud pietatis officium. honora tuos,\nquia suos dei filius honorauit; legisti enim: et erat subditus\nillis. si deus seruulis, quemadmodum tu parentibus? honorabat\nigitur Ioseph et Mariam Christus non naturae debito, B.\nsed pietatis officio, honorabat et patrem deum, quemadmodum\nnemo potuit honorare, ut esset oboediens usque ad mortem:\nhonora ergo et tu parentes.\nEst autem honor non solum honorificentiae, sed etiam largitatis.\nuiduas honora, quae uere uiduae sunt; honor est\n\n\n\n\n\n\nenim deferre pro meritis. pasce patrem tuum, pasce matrem.\net si paueris matrem, adhuc non reddidisti dolores, non reddidisti\ncruciatus, quos pro te passa est, non reddidisti obsequia, quibus\nte illa gestauit, non reddidisti alimenta., quae tribuit tenero pietatis\nadfectu inmulgens labris tuis ubera, non reddidisti famem,\nquam pro te illa tolerauit, ne quid quod tibi noxium esset ederet.\nne quid quod lacti noceret hauriret. tibi illa ieiunauit, tibi manducauit,\ntibi illa quem uoluit cibum non accepit, tibi quem\nnoluit cibum sumsit, tibi uigilauit, tibi fleuit: et tu illam egere\npatieris?s o fili, quantum tibi sumis iudicium, si non pascas\nparentem! illi debes quod habes, cui debes quod es. quantum\niudicium, si pascat ecclesia quos tu nolis pascere! si quis\nfidelis inquit aut si qua fidelis habet uiduas, subministret\nillis, ut non grauetur ecclesia, ut his quae uere\nuiduae sunt sufficiat. hoc de extraneis: quid de parentibus?\nNon otiose diximus proxime quia nos matris querella praestrinxit,\nsed maluimus eum qui talis est publice monere quam\ndomestice coercere. et si nostra uoce non proditur, uel suo\ntamen erubescat adfectu. ne conmiseris, fili, ut parentes tuos\naliorum fames pascat, ne conmiseris, fili, ut ieiunia pauperum\nparentibus tuis cibum quaerant. si non propter gratiam et\nsalutem, propter uerecundiam pasce uel tu, fili. an non pudet\nsi te ingrediente in ecclesiam alienis manus suas anus mater\n\n\n\n\n\n\nextendat et praetermissa filia de extraneis stipem poscat, cum\ntu transeas sublimi collo et nutibus oculorum trahens uestem,\nhabens inaures et dextralia et anulos et reliqua, quae Esaias\ndicit? quid si in te sermonem suum uertat reposcens naturae\ndebitum, nutrimentorum pretium, manus tuae quod genetrici\ndebetur officium?\nquid respondebis? dabisne aliis? quid si\ntibi obiciant: uade, prius matrem tuam pasce? nam, etsi pauperes\nsunt, inpiam tamen non quaerunt conlationem nonne\naudisti supra quia diues ille in bysso et purpura recubans,\ncuius de mensa micas Lazarus colligebat. poenis cruciatur\naeternis, quia pauperi non inpertiuit alimenta? si non donare\nextraneis graue est, quanto grauius excludere parentes! sed\ndicis te quod eras parentibus conlaturus ecclesiae malle conferre.\nnon quaerit deus donum de fame parentum. unde reprehendentibus\nIudaeis quia discipuli domini manus non lauarent\nrespondit dominus: quicumque dixerit: \\'munus quodcumque\nest ex me tibi proderit\\' non honorificauit patrem\naut matrem..\nQuapropter obscuritatem sensus non inprudenter defleximus.\nnam Iudaei, dum hominum traditionem sequuntur, dei neglegunt.\ndiscipuli traditionem dei praeferentes hominum neglegebant,\nut manus non lauarent, cum panem manducarent, quoniam\nqui lotus est totus non habet necesse ut manus lauet.\nlauerat eos Iesus, lauacrum aliud non quaerebant; uno enim\nChristus baptismate omnia soluit baptismata. itaque quem\n\n\n\n\n\n\nlauerit ecclesia, non habet necesse iterum lauare ergo mysterio\nintendebant discipuli non sui munditiam corporis sed animae\nrequirentes. hoc re\\'prehendebant Iudaei, sed argute redarguuntur\na domino, quod inania obseruent, profutura despiciant. et ideo\nillis dicit: uos quare dicitis patri aut matri, quos lex praecipit\nhonorari: munus quodcumque est ex me tibi proderit?\nid est: cum petit aliquid ad sumptum egens pater\naut mater a filio, quia legem timens Iudaeus excusationem\nnon dandi requirit, dicere solet: munus [est quod ex me tibi\nproderit, ut dicatam deo pecuniam pater religiosus accipere\nreformidet. sed haec traditio hominum excusationes obtexentium\nauaritiae suae, ceterum dei traditio est, ut prius\npascas parentes. nam si iuxta diuinum oraculum contumelia\nparentis morte luitur, quanto magis fames, quae morte grauior\nest!\nquo loco insolentem dominus infrenat iactantiam. multi\nenim, ut praedicentur ab hominibus, ecclesiae conferunt quae\nsuis auferunt, cum misericordia a domestico progredi debeat\npietatis officio. da ergo prius parenti, da etiam pauperi, da\nilli presbytero quod tibi abundat terrenum, ut ab illo accipias\nspiritale quod tibi deest; etenim qui honorat honorabitur. uide\nergo quia ille cum accipit tradit et accipit non quasi inops,\nsed quasi remuneraturus maiore mensura. da pauperi in requiem\neius, ut et tu conmunicans de tuo inopi requiem consequaris.\nsed ut pascendos scriptura dicit parentes ita propter deum\nrelinquendos parentes, si inpediant deuotae mentis adfectum.\nFactum est autem cum adpropinquasset Hiericho,\nquidam caecus sedebat secus uiam. in libro secundum\nMatthaeum duo inducuntur, hic unus; ibi egredienti Hiericho,\nhic adpropinquanti. sed nulla distantia; nam cum m hoc uno\ntypus populi gentilis sit, qui sacramento dominico recepit\namissi luminis claritatem, nihil interest utrum in uno medicinam\nan in duobus accipiat, quoniam ex Cham et Iaphet Noe\nfiliis originem ducens in duobus caecis duos generis sui\npraetendebat auctores.\nquod uidetur etiam Lucas non omisisse,\ncum Zacchaeum subicit, qui statura pusillus, hoc est nulla\nnobilitatis ingenitae dignitate sublimis, exiguus meritis, sicut\npopulus nationum audito domini salutaris aduentu quem sui\nnon receperant uidere cupiebat. sed nemo facile Iesum uidet,\nnemo potest uidere Iesum constitutus in terra. et quia non\nprophetas, non regnum habebat tamquam formae gratiam naturalis,\nascendit in sycomorum, uanitatem scilicet Iudaeorum\nuestigio suo proterens, errata quoque corrigens superioris\naetatis, et ideo legum interioris domus recepit hospitio. et\nbene ascendit in arborem, ut arbor bona bonos fructus faceret\nac naturali excisus oleastro et contra naturam insertus in\nbonam oliuam fructum posset legis adferre; radix enim sancta,\netsi rami inutiles, quorum infructuosam gloriam plebs gentium\nfide resurrectionis quasi quadam corporis eleuatione transcendit.\nEt ecce uir nomine Zacchaeus. Zacchaeus in sycomoro.\ncaecus in uia. quorum alterum dominus miseraturus exspectat,\nalterum mansionis suae claritate nobilitat: alterum sanaturus\ninterrogat, aput alterum se non inuitatus inuitat; sciebat enim\nuberem hospitis sui esse mercedem, sed tamen etsi nondum\nuocem inuitantis audierat, audierat affectum.\nuerum ne caecum\nillum tamquam fastidiosi pauperum cito reliquisse uideamur\net transisse ad diuitem, exspectemus eum, quia exspectauit et\ndominus, interrogemus eum, quia interrogauit et Christus.\nnos interrogemus, quia nescimus, ille, quia nouerat; nos\ninterrogemus, ut sciamus unde iste curatus sit, ille interrogauit,\nut in uno plures disceremus unde dominum uidere\nmereamur; interrogauit enim, ut crederemus nisi confitentem\nnon posse sanari. et confestim inquit uidit et sequebatur\nillum magnificans dominum. et perambulabat in\nHiericho.\naliter enim non uideret, nisi sequeretur Christum, nisi\ndominum praedicaret, nisi saeculum praeteriret. cum diuitibus\nquoque in gratiam reuertamur; nolumus enim offendere diuites,\nqui uolumus, si fieri potest, sanare omnes. ne in camelli\ncomparatione praestricti, in Zacchaeo citius quam oportuit\nderelicti iustae habeant commotionis offensam.\ndiscant non in\nfacultatibus crimen haerere, sed in his qui uti nesciant facultatibus;\nnam diuitiae ut inpedimenta in inprobis ita in bonis\nsunt adiumenta uirtutis. diues certe Zacchaeus electus a\nChristo, sed dimidium bonorum suorum pauperibus largiendo,\nreddendo etiam in quadruplum quae fraude sustulerat —\nalterum enim non sat est, nec habet gratiam liberalitas, si\niniuria perseuerat, quia non spolia, sed dona quaeruntur —\nuberiorem mercedem quam conferebat accepit.\nEt bene princeps inducitur publicanorum. quis enim de se\ndesperet, quando et iste peruenit, cui census ex fraude? et\nipse inquit diues, ut scias non omnes diuites auaros.\nquid\nsibi uult quod nullius alterius staturam scriptura nisi huius\nexpressit: quia statura pusillus erat? uide ne forte malitia\npusillus aut adhuc pusillus fide; nondum enim promiserat,\ncum ascenderet, nondum uiderat Christum, merito adhuc\npusillus. denique Iohannes magnus, quia et Christum uidit et\nspiritum sicut columbam super Christum manentem, sicut\nipse ait: uidi spiritum descendentem sicut columbam\net manentem super eum.\nquae autem turba nisi inperitae\nconfusio multitudinis, quae uerticem nequiuit uidere\nsapientiae? ergo Zacchaeus, quamdiu in turba est, non uidet\nChristum; supra turbam ascendit et uidit, hoc est: plebeiam\ntransgressus inscientiam meruit quem desiderabat aspicere.\npulchre autem addidit: quia illa parte erat transiturus\n19, 4\ndominus, uel ubi sycomorus uel ubi crediturus, ut et mysterium\nseruaret et gratiam seminaret; sic enim uenerat, ut per\nIudaeos transiret ad gentes.\nuidit itaque Zacchaeum sursum;\niam enim sublimitate fidei inter fructus nouorum operum uelut\nfecundae altitudine arboris eminebat. et quoniam de typo ad\nmoralia defleximus, inter tot credentium uoluntates dominica\ndie relaxare animum, festiuitatem admiscere delectat. Zacchaeus\nin sycomoro, nouum uidelicet noui temporis pomum, ut in\nhoc quoque conpleretur illud: arbor fici produxit grossos\nsuos; ad hoc enim Christus aduenit, ut ex lignis non poma,\n\n\n\n\n\n\n\n\nsed homines nascerentur. legimus alibi: cum esses sub\narbore fici, uidi te. ergo Nathanahel sub arbore, hoc\nest supra radicem, quia iustus — radix enim sancta — sub\narbore tamen Nathanahel, quia sub lege, Zacchaeus supra\narborem, quia supra legem; ille domini occultus defensor, hic\npublicus praedicator; ille adhuc Christum ex lege quaerebat.\niste iam supra legem relinquebat sua et dominum sequebatur.\nEcce mna tua decem mnas adquisiuit. bonus ordo, ut\nuocaturus gentes et Iudaeos iussurus interfici, qui noluerunt\nregnare supra se Christum, hanc praemitteret comparationem,\nne diceretur: \\'nihil dederat populo Iudaeorum, unde potuit\nmelior fieri\\' aut: \\'quid ab eo qui nihil recepit exigitur?\\' non\nmediocris ista est mna, quam supra mulier euangelica, quia\nnon inuenit, lucernam accendit, lumine quaerit admoto, gratulatur\ninuentam.\ndenique ex una decem mnas alius fecit, alius\nquinque. fortasse istae moralia habent, quia quinque sunt\ncorporis sensus, illae decem duplicia, id est mystica legis et\nmoralia probitatis. unde et Matthaeus quinque talenta et duo\ntalenta posuit, in quinque talentis ut sint moralia, in duobus\nutrumque, mysticum atque morale. ita quod numero inferius re\nuberius. et hic possumus decem mnas decem uerba intellegere\nid est legis doctrinam, quinque mnas magisteria disciplinae.\nsed legis peritum in omnibus uolo esse perfectum: non enim\nin sermone, sed in uirtute est regnum dei.\nbene autem,\nquia de Iudaeis dicit, duo soli multiplicatam pecuniam\n\n\n\n\n\ndeferunt, non utique aeris, sed disputationis usuris. alia est enim\npecuniae faenebris, alia doctrinae caelestis usura.\nDenique dominus cum dicit: quare non dedisti pecuniam\nmeam ad mensam? non nostrae, sed suae pecuniae quaerit\nusuram.\nunus intra terram abscondisse se dicit, quod rationem,\nquae ad imaginem et similitudinem dei est data nobis, studio\nuoluptatis obruit et tamquam in foueam carnis abscondit. de\naliis siletur, qui quasi prodigi debitores quae acceperant perdiderunt\nin duobus illis pauci sunt qui per duas uices ad\ncultores uineae destinati sunt, in reliquis omnes Iudaei. quam\nconparationem Matthaeus etiam nobis uoluit aptare, quod\nsimiliter ut diues qui pecuniam suam non inpertit pauperibus\nita etiam qui doctrinae suae gratiam non diuidit inperitis,\ndocere cum possit, haut mediocris est reus culpae. de quo\nquoniam in libris de fide scriptis diximus, transcurrere melius\nfuit.\nciuitates autem decem esse quae possunt nisi forte animae,\nquibus iure praeponitur qui pecuniam domini et illa\neloquia casta probata sicut argentum mentibus hominum faenerauerit?\nnam sicut Hierusalem dicitur aedificata sicut ciuitas,\nita sunt animae pacificae. et sicut angeli praesunt, ita et hi\nqui uitam meruerint angelorum.\nEt factum est, cum adpropinquasset Bethphage\net Bethaniam, ad montem qui uocatur oliueti,\nmisit duos discipulos dicens: ite in castellum quod\ncontra est, in quo introeuntes inuenietis pullum\nasinae adligatum, in quo nemo sedit. pulchre relictis\nIudaeis habitaturus in affectibus gentium templum dominus\nascendit; hoc enim templum est uerum, in quo non in littera,\nsed in spiritu dominus adoratur, hoc dei templum est, quod\nfidei series, non lapidum structura fundauit. deseruntur ergo\nqui oderant, eliguntur qui amaturi erant.\net ideo ad montem\nuenit oliueti, ut nouellas oleas in sublimi uirtute plantaret.\nquorum mater est illa quae sursum est Hierusalem. in\nhoc monte est ille caelestis agricola, ut plantati omnes in\ndomo dei possint uiritim dicere: ego autem sicut oliua\nfructifera in domo domini. et fortasse ipse mons Christus\nest. quis enim alius tales fructus ferret olearum non\ncuruescentium ubertate bacarum, sed spiritus plenitudine\ngentium fecundarum? ipse est per quem ascendimus et ad\nquem ascendimus. ipse est ianua, ipse est uia, qui aperitur\net qui aperit, qui pulsatur ab ingredientibus et ab emeritis\nadoratur.\nergo in castello erat et ligatus erat pullus cum asina.\nnon poterat solui nisi iussu domini. soluit eum manus\n\n\n\n\n\n\napostolica: talis actus, talis uita, talis gratia. esto talis, ut tu\npossis ligatos soluere.\nNunc consideremus qui fuerint illi qui errore detecto de\nparadiso eiecti in castello sint religati. et uides quemadmodum\nquos mors expulerat uita reuocauit. et ideo secundum Matthaeum\net asinam et pullum legimus, ut, quia in duobus\nhominibus uterque fuerat sexus expulsus, in duobus animalibus.\nsexus uterque reuocetur. ergo illic in asina matre quasi Euam\nfigurauit erroris, hic autem in pullo generalitatem populi\ngentilis expressit.\net ideo pullus sedetur asinae. et bene: in\nquo nemo sedit, quia nullus antequam Christus nationum\npopulos uocauit ad ecclesiam. denique secundum Marcum sic\nhabes: quem nemo adhuc sedit hominum. adligatus\nautem perfidiae uinculis tenebatur, iniquo addictus domino\nerrore famulatus, sed dominatum sibi uindicare non poterat\nquem dominum fecerat non natura, sed culpa. et ideo cum\ndominus dicitur, unus agnoscitur — nam et multi dii et\nmulti domini, sed generaliter — unus deus et unus dominus.\nitaque si non exprimitur dominus, definitur non iam per\nadiunctionem personae, sed per uniuersitatem naturae.\nMarcus\nautem induxit ligatum ante ianuam, quia extra Christum quicumque\nest foris est in uia, qui autem in Christo est foris\nnon est. in transitu addidit, ubi nullius certa possessio, non\npraesepe, non alimenta, non stabulum. misera seruitus, cui\nuagum ius est; plures enim dominos habet qui unum non\n\n\n\n\n\n\nhabet. alieni adligant ut possideant, iste soluit ut teneat;\nuehementiora enim dona nouit esse quam uincula.\nNec illud otiosum quod duo discipuli diriguntur, Petrus ad\nCornelium, Paulus ad reliquos. et ideo non personas designauit,\nsed numerum definiuit; tamen si quis est qui personas exigat,\npotest aestimare de Philippo, quem spiritus misit in Gazam,\nquando Candacis reginae baptizauit eunuchum et ab Azoto in\nCaesaream per omnes ciuitates uerbum domini seminauit. nec\nillud praetereundum quod mox remittendos adserit, quia dirigendi\nerant qui dominum Iesum in finibus gentium praedicarent.\nIlli ergo directi cum soluerent pullum, numquid suis uerbis\nusi sunt? minime, sed dixerunt, sicut dixerat illis Iesus, ut\nagnoscas quod non suo sermone, sed dei uerbo nec proprio,\nsed Christi nomine fidem populis infudere gentilibus atque\naduersariae potestates, quae sibi nationum obsequia uindicabant,\nmandato cessere diuino.\nunde et apostoli propria Christo\nuestimenta substernunt siue quo facti gloriam euangelica\npraedicatione praeferrent; in scripturis enim diuinis plerumque\nuestimenta uirtutes sunt, quae gentium duritiam in aliquantulum\npropria quoque uirtute mollirent, ut inoffensa uecturae\nfelicis obsequia sedulis adfectibus exhiberent. non enim mundi\ndominum forensi specie gestari dorso asinae delectauit, sed ut\nlatente mysterio penetralia nostrae mentis insterneret et in\nsecretis animorum interiore consessu mysticus uector insideret\n\n\n\n\n\n\nquasi quodam corpore diuinitatis infusus, regens mentis uestigia,\nlasciuias carnis infrenans, ut ductu pietatis adsuetum\npopuli gentilis edomaret adfectum. felices illos, qui talem\ninternis renibus recepere uectorem, felices plane illos, quorum\nora ne multiloquio soluerentur, uerbi caelestis habena restrinxit!\nquae est ista habena, fratres? quis me doceat quemadmodum\nora hominum aut restringat aut soluat? monstrauit\nmihi habenam ille qui dixit: ut detur mihi sermo in\napertionem oris mei. sermo ergo habena est, sermo\nstimulus est, et ideo durum tibi est aduersus stimulum calcitrare.\ndocuit igitur hic nos aperire cor, stimulum perpeti, iugum\nducere. doceat et alius linguae retinacula pati; rarior enim\ntacendi uirtus est quam loquendi. doceat plane ille qui uelut\nmutus aduersus dolum non aperuit os suum paratus in flagella\net uerbera non recusans, ut esset pia sessio deo.\nDisce a domestico dei gestare Christum, quoniam prius te\nille gestauit, cum pastor errantem reduceret ouem, disce sedula\nmentis tuae dorsa substernere, disce esse sub Christo, ut\npossis esse supra mundum. non quicumque facile uehit Christum\nsed ille qui potest dicere: incuruatus et humiliatus\nsum nimis, rugiebam a gemitu cordis mei. quodsi\ndesideras non moueri, super illa uestimenta sanctorum elutum\nfige uestigium.\\' caue enim ne lutulentis pedibus incedas, caue\ntransuersariis gressibus ne perstrata tibi propheticarum uiarum\n\n\n\n\n\n\nitinera derelinquas. namque ut tutior uenturis gentibus esset\nincessus, propriis indumentis usque ad dei templum qui praeibant\nIesum semitam munierunt. ut tu sine offensione gradiaris,\ndiscipuli domini amictu se proprii corporis exuentes\ninter aduersa turbarum uiam tibi suo strauere martyrio. si\nquis tamen ita uult accipere, non renitimur, quod pullus iste\niam supra ludaeorum uestimenta graderetur.\nquid autem sibi\nuelint ramorum fragmina, quae utique incedentium gressus\ninplicare consuerunt, dubitarem profecto, nisi me in superioribus\nbonus mundi totius docuisset agricola, quia iam securis\nad radices arborum posita est, quae sub aduentu domini\nsalutaris infecunda succidat et infructuosarum inanem gloriam\ngentium solo sternat fidelium pedibus proterendam, ut renouatae\nmentis spiritu nationes uelut nouellarum arborum stirpes\nde uetustis possint germinare caudicibus.\nne ergo despicias\nhunc asellum; nam sicut in uestitu ouium sunt lupi rapaces,\nita contra inest homo cordis absconditus sub specie bestiali.\nquia sub exuuiis corporis, quod nobis est conmune cum beluis,\nmens deo plena uegetatur. quod ad figuram hominum pertinere\nsanctus Iohannes euidentius declarauit addendo quia\nacceperunt sibi medullas palmarum; iustus enim ut palma\nfloriet. et ideo aduentante Christo erigebantur iam supra\nhumeros hominum uexilla iustitiae et insignia triumphorum.\nquid miratur turba quod operatur mysterium? etsi nesciat\nquid miretur, miratur tamen quia in illo pullo sapientia sedet,\n\n\n\n\n\n\nuirtus manet, haeret iustitia.\nne despicias asinam quoque istam,\nquae quondam angelum dei uidit, quem homo uidere non\npotuit. et uidit et detulit et locuta est, ut agnosceres posterioribus\ntemporibus sub aduentu magni angeli dei gentiles\nillos ante asinos locuturos.\nPulchre autem secundum Lucan turbas laudantes deum ad\ndescensum montis occurrisse legimus, ut operatorem mysterii\nspiritalis significarent sibi uenisse de caelo. turba igitur agnoscit\ndeum, regem appellat, prophetiam repetit: osanna filio\nDauid, hoc est redemtorem domus Dauid exspectatum quoque\nsecundum carnem Dauid filium uenisse declarat, et hoc turba\nilla post exiguum crucifixura momentum. uere memorabile\ndiuinae operationis insigne, ut aduersum se testimonium\nextorqueatur inuitis, cum deum negant affectibus, quem uocibus\nconfitentur.\nunde et dominicum illud: si hi tacuerint,\nlapides clamabunt. neque enim mirum, si laudes domini\ncontra naturam suam saxa respondeant, quem scopulis duriores\npraedicant peremtores, aut fortasse quia obmutescentibus Iudaeis\npost domini passionem uiui erant secundum Petrum lapides\nclamaturi. ergo conpugnantibus licet adfectibus suis turba\ndeum tamen ad templum suum cum laude deducit.\nsed deus\ntemplum suum non mercatoris uult esse deuorsorium, sed\ndomicilium sanctitatis nec uendibili religionis officio, sed\n\n\n\n\n\n\nobsequio gratuito usum ministerii sacerdotalis informat. considera\nigitur quid tibi ad exemplum uiuendi dominica gesta\npraescribant.\nEteiciebatomnesuendentesetementesintemplo\net mensas nummulariorum euertit et cathedras\nuendentium columbas. generaliter itaque supra docuit\nsaeculares a dei templo abesse debere contractus, specialiter\nautem nummularios pepulit. qui sunt nummularii nisi qui de\npecunia domini lucrum quaerunt nec bona malaque discernunt?\npecunia enim domini scriptura diuina est. nam et denarios\nseruis distribuit profecturus et talenta diuisit et pro sanitate\nhominis uulnerati duo aera stabulario dereliquit; duobus enim\ntestamentis uulnera nostra curantur. sed tu quasi bonus nummularius\neloquia domini, eloquia casta, argentum igne\nexaminatum reconde, purgatum spiritu septiformi nec\nadulteram imaginem regis, quia et Satanas transfigurat\nse in angelum lucis, inpia conmutatione suscipias nec inminutam\nprincipis tui figuram Arrianae fraude perfidiae thesauro\ntuo misceas nec pecuniae sono aurem temtes fidelium, ut\nreligiosarum audientiam scripturarum tinnitus aeris excludat\nuel religiosis adfectibus habendi cupiditas inseratur. non ergo\nomnes excludantur nummularii; sunt enim et boni. denique\npecuniam meam inquit dedisses nummulariis, et\nego ueniens cum usuris recepissem eam. quodsi\nnummus est scripturarum, et usura est scripturarum.\ncathedras\nautem uendentium columbas cur euerterit secundum litteram\nnon intellego; neque enim nundinatores auium uindicare sibi\n\n\n\n\n\n\npoterant honorati alicuius in nundinis solii dignitatem. nam\nquae praerogatiua dignitatis est in columbis? admonet tamen\ndominici forma baptismatis, quando descendit sanctus spiritus\nin columba, typo eiectorum de templo huiusmodi mercatorum in\necclesia dei consortium eos habere non posse, qui sancti\nspiritus gratiam nundinentur. gratis enim inquit accepistis,\ngratis date. denique Simoni, qui sanctificandi munus pretio\nin se putauit posse conferri, respondit Petrus: pecunia inquit\ntua tecum sit in interitum, quoniam gratiam dei\nputas te pecunia consequi posse. non est tibi pars\nneque sors in hac fide.\nuenditores quoque ouium et boum\neos puto qui de labore alieno uel simplicitate foedi auctionatores\nquasdam nundinas aucupentur aut quia oues eiciuntur\net boues, columbae iubentur auferri, populus uidetur Iudaeus\nexcludi; Ephraem enim sicut columba, quod eorum\ndominus et successiones oderit et labores. aes effunditur, ut\ngratia colligatur, mensa nummulariorum euertitur, ut domini\nsubrogetur, ara deicitur, ut erigantur altaria.\natque hoc non\naliqua succinctus manu diuitiisque faciebat, sed flagello de\nrestibus caedebat turbas et resistere nullus audebat. et nunc\nuirga utitur, nunc flagello — uirga enim recta est, uirga\nregni tui — uirga, ut corrigat, flagello, ut suadeat. directa\nillic, hic moralis quasi inflexa praeceptio, qua peccatoris conscientia\nuelut lento uerbere flagellatur. alii sunt enim terrores\nprophetici, aliae apostolicae suasiones: in utroque tamen unius\n\n\n\n\n\n\nuerbi est disciplina. et ideo flagellum de restibus fecit, quia\nfunes ceciderunt inquit mihi in praeclaris; etenim\nmea praeclara est mihi; funes enim dicuntur,,\nquibus agrimensores metandorum limites partiuntur agrorum.\net ideo tamquam bonus agrimensor synagogae terminos distinguebat\net ecclesiae sacrilegos de templo iubebat exire; nouus\nenim uenerat feracium metator animarum, qui agrorum genera,\nnon spatia metaretur.\npulchre tamen non extentis funibus\nmodus aliqui possessionis includitur nec quasi definitae rei\nlimites fidei terminantur, sed flagello in inmensum libero fines\necclesiae porriguntur, eliminantur Iudaei, non praescripto aliquo\nexilio, sed intermino, ut nusquam synagogae locus in orbe\nremaneret.\nUineam plantauit homo. plerique uarias significationes\nde uineae appellatione deriuant, sed euidenter Esaias uineam\ndomini Sabaoth domum Israhel esse memorauit. hanc uineam\nquis alius nisi deus condidit? hic est ergo qui locauit et\nperegre profectus est, non quia ex loco ad locum profectus\nest dominus, qui ubique semper est, sed quia praesentior est\ndiligentibus, neglegentibus abest. multis autem temporibus\nafuit, ne praepropera uideretur exactio. nam quo indulgentior\nliberalitas, eo inexcusabilior peruicacia.\nunde bene secundum\nMatthaeum habes quia et saepe circumdedit, hoc est\ndiuinae custodiae munitione uallauit, ne facile spiritalium\npateret incursionibus bestiarum. et fodit in ea torcular.\nquomodo intellegimus quid sit torcular nisi forte quia psalmi\n\n\n\n\n\n\nde torcularibus inscribuntur, eo quod in his mysteria dominicae\npassionis modo musti sancto feruente spiritu prophetarum\nredundantius aestuauerint? denique ebrii putabantur, quibus\nspiritus sanctus inundabat. ergo et hic fodit torcular, in quod\nuuae rationabilis fructus interior spiritali infusione deflueret.\naedificauit turrem uerticem scilicet legis adtollens atque\nita hanc uineam munitam instructam ornatam locauit Judaeis.\nEt tempore fructuum seruulos suos misit. bene tempus fruc-tuum posuit, non prouentum; nullus enim fructus exstitit\nIudaeorum, nullus uineae huius prouentus, de qua dominus\nait: exspectaui ut faceret uuas, fecit autem spinas.\nitaque non laetitiae uino, non spiritali musto. sed cruento\nprophetarum sanguine torcularia redundarunt. denique Hieremias\nin lacum missus est; haec enim erant iam torcularia Iudaeorum\nnon uino repleta, sed borbore. et licet generaliter prophetae\nuideantur exprimi, dat tamen lectio ut illum qui lapidatus est\nNabutham esse credamus, cuius etsi nullum acceperimus\npropheticum uerbum, accepimus tamen propheticum factum,\nquia multos pro hac uinea futuros martyres proprio- sanguine\nprophetauit. quis autem est ille qui in capite uulneratur?\nnimirum Esaias, cuius facilius conpaginem corporis serra diuisit,\nquam fidem inclinauit constantiamue detriuit aut uigorem mentis\nexsecuit.\neo igitur factum est, ut cum plures alios destinasset,\nquos Iudaei inhonoros et inanes sibi, de quibus nihil potuerunt\n\n\n\n\n\n\nproficere, dimiserunt, nouissime etiam filium unigenitum\nmitteret, quem perfidi quasi heredem remouere cupientes occiderunt\ncrucifigendo,, eiecerunt negando.\nbreuiter itaque quam\nmagna, quam multa! primum quia naturalis est bonitas, quae\nplerumque credit indignis, deinde quia postremum malorum\nremedium Christus aduenit, tum quoniam qui heredem negat.\nde auctore desperat. heres autem Christus idemque testator:\nheres, quia morti propriae superuiuit et testamentorum quae\nipse condidit tamquam hereditaria in nostris profectibus emo- lumenta\nconsequitur.\npulchre ergo interrogat, ut sua se ipsi\ndamnent sententia. uenturum autem dominum dicit uineae,\nquod in filio adsit etiam paterna maiestas uel quod ultimis\ntemporibus praesentior humanis adspiret adfectibus. ipsi itaque\nin se sententiam dicunt, ut mali pereant, et ad alios\ncolonos uinea transferatur. qui igitur sint coloni, quae uinea\nconsideremus.\nUinea typus noster est, quod populus dei uitis aeternae\nradice fundatus supereminet terris ac solum uile praetexens\nnunc gemmanti flore pubescit, nunc circumfusa uiriditate uestitur,\nnunc mite iugum suscipit, cum maturioribus bracchiis\nquasi sarmentis fecundae uitis adoleuerit. agricola quippe\nomnipotens pater, uitis est Christus, at uero nos palmites, qui\nnisi fructum feramus in Christo, cultoris aeterni falce succidimur.\nrecte igitur uinea Christi populus nominatur, uel quod\ncrucis in fronte praetexatur indicium uel quod fructus eius\npostrema anni legatur aetate uel quod omnibus ut ordinibus\n\n\n\n\n\n\nuinearum ita pauperibus atque diuitibus, humilibus ac potentibus,\nseruis ac dominis in ecclesia dei aequa dimensio, nulla\ndiscretio sit. ut uitis maritatur arboribus, ita corpus animae,\nanima quoque corpori coniugatur. ut uinea dum iugatur\nerigitur, ut recisa non minuitur sed augetur, ita sancta plebs\ndum ligatur exuitur, dum humiliatur adtollitur, dum reciditur\ncoronatur. quin etiam ut tener surculus ueteri abscisus ex\narbore in alterius fetu radicis inseritur, ita populus hic sanctus\nsurculi ueteris cicatricibus enodatis in illo crucis ligno tamquam\ngremio piae parentis fotus inolescit spiritusque sanctus\nsicut in altas demissus terrarum scrobes ita in hoc carcereum\ncorpus infusus aquae salutaris inriguo diluit quidquid est\nfaetidum membrorumque nostrorum habitus in caelestem erigit\ndisciplinam.\nhanc uineam diligens agricola fodere iugare\ntondere consueuit eruderatisque terrenae molis aggeribus operta\ncorporis nostri nunc sole torrere, nunc imbre perfundere, stirpare\nagrum solitus, ne sentibus gemma laedatur, ne luxuriet\numbra foliorum uerborumque infructuosa iactantia uirtutibus\nobumbrando maturitatem indolis naturalis inpediat. sed absit\nut huic uineae quicquam timeamus aduersi, quam peruigil\ncustos domini salutaris aduersus omnes nequitiae saecularis\ninlecebras muro uitae uallauit aeternae. extendit palmites\neius usque ad mare; domini est enim terra.\nubique deus pater colitur, ubique Christus dominus adoratur.\nHaec est nostra uindemia. laeti igitur atque securi pars\ngremium suum mitium funiculis oneret uuarum, alii caelestia\n\n\n\n\n\n\n\n\n\n\nmunera ore libemus, plerique bonarum gressibus uoluntatum\ndiuini fructum muneris exprimentes uestigia coturnis nuda\ndireptis musto fluente tinguamus; locus enim, in quo stamus\nterra sancta est et ideo calciamenta soluenda sunt, ut spiritale\nuestigium sacrosanctae sedis tribunal ascendens corporeis\nnexus uinculis exuatur; decet enim totius orbis hic esse uindemiam,\nubi totius orbis est uinea.\nen tempus acceptabile, quo\nnon hiemalibus perfidiae caligantis pruinis annus riget nec\naltis niuibus informis crusta blasfemiae gelu durante concrescit,\nsed procellis sacrilegii liberata nouos fructus terra iam\nparturit, ueteres parit; dissensionum quippe omnium procella\ndeferbuit, cuncti saecularis cupiditatis ardores aestusque omnis,\nquibus Italiae populus per Iudaeicae olim, Arrianae proxime\nscaeuitatis incendia coquebatur, sereno iam spiramine temperatur.\nsedata tempestas est, concordia nauigat, fides spirat,\ncertatim nautae repetunt fidei quos reliquere portus et dulcia\npatriis oscula litoribus affigunt liberatos se periculis, absolutos\nerroribus gratulantes.\nsalue, uinea tanto digna custode: te non\nunius Nabuthae sanguis, sed innumerabilium prophetarum et\nquod est amplius pretiosus cruor domini consecrauit. ille licet\nnon regalibus minis territus constantiam metu presserit, non\npraemiis uberrimis prouocatus religiosum uendiderit adfectum.\n\n\n\n\n\n\nsed studio regis obsistens, ne in hortulis suis maluarum holus\nsuccisa uite sereretur, quando aliud facere nequibat, parata\nuitibus incendia proprio cruore restrinxerit, temporalem tamen\nuineam defendebat: te uero in perpetuum multorum nobis\nmartyrum plantauit interitus, te crux apostolorum aemula\ndominicae passionis usque in orbis totius terminos propagauit.\nCuius habet imaginem et inscriptionem? docet\nhoc loco dominus circumspectos nos in respondendo aduersus\nhaereticos uel Iudaeos esse debere. alibi dixit: estote astuti\nsicut serpentes. quem locum plerique accipiunt, ut quia\nserpente suspenso Christi crux adnuntiata est, quo serpentinum\nnequitiae spiritalis uirus aboleret, uideatur astutus ita esse\ndebere sicut Christus, simplex sicut spiritus. en tibi serpentem\nillum, qui caput semper custodiat, letale uulnus\nexcludat. interrogatus a Iudaeis utrum de caelo accepisset\npotestatem respondit: baptismum Iohannis unde est,\nde caelo an ex hominibus? ut dum illud de caelo esse\nnegare non auderent, ipsi se amentiae confutarent, qui eius\nauctorem negarent esse de caelo. postulatus didragma quaerit\nde imagine; alia enim imago dei, alia imago mundi. unde et\nille nos admonet: sicut portauimus imaginem terreni\nillius, portemus et imaginem huius caelestis.\nimaginem\nCaesaris non habet Christus, quia imago est dei.\nimaginem Caesaris non habet Petrus, quia dixit: reliquimus\n\n\n\n\n\n\n\n\nomnia e t secuti sumus t e. imago Caesaris non repperitur\nin Iacobo uel Iohanne, quia filii tonitrui, sed repperitur in\nmari, ubi dracones illi contritis capitibus super aquam et ipse\ndraco maior conminutus caput datur in escam populis Aethiopum.\nsi ergo non habuit imaginem Caesaris, cur dedit censum?\nnon de suo dedit, sed reddidit mundo quod erat mundi. et tu\nsi uis non esse obnoxius Caesari, noli habere quae mundi\nsunt. sed habes diuitias: obnoxius Caesari es. si uis nihil\nregi debere terreno, relinque omnia tua et sequere Christum.\net bene prius quae Caesaris sunt reddenda decernit; neque\nenim potest esse quis domini, nisi prius renuntiauerit mundo.\nsed omnes renuntiamus uerbis, non renuntiamus adfectu; nam\ncum sacramenta suscipimus, renuntiamus. quam grauia uincula\npromittere deo et non soluere ! melius est in quit non\nuouere te quam uouere et non reddere. maior est\ncontractus fidei quam pecuniae. redde promissum, dum in\nhoc corpore es, priusquam ueniat exactor et mittat te in\ncarcerem. amen dico tibi, non exies inde, donec\nsoluas nouissimum quadrantem.\nSi frater alicuius mortuus fuerit. Sadducaei, hoc est detestabilior portio Iudaeorum, hoc dominum loco temtant.\\'\nquorum aperte stultitia reprehenditur, mystice autem sententia\nretorquetur, quale de suo dederunt castitatis exemplum, dum\n\n\n\n\n\n\nsecundum litteram nubere cogitur et inuita, ut defuncti\nsemen excitet frater. ergo littera occidit quasi lena\n1\nJ\nuitiorum, spiritus autem magister est castitatis. itaque\nuideamus ne haec mulier synagoga sit, quae septem uiros\nhabuit, sicut Samaritanae dicitur: quinque enim uiros\nhabuisti, quia Samaritana quinque tantum libros Moysi,\nsynagoga septem sequitur principaliter et de nullo propter\nperfidiam suam hereditariae posteritatis semen accepit. et ideo\npartem cum uiris suis in resurrectione habere non poterit, quia\nspiritale praeceptum secundum sensum carnis inuertit; non\nenim frater carnalis aliqui denuntiatus est, qui semen fratris\nsuscitaret defuncti, sed frater ille qui de mortuo populo Iudaeorum\nsapientiam sibi diuini cultus adscisceret in uxorem atque ex ea\nsemen in apostolis excitaret, qui quasi defunctorum reliquiae\nIudaeorum informes adhuc in synagogae utero derelicti secundum\nelectionem gratiae reseruari noui seminis admixtione\nmeruerunt.\nsynagoga autem frequenter stolam accipit, quod\nest insigne coniugii, quasi auctor fidelium, repudiata quoque\nfrequenter inducitur, quia mater est perfidorum. cui lex occidit\ncorporalis, ut spiritalis resurgeret. ergo sancta plebs dei, si\nseptem libros legis quadam coniugii caritate dilexerit et quasi\nmaritalibus obsecundarit inperiis, habebit in resurrectione\n\n\n\n\n\n\ncaeleste consortium non corporeae conluuionis pudore confusa, sed\ndiuinae gratiae ditata muneribus.\nDixit dominus domino meo o. consummaturus praecepta\ndominus etiam praeuiam passioni fidem ac misericordiam\ntestamenti sui fine concludit, fidem in eo ut Christum et\ndominum deum nostrum et ad dexteram dei sedere credamus,\nnon quod corporaliter sedeat qui ubique est. denique ipse in\npatre, quia in substantia dei, quia una uirtus, una maiestas.\nipse ergo in patre et in ipso pater, quia uerbum in deo, deus\nin uerbo; ipse in patre, ipse ad dexteram patris, quia patri\nconsors, nulli secundus; ipse missus a patre, quia descendit\nde caelo paternum inpleturus arbitrium. tolle hinc perfidiae\nquaestiones, et plena religio est. nec praefertur, quia ad dexteram\nsedet, nec iniuriam patitur, quia mittitur. gradus non\nquaeritur dignitatis, ubi plenitudo est diuinitatis.\nillud quoque\nconsiderandum, quia reprehendit eos qui Christum Dauid\nfilium dicunt, et quomodo caecus ille Dauid filium confitendo\nmeruit sanitatem? quomodo pueri dicentes osanna filio\nDauid praecelsae praedicationis deo gloriam deferebant?\nsed non reprehenduntur hoc loco, quia Dauid filium\n\n\n\n\n\n\nconfitentur, sed quia non credunt filium dei. non enim alterum,\nsed alterutrum in fide uera est; nam etsi in principio iudicauimus\nnihil scire nisi Christum legum et hunc crucifixum,\nnunc tamen utpote iudicio proximi crucifixum iam non nouimus\nChristum, sed uenientem in nubibus opperimur. incredulus\nuulnera aspicit, fidelis obuiam Christo in aera raptus occurrit.\nergo et deum Christum et hominem esse credamus, unum\nin utroque, non alterum, cui a patre subiciuntur inimici, non\nper infirmitatem potestatis suae, sed per unitatem naturae,\nquia in altero alter operatur. nam et filius subicit inimicos\npatri, qui patrem clarificat super terram et dedit pater\nfilio nomen, quod est super omne nomen. sed et\nfilius patri dicit: nomen tuum manifestaui hominibus,\nquos dedisti mihi. dando autem nomen quod est super\nomne nomen non plus dedit quam habuit, sed totum quod\nhabuit dedit. dedit autem hoc nomen, ut omnis lingua\nconfiteatur deo, quoniam dominus Iesus in gloria\ndei patris.\nUide ergo singula. pater subicit filio, filius subicit patri;\npater suscitat filium, filius ipse se suscitat. unde ait: soluite\nhoc templum et in triduo illud resuscitabo. et pater\ndominus et filius dominus - dixit dominus domino\nmeo - sed non duo domini, sed unus dominus, quia et pater\ndeus et filius deus, sed unus deus, quia pater in filio et filius\nin patre. unus deus, quia una deitas - sedes tua, deus in\nsaeculum saeculi, uirga recta est uirga regni tui.\n\n\n\n\n\n\ndilexisti iustitiam et odisti iniquitatem; propterea\nunxit te deus, deus tuus - sed unus deus, in\nquo et noui et ueteris testamenti doctrina concordat. nam et in\nueteri testamento scriptum est: diliges dominum deum\ntuum et dominum deum tuum adorabis et ipsi soli\nseruies, in nouo: unus deus et pater omnium. sic et\npater dominus et filius dominus, sed unus dominus. denique\nscriptum est: nolite duobus dominis seruire. hoc in\nnouo, in ueteri autem scriptum est: audi, Israhel, dominus\ndeus tuus dominus unus est. unde admirabiliter\napostolus, ne duos deos diceret, duos dominos nominaret\naut derogaret uel filio uel patri, unus inquit deus\npater, ex quo omnia, et unus dominus Iesus, per\nquem omnia. nam qui deus et dominus et qui dominus\ndeus. denique scriptum est: scitote quia dominus ipse\nest deus noster.\nomnia ergo quae pater habet et filius\nhabet. deus pater secundum generationis rationem, deus filius\nsecundum imaginis unitatem. dominus filius, quia omnia sibi,\ncum potestate posset, ratione subiecit, dominus pater, quia\nradix filii est. sic nobis pater in filio personarum definitione\ndistinguitur, potestatis unitate conectitur. itaque alter in altero\net unum in alterutro. nam et patris gloria est, si non degenerauit\nin filio, et filii gratia, si pater uidetur in Christo.\n\n\n\n\n\n\nergo non degener, in quo unitatis summa maiestas, non alienus,\nin quo proprietas generationis expressio ueritatis est.\nNon relinquetur lapis super lapidem qui non\ndestruatur. sequebatur de uidua locus, quam quoniam iam\nin libro quem de uiduis scripsimus praedicauimus, nunc sequestramus.\nuerum autem dictum est iuxta proposita de templo,\nquod Salomon condidit, idque primum ab hoste iudicii esse\ntempore subuertendum; nihil est enim opere et manu factum\nquod non aut uetustas conficiat aut uis subruat aut ignis\nexurat. tamen est et aliud templum constructum ex speciosis\nlapidibus et ornatum donis, cuius euersionem dominus significare\nuideatur, synagogam scilicet Iudaeorum, cuius structura\nuetus ecclesia surgente dissoluitur. est etiam templum in\nunoquoque, quod deficiente fide labitur et maxime, si quis\nfalso Christi nomen obtendat, quo interiorem expugnet affectum.\npotest etiam ea esse expositio, quae mihi plus prosit.\nquid enim mihi prodest diem scire iudicii? quid mihi prodest\ntantorum conscio peccatorum, si dominus ueniat, nisi ueniat\nin meum animum, redeat in meam mentem, nisi uiuat in me\nChristus, in me Christus loquatur? ergo mihi debet Christus\nuenire, mihi debet aduentus eius fieri. fit autem domini secundus\naduentus in defectione mundi, quando possumus dicere:\nmihi autem mundus crucifixus est et ego mundo.\nsed hunc uirum talis mundi defectus si in superioribus domus\ninueniat, ut conuersatio huius in caelis sit, tunc destruetur\n\n\n\n\n\n\ntemplum corporale atque uisibile, lex corporalis, pascha corporale\net pascha uisibile, azyma corporalia et azyma uisibilia,\naudeo dicere, Christus temporalis, ut fuit Paulo, antequam\ncrederet, quia in eo cui mundus deficit Christus aeternus est.\nhuic spiritale templum, lex spiritalis, pascha etiam spiritale,\nquoniam semel Christus occiditur; hic epulatur azyma non ex\nfruge terrena, sed ex fruge iustitiae. fit ergo huic praesentia\nsapientiae, praesentia uirtutis atque iustitiae, praesentia redemtionis;\nChristus enim semel quidem em pro peccatis\npopuli mortuus est, sed cotidie peccata populi redemturus.\nCum autem audieritis proelia et opiniones proeliorum.\ninterrogatus dominus quando templi futura destructio\net quod signum esset aduentus, de signis docet, de tempore\nnon putat intimandum. sed Matthaeus interrogationem tertiam\naddidit, ut et templi tempora destruendi et signum aduentus\net consummatio saeculi a discipulis quaereretur, Lucas satis\nputauit de consummatione saeculi cognitum, si de aduentu\ndomini disceretur.\nuerborum autem caelestium nulli magis\nquam nos testes sumus, quos mundi finis inuenit. quanta\nenim proelia et quas opiniones accepimus proeliorum! Chuni\nin Halanos, Halani in Gothos, Gothi in Taifalos et Sarmatas\ninsurrexerunt, nos quoque in Illyrico exules patriae Gothorum\nexilia fecerunt et nondum est finis. quae omnium fames, lues\n\n\n\n\n\n\npariter boum atque hominum ceterique pecoris, ut etiam, qui\nbellum non pertulimus, debellatis tamen pares nos fecerit\npestilentia! ergo quia in occasu saeculi sumus, praecedunt\nquaedam aegritudines mundi. aegritudo mundi est fames,\naegritudo mundi est pestilentia, aegritudo mundi est persecutio.\nsunt autem et alia bella, quaA uir sustinet Christianus, diuersarum\nquoque proelia cupiditatum studiorumque conflictus\nmultoque grauiores domestici hostes quam extranei. nunc\nauaritia stimulat, nunc accendit libido, nunc metus terret,\nnunc iracundia exagitat, nunc ambitio mouet, nunc terrere\ntemtant spiritalia nequitiae, quae sunt in caelestibus. itaque\nquasi quibusdam urgetur proeliis et quibusdam terrae motibus\nquatitur mobilis animi nutantis adfectus.\nsed fortior dicit:\nsi consistant aduersus me castra, non timebit cor\nmeum; si exsurgat in me proelium, in hoc ego\nsperabo. stat in acie fer ens hosti obuium pectus; etiamsi\nquis Golias exsurgat inmitis atque praecelsus, timentibus\ntamen ceteris exsurgit humilis quasi Dauid regis abiciens\narma terreni, sumens fidei tela leuiora et triplici sparto iaculum\npurae confessionis intorqueus persecutoris uulnerat inpudentiam,\ncontemtor minarum, neglegens potestatum. etiam idoneus in\nquo Christus loquatur. alibi Christus, alibi pater, alibi spiritus\nloquitur patris. non discordant ista, sed congruunt. quod unus\nloquitur tres loquuntur, quia uox una est trinitatis. huic\nuictori, qui suo Golian gladio peremerit, dum mortem pro\n\n\n\n\n\n\nChristo excipit, fugatis allophylis occurrunt iuuenculae, illae\nscilicet sicut aquilae, dicentes: percussit Saul in milibus,\nDauid in decem milibus. quod indicio est uictores\nsaeculi principibus anteferri. denique mortuis regibus in perpetuum\nmartyres regnum caelestis gratiae honore succedunt\net illi fiunt supplices, hi patroni.\nEst et alius Goliae gladius, aliud diaboli telum, sermo\nscilicet haereticorum, quem uir psallere sciens adripit, ut\naduersarium uincat, audiens hic bella, non patiens nec alicuius\nuento doctrinae mobilis inquietus, nesciens famem uerbi et\nscripturae caelestis ubertate satiatus, qui uanis haereticum\nuocibus personantem lacessere non reformidet. tunc qui est\ninfirmus exspectet, ne praeiudicium ceteris faciat congressu\ninpari. ueniat Dauid, cui Christus os aperiat ad eloquenda\nmysteria, ueniat ille Nazaraeus, cuius capillus non cadat, uel\nnihil habens superfluum quod cadere possit uel nihil de\nsuperioribus uirtutibus amissurus, integer sobrietate, fortis in\npace, qui sensus omnes usque in finem et uerba custodiat.\npraedicetur euangelium, ut saeculum destruatur. sicut enim\npraecessit in orbem terrae euangelii praedicatio, cui iam et\nGothi et Armenii crediderunt, et ideo mundi finem uidemus,\nita et a uiro spiritali euangelium praedicatur, quando omnes\nsapientiae processus et omnes uirtutes exsequitur psallenti\nmente et spiritu, nouissimam destruens mortem. tunc enim\n\n\n\n\n\n\nfinis, cum tradiderit in eo Christus regnum deo\net patri et fuerit iste subiectus ei qui sibi subiecit\nomnia, ut sit deus omnia in omnibus. et praedicabitur\neuangelium per omnes ciuitates, id est ciuitates Iudaeae;\nnotus enim in Iudaea deus. tunc enim ciuitates\naedificantur Iudaeae, quando uirtutum fundamenta ponuntur.\nCum uideritis circumdari ab exercitu Hierusalem.\nuere Hierusalem ab exercitu obsessa est et expugnata\nRomano unde et Iudaei putauerunt tunc factam abominationem\ndesolationis, eo quod caput porci in templum iecerint inludentes\nRomani Iudaeicae ritum obseruantiae. quod ego nec furens\ndixerim. abominatio enim desolationis exsecrabilis aduentus\nantichristi est, eo quod sacrilegiis infaustis mentium interiora\ncontaminet sedens iuxta historiam in templo, ut sibi diuinae\nuindicet solium potestatis. iuxta interpretationem autem spiritalem\npulchre inducitur stare, eo quod in affectibus singulorum\nuestigium perfidiae suae confirmare desideret, ex scripturis\ndisputans esse se Christum.\ntunc adpropinquabit desolatio,\nquoniam a uera religione plerique lapsi errore desciscent.\ntunc erit domini dies, quod etiam apostolus euidenter exposuit\ndicens obseruandum esse nobis, quasi instet dies domini, ne\nquis nos seducat ullo modo, quoniam nisi uenerit\ndiscessio primum etreuelatus fuerit homo peccati,\nfilius perditionis, qui aduersatur et extollitur\nsupra omne quod dicitur deus aut quod colitur\n\n\n\n\n\n\nita ut in templo dei sedeat, ostendens se tamquam\nsit deus et reliqua.\nergo sedebit in templo, et in templo\ninteriore Iudaeorum, qui Christum negabunt, in templo non\ninuiolabili, sed corruptelae obnoxio, quod aut perfidiae inuoluat\nruina aut iracundiae uis subruat aut cupiditatum ignis exurat.\net bene tunc ueniet dies domini et breuiabuntur dies propter\nelectos, quoniam sicut primus aduentus domini propter redimenda\npeccata ita et secundus propter reprimenda delicta, ne\nplures perfidiae errore labantur.\ntunc pseudoprophetae, tunc\nfames. lepete mihi Heliae tempora, et inuenies tunc prophetas\nconfusionis, tunc Zezabel, tunc famem, tunc ariditatem terrae.\nqua ratione? quia abundauerat iniquitas, refrixerat caritas.\ndenique iustus in deserto, iniquus in regno.\nEst et alius antichristus auctor huius, diabolus scilicet.\nqui meam Hierusalem, meam animam, certe animam dei,\nanimam pacificam obsidere nitatur suae legionis exercitu.\nnon est enim conluctatio nobis aduersus carnem\net sanguinem, sed aduersus principatus et potestates,\naduersus mundi huius rectores, tenebrarum\nharum. tunc est discessio, cum anima a se ipsa desciscit\net rursus, cum dominum cogitat, tremit atque turbatur. tunc\ncum iste antichristus tenet, donec de medio fiat, iustitia\nexulat, iniquitas regnat, tunc fides rara, ut ipse quasi addubitans\ndominus dixit: tunc u ueniens filius hominis\n\n\n\n\n\n\nnumquid inueniet fidem super terram? uel in nostra\nutique terra uel in orbe terrarum. sic et alibi: dominus\nrespexit super filios hominum si est intellegens\naut requirens deum, non quia dubitet deus, sed quia ita F\nrara erat in hominibus fides, ut secundum opinionem hominum\nuideretur esse dubitandum.\nergo quando in medio templi est\ndiabolus, -desolatio abominationis est secundum Danihel prophetam,\ncum autem unicuique laboranti Christi praesentia\nspiritalis inluxerit, tollitur iniquus e medio, et incipit regnare\niustitia, quae omnem fidelium mentibus euacuat principatum.\nest etiam tertius antichristus aut Arrius aut Sabellius, immo\nomnes sunt antichristi qui praua nos interpretatione seducunt.\net ideo qui legit intellegat; qui intellegit non seducitur,\nut credat falsa pro ueris, more utique Iudaeorum, qui uerum\nChristum negarunt, unde consequens erit ut credant uerum\nesse qui falsus est. sic et Arriani quod negant Christo antichristo\nnon negabunt.\nUae illis quae in utero habent et ubera dant\nin illis diebus! ergo conceptio criminosa est? atqui liberi\npraemia nuptiarum sunt. et quomodo Sarram dominus benedixit,\net peperit? quomodo Anna orauit et genuit? quomodo\nRachel filios benedicta suscepit? numquid errauerunt\n\n\n\n\n\n\nprophetae, quoniam dominus errare non potuit? sed in prophetis\nquoque dominus est locutus, et ideo nec illi errare potuerunt.\nqui igitur quadrare poterit discordia litterarum? sed quia\nibi bellum est, conuertamur ad spiritum pacis; pax enim\ndixit: mulier cum parturit, tristitiam habet, quia\nuenit hora eius; cum autem pepererit, iam non\nmeminit tristitiae et subiecit: et uos modo quidem\ntristitiam habetis, iterum autem uidebo uos et\ngaudebit cor uestrum, ut ostenderet perfectorum esse\nlaetari, nutare infirmorum quasi adhuc incerta metuentium.\nsed et hic in superioribus dixit: edebant e t bibebant,\nnubebant et uxores ducebant, ligantes scilicet se in\nhanc uitam et sollicitudinibus saecularibus uincientes. hae\nsunt utique praegnates, quibus uae dicitur, quae aruinam\nsuae carnis extendant et quibus intimorum gressus pigrescat\nanimorum, effetae uirtutum fetaeque uitiorum.\nsed nec illae\npraegnates condemnationis exortes sunt, quae in bonorum\nactuum molimine constitutae necdum aliquos suscepti operis\ndedere processus. sunt enim et quae de dei timore concipiunt,\nquae dicunt: de timore tuo concepimus et\nparturiuimus. sed non omnes pariunt, non omnes perfecti,\nnon omnes possunt dicere: peperimus spiritum salutis\nin terra, non omnes Mariae, quae de spiritu sancto Christum\nconcipiant, uerbum pariant. sunt enim quae abortiuum excludant\nuerbum, antequam pariant, sunt quae in utero Christum\n\n\n\n\n\n\nhabeant, sed nondum formauerint, quibus dicitur: filioli\nmei, quos iterum parturio, donec formetur Christus\nin uobis.. ergo qui adhuc in utero sunt parturiuntur quasi\ninperfecti; iam illi perfectiores, quibus dicitur: ego uos\nper euangelium genui.\nmulti patres per euangelium et\nmultae matres, quae Christum pariunt. quis mihi igitur Christi\nmonstret parentes? ipse monstrauit dicens: quae mihi est\nmater aut qui fratres? qui fecerit uoluntatem\npatris mei, qui in caelis est, ipse mihi et frater\net soror e t mater est. fac uoluntatem patris, ut Christi\nmater sis. multae conceperunt Christum et non generauerunt.\nergo quae parit iustitiam Christum parit, quae parit sapientiam\nChristum parit, quae parturit uerbum Christum parturit.\nest etiam quae parturiuit iniustitiam et peperit iniquitatem.\nistis uae praegnantibus, quae corpore graues ad\neuadendum periculum pigriores sunt; istis uae, quibus futuri\npartus, quo corpus omne concutitur, dolor integer his futuri\nsigna iudicii initia sunt dolorum.\nDocuit etiam Moyses esse praegnatem, quam si duo conculcanerint\nlitigantes, abortum cito incidat. et ideo bona\nfemina litem fugiat, sequatur pacem, ut partum possit absoluere,\nnec nouem mensuum tempus exspectet: uerbi partus\nnon in temporis, sed diligentiae plenitudine est. consummatus\nautem in breui iustus inpleuit tempora\nmulta. at contra cito anima inperfecta calcatur et uerbum\n\n\n\n\n\n\n\n\n\n\nquod concepit amittit. sed uae illi qui scandalizauerit unum\nde pusillis istis, uae ei qui praegnatem calcauerit! nam si\ninforme adhuc pignus excluserit, pecuniae iactura est; si\nuero formatum, reddet animam pro anima, oculum\npro oculo, dentem pro dente, manum pro manu.\nsed cur oculum aut manum, cum abortiuus et manum habeat\net oculum habeat, qui iam formatus excussus est? unde\napparet pro eo modo quo nocuit unumquemque damnandum.\nsi enim catecumenum quis uel haereticus uel schismaticus\ntamquam de utero uel animae uel ecclesiae parturientis\nexcusserit, leuius punitur; si fidelem, grauius. et ideo cauendum\nne cum talibus litigando ecclesiam calces; stultas\nenim et sine disciplina quaestiones deuita sciens\nquia generant lites, quibus ecclesia quasi parturiens\ntotius corporis conculcatione uexatur.\nergo cito reple uentrem\ntuum, ut citius possis partum edere. audi quomodo repleas\net quibus repleas: ex fructibus inquit oris sui uir inpleuit\nuentrem suum, fructibus autem labi orum\nsuorum satiabitur.\nDe nutrientibus quoque docuit me Salomonis illud sublime\niudicium et illa duarum contentio feminarum, quod etiamsi\niam partus dolore sint absolutae, adhuc tamen confirmandorum\\'\npignorum metu nutent, quia per temulentiam nutrientis somnuas\n\n\n\n\n\n\nobrepat, paruulum mater opprimat, neget suum, quaerat alienum.\nsed et illa quae filium non peremit periclitatur suo,\nquia iudicii haeret incerto.\nergo et nos, ne quasi inperfectorum\nparentes operum aut iudicii dies aut mortis inueniat, paruulos\nnostros ablactare properemus. ablactatus Isaac non fuit somno\nmatris obnoxius, et ideo epulum magnum exhibuit Abraham,\nquando ablactauit filium. ablactatus Dauid retributionem animae\nsuae sperat; non enim Corinthius in primordio fidei escae\nadhuc inualidus fortiori lacte potatur, sed iam pane solido\nfirmatu in plenitudinem perfectae aetatis adoleuerat. ergo\nnon sat est cura generandi, nisi suppetat efficacia nutriendi.\nitaque et tibi tamquam Mariae uerbum dei crescat, sapientia\net aetate proficiat. quod ita fit, si omnia dicta iustitiae in\ncorde custodias nec senectutis tempus exspectes, sed in prima\naetate desponsata uiro iusto sapientiam sine corruptela corporis\ntui cito concipias, cito parias, cito nutrias. uide mihi\nPaulum hesterno persequentem, hodie credentem, die crastina\npraedicantem.\nOrate ne fiat fuga uestra hieme aut sabbato.\ncum iudicii die uenturus sit dominus, ante quem ignis ardebit,\nignis autem uis aut semper eadem aut citius adurat aestate,\nquomodo orandum dicit ne fuga nostra hieme fiat nisi forte\nquia is qui in montes fugit frigus et glaciem, procellas et grandinem\ndelictorum timere non debet sed optare aestiuae lucis\n\n\n\n\n\n\n\n\nserenitatem ne lubrico corporis uestigia infirma a labantur?\nunde et illa iam secura processu, iam firmis radicibus nixa\nlaetatur dicens: hiems abiit, tempus secandi aduenit;\nhieme etenim arbores uentus suo honore dispoliat et asperitas\nfrigoris teneras frondes in speciem mortis interficit; uere\nautem resurgunt semina et tamquam noua aestas naturae\nuiridantis adolescit. uere pascha est, quando seruatus sum;\naestate est pentecoste, quando resurrectionis gloriam celebramus\nad instar futuri.\norandum etiam ne sabbato te, hoc\nest ab operibus otiantem ueniens dominus deprehendat, et\nideo iuxta legem operare diem in diem et esto spiritu\nferuenti et labore peruigili. nec otiosum illud quia scriptum\nest: sabbato humiliabis animam tuam, et quia septuaginta\nannis populus in captiuitate durauit, tunc uiolata religio,\nobtrita libertas, pudicitia uulnerata. ergo tunc tibi emigrandum\nex hac uita, quando uirtutes uigent, uitia captiua sunt, non\nquando captiua est anima, uigor eius et uirtus uacat, corporis\npeccata dominantur.\nEt erunt signa ins ole et luna et stellis. et\nprophetiae uera series et integra causa mysterii quod et\ncaptiui Iudaei secundo in Babyloniam Assyriamque ducentur,\ncaptiui in toto erunt orbe, qui negauerunt Christum, et\nHierusalem quae uidetur-ab hostili exercitu calcabitur cadentibus\nIudaeis in ore gladii et Iudaea omnis a nationibus\ncredituris subicietur in ore gladii spiritalis, qui est sermo\nbis acutus, et fient signa diuersa in sole et luna et stellis.\nquae signa secundum Matthaeum euidentius exprimuntur.\n\n\n\n\n\n\ntunc inquit sol obscurabitur et luna non dabit lumen\nsuum et stellae cadent. plurimis enim a religione de-\ndeficientibus clara fides obscurabitur nube perfidiae, quia mihi\nsol ille caelestis mea fide uel minuitur uel augetur. quemadmodum\nsi plurimi radios mundani solis aspiciant, pro captu\nuidentis aut pallidior sol uidetur aut clarior, ita pro deuotione\ncredentis unicuique spiritale lumen infunditur. et quemadmodum\nmenstruis cursibus luna uel terrae oppositu, cum\nfuerit e regione solis, uanescit, sic et sancta ecclesia, cum\nlumini caelesti uitia carnis obsistunt, fulgorem diuini luminis\nde Christi radiis non potest mutuari. namque in persecutionibus\nlucem dei solus plerumque amor uitae huius excludit.\ncadent\nstellae, illi utique resurrectionis gloria iam micantes, illi\nuiri sicut luminaria in saeculo uerbum uitae\ncontinentes, illi uiri, de quibus Abrahae dictum est quia\nsicut caelum fulgeret et stellae, sic et semen eius. excident\nergo hominibus patriarchae, excident prophetae, si persecutionis\nacerbitas conualescat. quae oportet fieri, donec ecclesiae in\nomnibus uirtutum, in singulis plenitudo cumuletur; sic enim\nprobantur boni, sic produntur infirmi. ergo uarii animorum\naestus ita graues erunt, ut delictorum multitudine male\nconsciis futuri iudicii metu sacri in nobis ros fontis arescat;\naret enim perfidia, fides rorat.\nNam uirtutes in caelo conmouebuntur, et tunc\n25 uidebunt filium hominis uenientem in nubibus.\nfortasse quemadmodum -domini exspectatur aduentus, ut eius\n\n\n\n\n\n\npraesentia in toto fiat uel hominis orbe uel mundi, quae\nfit utique in singulis, cum omnibus affectibus receperis\nChristum, sic etiam uirtutes caelorum aduentu domini salutaris\nac reditu - est enim uirtutum dominus - augmentum\ngratiae consequantur necesse est et plenitudine diuinitatis\npropius se infundente moueantur.\nsunt etiam uirtutes caelorum,\nquae enarrant gloriam dei, et quae pleniore Christi\ninfusione moueantur, uirtutes spiritales, quae uident Christum.\ndocuit nos Dauid quemadmodum hae moueantur uirtutes\ndicens: accedite ad me et inluminamini. docuit\netiam Paulus quemadmodum Christum uideas;\ncum enim\nconuersus fueris ad dominum, aufertur uelamen,\net uides Christum. uides illum in nubibus. non equidem\nputo quod in caligine tenebrosa et horrore pluuiali Christus\nadueniat - nubes enim uidentur, caelum utique caliganti\nhorrore subtexunt, et quomodo in sole tabernaculum posui\nt suum, si pluuialis erit eius aduentus?\n- sed sunt nubes\nquae quia sic oportet caelestis obtexunt mysterii claritatem,\nsunt nubes quae rore gratiae spiritalis umescant. aspice nubem\nin ueteri testamento: in columna inquit nubis loquebatur\nad eos. per Moysen utique loquebatur, per Iesum Naue, qui\nsolem statuit, ut plenioris acciperet luminis claritatem. ergo\nMoyses et Iesus Naue nubes sunt. aspice quia uiri sancti\n\n\n\n\n\n\nnubes sunt, qui sicut nubes uolant et quasi columbae\ncum pullis. super me nubes sunt Esaias, Ezechihel, qui\nmihi per Cherubin et Seraphin sanctitatem diuinae trinitatis\nostendunt, nubes sunt omnes. in his nubibus uenit Christus,\nuenit in nube in Canticis canticorum serena nube et sponsi\nrefulgens laetitia, uenit et in nube leui incarnatus ex uirgine;\nuidit enim propheta sicut nubem uenire ab oriente. et bene\nlenem nubem dixit, quam terrena uitia non grauarent. uide\nnubem. in quam sanctus spiritus superuenit et uirtus altissimi\nobumbrauit.\ncum ergo apparuerit Christus in nubibus, conci\ndent s e tribus terrae; est enim quidam ordo criminum\net series peccatorum, quae Christi dirimatur aduentu.\nUidete ficulneam et omnes arbores. cum producunt\nex se fructum, scitis quia prope est aestas.\ndiuerso quidem modo in unum tamen concurrere uidetur\neuangelistarum sententia. Matthaeus enim de sola dixit ficulnea,\ncum ramus eius tener fuerit, hic de arboribus omnibus. uerum\nsiue cum fructus in omnibus uirescit arboribus et ficulnea\nfecunda iam floret, ut omnis lingua confiteatur deo confitente\netiam populo Iudaeorum, sperare domini debemus aduentum,\nquo tamquam temporibus aestiuis resurrectionis fructus metentur,\nsiue cum leuem fragilemque iactantiam homo iniquitatis\ntamquam folia synagogae ramus induerit, conicere debemus\nadpropinquare iudicium; nam remunerari fidem dominus-et\ndelinquendi finem adferre festinat.\nduplicem igitur habet figuram\n\n\n\n\n\n\nhic ficulnea, uel cum dura mitescunt uel cum peccata luxuriant.\nnam per fidem credentium quae arebant ante florebunt et per\ngratiam delictorum peccatores gloriabuntur. ibi fructus est\nfidei, hic perfidiae lasciuia. fructum mihi ficulneae agricolae\neuangelici cultura promittit. desperare non debemus, si foliis\nficulneae peccatores se tamquam fraudis ueste texerunt, ut\nconscientiam uelarent; ergo folia suspecta sine fructu. tales\nuestes paradisi exules habent.\nEcce introeuntibus uobis in ciuitatem occurret\nuobis homo amphoram aquae portans. bonum est\nconsiderare ubi dominus pascha faciat. secundum Matthaeum\nhabes: ite e in ciuitatem ad quendam. primum maiestatem\ndiuinitatis aduerte. cum discipulis loquitur et iam nouit quid\nalibi sit futurum. deinde dignationem eius intuere, quia non\npersona diuitis aut potentis eligitur, sed pauper ambitur et\nangustum hospitium pauperis amplis nobilium aedibus antefertur.\nite e inquit ad quendam. sciebas, domine, nomen\neius, cuius sciebas ministerium, sciebas ministerium, cuius\nsciebas occursum, sed ideo sine nomine designatur, ut ignobilis\naestimetur. nihil hic conpositum, ubi non exprimitur persona,\nsed causa. secundum Marcum autem lagunam aquae\nportans.\nhic ergo apostolis mandatur sequendus. et quomodo\npater familias? ut agnoscas sanctitatis definitionem esse,\nnon census. quomodo in superioribus habens stratum? ut\nmagnum meritum eius aduertas, in quo dominus cum discipulis\nsublimium uirtutum eius delectatione l\\'equiesceret. utinam\n\n\n\n\n\n\nergo mihi contingat amphoram aquae portare, contingat lagunam\naquae portare, quam portat pater familias habens in superioribus\nstratum magnum. quid est enim amphora nisi mensura perfectior\nnon mediocrem mensuram habens? dominus mensuram\ninquit bonam conmotam super effluentem dabunt\nuobis.\nnam de aqua quid loquar? super aquam ante ipsos\nmundi natales sanctus, ut legitis, spiritus ferebatur.s o aqua,\nquae humano aspersum sanguine, ut praesentium lauacrorum\nfigura praecederet. orbem terrarum lauisti!s o aqua, quae sacramentum\nChristi esse meruisti, quae lanas omnia nec lauaris!\ntu incipis prima, tu conples perfecta mysteria. a te principium,\nin te finis, uel potius tu facis ut finem nesciamus. per te\nfaetor tabidae carnis aboletur et pereuntia situ uiscera asperso\nsale in multam seruantur aetatem. per te arentibus aestu\ncorporibus dulcis ad gratiam, salutaris ad uitam, suauis ad\nuoluptatem potus infunditur, tu nomen prophetis et apostolis,\ntu nomen saluatori dedisti - illi nubes caeli, illi sal mundi,\nille fons uitae est -, quae montibus pressa non clauderis,\nquae scopulis inlisa non frangeris, quae terris infusa non\ndeficis, sed intimis scaturriens uenis aut spiritum inclusa\nuitalem inhalas aut sucum diffusa fertilem praestas aut rigatum\nsuperfusa adcommodum subministras, ue siccatis exanimata\nuitalibus sollemnes neget terra prouentus. omnium elementorum\nsubstantia, caelum aer mare terra te reddunt. te prophetico\n\n\n\n\n\n\npercussa tactu, ut sitientium rigares corda populorum, euomuit\npetra, te, cum de latere saluatoris erumperes, percussores\nuiderunt et crediderunt, et ideo regenerationis nostrae de\ntribus una es testibus; tres enim testes sunt, aqua,\nsanguis et spiritus, aqua ad lauacrum, sanguis ad pretium,\nspiritus ad resurrectionem.\nEt ego quidem dispono uobis, sicut disposuit\nmihi pater regnum. regnum dei non est de hoc mundo.\nnon ergo aequalitatis homini ad deum, sed similitudinis,\naemulatio est; solus enim Christus est plena imago dei propter\nexpressam in se paternae claritudinis unitatem; iustus autem\nhomo ad imaginem dei est, si propter imitandam diuinae\nconuersationis similitudinem mundum hunc dei cognitione\ncontemnat uoluptatesque terrenas uerbi perceptione despiciat\nquo alimur in uitam. unde et corpus Christi edimus, ut uitae\naeternae possimus esse participes. non enim uictus et potus\nnobis praemii loco spondetur et honoris, sed communicatio\ngratiae caelestis et uitae, neque duodecim throni tamquam\naliqua corporalis sunt receptacula sessionis, sed quia secundum\ndiuinam similitudinem iudicat Christus cognitione cordium,\nnon interrogatione factorum uirtutem remunerans inpietatemque\ncondemnans, ita et apostoli in iudicium spiritale formantur\nremuneratione fidei, et exsecratione perfidiae, uirtute errorem\nredarguentes, sacrilegos odio persequentes.\nconuertamur igitur\n\n\n\n\n\n\net caueamus ne in perditione aliqua inter nos de praelatione\npossit esse contentio; si enim contendebant apostoli, non excusationi\nobtenditur, sed cautioni proponitur. si Petrus aliquando\nconuertitur, quia primam domini secutus est uocem,\nquis potest dicere cito se esse conuersum? caue ergo iactantiam,\ncaue saeculum; ille enim confirmare iubetur fratres\nsuos qui dixit: omnia reliquimus et secuti sumus te.\ndeinde contuendum est quia non omnis honorificentiae studio\nhumilitas definitur; potes enim deferre alicui propter saeculi\ngratiam, potentiae metum utilitatisque contuitum. tua aedificatio\nquaeritur, non alterius honor, et ideo una datur omnibus\nforma sententiae, ut non de praelatione iactantia sit, sed de\nhumilitate contentio, eoque se dominus proponit imitandum.\negebamus omnium, ipse nullo, et tamen praebuit se humilitatis\nauctorem, cum discipulis ministraret. quod utique faciebat non\nstudio utilitatis, sed exercitatione uirtutis.\nPetrus autem etsi\nspiritu promtus, corporis tamen adhuc infirmus adfectu denuntiatur\ndominum negaturus; neque enim poterat diuinae\nconstantiam intentionis aequare. passio domini aemulos habet,\npares non habet. ita non reprehendo quod negauit, laudo quod\nfleuit. aliud commune condicionis est, aliud speciale uirtutis.\net ideo instruitur ad cauendum, non cogitur ad negandum.\nQui [non] habet inquit sacculum tollat, similiter\net peram et qui non habet uendat tunicam suam\n\n\n\n\n\n\net emat sibi gladium. cur emere iubes, qui ferire me\n-a---.....prohibes?\ncur haberi praecipis quem uetas promi? nisi forte\nut sit parata defensio, non ultio necessaria, ut uideare potuisse\nuindicari, sed noluisse. lex tamen referire me non uetat et\nideo fortasse Petro duos gladios offerenti sat est dicis,\nquasi licuerit usque ad euangelium, ut sit in lege aequitatis\neruditio, in euangelio bonitatis perfectio.\nmultis hoc iniquum\nuidetur, sed non iniquus dominus, qui cum se posset ulcisci,\nmaluit inmolari. est etiam gladius spiritalis, ut uendas patrimonium,\nemas uerbum, quo mentis penetralia uestiuntur. est\netiam gladius passionis, ut exuas corpus et inmolatae carnis\nexuuiis ematur tibi sacri corona martyrii, quod ex benedictionibus\ndominicis colligere potes, qui summam omnium coronam, si\nquia persecutionem patiatur pro iustitia, praedicauit. denique\nut scias quia de passione locutus est, ne turbaret discipulorum\nanimos, de se exemplum protulit, dicens:\nquoniam hoc\nquod scriptum est oportet impleri in me, quod et\ncum iniustis deputatus est. mouet tamen adhuc quod\nduos gladios discipuli protulerunt, ne forte unum noui, unum\nueteris testamenti, quibus aduersum diaboli armamur insidias.\ndenique dicit dominus: sat est quasi nihil desit ei\nquem utriusque testamenti doctrina munierit.\nPater, si possibile est, transfer a me calicem\nhunc. haerent plerique hoc loco, qui tristitiam saluatoris ad\nargumentum inolitae potius a principio quam susceptae ad\n\n\n\n\n\n\ntempus infirmitatis inclinant et naturalis sensum cupiunt\ndetorquere sententiae. ego autem non solum excusandum non\nputo, sed etiam nusquam magis pietatem eius maiestatemque\ndemiror; minus enim contulerat mihi, nisi meum suscepisset\naffectum. ergo pro me doluit, qui pro se nihil habuit\nquod doleret, et sequestrata delectatione diuinitatis aeternae\ntaedio meae infirmitatis adficitur. suscepit enim tristitiam\nmeam, ut mihi suam laetitiam largiretur, et uestigiis nostris\ndescendit usque ad mortis aerumnam, ut nos suis uestigiis\nreuocaret ad uitam. confidenter ergo tristitiam nomino, quia\ncrucem praedico; neque enim speciem incarnationis suscepit,\nsed ueritatem. debuit ergo et dolorem suscipere, ut uinceret\ntristitiam, non excluderet. neque enim habent fortitudinis\nlaudem, qui stuporem magis uulnerum tulerint quam dolorem;\nhomo enim in plaga et sciens inquit ferre infirmitates.\nnos uoluit erudire, ut quia in Ioseph didiceramus carcerem\nnon timere, mortem uincere disceremus in Christo et quod\nest amplius quemadmodum futurae mortis maestitiam uinceremus.\nquomodo enim te imitaremur, domine Iesu, nisi sequeremur\nut hominem, nisi mortuum crederemus, nisi uulnera\nuidissemus? quemadmodum discipuli crederent fuisse moriturum,\nnisi morituri tristitiam conperissent? sic adhuc dormiunt\net nesciunt dolere, pro quibus Christus dolebat; ita enim\nlegimus quia peccata nostra portat et pro nobis\ndolet. doles ergo, domine, non tua, sed mea uulnera, non\ntuam mortem, sed nostram infirmitatem: et nos aestimauimus\nte esse in doloribus, cum tu non pro te, sed pro me doleres;\n\n\n\n\n\n\ninfirmatus enim es, sed propter peccata nostra, non\nquia tibi illa infirmitas erat ex patre adsumta, sed pro me\nsuscepta, quia mihi proderat ut eruditio pacis nostrae esset\nin te et liuore tuo uulnera nostra sanares.\nsed quid mirum\nsi pro omnibus doluit qui pro uno fleuit? quid mirum si\nmoriturus pro omnibus taedeat, qui Lazarum resuscitaturus\nillacrimat? sed et ibi piae sororis lacrimis commouetur, quia\nmentem humanam tangebant, et hic alto operatur affectu, ut\nquia in carne sua peccata nostra perimebat, maerorem quoque\nanimae nostrae suae animae maeror aboleret. et fortasse ideo\ntristis est, quia post Adae lapsum tali transitu nobis erat ex\nhoc saeculo recedendum, ut mori esset necesse: deus enim\nmortem non fecit nec laetatur perditione uiuorum\net ideo fastidit quod ipse non fecit.\nDenique ait: transfer a me calicem istum, quasi\nhomo mortem recusans, quasi deus sententiam suam seruans;\noportet enim mori nos saeculo, ut resurgamus deo, ut iuxta\ndiuinam sententiam lex maledictionis resoluto in terrae limum\nnaturae fine soluatur.\nquod autem ait: non mea uoluntas,\nsed tua fiat, suam ad hominem rettulit, patris ad diuinitatem;\nuoluntas enim hominis temporalis, uoluntas diuinitatis\naeterna. non alia uoluntas patris, alia filii; una enim uoluntas,\nubi una diuinitas. disce tamen deo esse subiectus, ut non\nquod ipse uis eligas, sed quod deo scias esse placiturum.\ndeinde uerborum ipsorum proprietatem consideremus: tristis\nest anima mea et alibi: nunc anima mea turbata est\n\n\n\n\n\n\nualde - non ergo suscipiens, sed suscepta turbatur; anima\nenim obnoxia passionibus, diuinitas libera - denique : spiritus\npromtus, caro autem infirma. tristis autem est non\nipse, sed anima. non est tristis sapientia, non diuina substantia,\nsed anima; suscepit enim animam meam, suscepit corpus\nmeum. non me fefellit, ut aliud esset et aliud uideretur:\ntristis uidebatur et tristis erat non pro sua passione, sed pro\nnostra dispersione. denique ait: percutiam pastorem et\ndispergentur oues gregis. tristis erat, quia nos paruulos\nrelinquebat. ceterum quam constanter se morti obtulerit scriptura\ndeclarat, quandoquidem querentibus occurrit, turbatos confirmauit,\ntrepidos prouocauit, proditorem osculi dignatione suscepit.\nnec illud distat a uero, si tristis erat pro persecutohbus\nsuis, quos sciebat in malis sacrilegii poenas daturos. et ideo\ndixit: transfer hunc calicem a me, non quia dei filius\nmortem timebat, sed quia uel malos perire nolebat. denique\nait: domine, ne statuas illis hoc peccatum, ut passio\nsua esset omnibus salutaris.\nIuda, osculo filium hominis\ntradis? magna diuinae significatio potestatis, magna disciplina\nuirtutis. et consilium proditionis aperitur et adhuc patientia\nnon negatur. ostendisti, domine, quem proderet, dum occulta\nmanifestas. ostendisti etiam quem traderet, dum dicis: filium\nhominis, quia caro, non diuinitas diuinitas conprehenditur. illud tamen\n\n\n\n\n\n\nplus confutat ingratum quod eum tradiderit, qui cum esset\ndei filius, propter nos tamen filius hominis esse uoluisset, quasi dicat: propter te suscepi, ingrate, quod tradis. en hypocrisin!\nergo per interrogationem pronuntiandum puto, quasi\namantis adfectu corripiat proditorem: Iuda, osculo filium\nhominis tradis? hoc est: amoris pignore uulnus infigis et\ncaritatis officio sanguinem fundis et pacis instrumento mortem\ninrogas? seruus dominum, discipulus prodis magistrum, electus\nauctorem? hoc est illud: utilia uulnera amici quam\nuoluntaria oscula inimici. proditori hoc, pacifico uero\nquid dicitur?\nosculetur me ab osculis oris sui. et\nosculatus est, non quo simulare nos doceat, sed ut neque !\nproditionem refugere uideretur et plus adficere proditorem,\ncui amoris officia non negaret; scriptum est enim: cum\nodientibus pacem eram pacificus.\net signo dato inquit\nab his qui cum fustibus uenerant conprehenditur. sed dominum\nomnium mysteria, non arma tenuerunt. denique locutus est\net ceciderunt retrorsum. quo mihi legiones angelorum, quo\ncaelestem exercitum? uox domini sola plus terret. hanc ille ad\\'\ndemonstrandum diuinae maiestatis indicium qui in pectore\nChristi recumbebat elegit. uolenti ergo inicit manus turba, !\nnectuntur uincula.s o amentes o perfidi! non sic conprehenditur\nsapientia, non sic tenetur iustitia.\nNec discipulorum studia defuerunt. denique Petrus eruditus\nin lege, promtus adfectu, qui sciret Fineae reputatum ad\niustitiam quod sacrilegos peremisset, percussit principis seruum.\nsed dominus uulnera cruenta detorsit, mysteria diuina subiecit,\nut seruus principis mundi, hoc est non naturae conditione\nsed culpae saecularium famulus potestatum, auris suae uulnus\nexciperet, quia non audisset uerba sapientiae. omnis deinde\nqui facit peccatum seruus est peccati. peccatis\ninquit uestris uenditi estis. uenditio propter peccata\nnostra, propter bonitatem autem dei redemtio peccatorum.\naut si Petrus uolens percussit aurem, docuit quod aurem\nhabere in specie non deberent, quam in mysterio non haberent.\nsed bonus dominus et ipsi refundit auditum secundum prophetica\ndicta demonstrans et ipsos, si conuertantur, posse\nsanari qui in passione domini uulnerati sunt, eo quod omne\npeccatum fidei mysteriis abluatur.\ntollit ergo Petrus aurem.\nquare Petrus? quia ipse est qui accepit claues regni caelorum;\nille enim condemnat qui et absoluit, quoniam ligandi idem\net soluendi adeptus est potestatem. tollit autem aurem male\naudientis, tollit autem gladio spiritali aurem interiorem male\nintellegentis.\nCaueamus ne cui tollatur auricula. legitur passio domini:\nsi ad diuinitatem eius referimus infirmitatem corporeae passionis,\nexciditur auricula et exciditur a Petro, qui non passus est\nChristum prophetam aestimari, sed dei filium docuit fideli\n\n\n\n\n\n\n\n\n\n\nconfessione signari. ergo cum legimus teneri Iesum, caueamus\nne ab aliquo audiamus, et putemus eum secundum diuinitatem\nteneri, teneri inuitum, teneri quasi infirmum. tenetur quidem\net, ut dixit Iohannes, ligatur secundum corporis ueritatem,\nsed uae illis qui ligant uerbum! ligant enim qui tantummodo\nChristum hominem putant. ligant qui praescium non putant.\nqui omnipotentem non confitentur. mala uincula Iudaeorum,\nquibus non Christum ligant, sed se ipsos adligant. ligatur\nautem in domo non pii alicuius et iusti, sed in domo Caiphae,\nhoc est in inpia domo, ubi etiam moriturus pro omnibus\nprophetatur. quam amentes igitur qui beneficia confitentur et\nbeneficiorum auctorem persecuntur!\nideo aurem perdunt, quia\nperdiderunt auditus profectum. multi non habent qui habere se\ncredunt. in ecclesia omnes habent, extra ecclesiam non habent.\naut fortasse ideo. aurem tulit, ne amplius delinquerent\naudientes, qui audita seruare non possent. sic et aliquando\nconfudit dominus linguas exstruentium turrem, ne se audirent\net opus suae inpietatis augerent.\nconprehende, si potes, quomodo\nad dexterae salutaris adtactum fugiat dolor at uulnera\nnon medicamento aspersa, sed tactu obducta sanentur.\n\n\n\n\n\n\noperatorem suum limus agnoscit et operatricem suam domini manum\nsequitur caro; quomodo uult enim opus suum creator instaurat.\nsic et alibi caeco illi uisus luto supra oculos inlinito, quasi\nin naturam redierit, reformatur. iubere potuit, sed operari\nmaluit, ut cognoscamus ipsum esse qui e limo terrae corporis\nmembra nostri uariis apta formauit officiis et infuso uigore\nmentis animauit.\nuenerunt ergo et conprehenderunt eum grauins\nperituri studii sui fructu nec intellexerunt infelices mysterium\nnec uenerati sunt tam clementem pietatis affectum, quod etiam\nhostes suos non passus est uulnerari. illi iusto mortem inferebant,\npersecutorum uulnera iste sanabat.\nPetrus uero\nsequebatur a longe. et bene a longe sequebatur iam\nproximus negaturo; neque enim negare potuisset, si Christo\nproximus adhaesisset. sed fortasse et in hoc nobis maxima\nsit admiratione reuerendus, quod dominum non reliquit, etiam\ncum timeret. metus naturae est, cura pietatis. alienum quod\ntimet, suum quod non fugit. quod sequitur deuotionis, quod\nnegat obreptionis. conmune quod labitur, fidei quod paenitet.\niam in domo principis sacerdotum ignis ardebat; accessit\nPetrus, ut calefaceret se, quia clauso domino calor mentis\netiam in ipso refrixerat.\nquid sibi uult quod prima eum prodit\nancilla, cum uiri utique magis eum potuerint recognoscere,\nnisi ut et iste sexus peccasse in necem domini uideretur, ut\net iste sexus redimeretur per domini passionem? et ideo mulier\nresurrectionis accepit prima mysterium et mandata custodit,\nut ueterem praeuaricationis aboleret errorem.\nPetrus ergo proditus negat -â€” ponamus enim negasse Petrum,\nquia dixit dominus: ter me negabis, et malo negasse\nPetrum quam dominum fefellisse -; quid negauit? quod promisit\nincaute. deuotionem considerauit, non respexit condicionem\nmultatus, quia dixit se animam ponere, quod non humanae\ninfirmitatis, sed diuinae est potestatis. cum tam grauem\ninprudentis sermonis multam luerit quanta est poena perfidiae!\nUbi tamen negat Petrus? non in monte, non in templo,\nnon in sua domo, sed in praetorio Iudaeorum, in domo principis\nsacerdotum. ibi negat, ubi ueritas non est; ibi negat,\nubi Christus captus, ubi Iesus ligatus est. quidni erraret, quem\nintromisit ostiaria et interrogauit ostiaria Iudaeorum? male\nEua induxit Adam, male Petrum introduxit femina; sed ille\nin paradiso labitur, ubi non ueniabilis culpa, hic in praetorio\nIudaeorum, ubi difficilis innocentia. illi interdictus lapsus,\nhuic praedictus error. ille commissus huic praeiudicauit, hic\nillum resoluit.\nconsideremus etiam quo in statu neget. frigus\nfrigus erat ubi Iesus non agnoscebatur, ubi non erat qui\nlucem uideret, ubi negabatur ignis consumens. frigus ergo\nerat mentis, non corporis. denique ad carbones stabat Petrus,\nquia algebat adfectu. mala flamma Iudaica: urit, non calefacit.\nmalus focus, qui quandam etiam sanctorum mentibus fuliginem\nerroris aspergit, iuxta quem etiam Petri interiores oculi caligarunt,\nilli oculi non carnis et sanguinis, sed oculi mentis, 25\n\n\n\n\n\n\nquibus Christum uidebat.\ndicit aliquis: tu ludaeorum etiam\nelementa condemnas? non condemno elementa, quia non sunt\nIudaeorum, sed alia est quam condemno flamma perfidiae.\nhanc flammam condemno Iudaeorum diuina secutus oracula;\ndicit enim dominus: argentum uestrum reprobum reprobum est.\nsi argentum reprobum Iudaeorum est, et focus reprobus\nIudaeorum est. denique foco et auro Iudaeorum caput uituli\nfiguratum est, hoc est sacrilegii principatus.\nSed uideamus negandi tenorem, quem inter euangelistas\nuideo esse diuersum. ita nouum fuit Petrum potuisse peccare,\nut peccatum eius nec ab euangelistis potuerit conprehendi.\nPetrum itaque prodenti ancillae quod ex illis esset qui cum\nIesu Galilaeo erant prima uoce Matthaeus posuit respondisse:\nnescio quid dicas. hoc etiam Marcus, qui secutus est\nPetrum et ex ipso potuit uerius cognoscere. prima uox negantis\nest Petri, qua tamen non negare dominum, sed a proditione\nse separasse mulieris uidetur.\nquid tamen negauerit considera.\nex illis utique se esse qui cum Iesu Galilaeo erant uel, ut\nMarcus posuit, cum Iesu Nazareno. numquid negauit cum\ndei fuisse se filio? hoc est dicere: nescio Galilaeum, nescio\nNazarenum, quem dei filium noui. habeant homines locorum\nuocabula, dei filium patria non potest nuncupare, cuius maiestatem\n\n\n\n\n\n\nlocus nullus includit. et ut scias hoc uerum esse, etiam exemplo\nprobatur; nam alibi cum interrogaret dominus discipulos:\nquem me dicunt esse homines, filium hominis?\nalii Helian, alii Hieremian dixerunt aut unum ex prophetis,\nPetrus autem ait: tu es Christus filius dei uiui. conplexus\net ibi negauit quia Christum non hominis filium, sed\ndei maluit confiteri? certe quid hic putamus ambiguum, quod\netiam Christus probauit?\net aliud accipe. interrogatus enim\nPetrus: et tu ex illis es qui cum Iesu Galilaeo erant?\nuerbum aeternitatis refugit - non enim erant qui esse coeperunt\n- hoc est dicere: ille solus erat qui in principio erat.\ndenique ait: non sum ego; illius est enim esse qui semper\nest. unde et Moyses ait: qui est misit me. rursus cum\nurgueretur quod ex illis esset, secundum Marcum negauit, ut\nscias euangelistam ueritati quam gratiae plus dedisse, sed\ntamen negauit ex illis se esse, non Christum negauit. negauerit\nhominum consortia, non dei gratiam. negauerit ex illis se esse\nqui cum Galilaeo erant, non negauit cum dei filio.\ndenique\nsecundum Matthaeum proditus quod cum Iesu Nazareo fuisset\nait: nescio hominem. hoc idem et in tertia uoce uterque,\nde quibus proposuimus, euangelistae cum iuramento eum\nrespondisse posuerunt quia nesciret hominem. et bene negauit\nhominem, quem sciebat deum. denique ubi iusiurandum est,\ncauta responsio est. nam etsi negauit Petrus, non tamen\n\n\n\n\n\n\nperierauit, quia nec dominus perieraturum esse memorauerat.\nquodsi in Petro dubium est, quam periculosum est iusiurandum!\nIohannes autem sic posuit quoniam interrogatus ab ancilla\nPetrus utrum ex discipulis esset illius hominis prima uoce\nresponderit: non sum; non enim erat hominis apostolus, qui\nerat Christi. denique et Paulus hominis apostolum se esse\nnegauit dicens: Paulus apostolus non ab hominibus\nneque per hominem, sed per legum Christum et\ndeum patrem. sed ne uideretur ambiguum aliquod in incarnationis\nadferre, subiecit: qui suscitauit eum a mortuis,\nut et hominem credas, cum deum ante credideris. quod alibi\nquoque eodem tenore custodit, ubi dicit: unus enim deus\net unus mediator dei et hominum homo Christus\nIesus. prius utique mediatorem dei quam hominum nuncupauit;\nnon enim sat est utrumque credere, nisi fidei ordo seruetur.\nconcordat igitur ubique responsio; nam qui dixit: nescio\nhominem, aequum erat ut interrogatus utrum esset ex\ndiscipulis hominis diceret: non sum. itaque non Christi discipulum\nse negauit, sed hominis negauit esse discipulum. itaque\net Petrus et Paulus hominem negauerunt, quem dei filium\nfatebantur. quod sensit Petrus et Paulus expressit; hinc et\nille profecit. error Petri doctrina iustorum est et titubatio\nPetri omnium petra est. denique super undas titubat, sed\ndexteram porrigit Christo, in monte cadit, sed leuatur a Christo;\ntitubauit idem Petrus in mari, sed ambulauit. firmior titubatio\n\n\n\n\n\n\nPetri quam nostra est firmitudo. ibi cadit, quo nullus ascendit,\nibi nutat, ubi nemo ambulat. et tamen inter undas licet titubat,\nnon labitur, nutat, non cadit, fluitat, non praecipitatur. et si\ncecidit, in monte tamen cecidit, sed felicius ille cecidit quam\nalii steterunt, felicius cecidit, quem Christus leuauit, iterum\nautem interrogatum quod ex discipulis eius esset Iohannes\nscripsit negasse. et bene negauit, quia ex eius dicebatur esse\ndiscipulis, quem hominem in superioribus sunt locuti.\nnam et\ntertio quod cum illo uisus esset negauit, hoc et de superioribus\nderiuatur: cum illo quem hominem nuncupatis non fui. sed a\ndei filio non recessi.\nLucas quoque scripsit Petrum interrogatum\nutrum ex illis esset respondisse prima uoce: non noui illum.\net bene dixit. temerarium quippe erat, ut diceret quia nouerat\neum, quem mens humana non potest conprehendere; nemo\nenim nouit filium nisi pater. rursus secunda uoce secundum\nLucan idem Petrus ait: non sum ego; maluit uidelicet\nse negare quam Christum. aut quia uidebatur negare\nChristi societatem, utique se negauit. certe cum de homine\nnegat, in filium peccauit hominis, ut remitteretur ei, non in\nspiritum sanctum. tertio quoque interrogatus ait: nescio\nquid dicas, hoc est: sacrilegia uestra nescio.\nSed nos excusamus, ipse non excusauitj non enim sat est\ninuoluta responsio confitentis Iesum, sed aperta confessio.\nquid prodest uerba inuoluere, si uideri uis denegasse? et ideo\nPetrus non de industria sic respondisse inducitur, quia postea\n\n\n\n\n\n\nrecordatus est, et tamen fleuit. maluit enim ipse suum accusare\npeccatum, ut iustificaretur fatendo quam grauaretur negando\n- iustus enim in principio accusator est sui - et\nideo fleuit. quare fleuit? quia culpa obrepsit ei. ego soleo\nflere. si culpa mihi desit, hoc est si non me uindicem, si\nnon obtineam quod inprobe cupio; Petrus doluit et fleuit,\nquia errauit ut homo. non inuenio quid dixerit, inuenio quod\nfleuerit. lacrimas eius lego, satisfactionem non lego; sed quod\nnon potest ablui potest. lauent lacrimae delictum.\nquod uoce pudor est confiteri. et ueniae fletus consulunt et\nuerecundiae. lacrimae sine horrore culpam loquuntur, lacrimae\ncrimen sine offensione uerecundiae confitentur, lacrimae ueniam\nnon postulant et merentur. inueni cur tacuerit Petrus, ne tam\ncito ueniae petitio plus offenderet, ante flendum est, sic precandum.\nbonae lacrimae, quae lauant culpam. denique quos lesus\nrespicit plorant. negauit primo Petrus et non fleuit, quia non\nrespexerat dominus, negauit secundo: non fleuit, quia adhuc\nnon respexerat dominus. negauit et tertio: respexit Iesus et\nille amarissime fleuit. respice, domine Iesu, ut sciamus nostrum\ndeflere peccatum. unde etiam lapsus sanctorum utilis. nihil\nmihi nocuit quod negauit Petrus, profuit quod emendauit.\ndidici cauere adloquia perfidorum. Petrus inter Iudaeos negauit,\nSalomon contubernio gentili deceptus errauit.\nfieuit ergo et\n\n\n\n\n\n\namarissime Petrus, fieuit ut lacrimis suum posset lauare\ndelictum. et tu si ueniam uis mereri, dilue culpam lacrimis\ntuam; eodem momento, eodem tempore respicit te Christus.\nsi in aliquo fortassis labaris, quia secretorum tuorum testis\nadsistit, respicit ut recorderis et fatearis errorem. imitare\nPetrum dicentem alibi tertio: domine, tu scis quia diligo\nt e. etenim quia tertio negauerat, tertio confitetur, sed negauit\nin nocte, confitetur in die.\nhaec autem ideo scripta sunt, ut\nsciamus neminem iactare se debere; nam si Petrus lapsus\nest, quia dixit: etsi alii scandalizati fuerint, ego\nnon scandalizabor, quis alius iure de se praesumat? denique\net Dauid, quia dixerat: ego dixi in mea abundantia:\nnon mouebor in aeternum, eam sibi iactantiam obfuisse\nprofitetur dicens: auertisti faciem tuam a me et factus\nsum conturbatus.\nUnde te euocem, Petre, ut doceas me quid flens cogitaueris?\nunde inquam te euocem? de caelo, ubi iam choro insertus es\nangelorum, an etiam de tumulo, quia non putas iniuriam et\nibi esse, unde dominus resurrexit? doce nos quid tibi profuerint\nlacrimae tuae. sed docuisti ilico; nam qui lapsus es, antequam\nfleres. postquam fleuisti, electus es, ut alios regeres, qui te ipse\nante non rexeras.\nhabebat ergo lacrimas Petrus, pio quas\nfundebat affectu, non habebat proditor fletus, quibus culpam\n\n\n\n\n\n\nablueret, sed tormenta conscientiae, quibus sacrilegium fateretur,\nut dum suo reus iudicio damnatur et spontaneo supplicio\nfacinus expiatur, pietas domini, qui se ipse nollet ulcisci, et\ndiuinitas probaretur, qui conscientiam mentis inuisibili potestate\ninterrogaret, peccaui inquit, quod tradiderim sanguinem\niustum. etsi cassa est paenitentia proditoris, quia\npeccauit in spiritum sanctum, est tamen ullus in scelere pudor\nculpam agnoscere. et quamuis ille non absoluitur, Iudaeorum\ntamen inpudentia confutatur. quos cum professio redarguat\nuenditoris, scelerati tamen sibi uindicant iura contractus et\nexsortes reatus esse se credunt, dum dicunt: qui ad nos ?\nt u uideris. amentes plane, qui putent solui se magis auctoris\nscelere quam teneri. in pecuniariis causis refuso pretio ius\nsoluitur: hi pretium recipiunt et sacrilegium persequuntur ac\npertinacibus studiis funestam sibi uindicant sanguinis auctionem,\ncum refunderet uenditor sacrilegii mercedem.\neuidenter itaque,\ndum pretium sanguinis a Iudaeorum gazophylaciis separatur\net ager figuli ea qua uenditur Christus conparatur pecunia,\ndum is locus humandis peregrinorum reliquiis dicatur, et\nprophetiae inpletur oraculum et surgentis ecclesiae mysterium\nreuelatur. ager enim secundum diuina praecepta mundus hic\nomnis est, figulus autem ille qui nos formauit e limo, de\nquo habes in ueteri testamento quia finxit deus hominem\nde limo terrae, formandi per naturam, reformandi per\ngratiam habens pro suo arbitrio potestatem. nam etsi propriis\n\n\n\n\n\n\nuitiis conruamus, per illius tamen misericordiam resumto\nmentis spiritu secundum Hieremiae oracula reformamur.\npretium\nquoque sanguinis est pretium dominicae passionis. ergo pretio\nsanguinis emitur mundus a Christo; uenit enim ut saluetur\nmundus per ipsum, in quo iuxta ut opus auctoris et ius est.\nuenit ergo ut consepultos per baptismum et conmortuos Christo\nad perpetuitatis gratiam reseruaret. sed non passim omnibus\nad sepeliendum est locus; nam etsi omnes mundus includat,\nnon omnes reseruat. etsi conmunis habitatio, tamen legitima\nsepultura est eorum scilicet qui nunc sunt per fidem domestici\ndei, sed fuerunt in lege peregrini. qui sunt isti nisi de quibus\ndicitur: memores quod aliquando uos gentes, qui\neratis in carne alienati a conuersatione Israhel\net peregrini promissionis testamentorum? sed hi\nnunc iam non sunt aduenae atque peregrini, quoniam ciues\nesse sanctorum fidei iure meruerunt.\nSequitur admirabilis locus, quo subeundae aequanimiter\niniuriae moralis infunditur patientia pectoribus humanis. accusatur\ndominus et tacet. et bene tacet qui defensione non indiget:\nambiant defendi qui timent uinci. non ergo accusationem\ntacendo confirmat, sed despicit non refellendo. quid enim\ntimeret, qui non ambiret salutem? salus omnium suam prodit,\nut adquirat omnium. sed quid de deo loquar? Susanna tacuit\net uicit; melior enim causa, quae non defenditur et probatur.\net hic Pilatus absoluit, sed absoluit iudicio, crucifixit mysterio.\nuerum hoc speciale Christi, illud humanum, ut aput iniquos\n\n\n\n\n\n\niudices magis uideretur noluisse quam non potuisse defendi.\ncur autem dominus tacuerit ipse praemisit dicens: s i uobis\ndixero, non creditis mihi; si uos interrogauero,\nnon respondebitis mihi. illud tamen praestantissimum,\nquod maluit regem se probare quam dicere, ut condemnandi\ncausam habere non possent qui quod obiciunt hoc fatentur.\nHerode autem cupiente aliqua mirabilia eius uidere tacuit et\nnihil fecit, quia nec illius crudelitas merebatur uidere diuina\net dominus iactantiam declinabat. et fortasse typice in Herode\nomnes inpii significantur, qui si legi non crediderint et prophetis,\nmirabilia Christi opera in euangelio quoque uidere non\npossint.\nAd Herodem mittitur, ad Pilatum remittitur. etsi uterque\nreum non pronuntiant, alienae tamen crudelitatis studiis\nobsequuntur. lauit quidem manus Pilatus, sed facta non diluit;\niudex enim nec inuidiae cedere debuit nec timori, ut sanguinem\ninnocentis addiceret. monebat uxor, lucebat in nocte gratia,\ndiuinitas eminebat: nec sic a sacrilega sententia temperauit.\nsimiliter in hoc typum omnium iudicum arbitror esse praemissum,\nqui damnaturi essent eos quos innoxios aestimarent.\ntolerabiliores tamen gentiles esse quam Iudaeos coniuncta\nPilato persona demonstrat et magis eos posse diuinis ad fidem\noperibus admoneri. quales autem illi qui dominum maiestatis\ncrucifixerunt!\nnec inmerito homicidae absolutionem petunt,\nqui flagitabant innocentis exitium. tales leges iniquitas habet,\n\n\n\n\n\n\nut oderit innocentiam, scelus diligat. in quo tamen nominis\ninterpretatio speciem dat figurae; Barabbas enim patris\nfilius latine dicitur. illi ergo quibus dicitur: uos ex patre\ndiabolo estis, uero dei filio patris sui filium antichristum\npraelaturi esse produntur.\nEt indutum illum ueste alba remisit. non otioBum\nquod ueste alba induitur ab Herode inmaculatae tribuens indicia\npassionis, quod agnus dei sine macula cum gloria mundi\npeccata susciperet. in typo etiam Herodis atque Pilati, qui\namici ex inimicis per Iesum Christum facti sunt, plebis\nIsrahel populique gentilis figura seruatur, quod per domini\npassionem utriusque sit futura concordia, ita tamen ut prius\npopulus nationum capiat dei uerbum et ad populum Iudaeorum\nfidei suae deuotione transmittat, ut illi quoque gloria maiestatis\nsuae corpus uestiant Christi, quem ante despexerant.\nclamydem\nautem coccineam induitur a militibus et purpuream tunicam,\nin altera designans martyrum palmas, in altera regiae potestatis\ninsignia, quod caro eius fusum toto orbe terrarum sanguinem\nesset susceptura pro nobis et passio reg-num paritura de nobis.\ncorona quoque de spinis capiti eius adnexa quid aliud quam\ndiuini operis munus ostendit, quod de peccatoribus mundi\ntamquam saeculi spinis triumphalis deo gloria quaereretur.\nnec flagella uacant, quia flagellatus est ipse, ne nos flagellaremur;\nhomo enim in plaga et sciens ferre infirmitates\n\n\n\n\n\n\npro nobis dolet, a nobis, qui deum antea fugiebamus,\nflagella detorquens, tam patiens dominus, ut fugitiuorum\nuinculis proprias manus, fugitiuorum flagellis suum corpus\nofferret. detestabili itaque mentis affectu honoratum tamen\nIudaei exitum produnt; nam et conpungentes coronant, inludentes\nadorant. etsi corde non credunt, quem perimunt confitentur.\nillis defuerit boni operis adfectus, deo tamen suus non defuit\nhonor, qui salutatur ut rex, coronatur ut uictor, quasi deus\net dominus adoratur.\nharundo quoque ue] secundum Matthaeum\nconprehenditur manu eius, ut humana fragilitas iam non sicut\nharundo moueatur a uento sed operibus Christi conroborata\nfundetur et adfixo cruci chirografo, quod erat contrarium\nnobis, sententia uetusta cessaret, uel secundum Marcum caput\neius percutit, ut solidata diuinitatis adtactu nostra condicio\nnutare non possit.\nSed iam tropaeum suum uictor adtollat. crux supra umeros\ninponitur ut tropaeum, quod, siue Simon siue ipse portauerit,\net Christus in homine et homo portauit in Christo. nec\ndiscordant euangelistarum sententiae, quando concordat mysterium,\net bonus ordo nostri profectus est, ut prius crucis suae\ntropaeum ipse erigeret, deinde martyribus traderet erigendum.\nnon Iudaeus est qui crucem portat, sed alienigena atque\nperegrinus nec praecedit, sed sequitur. iuxta quod scriptum\nest: tolle crucem tuam et sequere me. non enim suam,\nsed nostram crucem Christus ascendit. nec mors illa diuinitatis.\nsed quasi hominis fuit. unde et ipse ait: deus, deus meus.\nrespice me! quare me de reliquisti? pulchre ascensurus\n\n\n\n\n\n\ncrucem regalia uestimenta deposuit, ut scias quasi hominem\npassum esse, non quasi deum regem, etsi utrumque Christus,\nquasi hominem tamen, non quasi deum cruci esse suffixum.\nsed milites non Iudaei sciunt quo tempore, qualia Christo\nuestimenta conueniant. iudicio quasi uictor adsistit ad passionem\ntamquam reus humilis uenit.\nNunc quoniam tropaeum iam uidimus, currum suum trium-phator\nascendat nec arborum truncis aut quadriiugis plaustris\nmanubias de mortali hoste quaesitas, sed patibulo triumphali\ncaptiua de saeculo spolia suspendat. non hic reuinctis pos\ntergum bracchiis gentes nec excisarum urbium imagines\noppidorumque captorum simulacra cernimus aut summissa\ncaptorum regum colla miramur, qualis humanorum solet\nesse species triumphorum, nec uictoriae terminos regionis\nfine distinctos, sed ouantes populos nationum quaesitos non\nad supplicium, sed ad praemium, reges liberis adfectibus\nadorantes, uoluntariis urbes studiis deditas et in melius\nreformatas imagines oppidorum, quas non fucus expresserit,\nsed deuotio colorauerit fidei, arma uictoriarumque iura toto\norbe currentia, captiuum principem mundi et spiritalia nequitiae\nquae sunt in caelestibus oboedientia inperio uocis humanae,\nsubditas dominationes uariarumque uirtutum species, non\nsericis, sed moribus emicantes. fulget castitas, fides splendet\net induta mortis exuuiis deuotio fortitudinis iam resurgit..\nunus dei triumphus fecit omnes prope iam homines triumphare,\n\n\n\n\n\n\ncrux domini, refert igitur considerare qualis ascendat.\nnudum\nuideo: talis ergo ascendat qui saeculum uincere parat, ut\nsaeculi adiumenta non quaerat. uictus est Adam qui uestimenta\nquaesiuit, uicit ille qui tegimenta deposuit. et talis ascendit\nquales nos auctore deo natura formauit. talis in paradiso homo\nprimus habitauerat talis ad paradisum homo secundus intrauit.\net ut non sibi soli, sed omnibus uinceret. manus extendit,\nquo omnia traheret ad se, ut nodo mortis exuta iugo\nfidei suspensa caelestibus ea quae prius erant terrena sociaret.\nScribitur etiam titulus. solet praecedere pompa uictores :\nat uero currum domini triumphalem praeibat bona pompa\nresurgentium defunctorum. solet etiam titulus subiugatarum\ngentium numerum designare. sit in illis triumphis ordine\nquodam digesta miserabilis deuictarum, pereuntium contumeliosa\ncaptiuitas nationum, hic redemtarum gentium uernat\ngratia. digni tanto triumpho iugales, ut caelum terra maria\ninferna a corruptela mutentur ad gratiam.\nscribitur autem\ntitulus et super crucem ponitur, non infra crucem, quia\nprincipium super umeros eius. principium autem quod\nest nisi sempiterna uirtus eius atque diuinitas? unde et ipse\ninterrogatus: tu quis es? respondit: principium, quod et\nloquor uobis. legamus hunc titulum. Iesus inquit Nazarenus\nrex Iudaeorum.\nmerito supra crucem titulus, quia\nnon humani corporis, sed diuinae potestatis est regnum quod\nhabet Christus. merito supra crucem titulus, quia licet in\n\n\n\n\n\n\n\n\n\n\ncruce erat dominus Iesus, supra crucem tamen regis maiestate\nradiabat. uermis in cruce, scarabaeus in cruce. et bonus uermis,\nqui haesit in ligno, bonus scarabaeus, qui clamauit e ligno.\nquid clamauit? domine, ne statuas illis hoc peccatum.\nclamauit latroni: hodie mecum eris in paradiso, clamauit\nquasi scarabaeus : deus, deus meus, respice me! quare\nme dereliquisti? et bonus scarabaeus, qui lutum corporis\nnostri ante informe ac pigrum uirtutum uersabat uestigiis,\nbonus scarabaeus, qui de stercore erigit pauperem. erexit\nPaulum, qui aestimatus est stercora, erexit et lob, qui sedebat\nin stercore.\nnon mediocris ergo titulus. ipse autem crucis\nlocus uel in medio ut conspicuus omnibus uel supra Adae.\nut Hebraei disputant, sepulturam. congruebat quippe ut ibi\nuitae nostrae primitiae locarentur, ubi fuerant mortis exordia.\nDiuiduntur uestimenta, alii aliud sorte defertur; dei enim\nspiritus non humana opinione conprehenditur, sed quasi quodam\neuentu inopinato inlabitur. et f\\'ortasse milites isti quattuor\neuangelistarum habeant typum, qui scripserunt titulum, quem\nomnes legamus. lego titulum regis Iudaeorum, cum lego:\nregnum meum non est de hoc mundo, lego causam\nChristi supra caput eius scriptam, cum lego: et deus erat \\'\nuerbum; caput enim Christi deus.\nisti ergo seruabant\nlegum et hodie seruant, ne cui forte labatur, ne cui de passione\ndescendat, quod petebat populus Iudaeorum. mihi plane Christus\n\n\n\n\n\n\nin passione moriatur, ut post passionem resurgat. noluit\ndescendere sibi. ut moreretur mihi. nobis ergo iam Christus\nseruatur, propter nos diuiduntur uestimenta eius. non possunt\nsinguli habere omnia et ideo super tunicam sors agitatur,\nquia non pro hominis uoluntate diuisio fit spiritus sancti;\ndiuisiones enim gratiarum sunt, sed operatus est\nspiritus, diuidens singulis prout uult.\nintuere nunc\nChristi uestimenta diuisa. ubi illa quaeram? quaere in\nMatthaeo, inuenies penes ipsum solum clamydem coccineam,\npenes Iohannem uestem purpuream, penes Marcum purpuram\ntantum, penes Lucan uestem albam; hac enim sola pro sua\nfuit portione contentus. quantos itaque Christus sua ueste\nuestiuit! puto autem quod non quattuor tantum, sed omnes\nuestiuit milites et omnibus abundauit. sed reuertamur ad\neuangelistas.\nistae itaque quattuor partes non partes uestium,\nsed qualitates mihi uidentur esse uirtutum. alius enim de\nregno sublimius scripsit, alius de hominis institutione diffusius.\nLucas nitorem sibi sacerdotalis uestis elegit, Marcus uerborum\ntextum non desiderauit, denique Iohannes quasi quasdam\nintexit sententias, quibus uestiat fidem nostram. nonne tibi\nuidetur intextum illud: in principio erat uerbum et\nuerbum erat aput deum et deus erat uerbum. hoc\nerat in principio aput deum. omnia per ipsum\nfacta sunt? at uero Marcus tamquam purpurae fulgore\ncontentus sine ulla intextione uerborum initium inquit\n\n\n\n\n\n\n\n\neuangelii Iesu Christi filii dei.\nergo uestimenta diuisa\nsunt Christi uel gesta uel gratia, quia tunica non potuit\ndiuidi, fides scilicet, quoniam non pro portione singulorum,\nsed pro iure conmunis est omnium; quod enim non diuiditur\nsingulis manet integrum.\net bene desuper texta; sic enim\ntegitur fides Christi, ut de diuinis ad humana descendat, eo\nquod ante saecula ex deo natus posteriore tempore susceptionem\ncarnis adsumpserit. significatur igitur nobis eo quod non\ndebeat fides scindi, sed solida permanere.\nAmen, amen dico tibi, hodie mecum eris inparadiso.\npulcherrimum adfectandae conuersionis exemplum, quod\ntam cito latroni uenia relaxatur et uberior est gratia quam\nprecatio; semper enim plus dominus tribuit quam rogatur.\nille enim rogabat ut memor sui esset dominus, cum uenisset\nin regnum suum, dominus autem ait: amen, amen dico\ntibi, hodie mecum eris in paradiso; uita est enim\nesse cum Christo, quia ubi Christus ibi regnum.\ncito igitur\nignoscit dominus, quia cito ille conuertitur. unde et illud\nsolui uidetur, quia alii duos conuiciantes inducunt latrones;\niste unum conuiciantem, unum rogantem. fortasse et iste\nprius conuiciatus est, sed repente conuersus est. nec mirum\nsi conuerso culpam ignoscebat qui insultantibus ueniam\nrelaxabat. potuit etiam pluraliter de uno dicere, sicut illud\nest: adstiterunt reges terrae et principes conuenerunt\nin unum; solus enim rex Herodes et princeps\n\n\n\n\n\n\nPilatus in apostolorum actibus conspirasse aduersus Christum\nPetri uoce produntur. sic et ad Hebraeos habes: in caprinis\npellibus ambulabant, secti sunt et leonum molas\nobstruxerunt, cum solus Helias melotidem habuisse, Esaias\nsectus esse. Danihel a leonibus intactus mansisse doceatur.\nQuam exsecrabilis in facto iniquitas Iudaeorum, ut quasi\nlatronem crucifigerent omnium redemtorem! bonus tamen in\nmysterio latro, qui insidiatus est diabolo, ut uasa eius auferret.\nmystice tamen latrones duo duos populos peccatores significant\nper baptismum crucifigendos esse cum Christo, quorum dissensio\ndiuersitatem pariter credentium signat. denique unus a sinistris,\nalter a dextris erat. increpatio quoque futurum crucis scandalum\netiam circa credentes reuelat.\net acetum offerebant\nIudaei. bene ad consummanda omnia et corruptio sinceritatis\nhauritur, ut omnia cruci quae uitiata fuerant figerentur.\nacetum itaque bibitur, uinum cum felle non bibitur, non quia\nfel, sed quia admixtae uino amaritudines recusantur. nam\nutique amaritudines uitae nostrae pro corporis condicione\nsuscepit. denique ipse ait: dederunt in escam meam\nfel et in siti mea potauerunt me aceto. sed sinceritati\nnon debuit amaritudo misceri, ut ostenderetur sine amaritudine\nfutura inmortalitas resurgentium, quae quoniam inmortalitas\nin uase coacuerat humano, reparatur in Christo. ergo acetum\nbibitur, hoc est uitium corruptae per Adam inmortalitatis\naboletur in calamo, ut de corpore absorberetur humano. nos\n\n\n\n\n\n\nquoque uitia nostra per incuriam mentis corporisque concreta\ntransfundamus in Christum, transfundamus per baptismum.\nut crucifigamur in Christo, transfundamus per paenitentiam,\nut ab illo nobis uini sanguinisque caelestis incorrupta sinceritas\nrefundatur.\nDenique ubi acetum bibit, consummata sunt inquit omnia,\neo quod adsumtae mortalitatis inpletum esset omne mysterium\net exhaustis omnibus uitiis inmortalitatis sola laetitia remansisset.\net ideo ait: in manus tuas, domine. conmendo\nspiritum meum. et bene conmendatur spiritus, qui reseruatur;\nquod enim conmendatur utique non amitittur. bonum\nergo pignus est spiritus, bonum depositum. unde et ille ait:\no Timothee, bonum depositum custodi. conmendatur\nenim patri spiritus et ideo ait: quoniam non derelinques\nin inferno animam meam. uide autem magnum mysterium.\nnunc conmendat in manibus patris spiritum suum, nunc in\npatris gremio sedet, quia totum alius non capit Christum.\ndenique ego inquit in patre et pater in me. conmendatur\nergo patri spiritus. sed cum sit in superioribus, inluminat et\ninferna, ut uniuersa redimantur; etenim Christus omnia\ne in Christo omnia, licet in singulis Christus operetur.\ncaro moritur, ut resurgat, spiritus patri conmendatur, ut\ncaelestia quoque ab iniquitatis uinculo soluerentur et pax\nfieret in caelo, quam terrena sequerentur.\ne t hoc dicto\ntradidit spiritum. et bene tradidit, qui non inuitus\namisit. denique Matthaeus ait: emisit spiritum; quod\n\n\n\n\n\n\nenim emittitur uoluntarium est, quod amittitur necessarium.\npropterea addidit: magna uoce. in quo uel professio gloriosa D\nusque ad mortem se pro nostris descendisse peccatis - ergo\nnec ego erubescam fateri quod Christus non erubuit magna\nuoce profiteri—uel euidens manifestatio contestantis dei successionem\ndiuinitatis et corporis. sic enim habes: clamauit\nIesus uoce magna dicens: deus, deus meus, respice\nme! quare me dereliquisti? clamauit homo diuinitatis\nseparatione moriturus. nam cum diuinitas mortis libera sit,\nutique mors esse non poterat, nisi uita discederet, quia uita\ndiuinitas est.\nlam quae secuntur ostendunt quia propter inpietatem hominum\nfinis saeculi sit futurus. itaque significatur per domini passionem\noccasura praesentia, ut oriantur futura. tenebrae igitur offusae\nsunt oculis perfidorum, ut fidei lumen resurgeret. sol occidit\nsacrilegis uel refugit, ut funesti spectaculum sceleris obumbraret .\npetrae fissae sunt, ut per praerupta saxorum ostenderetur\nfuturum, quoniam uerbi uis pectorum dura penetraret, quo\nfacilius ex canis petrarum illi uenatores, quos Hieremias praedixit,\ndomino uenarentur. monumentorum autem reseratio quid\naliud nisi claustris mortis effractis resurrectionem significat\nmortuorum, quorum in aspectu fides, in processu typus, quod\nin sanctam prodeundo ciuitatem praesentium specie declarabant\nin illa Hierusalem quae in caelo est futurum perenne deuersorium\nresurgentium? etiam uelum scinditur, quo uel duorum\n\n\n\n\n\n\npopulorum diuisio uel mysteriorum synagogae profanatio declaratur.\nscinditur ergo uelum uetus, ut ecclesia noua fidei suae uela\nsuspendat. synagogae uelamen aufertur, ut religionis interna\nmysteria. reuelato mentis cernamus obtutu. denique iam etiam\ncenturio dei filium quem crucifixerat conStetur.s o duriora\nsalis pectora Iudaeorum! finduntur petrae, sed horum corda\ndurantur. iudex arguit, credit minister, proditor scelus suum\nmorte condemnat, elementa fugiunt, terra concutitur, monumenta\nreserantur, Iudaeorum tamen inmobilis duritia manet orbe\nconcusso.\nStabant autem mulieres haec uidentes, stabat et mater,\ncum studio pietatis sua pericula posthaberet. sed et dominus\nsuspensus in cruce, qui sua pericula contemneret, pio matrem\nconmendabat affectu. quod non otiose Iohannes pluribus prosecutus\nest; alii enim mundum descripsere concussum, caelum\ntenebris obductum, refugisse solem. addiderunt Matthaeus et\nMarcus, qui humana atque moralia uberius prosecuti sunt:\ndeus, deus meus, respice me! quare me dereliquisti?\nut ad crucem Christi susceptionem peruenisse crederemus\ncondicionis humanae. Lucas autem conpetere euidenter adseruit\nlatroni ueniam sacerdotali intercessione donatam et Iudaeis\npersequentibus eodem munere indulgentiam postulatam.\nIohannes\nergo, qui plenius diuina penetrauit mysteria, non\ninmerito laborauit, ut quae deum generauerat mansisse eam\nuirginem declararet. solus ergo me docet quod alii non docuerunt\nquemadmodum in cruce positus appellauerit matrem\n\n\n\n\n\n\npluris putans quod uictor suppliciorum atque poenarum, uictor\ndiaboli pietatis officia diuidebat quam quod regnum caeleste\ndonabat. nam si religiosum est quod latroni uenia donatur a\ndomino, multo religiosius quod mater honoratur a filio.\nnec\npraeposterum iudicetur quod prius latronis absolutionem quam\nmatris appellationem scripsi; qui enim uenerat saluos\nfacere peccatores non absurdum si prius in meis scriptis\nsusceptum munus in redimenda salute. peccatoris inpleuit.\ndenique ipse ait: quae est mater mea et qui fratres\nmei? quia non uenerat uocare iustos, sed peccatores. sed ibi\npro loco, hic et in cruce non inmemor matris appellat eam\ndicens: ecce filius tuus et Iohanni: ecce mater tua.\ntestabatur de cruce Christus et testamentum eius signabat\nIohannes, dignus tanto testatore testis. bonum testamentum\nnon pecuniae, sed uitae, quod non atramento scribitur, sed\nspiritu dei uiui. lingua mea calamus scribae uelociter\nscribentis.\nSed nec Maria minor quam matrem Christi decebat fugientibus\napostolis ante crucem stabat et piis spectabat oculis\nfilii uulnera, quia exspectabat non pignoris mortem, sed mundi\nsalutem. aut fortasse quia cognouerat per filii mortem mundi\nredemtionem, aula regalis putabat se et sua morte publico\nmuneri aliquid addituram. sed Iesus non egebat adiutore ad\nomnium redemtionem, qui dixit: factus sum sicut homo\nsine adiutorio, inter mortuos liber. suscepit quidem\nmatris adfectum, sed non quaesiuit hominis auxilium. habemus\n\n\n\n\n\n\nigitur pietatis magistrum. docet lectio quid maternus debeat\nadfectus imitari, quid sequi reuerentia filiorum, ut illae se\nofferant in filiorum periculis, illis amplius solitudo materna\nquam suae mortis maestitia sit dolori.\nquo loco uberrimum\ntestimonium Mariae uirginitatis adhibetur. neque enim abrogatur\nuxor marito, cum scriptum sit: quod deus coniunxit\nhomo non separet, sed quae propter mysterium\nconiugium praetexuit conpletis mysteriis iam coniugio non\negebat. aut si moralia sequimur, in maerore castitas inperatur.\nmysticum tamen est quod conmendatur Iohanni inter ceteros\niuniori, quod non otiosis auribus debemus accipere. periculosa\nest enim mulieribus copula adulescentis et species iuuentutis.\nne qua fortasse curiosa exempli, in curiosa mysterii, quae\nluxuriari in Christo cupiens Mariam specie praetendat, non\nimitetur affectu, sicut uulgus nunc male audit mulierum,\nrelicto seniore marito ut iuniorem sequantur. discat ergo\na---ecclesiae\nhic esse mysterium, quae populo seniori specie ante\ncopulata. non usu, posteaquam peperit uerbum et in corporibus\nac mentibus hominum per fidem crucis et sepulturam dominici\ncorporis seminauit, ex praecepto dei societatem populi iunioris\nelegit.\nQuaero etiam cur ante mortem non inueniamus esse percussum,\npost mortem inueniamus, nisi forte ut uoluntarius\nmagis quam necessarius exitus eius fuisse doceatur et ordinem\nmysticum nouerimus, quia non ante altaris sacramenta quam\nbaptismum, sed baptismum ante, sic poculum. deinde ut\n\n\n\n\n\n\naduertamus quia licet corporis eius fuerit natura mortalis,\nlicet qualitas similis, dissimilis tamen gratia. nam utique\npost mortem sanguis in nostris corporibus congelascit, ex illo\nautem incorrupto licet corpore, sed defuncto omnium uita\nmanabat; aqua enim et sanguis exiuit, illa quae diluat, iste\nqui redimat. bibamus ergo pretium nostrum. ut bibendo\nredimamur.\nquid sibi etiam uult quod non apostoli, sed Joseph\net Nicodemus Christum sepeliunt? unus iustus et constans,\nalter in quo dolus non erat; talis enim Christi est sepultura,\nquae fraudem iniquitatemque non habeat. obstruitur igitur tergiuersandi locus, et domestico Iudaei testimonio reuincuntur;\nnam si apostoli sepelissent, dicerent utique non sepultum,\nquem raptum esse dixerunt.\niustus autem Christi corpus operit\nsindone. innocens unguit unguento; namque haec non otiose\ndistincta repperimus, quia iustitia uestit ecclesiam. innocentia\ngratiam subministrat. uesti ergo et tu domini corpus gloria\nsua, ut et ipse sis iustus, etsi mortuum credis, operi tamen\ndiuinitatis plenitudine suae. ungue illud murra et aloe, ut\nbonus odor Christi sis. bonum linteum misit Ioseph ille uir\niustus, et fortasse illud quod Petrus uidit e caelo ad se esse\ndemissum, in quo erant genera quadrupedum et ferarum et\nuolucrum ad similitudinem gentium figurata. mystico igitur\nunguento illo pistico consepelitur ecclesia, quae diuersitatem\npopulorum fidei suae conmunione sociauit.\n25 De hoc Joseph in Johanne solo inuenio quod occultus\n\n\n\n\n\n\nuenerit ad Pilatum propter metum Iudaeorum. quomodo iustus\nlatebram periculi timore quaesiuit? ego autem puto quod ideo\nocculte petierit, ut corpus inpetraret, non ut periculum caueret.\net tamen quid mirum si occultabatur iustus, quando occultabantur\net apostoli iustorum magistri? ueni et tu. uel sero\nuel nocte, uel quacumque hora ueneris, Iesum inuenies ad\nsuspiciendum paratum nec minorem serius uenientibus mercedem\nsoluentem; nam et qui sexta hora uenit non est mercede\nfraudatus et qui undecima plenitudinem mercedis accepit. sed\netiam Nicodemus nocte uenit. nox erat, quia adhuc non erat\nresurrectio. denique resurrexit Christus et iustus ait: nox x\npraecessit, dies adpropinquauit.\nhunc Joseph iustum\nLucas dixit, Matthaeus diuitem. et merito diues hoc loco\ndicitur, ubi corpus suscepit Christi; suscipiendo enim diuitem\nnesciuit fidei paupertatem. diues est ergo qui iustus est\nigitur sindone inuoluit, Israhelita uero et diuersos miscet\nuirtutum odores et aloes mittit quasi libras centum, hoc est\nperfectae fidei quantitatem. et ligauerunt corpus Iesu iuxta\nconsuetudinem spiritalium Iudaeorum, non utique nodis perfidiae,\nsed fidei ligaturis et posuerunt in horto, cui frequenter\necclesia conparatur, quae diuersorum habeat poma meritorum\nfloresque uirtutum.\nnec otiose alius monumentum nouum\ndixit, alius monumentum Ioseph. non habebat igitur Christus\ntumulum suum. etenim tumulus his paratur qui sub lege\nsunt mortis; uictor mortis tumulum suum non habet. quae\nenim conmunio tumulo et deo? denique Ecclesiastes ait de\n\n\n\n\n\n\neo qui meditatur in bonis: e t sepultura non est illi.\nspecialis igitur praeter conmunem omnium mortem mors\nChristi est, et ideo non cum aliis sepelitur, sed solus tumulo\nincluditur; omnia enim in similitudinem hominum habuit incarnatio\ndomini sed similitudo cum differentia naturae est ex uirgine\nsimilitudine generationis, dissimilitudine conceptionis. curabat\naegros, sed inperabat. aqua Iohannes baptizauit, hic spiritu.\net mors ergo Christi conmunis secundum naturam corporis,\nspecialis secundum uirtutem.\nQuis autem est Ioseph, cuius in tumulo ponitur? utique\nille iustus. bene ergo Christus monumento creditur iusti, ut\nhabeat ubi filius hominis caput reclinet et iustitiae habitatione\nrequiescat. bene autem nouo secundum litteram quidem, ne\nalius suscitatus a perfidis diceretur, mystice uero quid possumus\nintellegere nisi forte quia legimus: sepulchrum patens\nest guttur eorum? ergo sepulchrum patens est guttur\nhominis, in quo perfidia letalis et mortua uerba conduntur,\nquod per uetustatem et incursionem aliquam bestiarum fatiscit\net soluitur. est ergo contrario monumentum in secretis\nhominum, quod sibi in pectoribus duritiae gentilis penetrabili\nuerbo iustus excidit, fidei atque doctrinae operibus perpolitum,\nut praetenderet in nationibus uirtus Christi.\ncui pulcherrime\nlapis admotus est, ne pateret; quicumque enim in se bene\n\n\n\n\n\n\nhumauerit Christum diligenter custodiat, ne eum perdat neue\nperfidiae sit ingressus. uides enim quia Petrus et Iohannes\n. priores intrare meruerunt. denique Iohannes ipse non antequam\ncrederet introiuit.\net bene in petra excisum dicitur hoc est\nin fidei firmamento, de qua ueri Israhelitae dulcedinem mellis\net oleum spiritale suxerunt. sepelierunt enim Christum iustus\net qui deum uidit; non enim sepeliunt Christum nisi qui\ndeum credunt.\nnon omnes possunt sepelire Christum. denique\nquamuis religiosae mulieres longe stant, sed, quia religiosae,\nlocum diligenter obseruant, ut unguenta adferant et superfundant.\nsollicitae tamen et a monumento posteriores recedunt\net ad monumentum priores reuertuntur. etsi deest constantia,\nnon deest diligentia.\nsexus nutat. deuotio calet. denique\nresurrectionis tempore praesto sunt et, cum uiri fugarentur,\nsolae tamen ab angelo ne timeant admonentur. Petrum euocant\nstudio priores, sed posteriores fiducia. denique ille sine metu\naduenit et constanter qui posterior uenerat primus ingreditur.\nquasi qui claues regni. ut aliis aperiret, acceperat. terrae\nmotus autem fidelibus resurrectio est, inperitis metus, his,\nquia pigrum corpus a mortis sopore se conmouet, illis, quia\ntremore corporis et terrena mobilitate turbati a resurrectionis\nfide et credulitate desciscunt.\nMane autem sabbati uenerunt ualde tempore ad\nmonumentum. magna oritur hoc loco plerisque dubitatio;\nnam etsi non uidentur euangelistae dixisse contraria, tamen\n\n\n\n\n\ndiuersa dixerunt, siquidem hic: mane ualde tempore,\nMarcus ualde mane, Matthaeus uespere sabbati, Iohannes\nprima sabbati, cum adhuc tenebrae essent, mulieres\nad monumentum uenisse dixerunt. deinde hic duos uiros,\nMarcus unum iuuenem in albis sedentem, Matthaeus unum\nangelum, Iohannes duos angelos in albis sedentes uisos esse\nmemorarunt. postremo quod uix enodabile uideatur, Iohannes\nscripsit dictum Mariae Magdalenae: noli me tangere;\nnondum enim ascendi ad patrem meum; Matthaeus\noccurrisse dominum Mariae scripsit Magdalenae et alterae Mariae\net illas accessisse et tenuisse pedes eius et adorasse euidentissima\ndescriptione digessit.\nquomodo ergo soluendum, nisi\nquattuor euangelistas de diuersis quattuor putes dixisse\ntemporibus, ut et personas alias mulierum et alias conicias\nuisiones? denique aliae cum unguento prima sabbati ueniunt,\naliae sine unguento uespere sabbati. istarum nomen exprimitur,\nillae de Galilaea secutae dominum designantur.\nquo loco ne\nquem spinosae interpretationis in fine offendat asperitas, ubi\nsuauia forte praesumta sunt, aestimate iam nos conplendi\nsermonis uela summittere, quoniam ad portum uenimus et\nnauis, quae cursu concito maria transmeauerit, ubi litori coeperit\nadpropinquare, latentia cautium cursu praestringit infracto.\nergo ne tamquam inerti gubernatori in harenis litoris sermo\nmihi haereat, tamquam uada caeca legam lentandum iter quam\npraecipitandum arbitror, quo minus rimosa nobis fatiscat\noratio.\nPrimum igitur illud spectandum est, quid est quod scriptum\nest uespere sabbati quae lucescit in prima sabbati,\nresurrexisse dominum. sic enim habes quia uespere sabbati\nuenit Maria Magdalene et altera Maria uidere\nsepulchrum. et ecce terrae motus factus est magnus.\nnon enim die sabbati - nam siluerunt sabbato secundum\nmandatum - sed post sabbati diem nocte utique resurrexit.\ndenique quae mane uenerunt licet ualde tempore tamen iam\ndominum resurrexisse cognouerunt.\nsic igitur temperandum\nest, ut neque mane dominica, quae est prima post sabbatum\nneque sabbato resurrectio facta credatur. nam quomodo triduum\nconpletur? non ergo uesperascente die, sed noctis uespere\nresurrexit. denique Graecus sero dixit, hoc est ὸψέ.sero autem\net horam signat in occasu diei et cuiusce rei significat\ntarditatem, quomodo si dicas: sero mihi suggestum est, id\nest tarde; sero uenit, id est: qui post praestitutum tempus\naduenit. licet mane sequenti die uenerit, sero est tamen, ubi\nagendi tempus emensum est. est et sero tempus noctis profundum,\nut si dicas: sero ad lucubrandum surrexi, hoc est:\nnon uespertino tempore, sed profunda nocte surrexi.\nunde et\nmulieres ad monumentum accedendi habent facultatem iam\n\n\n\n\n\n\nutique custodibus quiescentibus, et ipsi custodes terrentur\namplius, quod usu uenit somno excitis. postremo etiam\nprincipes sacerdotum congregati cum senioribus nocte id\nfactum esse confirmant dicentes custodibus: dicite quia\ndiscipuli eius nocte uenerunt et furati sunt eum\nnobis dormientibus. ex tempore enim, quod a custodibus\nconpererunt, argumentum fraudis arripiunt. nam et Iohannes\nmane, cum adhuc tenebrae essent, Mariam Magdalenam\nad se et ad Petrum uenisse significat et tamen ignaram factae\nresurrectionis inducit; nam utique, si aduesperescente die\nfacta esset statim potuit innotescere.\n:\nMane est et adhuc Petrus nescit, nescit Iohannes. numquid\npatiebatur dominus diutius torqueri discipulos suae mortis\nincerto, ad quos statim angelus, statim dominus gestae rei\nnuntias mulieres destinauit? et ut scias nocte factum, mulieres\naliae nesciunt, aliae sciunt. sciunt quae obseruarunt noctibus\net diebus, nesciunt quae recesserunt. nescit una Magdalena Maria\nsecundum Iohannem, scit altera Maria Magdalena secundum\nMatthaeum; nam eadem et ante scire et postea nescire non\npotuit. ergo si plures Mariae, plures fortasse etiam Magdalenae,\n\n\n\n\n\n\n\n\n\n\ncum illud personae nomen sit, hoc locorum.\ndenique alteram\nesse cognosce. illa admittitur pedes tenere domini, tangere\ndominum ista prohibetur; illa angelum uidere meruit, haec\nprimo quod uenit, neminem uidit; illa discipulis dominum\nresurrexisse nuntiauit, ista raptum esse significat; illa gaudet,\nhaec plorat; illi in gloria sua iam Christus occurrit, haec\nadhuc mortuum quaerit; illa dominum uidit et credidit, haec\nnon potuit agnoscere, cum uideret; illa fideli adorabat in\nspiritu, haec dubio maestificabatur adfectu.\nMerito nimirum prohibetur tangere dominum; non enim\ncorporali tactu Christum, sed fide tangimus. nondum enim\ninquit ascendi ad patrem meum, hoc est nondum tibi\nascendi, quae uiuentem cum mortuis quaeris, et ideo ad\nfortiores mittitur, quorum credere discat exemplo, ut illi\nresurrectionem em praedicent.\nsicut enim in principio mulier auctor\nculpae uiro fuit, uir exsecutor erroris, ita nunc quae mortem\nprior gustauerat resurrectionem prior uidit culpae ordine\nremedio prior. et ne perpetui reatus aput uiros obprobrium\nsustineret, quae culpam uiro transfuderat, transfudit et gratiam\nueterisque lapsus conpensat aerumnam resurrectionis indicio.\nper os mulieris mors ante processerat, per os mulieris uita\n\n\n\n\n\n\nreparatur.\nsed quia constantia ad praedicandum inferior, sexus\nad exsequendum infirmior, uiris euangelizandi mandatur officium.\nnam sicut mulierum per legum non solum culpa soluitur,\nsed etiam multiplicatur gratia, ut pluribus suadeat quae\nunum ante deceperat, ita et uir, qui temere ante crediderat,\nfaeneratum munus recuperare debuit, ut qui sibi ipse fuerat\nad credendum lubricus, fieret aliis ad praedicandum idoneus.\nsed aduertamus ipsa uerba mandati: noli me tangere;\nnondum enim ascendi ad patrem. uade autem ad\nfratres meos et dic eis: ascendo ad patrem meum\net ad patrem uestrum, deum meum et deum uestrum.\nquomodo non ascenderas, domine Iesu? quemadmodum aberas,\nqui in manus patris conmendaueras spiritum? aut quando\nabesse potes, qui semper in patre ea, cum patre semper?\ndenique ipse dixisti: si descendero in infernum, tu\nades: si sumsero pinnas meas ante lucem et habitem\nin extremo maris, etenim illo manus tua\ndeducet me. aut quomodo ascendis, qui ubique semper es?\nDescendisti quidem filius hominis nec patri, cum descenderes,\nafuisti, sed descendisti nobis, ut te oculis ac mentibus\n\n\n\n\n\n\n\n\nuideremus, ut in te crederemus. ergo et ascendisti nobis, ut\nte sequeremur mentibus, quem oculis uidere non possumus.\nascendisti apostolis, quibus dixisti: qui me uidit uidit\net patrem. denique Iohannes ubi te quaereret sciuit. aput\npatrem quaesiuit et repperit et ideo ait: et uerbum erat\naput deum. ascendisti et Paulo, qui non contentus solus te\nsequi nos quoque docuit quemadmodum te sequamur et ubi\nte repperire possimus dicens: si ergo consurrexistis\ncum Christo, quae sursum sunt quaerite, ubi Christus\nest ad dexteram dei sedens. et ne oculorum magis\nhoc quam animorum putaremus officium, addidit: quae\nsursum sunt sapite, non quae super terram.\nergo\nnon supra terram nec in terra nec secundum carnem te quaerere\ndebemus, si uolumus inuenire; nunc enim secundum\ncarnem iam non nouimus Christum. denique Stephanus\nnon supra terram quaesiuit, qui stantem te ad dexteram dei\nuidit, Maria autem, quae quaerebat in terra, tangere non\npotuit. Stephanus tetigit, quia quaesiuit in caelo, Stephanus\ninter Iudaeos uidit absentem, Maria inter angelos non uidit\npraesentem. sed quare non potuerit illa tangere, euangelista\nipse nos docuit dicens, quia cum te uideret, nesciebat quia\ntu es. sic enim habes: conuersa est retrorsum et uidit\nI esum stantem et non sciebat quia Iesus est.\n\n\n\n\n\n\nmerito tangere non potuit, quae uidere non potuerat; nam\nqui uidet tangit.\nItaque quid intersit inter illam et hanc Mariam, scriptura\ndistinguit. illa occurrit, ut Iesum uideat, haec retrorsum\nconuertitur; illa salutatur, haec redarguitur. denique sic habes:\ndicit e i Iesus: mulier. quae non credit mulier est et\nadhuc corporei sexus appellatione signatur; nam quae credit\noccurrit in uirum perfectum, in mensuram aetatis\nplenitudinis Christi carens iam nomine saeculi, corporis\nsexu, lubrico iuuentutis. multiloquio senectutis. dicit ergo\nIesus: mulier, quid ploras? quasi dicat: non lacrimas\ndeus nudas, sed fidem exigit. bonae lacrimae, si Christum\nagnoscas. quem quaeris? inquit; molimina enim dominus\nsera condemnat. sed bene addidit quem, non quo iste\ndubitet quem requirat, sed quia illa quem quaerat ignorat;\nnon enim Christum quaerit, quem putat raptum. adest Christus,\nquemadmodum quaeritur? nescitur ergo qui quaeritur, quando\nnon agnoscitur, cum uidetur.\ndenique Christum uidebat et\nhortulanum putabat: sic enim habes: illa existimans quia\nhortulanus est dixit ei: domine, si tu sustulisti\neum, dicito mihi, ubi posuisti eum, et ego\n\n\n\n\n\n\ntollam e u m. etsi fide incerta, tamen sermone non lubrica;\netsi hortulanum putauit, tamen dei filium designauit; etsi\nadhuc non credat, tamen adfectat ut credat; ipse enim corpus\ntulit qui suscitauit. ergo ueniabilis error mulieris, quae\nlicet dubitare non debuit Christi corpus per gloriam resurrectionis\nadsumtum, doceri tamen gestit a Christo. et fidem\nsuam iam deuota promittit, ut et ipsa illud iam tollat e\nterris et ad dexteram dei quaerat.\ndenique post haec uerba\nnon mulier, sed Maria iam uocatur; aliud est enim conmune\nuulgi nomen, aliud speciale personae Christum sequentis. et\nad discipulos, licet nondum arbitra plenae fidei, tamen nuntia\ndestinatur. prohibetur autem tangere, quia nondum inhabitare\nin Christo corporaliter plenitudinem diuinitatis sicut Paulus\nacceperat, nondum euacuauerat lubricum saeculi, carnis ambiguum;\nnondum uitam uixerat Christi. denique ista nec\nadorat dominum nec pedes tenet, sicut illa Maria, in qua\nutique non tam obsequium corporale quam plenae fidei designatur\naffectus, quod Christum et hominem et deum credat;\ndeus est enim qui adoratur, homo est qui tenetur.\nNon igitur tangi dominus fastidit a femina, cuius et Maria\npedes unxit unguento, nec tactum dedignatur, sed profectum\ndocet, quia non omnes Christum possunt tangere resurgentem,\nquem tetigerunt in hac uita et corpore conmorantem. qui uult\nChristum tangere sua membra mortificet et resurrecturo similis\ninduat uiscera misericordiae, non ambigat renuntiare terrenis.\nquid est igitur: noli me tangere? noli manum adhibere\nmaioribus, sed uade ad fratres meos, hoc est ad perfectiores\n- quicumque enim fecerit uoluntatem patris mei\nqui in caelis est ipse meus et frater et soror et\nmater est --, quia resurrectio non facile nisi a perfectioribus\ncapi potest, fundatioribus huius fidei praerogatiua seruatur,\nmulieribus autem docere in ecclesia non permitto;\ndomi uiros suos interrogent. ad eos ergo mittitur qui\ndomestici sunt et accepit praescripta mandata.\nnec fugit hoc\nloco sensisse quosdam ideo Christum noluisse tangi, quia\nnondum receperat typum, quem conmendauerat patri, quasi\nadhuc eum tangere non deberet.\nascendo ad patrem\nuestrum, deum meum et deumuestrum.beue distinxit,\nquia mulieri loquebatur; non enim conmunis nobis natura\ncum Christo nisi condicionis humanae. illi pater generatione\npropria, nobis adoptione uoluntaria; illi per naturam, nobis\nper gratiam; illi deus unitate mysterii, nobis potestate caelesti.\ndicit aliquis: quomodo ergo Thomas, cum adhuc non crederet,\ntetigit tamen Christum? sed ille non de resurrectione domini,\nsed de resurrectionis uidetur qualitate dubitasse et tactu suo\ndebuit me docere, sicut docuit et Paulus: oportet enim\nhoc corruptibile induere incorruptionem et hoc\nmortale induere inmortalitatem, ut incredulus credat\net cunctator dubitare non possit; facilius enim credimus quod\n\n\n\n\n\n\nuidemus. habuit autem admirandi causam Thomas, cum uideret\nclausis omnibus per inuia saepta corporibus Înoffensa conpage\ncorpus insertum et ideo mirum quomodo se natura corporea\nper inpenetrabile corpus infuderit inuisibili aditu uisibili conspectu,\ntangi facilis difficilis aestimari.\nDenique conturbati discipuli aestimabant se spiritum uidere,\net ideo dominus, ut speciem nobis resurrectionis ostenderet,\npalpate inquit et uidete quia spiritus carnem et\nossa non habet, sicut me uidetis habere. non ergo\nper incorpoream naturam, sed per resurrectionis corporeae\nqualitatem in peruia usu clausa penetrauit. nam quod tangitur\ncorpus est, quod palpatur corpus est; in corpore autem\nresurgimus; seminatur enim corpus animale, surgit\ncorpus spiritale, sed illud subtilius, hoc crassius, utpote\nadhuc terrenae labis qualitate concretum.\nnam quomodo non\ncorpus, in quo manebant insignia uulnerum, uestigia cicatricum,\nquae dominus palpanda obtulit? in quo non solum\nfidem firmat, sed etiam deuotionem acuit, quod uulnera suscepta\npro nobis caelo inferre maluit, abolere noluit, ut deo\npatri nostrae pretia libertatis ostenderet. talem sibi pater ad\ndexteram locat tropaea nostrae salutis amplectens, tales illic\nmartyres nobis cicatricis suae corona monstrauit.\nEt quoniam sermo huc noster euasit, consideremus qua\ngratia secundum Iohannem crediderint apostoli, qui gauisi\nsunt, secundum Lucan quasi increduli redarguantur, ibi spiritum\n\n\n\n\n\n\nacceperint sanctum, hic sedere in ciuitate iubeantur, quoadusque\ninduantur uirtute ex alto. et uidetur mihi quasi apostolus\nmaiora et altiora tetigisse hic sequentia et humanis\nproxima: hic historico usus circuitu, ille conpendio, quia et\nde illo dubitari non potest qui testimonium perhibet de his\nquibus ipse interfuit, et uerum est testimonium eius.\nab hoc quoque, qui euangelista esse meruit, uel neglegentiae\nuel mendacii suspicionem aequum est propulsari. et ideo\nutrumque uerum putamus, non sententiarum uarietate nec\npersonarum diuersitate distinctum. nam etsi in primo Lucas eos\nnon credidisse dicat, postea tamen credidisse demonstrat. et\nsi prima consideremus, contraria sunt, si sequentia, certum\neat conuenire. ipsa igitur scripturae uerba consideremus.\nIohannes sic ait: et gauisi sunt discipuli uiso domino.\ndicit ergo his iterum:pax uobiscum; sicut misit me\npater, et ego mitto uos. et cum hoc dixisset, insufflauit\nhis et dixit: accipite spiritum sanctum. quorum\nremiseritis peccata, remittuntur his et quorum\nretinueritis retenta sunt. Lucas autem dicit: et quomodo\ncognouerunt eum in fractione panis. cum\nhaec autem loquuntur, ipse stetit in medio eorum\net dixit his: pax uobis; ego sum, nolite timere.\nconturbati quoque et conterriti existimabant se\n\n\n\n\n\n\nspiritum uidere. et possent uideri hic plures fuisse; sed\nquia et hic sero resurrectionis die - nam aduesperescente\niam die qui fuerant ingressi manere cum domino, ubi ille\nsese repente subduxit, eadem hora ad discipulos hi duo remeasse\nproduntur, quando palpandum se obtulit - et secundum Iohannem\nsero die illa, una sabbatorum inducitur apparuisse\ndiscipulis et uulnera obtulisse palpanda, ne quid ambiguitatis\nadferret, putauimus diligentius requirendum.\nuidetur enim\nseparatim se istis undecim demonstrasse, sicut se Ammaoni et\nCleopae seorsum iam uespere demonstrauerat, et quemadmodum\nisti duo ita etiam illi uidentur undecim ad confirmandos\nreliquos conuenire potuisse. denique et conturbati sunt,\nut habes secundum Lucan, et ideo aperuit illis sensum,\nut intellegerent ea quae scripta sunt. hunc autem\nlatius, illum succinctius scripsisse non dubium est. quomodo\nenim soli Cephae uisum dicerent, si ab omnibus erat uisus?\nsed sicut ex mulieribus Mariae et aliae Mariae Magdalenae\nita ex uiris Petro uisus est primo mane. et Paulus sic ait:\ntradidi en im uobis inprimis quia Christus mortuus\nest secundum scripturas et quia sepultus est et\nquia resurrexit die tertia secundum scripturas et\n\n\n\n\n\n\nuisus est Cephae. et ideo Marcus specialiter inducit\niuuenem mandantem ut Petro et discipulis dicerent mulieres\nquia surrexit dominus.\nPetrus ergo uidit solus dominum; deuotio enim parata\nsemper et promta credebat et ideo studebat frequentiora fidei\nsigna colligere. alibi cum Iohanne, alibi solus, ubique tamen\ninpiger currit, ubique aut solus aut primus, non contentus\nuidisse quae uiderat repetit intuenda et quaerendi domini\namore succensus non satiatur uidendo. uidet solus, uidet cum\nundecim, uidet cum septuaginta, uidet et quando Thomas\ncredidit, uidet cum piscaretur, sed non uidisse contentus,\ninpatiens desiderii, neglegens captionis, inmemor periculi, non\ntamen inmemor reuerentiae, ubi dominum uidit in littore,\nueste se texit serum aestimans si cum ceteris nauigio perueniret.\nsic cum in mari dominus ambularet, super undas\nmaris naturae suae oblitus occurrit, sic cum a ludaeis dominus\nteneretur, aduersum turbas gladium solus exseruit, sic et nunc\ncum dominus stetisset in littore periculoso conpendio religiosum\nmaturauit obsequium.\nnon est igitur dubium credidisse Petrum\net credidisse, quia dilexit, dilexisse, quia credidit. unde et\ncontristatur, quia et tertio inten-ogatur: amas me is enim\ninterrogatur, de quo dubitatur, sed dominus non dubitat, qui\ninterrogabat, non ut disceret, sed ut doceret quem eleuandus\n\n\n\n\n\n\nin caelum amoris sui nobis uelut uicarium relinquebat. sic\nenim habes: Simon Iohannis, diligis me? utique tu\nscis, domine, quia amo te. dicit et Iesus: pasce\nagnos meos. bene conscius sui non ad tempus adsumtum,\nsed iamdudum deo cognitum Petrus testificatur affectum.\nquis est enim alius, qui de se hoc facile profiteri possit? et\nideo quia solus profitetur ex omnibus, omnibus antefertur;\nmaior enim omnibus caritas.\nIllud quoque diligentius intuendum, cur cum dominus\ndixerit: diligis me? ille respondit: tu scis, domine,\nquia amo t e. in quo uidetur mihi dilectio habere animi\ncaritatem, amor quendam aestum conceptum corporis ac\nmentis ardore, et Petrum opinor non solum animi sed etiam\ncorporis sui circa dei cultum signare flagrant iam. denique\ntertio dominus non iam diligis me? sed amas me? interrogauit\net iam non agnos, ut primo, quodam lacte uesceudos\nnec ouiculas, ut secundo, sed oues pascere iubetur perfectiores\nut perfectior gubernaret.\net ideo quasi perfecto in omnibus,\nquem caro iam reuocare non posset a gloria passionis, corona\ndecernitur. cum esses inquit iunior, cingebas te et\nambulabas ubi uolebas; cum autem senueris, extendes\nmanus tuas et alius te praecinget et ducet\n\n\n\n\n\n\nquo tu non uis. bona senectus, non uitae longaeuitate\ninbecilla ad usum, sed maturitate uirtutis ad martyrium praeparata;\nquae lasciuiam corporalium reprimat uoluptatum nec\nindulgeat cupiditatibus, dulcia quaeque declinet, speciosa non\nadpetat; caro enim concupiscit aduersum spiritum\net transuersarios tramites gradiendi qua uelit diuersarum sibi\ninuenit uoluptatum. bona uero mentis senectus, quae non id\nquod suaue corpori, sed quod menti utile putat eligit nec\nuoluntario corporis capitur appetitu, sed repugnanti moderamine\nquasi inuita reuocatur.\nergo et Petrus etsi paratus erat\nanimo subire martyrium, tamen ubi periculum aduenit, constantiam\nmentis inflexit; capit enim nos suauitate sui caelestis\nusus muneris. nam quis martyrium non eligeret, si libenter\nmori posset? ergo et Petrus uidetur nolle, sed parat uincere.\net quid mirum si Petrus nolit, cum dominus dicat: pater,\nsi fieri potest, transfer a me calicem hunc; uerum\ntamen non mea uoluntas, sed tua fiat? denique post\ntemtationem praesumtionis suae Petrus iam non audet uoluntatis\nperseuerantiam polliceri, sed quasi ad solacium sui\nconsortium quaerit alterius.\nTot igitur adducti uirtutis exemplis Petrum credimus nOli\npotuisse dubitare. Iohannem quoque credidisse manifestum\n\n\n\n\n\n\nest, cum saluatorem uideret; qui iam tunc credidit posteaquam\nuacuum corporis uidit sepulchrum. cur ergo Lucas inducit\nfuisse turbatos? primo omnium quia paucorum opinionem\nsententia maioris partis includit, deinde quia etsi Petrus de\nresurrectione crediderat, turbari tamen potuit, cum uideret\nquod se dominus cum corpore et in ea quae uestibulis\nobseratis et constructis erant saepta parietibus inprouisus\ninfunderet. Lucas ergo historice singula prosecutus est; ille\nfinem spectauit, hic seriem. nam utique dicendo: tunc\naperuit illis sensum, ut intellegerent ea quae\nscripta sunt etiam ipse discipulos credidisse profitetur.\nSpiritum autem sanctum uel illis undecim quasi perfectioribus\ninsufflauit et reliquis postea tribuendum esse promittit uel\nisdem ibi insufflauit, hic spopondit. nec uidetur esse contrarium,\ncum diuisi ones sint gratiarum; alii enim datur sermo\nsapientiae, alii sermo scientiae secundum eundem\nspiritum, alteri fides in eodem spiritu, alii gratia\ncurationum, alii genera linguarum. ergo aliam insufflauit\nibi operationem, hic aliam pollicetur; ibi enim remittendorum\ngratia tributa est peccatorum, quod esse uidetur\naugustius, et ideo insufflator a Christo, ut credas spiritum\nChristi et credas de deo spiritum; deus enim solus peccata\ndimittit. Lucas autem linguarum gratiam describit effusam.\n\n\n\n\n\n\ndenique ibi habes : accipite spiritum sanctum; quorum\nremiseritis peccata, remissa erunt. at uero in actibus\napostolorum sic habes: et repleti sunt omnes spiritu\nsancto et coeperunt loqui uariis linguis quomodo\nspiritus dabat eloqui his.\ndiuersitas autem uisionum\nfrequentiam famulantium significat angelorum iuxta quod\ndominus ipse promiserat dicens: e t uidebitis angelos\ndescendentes et ascendentes ad filium hominis.\natque utinam cum euangelii fine noster quoque sermo claudatur!\nCur secundum Matthaeum et Marcum mandat discipulis:\npraecedam uos in Galilaeam, ibi me uidebitis, secundum\nLucan uero et Iohannem etiam intra conclaue obtulit se\nuidendum? et quidem quod se uidendum frequenter obtulerit\net plus quam quingentis fratribus et Petro et lacobo etiam\napostoli co probauimus testimonio et Lucas in Actibus apostolorum\ndocuit quod discipulis manifestauerit se uiuere post\npassionem suam in multis argumentis apparens his et\ndisputans deregno dei. ergo quia saepius et diuersis apparuit,\ncum in Galilaea quando sit uisus nequaquam praescriptum ac definitum\ntempus scriptura signauerit, in Hierusalem quando se\nobtulerit, et diem et horam expresserit, timidiores intra conclauia\n\n\n\n\n\n\nreuisantur, fortiores ad montem conuenerint.\ndenique intra\nconclaue ostiis clausis inducit Iohannes discipulos congregatos\npropter metum Iudaeorum, quos non undecim Lucas, sed\nplures scripsit fuisse. istos autem Matthaeus undecim solos\nin Galilaea conuenisse non siluit. denique sic habes: undecim\nautem discipuli abierunt in Galilaeam in montem,\nubi constituerat illis Iesus, et uidentes eum adorauerunt,\nquidam autem dubitauerunt. quibus docendi\net baptizandi tribuit potestatem. undecim quoque discumbentibus\ndiscipulis et Marcus in fine apparuisse scribit, quando\nsimiliter praedicandi his per totum orbem mandat officium.\nunde hoc conuenientius arbitror quod dominus quidem mandauerit\ndiscipulis ut in Galilaea se uiderent, sed illis metu\nintra conclaue residentibus primo se obtulisse, postea uero\nconfirmatis animis undecim illos Galilaeam petisse. uel certe hoc\nquoque diligentibus scriptoribus placuisse repperio nihil\nobstat, si dicamus pauciores intra conclaue, in monte\nconplures fuisse.\n"};
