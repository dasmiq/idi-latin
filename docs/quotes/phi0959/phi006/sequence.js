var sequence = {"name":"Ovid. Metamorphoses","data":"In nova fert animus mutatas dicere formas\ncorpora; di, coeptis (nam vos mutastis et illas)\nadspirate meis primaque ab origine mundi\nad mea perpetuum deducite tempora carmen.\nAnte mare et terras et quod tegit omnia caelum\nunus erat toto naturae vultus in orbe,\nquem dixere chaos: rudis indigestaque moles\nnec quicquam nisi pondus iners congestaque eodem\nnon bene iunctarum discordia semina rerum.\nnullus adhuc mundo praebebat lumina Titan,\nnec nova crescendo reparabat cornua Phoebe,\nnec circumfuso pendebat in aere tellus\nponderibus librata suis, nec bracchia longo\nmargine terrarum porrexerat Amphitrite;\nutque aer, tellus illic et pontus et aether.\nSic erat instabilis tellus, innabilis unda,\nlucis egens aer: nulli sua forma manebat,\nobstabatque aliis aliud, quia corpore in uno\nfrigida pugnabant calidis, umentia siccis,\nmollia cum duris, sine pondere habentia pondus.\nHanc deus et melior litem natura diremit.\nNam caelo terras et terris abscidit undas,\net liquidum spisso secrevit ab aere caelum.\nQuae postquam evolvit caecoque exemit acervo,\ndissociata locis concordi pace ligavit.\nIgnea convexi vis et sine pondere caeli\nemicuit summaque locum sibi fecit in arce:\nproximus est aer illi levitate locoque:\ndensior his tellus, elementaque grandia traxit\net pressa est gravitate sua: circumfluus umor\nultima possedit solidumque coercuit orbem.\nSic ubi dispositam quisquis fuit ille deorum\ncongeriem secuit sectamque in membra redegit,\nprincipio terram, ne non aequalis ab omni\nparte foret, magni speciem glomeravit in orbis.\nTum freta diffudit rapidisque tumescere ventis\niussit et ambitae circumdare litora terrae.\nAddidit et fontes et stagna inmensa lacusque\nfluminaque obliquis cinxit declivia ripis,\nquae, diversa locis, partim sorbentur ab ipsa,\nin mare perveniunt partim campoque recepta\nliberioris aquae pro ripis litora pulsant.\nIussit et extendi campos, subsidere valles,\nfronde tegi silvas, lapidosos surgere montes.\nUtque duae dextra caelum totidemque sinistra\nparte secant zonae, quinta est ardentior illis,\nsic onus inclusum numero distinxit eodem\ncura dei, totidemque plagae tellure premuntur.\nQuarum quae media est, non est habitabilis aestu:\nnix tegit alta duas: totidem inter utrumque locavit\ntemperiemque dedit mixta cum frigore flamma.\nInminet his aer. Qui quanto est pondere terrae,\npondere aquae levior tanto est onerosior igni.\nIllic et nebulas, illic consistere nubes\niussit et humanas motura tonitrua mentes\net cum fulminibus facientes fulgura ventos.\nHis quoque non passim mundi fabricator habendum\naera permisit: vix nunc obsistitur illis,\ncum sua quisque regant diverso flamina tractu,\nquin lanient mundum: tanta est discordia fratrum.\nEurus ad Auroram Nabataeaque regna recessit\nPersidaque et radiis iuga subdita matutinis;\nvesper et occiduo quae litora sole tepescunt,\nproxima sunt Zephyro: Scythiam septemque triones\nhorrifer invasit Boreas: contraria tellus\nnubibus adsiduis pluviaque madescit ab Austro.\nHaec super inposuit liquidum et gravitate carentem\naethera nec quicquam terrenae faecis habentem.\nVix ita limitibus dissaepserat omnia certis,\ncum, quae pressa diu massa latuere sub illa,\nsidera coeperunt toto effervescere caelo.\nNeu regio foret ulla suis animalibus orba,\nastra tenent caeleste solum formaeque deorum,\ncesserunt nitidis habitandae piscibus undae,\nterra feras cepit, volucres agitabilis aer.\nSanctius his animal mentisque capacius altae\ndeerat adhuc et quod dominari in cetera posset.\nNatus homo est, sive hunc divino semine fecit\nille opifex rerum, mundi melioris origo,\nsive recens tellus seductaque nuper ab alto\naethere cognati retinebat semina caeli;\nquam satus Iapeto mixtam pluvialibus undis\nfinxit in effigiem moderantum cuncta deorum.\nPronaque cum spectent animalia cetera terram,\nos homini sublime dedit, caelumque videre\niussit et erectos ad sidera tollere vultus.\nSic, modo quae fuerat rudis et sine imagine, tellus\ninduit ignotas hominum conversa figuras.\nAurea prima sata est aetas, quae vindice nullo,\nsponte sua, sine lege fidem rectumque colebat.\nPoena metusque aberant, nec verba minantia fixo\naere legebantur, nec supplex turba timebat\niudicis ora sui, sed erant sine vindice tuti.\nNondum caesa suis, peregrinum ut viseret orbem,\nmontibus in liquidas pinus descenderat undas,\nnullaque mortales praeter sua litora norant.\nNondum praecipites cingebant oppida fossae;\nnon tuba directi, non aeris cornua flexi,\nnon galeae, non ensis erat: sine militis usu\nmollia securae peragebant otia gentes.\nipsa quoque inmunis rastroque intacta nec ullis\nsaucia vomeribus per se dabat omnia tellus;\ncontentique cibis nullo cogente creatis\narbuteos fetus montanaque fraga legebant\ncornaque et in duris haerentia mora rubetis\net quae deciderant patula Iovis arbore glandes.\nVer erat aeternum, placidique tepentibus auris\nmulcebant zephyri natos sine semine flores.\nMox etiam fruges tellus inarata ferebat,\nnec renovatus ager gravidis canebat aristis;\nflumina iam lactis, iam flumina nectaris ibant,\nflavaque de viridi stillabant ilice mella.\nPostquam, Saturno tenebrosa in Tartara misso,\nsub Iove mundus erat, subiit argentea proles,\nauro deterior, fulvo pretiosior aere.\nIuppiter antiqui contraxit tempora veris\nperque hiemes aestusque et inaequalis autumnos\net breve ver spatiis exegit quattuor annum.\nTum primum siccis aer fervoribus ustus\ncanduit, et ventis glacies adstricta pependit.\nTum primum subiere domus (domus antra fuerunt\net densi frutices et vinctae cortice virgae).\nSemina tum primum longis Cerealia sulcis\nobruta sunt, pressique iugo gemuere iuvenci.\nTertia post illam successit aenea proles,\nsaevior ingeniis et ad horrida promptior arma,\nnon scelerata tamen. De duro est ultima ferro.\nProtinus inrupit venae peioris in aevum\nomne nefas: fugere pudor verumque fidesque;\nIn quorum subiere locum fraudesque dolique\ninsidiaeque et vis et amor sceleratus habendi.\nVela dabat ventis (nec adhuc bene noverat illos)\nnavita; quaeque diu steterant in montibus altis,\nfluctibus ignotis insultavere carinae,\ncommunemque prius ceu lumina solis et auras\ncautus humum longo signavit limite mensor.\nNec tantum segetes alimentaque debita dives\nposcebatur humus, sed itum est in viscera terrae:\nquasque recondiderat Stygiisque admoverat umbris,\neffodiuntur opes, inritamenta malorum.\nIamque nocens ferrum ferroque nocentius aurum\nprodierat: prodit bellum, quod pugnat utroque,\nsanguineaque manu crepitantia concutit arma.\nVivitur ex rapto: non hospes ab hospite tutus,\nnon socer a genero; fratrum quoque gratia rara est.\nInminet exitio vir coniugis, illa mariti;\nlurida terribiles miscent aconita novercae;\nfilius ante diem patrios inquirit in annos.\nVicta iacet pietas, et virgo caede madentis,\nultima caelestum terras Astraea reliquit.\nNeve foret terris securior arduus aether,\nadfectasse ferunt regnum caeleste Gigantas\naltaque congestos struxisse ad sidera montes.\nTum pater omnipotens misso perfregit Olympum\nfulmine et excussit subiectae Pelion Ossae.\nObruta mole sua cum corpora dira iacerent,\nperfusam multo natorum sanguine Terram\ninmaduisse ferunt calidumque animasse cruorem,\net, ne nulla suae stirpis monimenta manerent,\nin faciem vertisse hominum. Sed et illa propago\ncontemptrix superum saevaeque avidissima caedis\net violenta fuit: scires e sanguine natos.\nQuae pater ut summa vidit Saturnius arce,\ningemit et, facto nondum vulgata recenti,\nfoeda Lycaoniae referens convivia mensae,\ningentes animo et dignas Iove concipit iras,\nconciliumque vocat: tenuit mora nulla vocatos.\nEst via sublimis, caelo manifesta sereno:\nlactea nomen habet, candore notabilis ipso.\nHac iter est superis ad magni tecta Tonantis\nregalemque domum. Dextra laevaque deorum\natria nobilium valvis celebrantur apertis\n(plebs habitat diversa locis): hac parte potentes\ncaelicolae clarique suos posuere penates.\nHic locus est, quem, si verbis audacia detur,\nhaud timeam magni dixisse Palatia caeli.\nErgo ubi marmoreo superi sedere recessu,\ncelsior ipse loco sceptroque innixus eburno\nterrificam capitis concussit terque quaterque\ncaesariem, cum qua terram, mare, sidera movit.\nTalibus inde modis ora indignantia solvit:\nâ€œNon ego pro mundi regno magis anxius illa\ntempestate fui, qua centum quisque parabat\ninicere anguipedum captivo bracchia caelo.\nNam quamquam ferus hostis erat, tamen illud ab uno\ncorpore et ex una pendebat origine bellum.\nNunc mihi, qua totum Nereus circumsonat orbem,\nperdendum est mortale genus: per flumina iuro\ninfera, sub terras Stygio labentia luco!\ncuncta prius temptata: sed inmedicabile corpus\nense recidendum est, ne pars sincera trahatur.\nSunt mihi semidei, sunt rustica numina, nymphae\nfaunique satyrique et monticolae silvani:\nquos quoniam caeli nondum dignamur honore,\nquas dedimus certe terras habitare sinamus.\nAn satis, o superi, tutos fore creditis illos,\ncum mihi, qui fulmen, qui vos habeoque regoque,\nstruxerit insidias notus feritate Lycaon?â€�\nConfremuere omnes studiisque ardentibus ausum\ntalia deposcunt. Sic, cum manus inpia saevit\nsanguine Caesareo Romanum exstinguere nomen,\nattonitum tanto subitae terrore ruinae\nhumanum genus est totusque perhorruit orbis:\nnec tibi grata minus pietas, Auguste, tuorum est,\nquam fuit illa Iovi. Qui postquam voce manuque\nmurmura conpressit, tenuere silentia cuncti.\nSubstitit ut clamor pressus gravitate regentis,\nIuppiter hoc iterum sermone silentia rupit:\nâ€œIlle quidem poenas, curam hanc dimittite, solvit.\nQuod tamen admissum, quae sit vindicta, docebo.\nContigerat nostras infamia temporis aures;\nquam cupiens falsam summo delabor Olympo\net deus humana lustro sub imagine terras.\nLonga mora est, quantum noxae sit ubique repertum,\nenumerare: minor fuit ipsa infamia vero.\nMaenala transieram latebris horrenda ferarum\net cum Cyllene gelidi pineta Lycaei:\nArcadis hinc sedes et inhospita tecta tyranni\ningredior, traherent cum sera crepuscula noctem.\nSigna dedi venisse deum, vulgusque precari\ncoeperat: inridet primo pia vota Lycaon,\nmox ait â€�experiar deus hic, discrimine aperto,\nan sit mortalis. Nec erit dubitabile verum.â€�\nNocte gravem somno necopina perdere morte\nme parat: haec illi placet experientia veri.\nNec contentus eo est: missi de gente Molossa\nobsidis unius iugulum mucrone resolvit,\natque ita semineces partim ferventibus artus\nmollit aquis, partim subiecto torruit igni.\nQuod simul inposuit mensis, ego vindice flamma\nin domino dignos everti tecta penates.\nTerritus ipse fugit, nactusque silentia ruris\nexululat frustraque loqui conatur: ab ipso\nconligit os rabiem, solitaeque cupidine caedis\nvertitur in pecudes et nunc quoque sanguine gaudet.\nIn villos abeunt vestes, in crura lacerti:\nfit lupus et veteris servat vestigia formae.\nCanities eadem est, eadem violentia vultus,\nidem oculi lucent, eadem feritatis imago est.\nOccidit una domus. Sed non domus una perire\ndigna fuit: qua terra patet, fera regnat Erinys.\nIn facinus iurasse putes. Dent ocius omnes\nquas meruere pati (sic stat sententia) poenas.â€�\nDicta Iovis pars voce probant stimulosque frementi\nadiciunt, alii partes adsensibus inplent.\nEst tamen humani generis iactura dolori\nomnibus, et, quae sit terrae mortalibus orbae\nforma futura, rogant, quis sit laturus in aras\ntura, ferisne paret populandas tradere terras.\nTalia quaerentes (sibi enim fore cetera curae)\nrex superum trepidare vetat subolemque priori\ndissimilem populo promittit origine mira.\nIamque erat in totas sparsurus fulmina terras:\nsed timuit, ne forte sacer tot ab ignibus aether\nconciperet flammas longusque ardesceret axis:\nesse quoque in fatis reminiscitur, adfore tempus,\nquo mare, quo tellus correptaque regia caeli\nardeat et mundi moles obsessa laboret.\nTela reponuntur manibus fabricata Cyclopum:\npoena placet diversa, genus mortale sub undis\nperdere et ex omni nimbos demittere caelo.\nProtinus Aeoliis Aquilonem claudit in antris\net quaecumque fugant inductas flamina nubes\nemittitque Notum. Madidis Notus evolat alis,\nterribilem picea tectus caligine vultum:\nbarba gravis nimbis, canis fluit unda capillis;\nfronte sedent nebulae, rorant pennaeque sinusque.\nUtque manu late pendentia nubila pressit,\nfit fragor: hinc densi funduntur ab aethere nimbi.\nNuntia Iunonis varios induta colores\nconcipit Iris aquas alimentaque nubibus adfert.\nSternuntur segetes et deplorata coloni\nvota iacent, longique perit labor inritus anni.\nNec caelo contenta suo est Iovis ira, sed illum\ncaeruleus frater iuvat auxiliaribus undis.\nConvocat hic amnes. Qui postquam tecta tyranni\nintravere sui, â€œnon est hortamine longo\nnunc” ait “utendum. Vires effundite vestras:\nsic opus est! aperite domos ac mole remota\nfluminibus vestris totas inmittite habenas!â€�\nIusserat; hi redeunt ac fontibus ora relaxant\net defrenato volvuntur in aequora cursu.\nIpse tridente suo terram percussit: at illa\nintremuit motuque vias patefecit aquarum.\nExspatiata ruunt per apertos flumina campos\ncumque satis arbusta simul pecudesque virosque\ntectaque cumque suis rapiunt penetralia sacris.\nSiqua domus mansit potuitque resistere tanto\nindeiecta malo, culmen tamen altior huius\nunda tegit, pressaeque latent sub gurgite turres.\nIamque mare et tellus nullum discrimen habebant:\nomnia pontus erant; deerant quoque litora ponto.\nOccupat hic collem, cumba sedet alter adunca\net ducit remos illic, ubi nuper ararat,\nille supra segetes aut mersae culmina villae\nnavigat, hic summa piscem deprendit in ulmo.\nFigitur in viridi, si fors tulit, ancora prato,\naut subiecta terunt curvae vineta carinae;\net, modo qua graciles gramen carpsere capellae,\nnunc ibi deformes ponunt sua corpora phocae.\nMirantur sub aqua lucos urbesque domosque\nNereides, silvasque tenent delphines et altis\nincursant ramis agitataque robora pulsant.\nNat lupus inter oves, fulvos vehit unda leones,\nunda vehit tigres, nec vires fulminis apro,\ncrura nec ablato prosunt velocia cervo.\nQuaesitisque diu terris, ubi sistere possit,\nin mare lassatis volucris vaga decidit alis.\nObruerat tumulos inmensa licentia ponti,\npulsabantque novi montana cacumina fluctus.\nMaxima pars unda rapitur; quibus unda pepercit,\nillos longa domant inopi ieiunia victu.\nSeparat Aonios Oetaeis Phocis ab arvis,\nterra ferax, dum terra fuit, sed tempore in illo\npars maris et latus subitarum campus aquarum.\nMons ibi verticibus petit arduus astra duobus,\nnomine Parnasus, superantque cacumina nubes.\nHic ubi Deucalion (nam cetera texerat aequor)\ncum consorte tori parva rate vectus adhaesit,\nCorycidas nymphas et numina montis adorant\nfatidicamque Themin, quae tunc oracla tenebat.\nNon illo melior quisquam nec amantior aequi\nvir fuit aut illa metuentior ulla deorum.\nIuppiter ut liquidis stagnare paludibus orbem\net superesse virum de tot modo milibus unum,\net superesse videt de tot modo milibus unam,\ninnocuos ambo, cultores numinis ambo,\nnubila disiecit nimbisque aquilone remotis\net caelo terras ostendit et aethera terris.\nNec maris ira manet, positoque tricuspide telo\nmulcet aquas rector pelagi supraque profundum\nexstantem atque umeros innato murice tectum\ncaeruleum Tritona vocat conchaeque sonanti\ninspirare iubet fluctusque et flumina signo\niam revocare dato. Cava bucina sumitur illi,\ntortilis, in latum quae turbine crescit ab imo,\nbucina, quae medio concepit ubi aera ponto,\nlitora voce replet sub utroque iacentia Phoebo.\nTunc quoque, ut ora dei madida rorantia barba\ncontigit et cecinit iussos inflata receptus,\nomnibus audita est telluris et aequoris undis,\net quibus est undis audita, coercuit omnes.\nIam mare litus habet, plenos capit alveus amnes,\nflumina subsidunt collesque exire videntur,\nsurgit humus, crescunt loca decrescentibus undis,\npostque diem longam nudata cacumina silvae\nostendunt limumque tenent in fronde relictum.\nRedditus orbis erat. Quem postquam vidit inanem\net desolatas agere alta silentia terras,\nDeucalion lacrimis ita Pyrrham adfatur obortis:\nâ€œO soror, o coniunx, o femina sola superstes,\nquam commune mihi genus et patruelis origo,\ndeinde torus iunxit, nunc ipsa pericula iungunt,\nterrarum, quascumque vident occasus et ortus,\nnos duo turba sumus; possedit cetera pontus.\nHaec quoque adhuc vitae non est fiducia nostrae\ncerta satis; terrent etiam nunc nubila mentem.\nQuis tibi, si sine me fatis erepta fuisses,\nnunc animus, miseranda, foret? quo sola timorem\nferre modo posses? quo consolante doleres?\nNamque ego (crede mihi) si te quoque pontus haberet,\nte sequerer, coniunx, et me quoque pontus haberet.\nO utinam possim populos reparare paternis\nartibus atque animas formatae infundere terrae!\nNunc genus in nobis restat mortale duobus\n(sic visum superis) hominumque exempla manemus.â€�\nDixerat, et flebant. Placuit caeleste precari\nnumen et auxilium per sacras quaerere sortes.\nNulla mora est: adeunt pariter Cephisidas undas,\nut nondum liquidas, sic iam vada nota secantes.\nInde ubi libatos inroravere liquores\nvestibus et capiti, flectunt vestigia sanctae\nad delubra deae, quorum fastigia turpi\npallebant musco stabantque sine ignibus arae.\nUt templi tetigere gradus, procumbit uterque\npronus humi gelidoque pavens dedit oscula saxo\natque ita “si precibus” dixerunt “numina iustis\nvicta remollescunt, si flectitur ira deorum,\ndic, Themi, qua generis damnum reparabile nostri\narte sit, et mersis fer opem, mitissima, rebus.â€�\nMota dea est sortemque dedit: â€œDiscedite templo\net velate caput cinctasque resolvite vestes\nossaque post tergum magnae iactate parentis.â€�\nObstipuere diu, rumpitque silentia voce\nPyrrha prior iussisque deae parere recusat,\ndetque sibi veniam pavido rogat ore, pavetque\nlaedere iactatis maternas ossibus umbras.\nInterea repetunt caecis obscura latebris\nverba datae sortis secum inter seque volutant.\nInde Promethides placidis Epimethida dictis\nmulcet et “aut fallax” ait “est sollertia nobis,\naut pia sunt nullumque nefas oracula suadent.\nMagna parens terra est, lapides in corpore terrae\nossa reor dici; iacere hos post terga iubemur.â€�\nConiugis augurio quamquam Titania mota est,\nspes tamen in dubio est: adeo caelestibus ambo\ndiffidunt monitis. Sed quid temptare nocebit?\nDiscedunt velantque caput tunicasque recingunt\net iussos lapides sua post vestigia mittunt.\nSaxa (quis hoc credat, nisi sit pro teste vetustas?)\nponere duritiem coepere suumque rigorem\nmollirique mora mollitaque ducere formam.\nMox ubi creverunt naturaque mitior illis\ncontigit, ut quaedam, sic non manifesta, videri\nforma potest hominis, sed, uti de marmore coepta,\nnon exacta satis rudibusque simillima signis.\nQuae tamen ex illis aliquo pars umida suco\net terrena fuit, versa est in corporis usum;\nquod solidum est flectique nequit, mutatur in ossa;\nquae modo vena fuit, sub eodem nomine mansit;\ninque brevi spatio superorum numine saxa\nmissa viri manibus faciem traxere virorum,\net de femineo reparata est femina iactu.\nInde genus durum sumus experiensque laborum\net documenta damus qua simus origine nati.\nCetera diversis tellus animalia formis\nsponte sua peperit, postquam vetus umor ab igne\npercaluit solis, caenumque udaeque paludes\nintumuere aestu, fecundaque semina rerum\nvivaci nutrita solo ceu matris in alvo\ncreverunt faciemque aliquam cepere morando.\nSic ubi deseruit madidos septemfluus agros\nNilus et antiquo sua flumina reddidit alveo\naetherioque recens exarsit sidere limus,\nplurima cultores versis animalia glaebis\ninveniunt, et in his quaedam modo coepta per ipsum\nnascendi spatium, quaedam inperfecta suisque\ntrunca vident numeris; et eodem in corpore saepe\naltera pars vivit, rudis est pars altera tellus.\nQuippe ubi temperiem sumpsere umorque calorque,\nconcipiunt, et ab his oriuntur cuncta duobus;\ncumque sit ignis aquae pugnax, vapor umidus omnes\nres creat, et discors concordia fetibus apta est.\nErgo ubi diluvio tellus lutulenta recenti\nsolibus aetheriis altoque recanduit aestu,\nedidit innumeras species, partimque figuras\nrettulit antiquas, partim nova monstra creavit.\nIlla quidem nollet, sed te quoque, maxime Python,\ntum genuit, populisque novis, incognite serpens,\nterror eras: tantum spatii de monte tenebas.\nHunc deus arquitenens, et numquam talibus armis\nante nisi in dammis capreisque fugacibus usus,\nmille gravem telis exhausta paene pharetra\nperdidit effuso per vulnera nigra veneno.\nNeve operis famam posset delere vetustas,\ninstituit sacros celebri certamine ludos,\nPythia perdomitae serpentis nomine dictos.\nHic iuvenum quicumque manu pedibusve rotave\nvicerat, aesculeae capiebat frondis honorem:\nnondum laurus erat, longoque decentia crine\ntempora cingebat de qualibet arbore Phoebus.\nPrimus amor Phoebi Daphne Peneia, quem non\nfors ignara dedit, sed saeva Cupidinis ira.\nDelius hunc, nuper victa serpente superbus,\nviderat adducto flectentem cornua nervo\n“quid” que “tibi, lascive puer, cum fortibus armis?”\ndixerat, â€œista decent umeros gestamina nostros,\nqui dare certa ferae, dare vulnera possumus hosti,\nqui modo pestifero tot iugera ventre prementem\nstravimus innumeris tumidum Pythona sagittis.\nTu face nescio quos esto contentus amores\ninritare tua, nec laudes adsere nostras.â€�\nFilius huic Veneris â€œfigat tuus omnia, Phoebe,\nte meus arcus:” ait “quantoque animalia cedunt\ncuncta deo tanto minor est tua gloria nostra.â€�\nDixit et eliso percussis aere pennis\ninpiger umbrosa Parnasi constitit arce\neque sagittifera prompsit duo tela pharetra\ndiversorum operum: fugat hoc, facit illud amorem.\nQuod facit, auratum est et cuspide fulget acuta;\nquod fugat, obtusum est et habet sub harundine plumbum.\nHoc deus in nympha Peneide fixit, at illo\nlaesit Apollineas traiecta per ossa medullas.\nProtinus alter amat, fugit altera nomen amantis\nsilvarum tenebris captivarumque ferarum\nexuviis gaudens innuptaeque aemula Phoebes.\nVitta coercebat positos sine lege capillos.\nMulti illam petiere, illa aversata petentes\ninpatiens expersque viri nemora avia lustrat,\nnec quid Hymen, quid Amor, quid sint conubia curat.\nSaepe pater dixit “generum mihi, filia, debes,”\nsaepe pater dixit “debes mihi nata, nepotes:”\nilla, velut crimen taedas exosa iugales,\npulchra verecundo suffunditur ora rubore,\ninque patris blandis haerens cervice lacertis\n“da mihi perpetua, genitor carissime,” dixit\n“virginitate frui: dedit hoc pater ante Dianae.”\nIlle quidem obsequitur, sed te decor iste quod optas\nesse vetat. Votoque tuo tua forma repugnat:\nPhoebus amat visaeque cupit conubia Daphnes,\nquodque cupit, sperat, suaque illum oracula fallunt.\nUtque leves stipulae demptis adolentur aristis,\nut facibus saepes ardent, quas forte viator\nvel nimis admovit vel iam sub luce reliquit,\nsic deus in flammas abiit, sic pectore toto\nuritur et sterilem sperando nutrit amorem.\nSpectat inornatos collo pendere capillos\net “quid, si comantur?” ait. Videt igne micantes\nsideribus similes oculos, videt oscula, quae non\nest vidisse satis; laudat digitosque manusque\nbracchiaque et nudos media plus parte lacertos.\nSiqua latent, meliora putat. Fugit ocior aura\nilla levi neque ad haec revocantis verba resistit:\nâ€œNympha, precor, Penei, mane! Non insequor hostis:\nnympha, mane! sic agna lupum, sic cerva leonem,\nsic aquilam penna fugiunt trepidante columbae,\nhostes quaeque suos: amor est mihi causa sequendi.\nMe miserum! ne prona cadas indignave laedi\ncrura notent sentes et sim tibi causa doloris.\nAspera, qua properas, loca sunt. Moderatius, oro,\ncurre fugamque inhibe; moderatius insequar ipse.\nCui placeas, inquire tamen. Non incola montis,\nnon ego sum pastor, non hic armenta gregesque\nhorridus observo. Nescis, temeraria, nescis\nquem fugias, ideoque fugis. Mihi Delphica tellus\net Claros et Tenedos Patareaque regia servit,\nIuppiter est genitor; per me quod eritque fuitque\nestque patet; per me concordant carmina nervis.\nCerta quidem nostra est, nostra tamen una sagitta\ncertior, in vacuo quae vulnera pectore fecit.\nInventum medicina meum est, opiferque per orbem\ndicor, et herbarum subiecta potentia nobis:\nei mihi, quod nullis amor est sanabilis herbis\nnec prosunt domino, quae prosunt omnibus, artes.â€�\nPlura locuturum timido Peneia cursu\nfugit cumque ipso verba inperfecta reliquit,\ntum quoque visa decens. Nudabant corpora venti,\nobviaque adversas vibrabant flamina vestes,\net levis inpulsos retro dabat aura capillos,\nauctaque forma fuga est. Sed enim non sustinet ultra\nperdere blanditias iuvenis deus, utque monebat\nipse Amor, admisso sequitur vestigia passu.\nUt canis in vacuo leporem cum Gallicus arvo\nvidit, et hic praedam pedibus petit, ille salutem:\nalter inhaesuro similis iam iamque tenere\nsperat et extento stringit vestigia rostro,\nalter in ambiguo est, an sit conprensus, et ipsis\nmorsibus eripitur tangentiaque ora relinquit:\nsic deus et virgo est hic spe celer, illa timore.\nQui tamen insequitur pennis adiutus Amoris,\nocior est requiemque negat tergoque fugacis\ninminet et crinem sparsum cervicibus adflat.\nViribus absumptis expalluit illa citaeque\nvicta labore fugae spectans Peneidas undas\n“fer pater” inquit “opem si flumina numen habetis.\nQua nimium placui, mutando perde figuram!â€�\nVix prece finita torpor gravis occupat artus:\nmollia cinguntur tenui praecordia libro,\nin frondem crines, in ramos bracchia crescunt,\npes modo tam velox pigris radicibus haeret,\nora cacumen habet; remanet nitor unus in illa.\nHanc quoque Phoebus amat, positaque in stipite dextra\nsentit adhuc trepidare novo sub cortice pectus\nconplexusque suis ramos, ut membra, lacertis\noscula dat ligno: refugit tamen oscula lignum.\nCui deus â€œat quoniam coniunx mea non potes esse,\narbor eris certe” dixit “mea. Semper habebunt\nte coma, te citharae, te nostrae, laure, pharetrae:\ntu ducibus Latiis aderis, cum laeta triumphum\nvox canet et visent longas Capitolia pompas:\npostibus Augustis eadem fidissima custos\nante fores stabis mediamque tuebere quercum,\nutque meum intonsis caput est iuvenale capillis,\ntu quoque perpetuos semper gere frondis honores.â€�\nFinierat Paean: factis modo laurea ramis\nadnuit utque caput visa est agitasse cacumen.\nEst nemus Haemoniae, praerupta quod undique claudit\nsilva: vocant Tempe. Per quae Peneus ab imo\neffusus Pindo spumosis volvitur undis,\ndeiectuque gravi tenues agitantia fumos\nnubila conducit summisque adspergine silvis\ninpluit et sonitu plus quam vicina fatigat.\nHaec domus, haec sedes, haec sunt penetralia magni\namnis; in his residens facto de cautibus antro,\nundis iura dabat nymphisque colentibus undas.\nConveniunt illuc popularia flumina primum,\nnescia, gratentur consolenturne parentem,\npopulifer Sperchios et inrequietus Enipeus\nApidanusque senex lenisque Amphrysos et Aeas,\nmoxque amnes alii, qui, qua tulit impetus illos,\nin mare deducunt fessas erroribus undas.\nInachus unus abest imoque reconditus antro\nfletibus auget aquas natamque miserrimus Io\nluget ut amissam. Nescit, vitane fruatur,\nan sit apud manes; sed quam non invenit usquam.\nesse putat nusquam atque animo peiora veretur.\nViderat a patrio redeuntem Iuppiter illam\nflumine et â€œo virgo Iove digna tuoque beatum\nnescio quem factura toro, pete” dixerat “umbras\naltorum nemorumâ€� (et nemorum monstraverat umbras),\nâ€œdum calet et medio sol est altissimus orbe.\nQuodsi sola times latebras intrare ferarum,\npraeside tuta deo nemorum secreta subibis,\nnec de plebe deo, sed qui caelestia magna\nsceptra manu teneo, sed qui vaga fulmina mitto.\nNe fuge me!”—fugiebat enim. Iam pascua Lernae\nconsitaque arboribus Lyrcea reliquerat arva,\ncum deus inducta latas caligine terras\nocculuit tenuitque fugam rapuitque pudorem.\nInterea medios Iuno despexit in agros\net noctis faciem nebulas fecisse volucres\nsub nitido mirata die, non fluminis illas\nesse, nec umenti sensit tellure remitti;\natque suus coniunx ubi sit circumspicit, ut quae\ndeprensi totiens iam nosset furta mariti.\nQuem postquam caelo non repperit, â€œaut ego fallor,\naut ego laedorâ€� ait, delapsaque ab aethere summo\nconstitit in terris nebulasque recedere iussit.\nConiugis adventum praesenserat inque nitentem\nInachidos vultus mutaverat ille iuvencam.\nBos quoque formosa est. Speciem Saturnia vaccae,\nquamquam invita, probat, nec non et cuius et unde\nquove sit armento, veri quasi nescia quaerit.\nIuppiter e terra genitam mentitur, ut auctor\ndesinat inquiri. Petit hanc Saturnia munus.\nQuid faciat? crudele suos addicere amores,\nnon dare suspectum est. Pudor est qui suadeat illinc,\nhinc dissuadet amor. Victus pudor esset amore;\nsed leve si munus sociae generisque torique\nvacca negaretur, poterat non vacca videri.\nPaelice donata non protinus exuit omnem\ndiva metum timuitque Iovem et fuit anxia furti,\ndonec Arestoridae servandam tradidit Argo.\nCentum luminibus cinctum caput Argus habebat:\ninde suis vicibus capiebant bina quietem,\ncetera servabant atque in statione manebant.\nConstiterat quocumque modo, spectabat ad Io:\nante oculos Io, quamvis aversus, habebat.\nLuce sinit pasci; cum sol tellure sub alta est,\nclaudit et indigno circumdat vincula collo.\nfrondibus arboreis et amara pascitur herba,\nproque toro terrae non semper gramen habenti\nincubat infelix limosaque flumina potat.\nIlla etiam supplex Argo cum bracchia vellet\ntendere, non habuit, quae bracchia tenderet Argo,\net conata queri mugitus edidit ore\npertimuitque sonos propriaque exterrita voce est.\nVenit et ad ripas, ubi ludere saepe solebat,\nInachidas ripas; novaque ut conspexit in unda\ncornua, pertimuit seque exsternata refugit.\nNaides ignorant, ignorat et Inachus ipse,\nquae sit; at illa patrem sequitur sequiturque sorores\net patitur tangi seque admirantibus offert.\nDecerptas senior porrexerat Inachus herbas:\nilla manus lambit patriisque dat oscula palmis\nnec retinet lacrimas et, si modo verba sequantur,\noret opem nomenque suum casusque loquatur.\nLittera pro verbis, quam pes in pulvere duxit,\ncorporis indicium mutati triste peregit.\n“Me miserum!” exclamat pater Inachus inque gementis\ncornibus et niveae pendens cervice iuvencae\n“me miserum!” ingeminat, “tune es quaesita per omnes\nnata, mihi terras? tu non inventa reperta\nluctus eras levior. Retices nec mutua nostris\ndicta refers, alto tantum suspiria ducis\npectore, quodque unum potes, ad mea verba remugis.\nAt tibi ego ignarus thalamos taedasque parabam,\nspesque fuit generi mihi prima, secunda nepotum.\nDe grege nunc tibi vir, nunc de grege natus habendus.\nNec finire licet tantos mihi morte dolores,\nsed nocet esse deum, praeclusaque ianua leti\naeternum nostros luctus extendit in aevum?â€�\nTalia maerentem stellatus submovet Argus\nereptamque patri diversa in pascua natam\nabstrahit. Ipse procul montis sublime cacumen\noccupat, unde sedens partes speculatur in omnes.\nNec superum rector mala tanta Phoronidos ultra\nferre potest natumque vocat, quem lucida partu\nPleias enixa est, letoque det imperat Argum.\nParva mora est alas pedibus virgamque potenti\nsomniferam sumpsisse manu tegimenque capillis.\nHaec ubi disposuit, patria Iove natus ab arce\ndesilit in terras. Illic tegimenque removit\net posuit pennas, tantummodo virga retenta est.\nHac agit, ut pastor, per devia rura capellas,\ndum venit, adductas et structis cantat avenis.\nVoce nova captus custos Iunonius â€œat tu,\nquisquis es, hoc poteras mecum considere saxo,â€�\nArgus ait, â€œneque enim pecori fecundior ullo\nherba loco est, aptamque vides pastoribus umbram.â€�\nSedit Atlantiades et euntem multa loquendo\ndetinuit sermone diem iunctisque canendo\nvincere harundinibus servantia lumina temptat.\nIlle tamen pugnat molles evincere somnos\net, quamvis sopor est oculorum parte receptus,\nparte tamen vigilat. Quaerit quoque (namque reperta\nfistula nuper erat), qua sit ratione reperta.\nTum deus “Arcadiae gelidis in montibus” inquit\nâ€œinter hamadryadas celeberrima Nonacrinas\nnaias una fuit; nymphae Syringa vocabant.\nNon semel et satyros eluserat illa sequentes\net quoscumque deos umbrosaque silva feraxque\nrus habet. Ortygiam studiis ipsaque colebat\nvirginitate deam. Ritu quoque cincta Dianae\nfalleret et posset credi Latonia, si non\ncorneus huic arcus, si non foret aureus illi.\nSic quoque fallebat. Redeuntem colle Lycaeo\nPan videt hanc pinuque caput praecinctus acuta\ntalia verba refert”—restabat verba referre\net precibus spretis fugisse per avia nympham,\ndonec harenosi placidum Ladonis ad amnem\nvenerit. Hic illam cursum inpedientibus undis,\nut se mutarent liquidas orasse sorores,\nPanaque, cum prensam sibi iam Syringa putaret,\ncorpore pro nymphae calamos tenuisse palustres.\nDumque ibi suspirat, motos in harundine ventos\neffecisse sonum tenuem similemque querenti.\nArte nova vocisque deum dulcedine captum\n“hoc mihi concilium tecum” dixisse “manebit!“\natque ita disparibus calamis conpagine cerae\ninter se iunctis nomen tenuisse puellae.\nTalia dicturus vidit Cyllenius omnes\nsuccubuisse oculos adopertaque lumina somno.\nSupprimit extemplo vocem firmatque soporem\nlanguida permulcens medicata lumina virga.\nNec mora, falcato nutantem vulnerat ense\nqua collo est confine caput, saxoque cruentum\ndeicit et maculat praeruptam sanguine rupem.\nArge, iaces, quodque in tot lumina lumen habebas,\nexstinctum est, centumque oculos nox occupat una.\nExcipit hos volucrisque suae Saturnia pennis\ncollocat et gemmis caudam stellantibus inplet.\nProtinus exarsit nec tempora distulit irae\nhorriferamque oculis animoque obiecit Erinyn\npaelicis Argolicae stimulosque in pectore caecos\ncondidit et profugam per totum terruit orbem.\nUltimus inmenso restabas, Nile, labori.\nQuem simul ac tetigit, positis in margine ripae\nprocubuit genibus resupinoque ardua collo,\nquos potuit solos, tollens ad sidera vultus\net gemitu et lacrimis et luctisono mugitu\ncum Iove visa queri finemque orare malorum.\nConiugis ille suae conplexus colla lacertis,\nfiniat ut poenas tandem, rogat “in” que “futurum\npone metus” inquit; “numquam tibi causa doloris\nhaec erit:â€� et Stygias iubet hoc audire paludes.\nUt lenita dea est, vultus capit illa priores\nfitque quod ante fuit: fugiunt e corpore saetae,\ncornua decrescunt, fit luminis artior orbis,\ncontrahitur rictus, redeunt umerique manusque,\nungulaque in quinos dilapsa absumitur ungues:\nde bove nil superest formae nisi candor in illa.\nOfficioque pedum nymphe contenta duorum\nerigitur metuitque loqui, ne more iuvencae\nmugiat, et timide verba intermissa retemptat.\nNunc dea linigera colitur celeberrima turba,\nnunc Epaphus magni genitus de semine tandem\ncreditur esse Iovis, perque urbes iuncta parenti\ntempla tenet. Fuit huic animis aequalis et annis\nSole satus Phaethon. Quem quondam magna loquentem\nnec sibi cedentem Phoeboque parente superbum\nnon tulit Inachides, “matri” que ait “omnia demens\ncredis et es tumidus genitoris imagine falsi.â€�\nErubuit Phaethon iramque pudore repressit\net tulit ad Clymenen Epaphi convicia matrem;\n“quo” que “magis doleas genetrix,” ait “ille ego liber,\nille ferox tacui. Pudet haec opprobria nobis\net dici potuisse et non potuisse refelli.\nAt tu, si modo sum caelesti stirpe creatus,\nede notam tanti generis meque adsere caelo.â€�\nDixit et inplicuit materno bracchia collo\nperque suum Meropisque caput taedasque sororum\ntraderet oravit veri sibi signa parentis.\nAmbiguum, Clymene, precibus Phaethontis an ira\nmota magis dicti sibi criminis utraque caelo\nbracchia porrexit spectansque ad lumina solis\n“per iubar hoc” inquit “radiis insigne coruscis,\nnate, tibi iuro, quod nos auditque videtque,\nhoc te, quem spectas, hoc te, qui temperat orbem,\nSole satum. Si ficta loquor, neget ipse videndum\nse mihi, sitque oculis lux ista novissima nostris.\nNec longus patrios labor est tibi nosse penates:\nunde oritur, domus est terrae contermina nostrae.\nSi modo fert animus, gradere et scitabere ab ipso.â€�\nEmicat extemplo laetus post talia matris\ndicta suae Phaethon et concipit aethera mente,\nAethiopasque suos positosque sub ignibus Indos\nsidereis transit patriosque adit inpiger ortus.\nRegia Solis erat sublimibus alta columnis,\nclara micante auro flammasque imitante pyropo:\ncuius ebur nitidum fastigia summa tegebat,\nargenti bifores radiabant lumine valvae.\nMateriam superabat opus: nam Mulciber illic\naequora caelarat medias cingentia terras,\nterrarumque orbem, caelumque quod inminet orbi.\nCaeruleos habet unda deos, Tritona canorum\nProteaque ambiguum, balaenarumque prementem\nAegaeona suis inmania terga lacertis,\nDoridaque et natas, quarum pars nare videtur,\npars in mole sedens virides siccare capillos,\npisce vehi quaedam: facies non omnibus una,\nnon diversa tamen, qualem decet esse sororum.\nTerra viros urbesque gerit silvasque ferasque\nfluminaque et nymphas et cetera numina ruris.\nHaec super imposita est caeli fulgentis imago\nsignaque sex foribus dextris totidemque sinistris.\nQuo simul acclivi Clymeneia limite proles\nvenit et intravit dubitati tecta parentis,\nprotinus ad patrios sua fert vestigia vultus\nconsistitque procul: neque enim propiora ferebat\nlumina. Purpurea velatus veste sedebat\nin solio Phoebus claris lucente smaragdis.\nA dextra laevaque Dies et Mensis et Annus\nSaeculaque et positae spatiis aequalibus Horae\nVerque novum stabat cinctum florente corona,\nstabat nuda Aestas et spicea serta gerebat,\nstabat et Autumnus, calcatis sordidus uvis,\net glacialis Hiems, canos hirsuta capillos.\nInde loco medius rerum novitate paventem\nSol oculis iuvenem, quibus adspicit omnia, vidit\n“quae” que “viae tibi causa? quid hac” ait “arce petisti,\nprogenies, Phaethon, haud infitianda parenti?â€�\nIlle refert â€œo lux inmensi publica mundi,\nPhoebe pater, si das usum mihi nominis huius\nnec falsa Clymene culpam sub imagine celat,\npignera da, genitor, per quae tua vera propago\ncredar, et hunc animis errorem detrahe nostris.â€�\nDixerat: at genitor circum caput omne micantes\ndeposuit radios propiusque accedere iussit;\namplexuque dato â€œnec tu meus esse negari\ndignus es, et Clymene veros” ait “edidit ortus.\nQuoque minus dubites, quodvis pete munus, ut illud\nme tribuente feras. Promissis testis adesto\ndis iuranda palus, oculis incognita nostris.â€�\nVix bene desierat, currus rogat ille paternos\ninque diem alipedum ius et moderamen equorum.\nPaenituit iurasse patrem. Qui terque quaterque\nconcutiens inlustre caput “temeraria” dixit\nvox mea facta tua est. Utinam promissa liceret\nnon dare! confiteor, solum hoc tibi, nate, negarem.\nDissuadere licet. Non est tua tuta voluntas.\nMagna petis, Phaethon, et quae nec viribus istis\nmunera conveniant nec tam puerilibus annis.\nSors tua mortalis, non est mortale quod optas.\nPlus etiam, quam quod superis contingere possit,\nnescius adfectas. Placeat sibi quisque licebit,\nnon tamen ignifero quisquam consistere in axe\nme valet excepto. Vasti quoque rector Olympi,\nqui fera terribili iaculatur fulmina dextra,\nnon agat hos currus: et quid Iove maius habemus?\nArdua prima via est et qua vix mane recentes\nenitantur equi: medio est altissima caelo,\nunde mare et terras ipsi mihi saepe videre\nfit timor, et pavida trepidat formidine pectus.\nUltima prona via est et eget moderamine certo:\ntunc etiam quae me subiectis excipit undis,\nne ferar in praeceps, Tethys solet ipsa vereri.\nAdde quod adsidua rapitur vertigine caelum\nsideraque alta trahit celerique volumine torquet.\nNitor in adversum, nec me, qui cetera, vincit\nimpetus, et rapido contrarius evehor orbi.\nFinge datos currus: quid ages? poterisne rotatis\nobvius ire polis, ne te citus auferat axis?\nForsitan et lucos illic urbesque deorum\nconcipias animo delubraque ditia donis\nesse? per insidias iter est formasque ferarum.\nUtque viam teneas nulloque errore traharis,\nper tamen adversi gradieris cornua tauri\nHaemoniosque arcus violentique ora leonis\nsaevaque circuitu curvantem bracchia longo\nscorpion atque aliter curvantem bracchia cancrum.\nNec tibi quadrupedes animosos ignibus illis,\nquos in pectore habent, quos ore et naribus efflant,\nin promptu regere est: vix me patiuntur, ubi acres\nincaluere animi, cervixque repugnat habenis.\nAt tu, funesti ne sim tibi muneris auctor,\nnate, cave, dum resque sinit, tua corrige vota.\nScilicet ut nostro genitum te sanguine credas,\npignera certa petis? do pignera certa timendo\net patrio pater esse metu probor. Adspice vultus\necce meos; utinamque oculos in pectora posses\ninserere et patrias intus deprendere curas!\nDenique quidquid habet dives, circumspice, mundus,\neque tot ac tantis caeli terraeque marisque\nposce bonis aliquid: nullam patiere repulsam.\nDeprecor hoc unum, quod vero nomine poena,\nnon honor est: poenam, Phaethon, pro munere poscis.\nQuid mea colla tenes blandis, ignare, lacertis?\nne dubita, dabitur (Stygias iuravimus undas)\nquodcumque optaris: sed tu sapientius opta.â€�\nFinierat monitus: dictis tamen ille repugnat\npropositumque premit flagratque cupidine currus.\nErgo qua licuit genitor cunctatus ad altos\ndeducit iuvenem, Vulcania munera, currus.\nAureus axis erat, temo aureus, aurea summae\ncurvatura rotae, radiorum argenteus ordo;\nper iuga chrysolithi positaeque ex ordine gemmae\nclara repercusso reddebant lumina Phoebo.\nDumque ea magnanimus Phaethon miratur opusque\nperspicit, ecce vigil nitido patefecit ab ortu\npurpureas Aurora fores et plena rosarum\natria. Diffugiunt stellae, quarum agmina cogit\nLucifer et caeli statione novissimus exit.\nQuem petere ut terras mundumque rubescere vidit\ncornuaque extremae velut evanescere lunae,\niungere equos Titan velocibus imperat Horis.\nIussa deae celeres peragunt, ignemque vomentes,\nambrosiae suco saturos, praesepibus altis\nquadrupedes ducunt adduntque sonantia frena.\nTum pater ora sui sacro medicamine nati\ncontigit et rapidae fecit patientia flammae\nimposuitque comae radios, praesagaque luctus\npectore sollicito repetens suspiria dixit:\nâ€œSi potes his saltem monitis parere parentis,\nparce, puer, stimulis et fortius utere loris:\nsponte sua properant; labor est inhibere volentes.\nNec tibi directos placeat via quinque per arcus:\nsectus in obliquum est lato curvamine limes,\nzonarumque trium contentus fine polumque\neffugit australem iunctamque aquilonibus arcton.\nHac sit iter: manifesta rotae vestigia cernes.\nUtque ferant aequos et caelum et terra calores,\nnec preme nec summum molire per aethera currum.\nAltius egressus caelestia tecta cremabis,\ninferius terras: medio tutissimus ibis.\nNeu te dexterior tortum declinet ad anguem,\nneve sinisterior pressam rota ducat ad aram:\ninter utrumque tene. Fortunae cetera mando,\nquae iuvet et melius quam tu tibi, consulat opto.\nDum loquor, Hesperio positas in litore metas\numida nox tetigit. Non est mora libera nobis:\nposcimur: effulget tenebris aurora fugatis.\nCorripe lora manu, vel, si mutabile pectus\nest tibi, consiliis, non curribus utere nostris,\ndum potes et solidis etiamnunc sedibus adstas\ndumque male optatos nondum premis inscius axes.\nQuae tutus spectes, sine me dare lumina terris!â€�\nOccupat ille levem iuvenali corpore currum,\nstatque super manibusque datas contingere habenas\ngaudet et invito grates agit inde parenti.\nInterea volucres Pyrois et Eous et Aethon,\nSolis equi, quartusque Phlegon, hinnitibus auras\nflammiferis implent pedibusque repagula pulsant.\nQuae postquam Tethys, fatorum ignara nepotis\nreppulit, et facta est inmensi copia caeli,\ncorripuere viam pedibusque per aera motis\nobstantes scindunt nebulas pennisque levati\npraetereunt ortos isdem de partibus Euros.\nSed leve pondus erat, nec quod cognoscere possent\nSolis equi, solitaque iugum gravitate carebat;\nutque labant curvae iusto sine pondere naves\nperque mare instabiles nimia levitate feruntur,\nsic onere adsueto vacuus dat in aera saltus\nsuccutiturque alte similisque est currus inani.\nQuod simulac sensere, ruunt tritumque relinquunt\nquadriiugi spatium, nec quo prius ordine currunt.\nIpse pavet nec qua commissas flectat habenas,\nnec scit, qua sit iter; nec, si sciat, imperet illis.\nTum primum radiis gelidi caluere triones\net vetito frustra temptarunt aequore tingi,\nquaeque polo posita est glaciali proxima serpens,\nfrigore pigra prius nec formidabilis ulli,\nincaluit sumpsitque novas fervoribus iras.\nTe quoque turbatum memorant fugisse, Boote,\nquamvis tardus eras et te tua plaustra tenebant.\nUt vero summo despexit ab aethere terras\ninfelix Phaethon penitus penitusque iacentes,\npalluit et subito genua intremuere timore,\nsuntque oculis tenebrae per tantum lumen obortae.\nEt iam mallet equos numquam tetigisse paternos,\niam cognosse genus piget et valuisse rogando,\niam Meropis dici cupiens ita fertur, ut acta\npraecipiti pinus borea, cui victa remisit\nfrena suus rector, quam dis votisque reliquit.\nQuid faciat? multum caeli post terga relictum,\nante oculos plus est! animo metitur utrumque,\net modo quos illi fatum contingere non est,\nprospicit occasus, interdum respicit ortus:\nquidque agat ignarus stupet et nec frena remittit\nnec retinere valet nec nomina novit equorum.\nSparsa quoque in vario passim miracula caelo\nvastarumque videt trepidus simulacra ferarum.\nEst locus, in geminos ubi bracchia concavat arcus\nscorpius et cauda flexisque utrimque lacertis\nporrigit in spatium signorum membra duorum.\nHunc puer ut nigri madidum sudore veneni\nvulnera curvata minitantem cuspide vidit,\nmentis inops gelida formidine lora remisit.\nQuae postquam summum tetigere iacentia tergum,\nexspatiantur equi, nulloque inhibente per auras\nignotae regionis eunt, quaque impetus egit,\nhac sine lege ruunt altoque sub aethere fixis\nincursant stellis rapiuntque per avia currum.\nEt modo summa petunt, modo per declive viasque\npraecipites spatio terrae propiore feruntur.\nInferiusque suis fraternos currere Luna\nadmiratur equos, ambustaque nubila fumant;\ncorripitur flammis ut quaeque altissima, tellus\nfissaque agit rimas et sucis aret ademptis.\nPabula canescunt, cum frondibus uritur arbor,\nmateriamque suo praebet seges arida damno.\nParva queror: magnae pereunt cum moenibus urbes,\ncumque suis totas populis incendia gentes\nin cinerem vertunt. Silvae cum montibus ardent,\nardet Athos Taurusque Cilix et Tmolus et Oete\net tum sicca, prius creberrima fontibus, Ide,\nvirgineusque Helicon et nondum Oeagrius Haemus;\nardet in inmensum geminatis ignibus Aetna\nParnasusque biceps et Eryx et Cynthus et Othrys,\net tandem nivibus Rhodope caritura, Mimasque\nDindymaque et Mycale natusque ad sacra Cithaeron.\nNec prosunt Scythiae sua frigora: Caucasus ardet\nOssaque cum Pindo maiorque ambobus Olympus\naeriaeque Alpes et nubifer Appenninus.\nTum vero Phaethon cunctis e partibus orbem\nadspicit accensum nec tantos sustinet aestus,\nferventesque auras velut e fornace profunda\nore trahit currusque suos candescere sentit;\net neque iam cineres eiectatamque favillam\nferre potest calidoque involvitur undique fumo,\nquoque eat, aut ubi sit, picea caligine tectus\nnescit et arbitrio volucrum raptatur equorum.\nSanguine tum credunt in corpora summa vocato\nAethiopum populos nigrum traxisse colorem.\nTum facta est Libye raptis umoribus aestu\narida, tum nymphae passis fontesque lacusque\ndeflevere comis: quaerit Boeotia Dircen,\nArgos Amymonen, Ephyre Pirenidas undas.\nNec sortita loco distantes flumina ripas\ntuta manent: mediis Tanais fumavit in undis\nPeneusque senex Teuthranteusque Caicus\net celer Ismenos cum Phegiaco Erymantho\narsurusque iterum Xanthus flavusque Lycormas,\nquique recurvatis ludit Maeandrus in undis.\nMygdoniusque Melas et Taenarius Eurotas.\nArsit et Euphrates Babylonius, arsit Orontes\nThermodonque citus Gangesque et Phasis et Hister.\nAestuat Alpheus, ripae Spercheides ardent,\nquodque suo Tagus amne vehit, fluit ignibus aurum,\net quae Maeonias celebrabant carmine ripas\nflumineae volucres, medio caluere Caystro.\nNilus in extremum fugit perterritus orbem\nocculuitque caput, quod adhuc latet: ostia septem\npulverulenta vacant, septem sine flumine valles.\nFors eadem Ismarios Hebrum cum Strymone siccat\nHesperiosque amnes Rhenum Rhodanumque Padumque,\ncuique fuit rerum promissa potentia, Thybrin.\nDissilit omne solum, penetratque in Tartara rimis\nlumen et infernum terret cum coniuge regem.\nEt mare contrahitur, siccaeque est campus harenae\nquod modo pontus erat: quosque altum texerat aequor,\nexsistunt montes et sparsas Cycladas augent.\nIma petunt pisces, nec se super aequora curvi\ntollere consuetas audent delphines in auras;\ncorpora phocarum summo resupina profundo\nexanimata natant. Ipsum quoque Nerea fama est\nDoridaque et natas tepidis latuisse sub antris.\nTer Neptunus aquis cum torvo bracchia vultu\nexserere ausus erat, ter non tulit aeris ignes.\nAlma tamen Tellus, ut erat circumdata ponto,\ninter aquas pelagi contractosque undique fontes,\nqui se condiderant in opacae viscera matris,\nsustulit oppressos collo tenus arida vultus\nopposuitque manum fronti magnoque tremore\nomnia concutiens paulum subsedit et infra\nquam solet esse fuit, siccaque ita voce locuta est:\nâ€œSi placet hoc, meruique, quid o tua fulmina cessant,\nsumme deum? liceat periturae viribus ignis\nigne perire tuo clademque auctore levare.\nVix equidem fauces haec ipsa in verba resolvoâ€�\n(presserat ora vapor): â€œtostos en adspice crines\ninque oculis tantum, tantum super ora favillae.\nHosne mihi fructus, hunc fertilitatis honorem\nofficiique refers, quod adunci vulnera aratri\nrastrorumque fero totoque exerceor anno,\nquod pecori frondes, alimentaque mitia, fruges,\nhumano generi, vobis quoque tura ministro?\nSed tamen exitium fac me meruisse: quid undae,\nquid meruit frater? cur illi tradita sorte\naequora decrescunt et ab aethere longius absunt?\nQuodsi nec fratris nec te mea gratia tangit,\nat caeli miserere tui. Circumspice utrumque,\nfumat uterque polus. Quos si vitiaverit ignis,\natria vestra ruent. Atlas en ipse laborat\nvixque suis umeris candentem sustinet axem.\nSi freta, si terrae pereunt, si regia caeli,\nin chaos antiquum confundimur. Eripe flammis,\nsiquid adhuc superest, et rerum consule summae.â€�\nDixerat haec Tellus: neque enim tolerare vaporem\nulterius potuit nec dicere plura: suumque\nrettulit os in se propioraque manibus antra.\nAt pater omnipotens, superos testatus et ipsum,\nqui dederat currus, nisi opem ferat, omnia fato\ninteritura gravi, summam petit arduus arcem,\nunde solet nubes latis inducere terris,\nunde movet tonitrus vibrataque fulmina iactat.\nSed neque quas posset terris inducere nubes\ntunc habuit, nec quos caelo demitteret imbres.\nIntonat et dextra libratum fulmen ab aure\nmisit in aurigam pariterque animaque rotisque\nexpulit et saevis compescuit ignibus ignes.\nConsternantur equi et saltu in contraria facto\ncolla iugo eripiunt abruptaque lora relinquunt.\nIllic frena iacent, illic temone revulsus\naxis, in hac radii fractarum parte rotarum,\nsparsaque sunt late laceri vestigia currus.\nAt Phaethon rutilos flamma populante capillos,\nvolvitur in praeceps longoque per aera tractu\nfertur, ut interdum de caelo stella sereno\netsi non cecidit, potuit cecidisse videri.\nQuem procul a patria diverso maximus orbe\nexcipit Eridanus fumantiaque abluit ora.\nNaÃ¯des Hesperiae trifida fumantia flamma\ncorpora dant tumulo, signant quoque carmine saxum:\nHIC SITUS EST PHAETHON, CURRUS AURIGA PATERNI:\nQUEM SI NON TENUIT, MAGNIS TAMEN EXCIDIT AUSIS.\nNam pater obductos, luctu miserabilis aegro\ncondiderat vultus: et, si modo credimus, unum\nisse diem sine sole ferunt: incendia lumen\npraebebant aliquisque malo fuit usus in illo.\nAt Clymene postquam dixit quaecumque fuerunt\nin tantis dicenda malis, lugubris et amens\net laniata sinus totum percensuit orbem,\nexanimesque artus primo, mox ossa requirens\nrepperit (ossa tamen peregrina condita ripa!),\nincubuitque loco nomenque in marmore lectum\nperfudit lacrimis et aperto pectore fovit.\nNec minus Heliades lugent et inania morti\nmunera dant lacrimas, et caesae pectora palmis\nnon auditurum miseras Phaethonta querellas\nnocte dieque vocant adsternunturque sepulcro.\nLuna quater iunctis implerat cornibus orbem:\nillae more suo (nam morem fecerat usus)\nplangorem dederant. E quis Phaethusa, sororum\nmaxima, cum vellet terra procumbere, questa est\nderiguisse pedes. Ad quam conata venire\ncandida Lampetie subita radice retenta est.\nTertia cum crinem manibus laniare pararet,\navellit frondes; haec stipite crura teneri,\nilla dolet fieri longos sua bracchia ramos.\nDumque ea mirantur, complectitur inguina cortex,\nperque gradus uterum pectusque umerosque manusque\nambit et exstabant tantum ora vocantia matrem.\nQuid faciat mater, nisi, quo trahat impetus illam,\nhuc eat atque illuc, et, dum licet, oscula iungat?\nNon satis est; truncis avellere corpora temptat,\net teneros manibus ramos abrumpit; at inde\nsanguineae manant, tamquam de vulnere, guttae.\n“Parce, precor, mater”, quaecumque est saucia, clamat,\nâ€œparce, precor: nostrum laceratur in arbore corpus.\niamque vale” —cortex in verba novissima venit.\nInde fluunt lacrimae, stillataque sole rigescunt\nde ramis electra novis, quae lucidus amnis\nexcipit et nuribus mittit gestanda Latinis.\nAdfuit huic monstro proles Stheneleia Cycnus,\nqui tibi materno quamvis a sanguine iunctus,\nmente tamen, Phaethon, propior fuit. Ille relicto\n(nam Ligurum populos et magnas rexerat urbes)\nimperio ripas virides amnemque querellis\nEridanum implerat silvamque sororibus auctam,\ncum vox est tenuata viro, canaeque capillos\ndissimulant plumae, collumque a pectore longe\nporrigitur, digitosque ligat iunctura rubentes,\npenna latus velat, tenet os sine acumine rostrum.\nFit nova Cycnus avis, nec se caeloque Iovique\ncredit, ut iniuste missi memor ignis ab illo:\nstagna petit patulosque lacus, ignemque perosus\nquae colat elegit contraria flumina flammis.\nSqualidus interea genitor Phaethontis et expers\nipse sui decoris, qualis, cum deficit orbem,\nesse solet, lucemque odit seque ipse diemque,\ndatque animum in luctus; et luctibus adicit iram\nofficiumque negat mundo. “Satis” inquit “ab aevi\nsors mea principiis fuit inrequieta, pigetque\nactorum sine fine mihi, sine honore, laborum.\nQuilibet alter agat portantes lumina currus!\nSi nemo est omnesque dei non posse fatentur,\nipse agat ut saltem, dum nostras temptat habenas,\norbatura patres aliquando fulmina ponat.\nTum sciet, ignipedum vires expertus equorum,\nnon meruisse necem, qui non bene rexerit illos.â€�\nTalia dicentem circumstant omnia Solem\nnumina, neve velit tenebras inducere rebus,\nsupplice voce rogant: missos quoque Iuppiter ignes\nexcusat precibusque minas regaliter addit.\nConligit amentes et adhuc terrore paventes\nPhoebus equos stimuloque dolens et verbere saevit:\nsaevit enim, natumque obiectat et imputat illis.\nAt pater omnipotens ingentia moenia caeli\ncircuit et ne quid labefactum viribus ignis\ncorruat explorat. Quae postquam firma suique\nroboris esse videt terras hominumque labores\nperspicit. Arcadiae tamen est impensior illi\ncura suae: fontes et nondum audentia labi\nflumina restituit dat terrae gramina, frondes\narboribus, laesasque iubet revirescere silvas.\nDum redit itque frequens, In virgine Nonacrina\nhaesit et accepti caluere sub ossibus ignes.\nNon erat huius opus lanam mollire trahendo\nnec positu variare comas; ubi fibula vestem,\nvitta coercuerat neglectos alba capillos,\net modo leve manu iaculum, modo sumpserat arcum,\nmiles erat Phoebes: nec Maenalon attigit ulla\ngratior hac Triviae. Sed nulla potentia longa est.\nUlterius medio spatium sol altus habebat,\ncum subit illa nemus, quod nulla ceciderat aetas.\nExuit hic umero pharetram lentosque retendit\narcus, inque solo, quod texerat herba, iacebat\net pictam posita pharetram cervice premebat.\nIuppiter ut vidit fessam et custode vacantem,\n“hoc certe furtum coniunx mea nesciet” inquit,\n“aut si rescierit sunt o sunt iurgia tanti.”\nProtinus induitur faciem cultumque Dianae\natque ait: â€œO comitum, virgo, pars una mearum,\nin quibus es venata iugis?â€� De caespite virgo\nse levat et “salve numen, me indice”, dixit\n“audiat ipse licet maius Iove.” Ridet et audit,\net sibi praeferri se gaudet et oscula iungit\nnec moderata satis nec sic a virgine danda.\nQua venata foret silva, narrare parantem\nimpedit amplexu, nec se sine crimine prodit.\nIlla quidem contra, quantum modo femina possit\n(adspiceres utinam, Saturnia: mitior esses !),\nilla quidem pugnat: sed quem superare puella,\nquisve Iovem poterat? â€” Superum petit aethera victor\nIuppiter: huic odio nemus est et conscia silva.\nUnde pedem referens paene est oblita pharetram\ntollere cum telis et quem suspenderat arcum.\nEcce, suo comitata choro Dictynna per altum\nMaenalon ingrediens et caede superba ferarum\nadspicit hanc visamque vocat: clamata refugit,\net timuit primo, ne Iuppiter esset in illa.\nSed postquam pariter nymphas incedere vidit,\nsensit abesse dolos numerumque accessit ad harum.\nHeu quam difficile est crimen non prodere vultu!\nVix oculos attollit humo, nec, ut ante solebat,\niuncta deae lateri, nec toto est agmine prima,\nsed silet et laesi dat signa rubore pudoris;\net nisi quod virgo est poterat sentire Diana\nmille notis culpam; nymphae sensisse feruntur.\nOrbe resurgebant lunaria cornua nono,\ncum dea venatu, fraternis languida flammis,\nnacta nemus gelidum, de quo cum murmure labens\nibat et attritas versabat rivus harenas.\nUt loca laudavit, summas pede contigit undas:\nhis quoque laudatis “procul est” ait “arbiter omnis;\nnuda superfusis tingamus corpora lymphis.â€�\nParrhasis erubuit. Cunctae velamina ponunt:\nuna moras quaerit. Dubitanti vestis adempta est;\nqua posita nudo patuit cum corpore crimen.\nAttonitae manibusque uterum celare volenti\n“i procul hinc” dixit “nec sacros pollue fontes”\nCynthia; deque suo iussit secedere coetu.\nSenserat hoc olim magni matrona Tonantis\ndistuleratque graves in idonea tempora poenas.\nCausa morae nulla est, et iam puer Arcas (id ipsum\nindoluit Iuno) fuerat de paelice natus.\nQuo simul obvertit saevam cum lumine mentem,\n“scilicet hoc etiam restabat, adultera” dixit,\nâ€œut fecunda fores, fieretque iniuria partu\nnota, Iovisque mei testatum dedecus esset.\nHaud impune feres: adimam tibi nempe figuram,\nqua tibi, quaque places nostro, importuna, marito.â€�\nDixit et adversa prensis a fronte capillis\nstravit humi pronam. Tendebat bracchia supplex:\nbracchia coeperunt nigris horrescere villis\ncurvarique manus et aduncos crescere in ungues\nofficioque pedum fungi, laudataque quondam\nora Iovi lato fieri deformia rictu.\nNeve preces animos et verba precantia flectant\nposse loqui eripitur; vox iracunda minaxque\nplenaque terroris rauco de gutture fertur.\nMens antiqua tamen facta quoque mansit in ursa,\nadsiduoque suos gemitu testata dolores\nqualescumque manus ad caelum et sidera tollit\ningratumque Iovem, nequeat cum dicere, sentit.\nA quotiens, sola non ausa quiescere silva,\nante domum quondamque suis erravit in agris!\nA quotiens per saxa canum latratibus acta est\nvenatrixque metu venantum territa fugit!\nSaepe feris latuit visis, oblita quid esset,\nursaque conspectos in montibus horruit ursos\npertimuitque lupos, quamvis pater esset in illis.\nEcce, Lycaoniae proles, ignara parentis,\nArcas adest, ter quinque fere natalibus actis:\ndumque feras sequitur, dum saltus eligit aptos\nnexilibusque plagis silvas Erymanthidas ambit,\nincidit in matrem; quae restitit Arcade viso\net cognoscenti similis fuit. Ille refugit\ninmotosque oculos in se sine fine tenentem\nnescius extimuit propiusque accedere aventi\nvulnifico fuerat fixurus pectora telo.\nArcuit omnipotens pariterque ipsosque nefasque\nsustulit, et celeri raptos per inania vento\nimposuit caelo vicinaque sidera fecit.\nIntumuit Iuno, postquam inter sidera paelex\nfulsit et ad canam descendit in aequora Tethyn\nOceanumque senem, quorum reverentia movit\nsaepe deos, causamque viae scitantibus infit:\nâ€œQuaeritis, aetheriis quare regina deorum\nsedibus huc adsim? pro me tenet altera caelum.\nMentiar, obscurum nisi nox cum fecerit orbem,\nnuper honoratas summo, mea vulnera, caelo\nvideritis stellas illic, ubi circulus axem\nultimus extremum spatioque brevissimus ambit.\nEst vero, cur quis Iunonem laedere nolit\noffensamque tremat, quae prosum sola nocendo?\nO ego quantum egi! quam vasta potentia nostra est!\nEsse hominem vetui: facta est dea. Sic ego poenas\nsontibus impono, sic est mea magna potestas.\nVindicet antiquam faciem vultusque ferinos\ndetrahat, Argolica quod in ante Phoronide fecit.\nCur non et pulsa ducit Iunone meoque\ncollocat in thalamo socerumque Lycaona sumit?\nAt vos si laesae tangit contemptus alumnae,\ngurgite caeruleo septem prohibete triones\nsideraque in caelo, stupri mercede, recepta\npellite, ne puro tingatur in aequore paelex.â€�\nDi maris adnuerant: habili Saturnia curru\ningreditur liquidum pavonibus aethera pictis,\ntam nuper pictis caeso pavonibus Argo,\nquam tu nuper eras, cum candidus ante fuisses,\ncorve loquax, subito nigrantes versus in alas.\nNam fuit haec quondam niveis argentea pennis\nales ut aequaret totas sine labe columbas\nnec servaturis vigili Capitolia voce\ncederet anseribus nec amanti flumina cycno.\nLingua fuit damno; lingua faciente loquaci\nqui color albus erat, nunc est contrarius albo.\nPulchrior in tota, quam Larisaea Coronis,\nnon fuit Haemonia: placuit tibi, Delphice, certe,\ndum vel casta fuit vel inobservata. Sed ales\nsensit adulterium Phoebeius, utque latentem\ndetegeret culpam, non exorabilis index,\nad dominum tendebat iter. Quem garrula motis\nconsequitur pennis, scitetur ut omnia, cornix,\nauditaque viae causa “non utile carpis”\ninquit â€œiter: ne sperne meae praesagia linguae.\nQuid fuerim quid simque vide, meritumque require:\ninvenies nocuisse fidem. Nam tempore quodam\nPallas Erichthonium, prolem sine matre creatam,\nclauserat Actaeo texta de vimine cista\nvirginibusque tribus gemino de Cecrope natis\net legem dederat, sua ne secreta viderent.\nAbdita fronde levi densa speculabar ab ulmo,\nquid facerent. Commissa duae sine fraude tuentur,\nPandrosos atque Herse; timidas vocat una sorores\nAglauros nodosque manu diducit, et intus\ninfantemque vident adporrectumque draconem.\nActa deae refero. Pro quo mihi gratia talis\nredditur, ut dicar tutela pulsa Minervae\net ponar post noctis avem. Mea poena volucres\nadmonuisse potest ne voce pericula quaerant.\nAt, puto, non ultro nec quicquam tale rogantem\nme petiit? ipsa licet hoc a Pallade quaeras:\nquamvis irata est, non hoc irata negabit.\nNam me Phocaica clarus tellure Coroneus\n(nota loquor) genuit fueramque ego regia virgo\ndivitibusque procis (ne me contemne) petebar.\nForma mihi nocuit. Nam cum per litora lentis\npassibus, ut soleo, summa spatiarer harena,\nvidit et incaluit pelagi deus; utque precando\ntempora cum blandis absumpsit inania verbis,\nvim parat et sequitur. Fugio densumque relinquo\nlitus et in molli nequiquam lassor harena.\nInde deos hominesque voco; nec contigit ullum\nvox mea mortalem: mota est pro virgine virgo\nauxiliumque tulit. Tendebam bracchia caelo:\nbracchia coeperunt levibus nigrescere pennis.\nReicere ex umeris vestem molibar: at illa\npluma erat inque cutem radices egerat imas.\nPlangere nuda meis conabar pectora palmis:\nsed neque iam palmas nec pectora nuda gerebam.\nCurrebam: nec, ut ante, pedes retinebat harena,\nsed summa tollebar humo. Mox alta per auras\nevehor et data sum comes inculpata Minervae.\nQuid tamen hoc prodest, si diro facta volucris\ncrimine Nyctimene nostro successit honori?\nAn quae per totam res est notissima Lesbon,\nnon audita tibi est, patrium temerasse cubile\nNyctimenen? avis illa quidem, sed conscia culpae\nconspectum lucemque fugit tenebrisque pudorem\ncelat et a cunctis expellitur aethere toto.â€�\nTalia dicenti “tibi” ait “revocamina” corvus\n“sint precor ista malo: nos vanum spernimus omen.”\nNec coeptum dimittit iter, dominoque iacentem\ncum iuvene Haemonio vidisse Coronida narrat.\nLaurea delapsa est audito crimine amanti,\net pariter vultusque deo plectrumque colorque\nexcidit. Utque animus tumida fervebat ab ira,\narma adsueta rapit flexumque a cornibus arcum\ntendit et illa suo totiens cum pectore iuncta\nindevitato traiecit pectora telo.\nIcta dedit gemitum, tractoque a corpore ferro\ncandida puniceo perfudit membra cruore,\net dixit: â€œPotui poenas tibi, Phoebe, dedisse,\nsed peperisse prius: duo nunc moriemur in una.â€�\nHactenus, et pariter vitam cum sanguine fudit.\nCorpus inane animae frigus letale secutum est.\nPaenitet heu sero poenae crudelis amantem,\nseque, quod audierit, quod sic exarserit, odit;\nodit avem, per quam crimen causamque dolendi\nscire coactus erat, nec non arcumque manumque\nodit, cumque manu temeraria tela sagittas\nconlapsamque fovet seraque ope vincere fata\nnititur et medicas exercet inaniter artes.\nQuae postquam frustra temptata, rogumque parari\nvidit et arsuros supremis ignibus artus,\ntum vero gemitus (neque enim caelestia tingi\nora licet lacrimis) alto de corde petitos\nedidit, haud aliter quam cum spectante iuvenca\nlactentis vituli, dextra libratus ab aure\ntempora discussit claro cava malleus ictu.\nUt tamen ingratos in pectora fudit odores\net dedit amplexus iniustaque iusta peregit,\nnon tulit in cineres labi sua Phoebus eosdem\nsemina, sed natum flammis uteroque parentis\neripuit geminique tulit Chironis in antrum;\nsperantemque sibi non falsae praemia linguae\ninter aves albas vetuit consistere corvum.\nSemifer interea divinae stirpis alumno\nlaetus erat mixtoque oneri gaudebat honore.\nEcce venit rutilis umeros protecta capillis\nfilia Centauri, quam quondam nympha Chariclo\nfluminis in rapidi ripis enixa vocavit\nOcyroen. Non haec artes contenta paternas\nedidicisse fuit: fatorum arcana canebat.\nErgo ubi vaticinos concepit mente furores\nincaluitque deo, quem clausum pectore habebat,\nadspicit infantem “toto” que “salutifer orbi\ncresce puer” dixit: “tibi se mortalia saepe\ncorpora debebunt; animas tibi reddere ademptas\nfas erit; idque semel dis indignantibus ausus\nposse dare hoc iterum flamma prohibebere avita\neque deo corpus fies exsangue, deusque,\nqui modo corpus eras, et bis tua fata novabis.\nTu quoque, care pater, nunc inmortalis et aevis\nomnibus ut maneas nascendi lege creatus,\nposse mori cupies, tum cum cruciabere dirae\nsanguine serpentis per saucia membra recepto;\nteque ex aeterno patientem numina mortis\nefficient, triplicesque deae tua fila resolvent.â€�\nRestabat fatis aliquid. Suspirat ab imis\npectoribus, lacrimaeque genis labuntur obortae,\natque ita “praevertunt” inquit “me fata, vetorque\nplura loqui, vocisque meae praecluditur usus.\nNon fuerant artes tanti, quae numinis iram\ncontraxere mihi; mallem nescisse futura.\nIam mihi subduci facies humana videtur,\niam cibus herba placet, iam latis currere campis\nimpetus est: in equam cognataque corpora vertor.\nTota tamen quare? pater est mihi nempe biformis.â€�\nTalia dicenti pars est extrema querellae\nintellecta parum, confusaque verba fuerunt.\nMox nec verba quidem nec equae sonus ille videtur,\nsed simulantis equam, parvoque in tempore certos\nedidit hinnitus et bracchia movit in herbas.\nTum digiti coeunt et quinos adligat ungues\nperpetuo cornu levis ungula, crescit et oris\net colli spatium, longae pars maxima pallae\ncauda fit, utque vagi crines per colla iacebant,\nin dextras abiere iubas: pariterque novata est\net vox et facies nomen quoque monstra dedere.\nFlebat opemque tuam frustra Philyreius heros,\nDelphice, poscebat. Nam nec rescindere magni\niussa Iovis poteras, nec, si rescindere posses,\ntunc aderas: Elin Messeniaque arva colebas.\nIllud erat tempus, quo te pastoria pellis\ntexit onusque fuit baculum silvestre sinistrae,\nalterius dispar septenis fistula cannis.\nDumque amor est curae, dum te tua fistula mulcet,\nincustoditae Pylios memorantur in agros\nprocessisse boves. Videt has Atlantide Maia\nnatus et arte sua silvis occultat abactas.\nSenserat hoc furtum nemo nisi notus in illo\nrure senex; Battum vicinia tota vocabant.\nDivitis hic saltus herbosaque pascua Nelei\nnobiliumque greges custos servabat equarum.\nHunc timuit blandaque manu seduxit et illi\n“quisquis es, hospes” ait, “si forte armenta requiret\nhaec aliquis, vidisse nega; neu gratia facto\nnulla rependatur, nitidam cape praemia vaccam” —\net dedit. Accepta voces has reddidit hospes:\n“Tutus eas: lapis iste prius tua furta loquetur”,\net lapidem ostendit. Simulat Iove natus abire,\nmox redit, et versa pariter cum voce figura\n“rustice, vidisti siquas hoc limite” dixit\nâ€œire boves, fer opem furtoque silentia deme:\niuncta suo pariter dabitur ubi femina tauro.â€�\nAt senior, postquam est merces geminata, â€œsub illis\nmontibus” inquit “erunt”: et erant sub montibus illis.\nRisit Atlantiades et â€œme mihi, perfide, prodis?\nme mihi prodis?â€� ait, periuraque pectora vertit\nin durum silicem, qui nunc quoque dicitur index,\ninque nihil merito vetus est infamia saxo.\nHinc se sustulerat paribus caducifer alis,\nMunychiosque volans agros gratamque Minervae\ndespectabat humum cultique arbusta Lycei.\nIlla forte die castae de more puellae\nvertice supposito festas in Palladis arces\npura coronatis portabant sacra canistris.\nInde revertentes deus adspicit ales iterque\nnon agit in rectum, sed in orbem curvat eundem.\nUt volucris visis rapidissima miluus extis,\ndum timet et densi circumstant sacra ministri,\nflectitur in gyrum nec longius audet abire\nspemque suam motis avidus circumvolat alis,\nsic super Actaeas agilis Cyllenius arces\ninclinat cursus et easdem circinat auras.\nQuanto splendidior quam cetera sidera fulget\nLucifer, et quanto quam Lucifer aurea Phoebe,\ntanto virginibus praestantior omnibus Herse\nibat, eratque decus pompae comitumque suarum.\nObstipuit forma Iove natus, et aethere pendens\nnon secus exarsit, quam cum Balearica plumbum\nfunda iacit: volat illud et incandescit eundo\net quos non habuit, sub nubibus invenit ignes.\nVertit iter caeloque petit terrena relicto\nnec se dissimulat: tanta est fiducia formae.\nQuae quamquam iusta est, cura tamen adiuvat illam\npermulcetque comas chlamydemque, ut pendeat apte,\ncollocat, ut limbus totumque appareat aurum,\nut teres in dextra, qua somnos ducit et arcet,\nvirga sit, ut tersis niteant talaria plantis.\nPars secreta domus ebore et testudine cultos\ntres habuit thalamos: quorum tu, Pandrose, dextrum,\nAglauros laevum, medium possederat Herse.\nQuae tenuit laevum, venientem prima notavit\nMercurium nomenque dei scitarier ausa est\net causam adventus. Cui sic respondit Atlantis\nPleionesque nepos: â€œEgo sum, qui iussa per auras\nverba patris porto: pater est mihi Iuppiter ipse.\nNec fingam causas; tu tantum fida sorori\nesse velis prolisque meae matertera dici.\nHerse causa viae. Faveas oramus amanti.â€�\nAdspicit hunc oculis isdem, quibus abdita nuper\nviderat Aglauros flavae secreta Minervae,\nproque ministerio magni sibi ponderis aurum\npostulat: interea tectis excedere cogit.\nVertit ad hanc torvi dea bellica luminis orbem\net tanto penitus traxit suspiria motu,\nut pariter pectus positamque in pectore forti\naegida concuteret. Subit, hanc arcana profana\ndetexisse manu tum cum sine matre creatam\nLemnicolae stirpem contra data foedera vidit,\net gratamque deo fore iam gratamque sorori\net ditem sumpto, quod avara poposcerat, auro.\nProtinus Invidiae nigro squalentia tabo\ntecta petit. Domus est imis in vallibus huius\nabdita, sole carens, non ulli pervia vento,\ntristis et ignavi plenissima frigoris, et quae\nigne vacet semper, caligine semper abundet.\nHuc ubi pervenit belli metuenda virago,\nconstitit ante domum (neque enim succedere tectis\nfas habet) et postes extrema cuspide pulsat.\nConcussae patuere fores. Videt intus edentem\nvipereas carnes, vitiorum alimenta suorum,\nInvidiam, visaque oculos avertit. At illa\nsurgit humo pigre semesarumque relinquit\ncorpora serpentum passuque incedit inerti;\nutque deam vidit formaque armisque decoram,\ningemuit vultumque ima ad suspiria duxit.\nPallor in ore sedet, macies in corpore toto,\nnusquam recta acies, livent rubigine dentes,\npectora felle virent, lingua est suffusa veneno.\nRisus abest, nisi quem visi movere dolores.\nNec fruitur somno, vigilacibus excita curis,\nsed videt ingratos intabescitque videndo\nsuccessus hominum, carpitque et carpitur una,\nsuppliciumque suum est. Quamvis tamen oderat illam,\ntalibus adfata est breviter Tritonia dictis:\nâ€œInfice tabe tua natarum Cecropis unam.\nSic opus est. Aglauros ea est.â€� Haud plura locuta\nfugit et impressa tellurem reppulit hasta.\nIlla deam obliquo fugientem lumine cernens\nmurmura parva dedit, successurumque Minervae\nindoluit, baculumque capit, quod spinea totum\nvincula cingebant, adopertaque nubibus atris,\nquacumque ingreditur, florentia proterit arva\nexuritque herbas et summa cacumina carpit,\nadflatuque suo populos urbesque domosque\npolluit. Et tandem Tritonida conspicit arcem\ningeniis opibusque et festa pace virentem,\nvixque tenet lacrimas, quia nil lacrimabile cernit.\nSed postquam thalamos intravit Cecrope natae,\niussa facit pectusque manu ferrugine tincta\ntangit et hamatis praecordia sentibus implet,\ninspiratque nocens virus, piceumque per ossa\ndissipat et medio spargit pulmone venenum.\nNeve mali causae spatium per latius errent,\ngermanam ante oculos fortunatumque sororis\nconiugium pulchraque deum sub imagine ponit,\ncunctaque magna facit. Quibus inritata dolore\nCecropis occulto mordetur et anxia nocte,\nanxia luce gemit, lentaque miserrima tabe\nliquitur ut glacies incerto saucia sole.\nFelicisque bonis non lenius uritur Herses,\nquam cum spinosis ignis supponitur herbis,\nquae neque dant flammas lenique tepore cremantur.\nSaepe mori voluit, ne quicquam tale videret,\nsaepe velut crimen rigido narrare parenti;\ndenique in adverso venientem limine sedit\nexclusura deum. Cui blandimenta precesque\nverbaque iactanti mitissima “desine” dixit:\n“hinc ego me non sum nisi te motura repulso.”\n“Stemus” ait “pacto” velox Cyllenius “isto”:\ncaelestique fores virga patefecit. At illi\nsurgere conanti partes, quascumque sedendo\nflectimus, ignava nequeunt gravitate moveri.\nIlla quidem pugnat recto se attollere trunco,\nsed genuum iunctura riget, frigusque per inguen\nlabitur, et callent amisso sanguine venae.\nUtque malum late solet inmedicabile cancer\nserpere et inlaesas vitiatis addere partes,\nsic letalis hiems paulatim in pectora venit\nvitalesque vias et respiramina clausit.\nNec conata loqui est, nec, si conata fuisset,\nvocis habebat iter: saxum iam colla tenebat,\noraque duruerant, signumque exsangue sedebat.\nNec lapis albus erat: sua mens infecerat illam.\nHas ubi verborum poenas mentisque profanae\ncepit Atlantiades, dictas a Pallade terras\nlinquit et ingreditur iactatis aethera pennis.\nSevocat hunc genitor. Nec causam fassus amoris\n“fide minister” ait “iussorum, nate, meorum,\npelle moram solitoque celer delabere cursu,\nquaeque tuam matrem tellus a parte sinistra\nsuspicit (indigenae Sidonida nomine dicunt),\nhanc pete, quodque procul montano gramine pasci\narmentum regale vides, ad litora verte.â€�\nDixit, et expulsi iamdudum monte iuvenci\nlitora iussa petunt, ubi magni filia regis\nludere virginibus Tyriis comitata solebat.\nNon bene conveniunt nec in una sede morantur\nmaiestas et amor: sceptri gravitate relicta\nille pater rectorque deum, cui dextra trisulcis\nignibus armata est, qui nutu concutit orbem,\ninduitur faciem tauri mixtusque iuvencis\nmugit et in teneris formosus obambulat herbis.\nQuippe color nivis est, quam nec vestigia duri\ncalcavere pedis nec solvit aquaticus auster.\nColla toris exstant, armis palearia pendent,\ncornua parva quidem, sed quae contendere possis\nfacta manu, puraque magis perlucida gemma.\nNullae in fronte minae, nec formidabile lumen;\npacem vultus habet. Miratur Agenore nata,\nquod tam formosus, quod proelia nulla minetur.\nSed quamvis mitem metuit contingere primo:\nmox adit et flores ad candida porrigit ora.\nGaudet amans et, dum veniat sperata voluptas,\noscula dat manibus; vix iam, vix cetera differt.\nEt nunc adludit viridique exsultat in herba,\nnunc latus in fulvis niveum deponit harenis;\npaulatimque metu dempto modo pectora praebet\nvirginea plaudenda manu, modo cornua sertis\nimpedienda novis. Ausa est quoque regia virgo\nnescia quem premeret, tergo considere tauri,\ncum deus a terra siccoque a litore sensim\nfalsa pedum primis vestigia ponit in undis:\ninde abit ulterius mediique per aequora ponti\nfert praedam. Pavet haec litusque ablata relictum\nrespicit, et dextra cornum tenet, altera dorso\nimposita est; tremulae sinuantur flamine vestes.\nIamque deus posita fallacis imagine tauri\nse confessus erat Dictaeaque rura tenebat,\ncum pater ignarus Cadmo perquirere raptam\nimperat et poenam, si non invenerit, addit\nexilium, facto pius et sceleratus eodem.\nOrbe pererrato (quis enim deprendere possit\nfurta Iovis?) profugus patriamque iramque parentis\nvitat Agenorides Phoebique oracula supplex\nconsulit et, quae sit tellus habitanda, requirit.\n“Bos tibi” Phoebus ait “solis occurret in arvis,\nnullum passa iugum curvique inmunis aratri.\nHac duce carpe vias et qua requieverit herba\nmoenia fac condas, Boeotiaque ma vocato.â€�\nVix bene Castalio Cadmus descenderat antro,\nincustoditam lente videt ire iuvencam\nnullum servitii signum cervice gerentem.\nSubsequitur pressoque legit vestigia gressu,\nauctoremque viae Phoebum taciturnus adorat.\nIam vada Cephisi Panopesque evaserat arva:\nbos stetit et tollens speciosam cornibus altis\nad caelum frontem mugitibus impulit auras,\natque ita, respiciens comites sua terga sequentes,\nprocubuit teneraque latus submisit in herba.\nCadmus agit grates peregrinaeque oscula terrae\nfigit et ignotos montes agrosque salutat.\nSacra Iovi facturus erat. Iubet ire ministros\net petere e vivis libandas fontibus undas.\nSilva vetus stabat, nulla violata securi,\net specus in medio, virgis ac vimine densus,\nefficiens humilem lapidum compagibus arcum,\nuberibus fecundus aquis, ubi conditus antro\nMartius anguis erat, cristis praesignis et auro;\nigne micant oculi, corpus tumet omne venenis,\ntres vibrant linguae, triplici stant ordine dentes.\nQuem postquam Tyria lucum de gente profecti\ninfausto tetigere gradu, demissaque in undas\nurna dedit sonitum, longo caput extulit antro\ncaeruleus serpens horrendaque sibila misit.\nEffluxere urnae manibus sanguisque reliquit\ncorpus, et attonitos subitus tremor occupat artus.\nIlle volubilibus squamosos nexibus orbes\ntorquet et inmensos saltu sinuatur in arcus,\nac media plus parte leves erectus in auras\ndespicit omne nemus, tantoque est corpore, quanto\nsi totum spectes, geminas qui separat arctos.\nNec mora, Phoenicas, sive illi tela parabant,\nsive fugam, sive ipse timor prohibebat utrumque,\noccupat: hos morsu, longis complexibus illos,\nhos necat adfiatu funesti tabe veneni.\nFecerat exiguas iam sol altissimus umbras:\nquae mora sit sociis, miratur Agenore natus,\nvestigatque viros. Tegimen derepta leoni\npellis erat, telum splendenti lancea ferro\net iaculum, teloque animus praestantior omni.\nUt nemus intravit letataque corpora vidit\nvictoremque supra spatiosi corporis hostem\ntristia sanguinea lambentem vulnera lingua,\nâ€œaut ultor vestrae, fidissima corpora, mortis,\naut comes” inquit “ero.” Dixit, dextraque molarem\nsustulit et magnum magno conamine misit.\nIllius impulsu cum turribus ardua celsis\nmoenia mota forent: serpens sine vulnere mansit\nloricaeque modo squamis defensus et atrae\nduritia pellis validos cute reppulit ictus.\nAt non duritia iaculum quoque vicit eadem:\nquod medio lentae spinae curvamine fixum\nconstitit et totum descendit in ilia ferrum.\nIlle dolore ferox caput in sua terga retorsit\nvulneraque adspexit fixumque hastile momordit\nidque, ubi vi multa partem labefecit in omnem,\nvix tergo eripuit; ferrum tamen ossibus haesit.\nTum vero, postquam solitas accessit ad iras\ncausa recens, plenis tumuerunt guttura venis,\nspumaque pestiferos circumfluit albida rictus,\nterraque rasa sonat squamis, quique halitus exit\nore niger Stygio, vitiatas inficit auras.\nIpse modo inmensum spiris facientibus orbem\ncingitur, interdum longa trabe rectior adstat\nimpete nunc vasto ceu concitus imbribus amnis\nfertur et obstantes proturbat pectore silvas.\nCedit Agenorides paulum spolioque leonis\nsustinet incursus instantiaque ora retardat\ncuspide praetenta. Furit ille et inania duro\nvulnera dat ferro figitque in acumine dentes.\nIamque venenifero sanguis manare palato\ncoeperat et virides adspergine tinxerat herbas:\nsed leve vulnus erat, quia se retrahebat ab ictu\nlaesaque colla dabat retro plagamque sedere\ncedendo arcebat nec longius ire sinebat,\ndonec Agenorides coniectum in guttura ferrum\nusque sequens pressit, dum retro quercus eunti\nobstitit, et fixa est pariter cum robore cervix.\nPondere serpentis curvata est arbor et ima\nparte flagellari gemuit sua robora caudae.\nDum spatium victor victi considerat hostis,\nvox subito audita est; neque erat cognoscere promptum\nunde, sed audita est: â€œQuid, Agenore nate, peremptum\nserpentem spectas? et tu spectabere serpens.â€�\nIlle diu pavidus pariter cum mente colorem\nperdiderat, gelidoque comae terrore rigebant.\nEcce viri fautrix, superas delapsa per auras,\nPallas adest motaeque iubet supponere terrae\nvipereos dentes, populi incrementa futuri.\nParet et, ut presso sulcum patefecit aratro,\nspargit humi iussos, mortalia semina, dentes.\nInde (fide maius) glaebae coepere moveri,\nprimaque de sulcis acies apparuit hastae,\ntegmina mox capitum picto nutantia cono,\nmox umeri pectusque onerataque bracchia telis\nexsistunt, crescitque seges clipeata virorum.\nSic ubi tolluntur festis aulaea theatris,\nsurgere signa solent primumque ostendere vultus,\ncetera paulatim, placidoque educta tenore\ntota patent imoque pedes in margine ponunt.\nTerritus hoste novo Cadmus capere arma parabat:\n“ne cape”, de populo, quem terra creaverat, unus\nexclamat “nec te civilibus insere bellis.”\nAtque ita terrigenis rigido de fratribus unum\ncomminus ense ferit; iaculo cadit eminus ipse.\nHunc quoque qui leto dederat, non longius illo\nvivit et exspirat modo quas acceperat auras;\nexemploque pari furit omnis turba, suoque\nMarte cadunt subiti per mutua vulnera fratres.\nIamque brevis vitae spatium sortita iuventus\nsanguineam tepido plangebat pectore matrem,\nquinque superstitibus, quorum fuit unus Echion.\nIs sua iecit humo monitu Tritonidis arma\nfraternaeque fidem pacis petiitque deditque.\nHos operis comites habuit Sidonius hospes,\ncum posuit iussam Phoebeis sortibus urbem.\nIam stabant Thebae: poteras iam, Cadme, videri\nexsilio felix. Soceri tibi Marsque Venusque\ncontigerant: huc adde genus de coniuge tanta,\ntot natos natasque et pignera cara nepotes,\nhos quoque iam iuvenes. Sed scilicet ultima semper\nexspectanda dies homini est, dicique beatus\nante obitum nemo supremaque funera debet.\nPrima nepos inter tot res tibi, Cadme, secundas\ncausa fuit luctus, alienaque cornua fronti\naddita, vosque canes satiatae sanguine erili.\nAt bene si quaeras, fortunae crimen in illo,\nnon scelus invenies: quod enim scelus error habebat?\nMons erat infectus variarum caede ferarum;\niamque dies medius rerum contraxerat umbras\net sol ex aequo meta distabat utraque,\ncum iuvenis placido per devia lustra vagantes\nparticipes operum compellat Hyantius ore:\nâ€œLina madent, comites, ferrumque cruore ferarum,\nfortunamque dies habuit satis. Altera lucem\ncum croceis invecta rotis Aurora reducet,\npropositum repetemus opus; nunc Phoebus utraque\ndistat idem terra finditque vaporibus arva.\nSistite opus praesens nodosaque tollite lina.â€�\nIussa viri faciunt intermittuntque laborem.\nVallis erat piceis et acuta densa cupressu,\nnomine Gargaphie, succinctae sacra Dianae.\nCuius in extremo est antrum nemorale recessu,\narte laboratum nulla: simulaverat artem\ningenio natura suo; nam pumice vivo\net levibus tofis nativum duxerat arcum.\nFons sonat a dextra, tenui perlucidus unda,\nmargine gramineo patulos succinctus hiatus.\nHic dea silvarum venatu fessa solebat\nvirgineos artus liquido perfundere rore.\nQuo postquam subiit, nympharum tradidit uni\narmigerae iaculum pharetramque arcusque retentos;\naltera depositae subiecit bracchia pallae,\nvincla duae pedibus demunt; nam doctior illis\nIsmenis Crocale sparsos per colla capillos\nconligit in nodum, quamvis erat ipsa solutis.\nExcipiunt laticem Nepheleque Hyaleque Rhanisque\net Psecas et Phiale funduntque capacibus urnis.\nDumque ibi perluitur solita Titania lympha,\necce nepos Cadmi dilata parte laborum\nper nemus ignotum non certis passibus errans\npervenit in lucum: sic illum fata ferebant.\nQui simul intravit rorantia fontibus antra,\nsicut erant, viso nudae sua pectora nymphae\npercussere viro, subitisque ululatibus omne\nimplevere nemus circumfusaeque Dianam\ncorporibus texere suis; tamen altior illis\nipsa dea est colloque tenus supereminet omnes.\nQui color infectis adversi solis ab ictu\nnubibus esse solet aut purpureae aurorae,\nis fuit in vultu visae sine veste Dianae.\nQuae quamquam comitum turba est stipata suarum,\nin latus obliquum tamen adstitit oraque retro\nflexit, et ut vellet promptas habuisse sagittas,\nquas habuit sic hausit aquas vultumque virilem\nperfudit, spargensque comas ultricibus undis\naddidit haec cladis praenuntia verba futurae:\nâ€œNunc tibi me posito visam velamine narres,\nsi poteris narrare, licet.â€� Nec plura minata\ndat sparso capiti vivacis cornua cervi,\ndat spatium collo summasque cacuminat aures,\ncum pedibusque manus, cum longis bracchia mutat\ncruribus et velat maculoso vellere corpus.\nAdditus et pavor est. Fugit Autonoeius heros\net se tam celerem cursu miratur in ipso.\nUt vero vultus et cornua vidit in unda,\n“me miserum!” dicturus erat: vox nulla secuta est.\nIngemuit: vox illa fuit, lacrimaeque per ora\nnon sua fluxerunt; mens tantum pristina mansit.\nQuid faciat? repetatne domum et regalia tecta\nan lateat silvis? pudor hoc, timor impedit illud.\nDum dubitat, videre canes. Primumque Melampus\nIchnobatesque sagax latratu signa dedere,\nGnosius Ichnobates, Spartana gente Melampus.\nInde ruunt alii rapida velocius aura,\nPamphagus et Dorceus et Oribasus, Arcades omnes,\nNebrophonusque valens et trux cum Laelape Theron\net pedibus Pterelas et naribus utilis Agre,\nHylaeusque ferox, nuper percussus ab apro,\ndeque lupo concepta Nape, pecudesque secuta\nPoemenis et natis comitata Harpyia duobus,\net substricta gerens Sicyonius ilia Ladon,\net Dromas et Canache Sticteque et Tigris et Alce\net niveis Leucon et villis Asbolus atris\npraevalidusque Lacon et cursu fortis Aello\net Thous et Cyprio velox cum fratre Lycisce,\net nigram medio frontem distinctus ab albo\nHarpalos, et Melaneus hirsutaque corpore Lachne,\net patre Dictaeo, sed matre Laconide nati\nLabros et Argiodus, et acutae vocis Hylactor,\nquosque referre mora est. Ea turba cupidine praedae\nper rupes scopulosque adituque carentia saxa,\nquaque est difficilis quaque est via nulla, sequuntur.\nIlle fugit per quae fuerat loca saepe secutus,\nheu famulos fugit ipse suos. Clamare libebat\n“Actaeon ego sum, dominum cognoscite vestrum!”\nVerba animo desunt: resonat latratibus aether.\nPrima Melanchaetes in tergo vulnera fecit,\nproxima Therodamas, Oresitrophus haesit in armo:\ntardius exierant, sed per compendia montis\nanticipata via est. Dominum retinentibus illis,\ncetera turba coit confertque in corpore dentes.\nIam loca vulneribus desunt. Gemit ille sonumque,\netsi non hominis, quem non tamen edere possit\ncervus habet, maestisque replet iuga nota querellis.\nEt genibus pronis supplex similisque roganti\ncircumfert tacitos tamquam sua bracchia vultus.\nAt comites rapidum solitis hortatibus agmen\nignari instigant oculisque Actaeona quaerunt\net velut absentem certatim Actaeona clamant\n(ad nomen caput ille refert), et abesse queruntur\nnec capere oblatae segnem spectacula praedae.\nVellet abesse quidem, sed adest; velletque videre,\nnon etiam sentire canum fera facta suorum.\nUndique circumstant mersisque in corpore rostris\ndilacerant falsi dominum sub imagine cervi.\nRumor in ambiguo est: aliis violentior aequo\nvisa dea est, alii laudant dignamque severa\nvirginitate vocant; pars invenit utraque causas.\nSola Iovis coniunx non tam culpetne probetne\neloquitur, quam clade domus ab Agenore ductae\ngaudet et a Tyria conlectum paelice transfert\nin generis socios odium. Subit ecce priori\ncausa recens, gravidamque dolet de semine magni\nesse Iovis Semelen. Dum linguam ad iurgia solvit,\n“profeci quid enim totiens per iurgia?” dixit:\nâ€œipsa petenda mihi est, ipsam, si maxima Iuno\nrite vocor, perdam, si me gemmantia dextra\nsceptra tenere decet, si sum regina Iovisque\net soror et coniunx, certe soror. At, puto, furto est\ncontenta, et thalami brevis est iniuria nostri:\nconcipit, id deerat! manifestaque crimina pleno\nfert utero, et mater, quod vix mihi contigit uno\nde Iove vult fieri: tanta est fiducia formae.\nFallat eam faxo; nec sum Saturnia, si non\nab Iove mersa suo Stygias penetrabit in undas.â€�\nSurgit ab his solio fulvaque recondita nube\nlimen adit Semeles. Nec nubes ante removit,\nquam simulavit anum posuitque ad tempora canos\nsulcavitque cutem rugis et curva trementi\nmembra tulit passu; vocem quoque fecit anilem,\nipsaque erat Beroe, Semeles Epidauria nutrix.\nErgo ubi captato sermone diuque loquendo\nad nomen venere Iovis, suspirat et â€œopto,\nIuppiter ut sit” ait: “metuo tamen omnia: multi\nnomine divorum thalamos iniere pudicos.\nNec tamen esse Iovem satis est: det pignus amoris,\nsi modo verus is est, quantusque et qualis ab alta\nIunone excipitur, tantus talisque, rogato,\ndet tibi complexus suaque ante insignia sumat.â€�\nTalibus ignaram Iuno Cadmeida dictis\nformarat. Rogat illa Iovem sine nomine munus.\nCui deus “elige” ait: “nullam patiere repulsam.\nQuoque magis credas, Stygii quoque conscia sunto\nnumina torrentis: timor et deus ille deorum estâ€œ.\nLaeta malo nimiumque potens perituraque amantis\nobsequio Semele “qualem Saturnia” dixit\nâ€œte solet amplecti, Veneris cum foedus initis,\nda mihi te talem.â€� Voluit deus ora loquentis\nopprimere: exierat iam vox properata sub auras.\nIngemuit; neque enim non haec optasse, neque ille\nnon iurasse potest. Ergo maestissimus altum\naethera conscendit vultuque sequentia traxit\nnubila, quis nimbos inmixtaque fulgura ventis\naddidit et tonitrus et inevitabile fulmen.\nQua tamen usque potest, vires sibi demere temptat;\nnec, quo centimanum deiecerat igne Typhoea,\nnunc armatur eo: nimium feritatis in illo est.\nEst aliud levius fulmen, cui dextra Cyclopum\nsaevitiae flammaeque minus, minus addidit irae;\ntela secunda vocant superi. Capit illa, domumque\nintrat Agenoream. Corpus mortale tumultus\nnon tulit aetherios donisque iugalibus arsit.\nImperfectus adhuc infans genetricis ab alvo\neripitur, patrioque tener (si credere dignum est)\ninsuitur femori maternaque tempora complet.\nFurtim illum primis Ino matertera cuuis\neducat: inde datum nymphae Nyseides antris\nocculuere suis lactisque alimenta dedere.\nDumque ea per terras fatali lege geruntur\ntutaque bis geniti sunt incunabula Bacchi,\nforte Iovem memorant, diffusum nectare, curas\nseposuisse graves vacuumque agitasse remissos\ncum Iunone iocos et â€œmaior vestra profecto est,\nquam quae contingit maribus” dixisse “voluptas.”\nIlla negat. Placuit quae sit sententia docti\nquaerere Tiresiae: venus huic erat utraque nota.\nNam duo magnorum viridi coeuntia silva\ncorpora serpentum baculi violaverat ictu;\ndeque viro factus (mirabile) femina septem\negerat autumnos. Octavo rursus eosdem\nvidit, et “est vestrae si tanta potentia plagae”\ndixit â€œut auctoris sortem in contraria mutet,\nnunc quoque vos feriam.â€� Percussis anguibus isdem\nforma prior rediit genetivaque venit imago.\nArbiter hic igitur sumptus de lite iocosa\ndicta Iovis firmat. Gravius Saturnia iusto\nnec pro materia fertur doluisse, suique\niudicis aeterna damnavit lumina nocte.\nAt pater omnipotens (neque enim licet inrita cuiquam\nfacta dei fecisse deo) pro lumine adempto\nscire futura dedit, poenamque levavit honore.\nIlle per Aonias fama celeberrimus urbes\ninreprehensa dabat populo responsa petenti.\nPrima fide vocisque ratae temptamina sumpsit\ncaerula Liriope. Quam quondam flumine curvo\nimplicuit clausaeque suis Cephisus in undis\nvim tulit. Enixa est utero pulcherrima pleno\ninfantem, nymphis iam tunc qui posset amari,\nNarcissumque vocat. De quo consultus, an esset\ntempora maturae visurus longa senectae,\nfatidicus vates “si se non noverit” inquit.\nVana diu visa est vox auguris: exitus illam\nresque probat letique genus novitasque furoris.\nNamque ter ad quinos unum Cephisius annum\naddiderat poteratque puer iuvenisque videri:\nmulti illum iuvenes, multae cupiere puellae.\nSed fuit in tenera tam dura superbia forma:\nnulli illum iuvenes, nullae tetigere puellae.\nAdspicit hunc trepidos agitantem in retia cervos\nvocalis nymphe, quae nec reticere loquenti,\nnec prior ipsa loqui didicit, resonabilis Echo.\nCorpus adhuc Echo, non vox erat; et tamen usum\ngarrula non alium, quam nunc habet, oris habebat,\nreddere de multis ut verba novissima posset.\nFecerat hoc Iuno, quia, cum deprendere posset\ncum Iove saepe suo nymphas in monte iacentes,\nilla deam longo prudens sermone tenebat,\ndum fugerent nymphae. Postquam Saturnia sensit\n“huius” ait “linguae, qua sum delusa, potestas\nparva tibi dabitur vocisque brevissimus ususâ€�:\nreque minas firmat. Tamen haec in fine loquendi\ningeminat voces auditaque verba reportat.\nErgo ubi Narcissum per devia rura vagantem\nvidit et incaluit, sequitur vestigia furtim,\nquoque magis sequitur, flamma propiore calescit,\nnon aliter, quam cum summis circumlita taedis\nadmotas rapiunt vivacia sulphura flammas.\nO quotiens voluit blandis accedere dictis\net molles adhibere preces: natura repugnat\nnec sinit incipiat. Sed, quod sinit, illa parata est\nexspectare sonos, ad quos sua verba remittat.\nForte puer comitum seductus ab agmine fido,\ndixerat “ecquis adest?” et “adest!” responderat Echo.\nHic stupet, utque aciem partes dimittit in omnes,\nvoce “veni!” magna clamat: vocat illa vocantem.\nRespicit et rursus nullo veniente “quid” inquit\n“me fugis?” et totidem, quot dixit, verba recepit.\nPerstat et, alternae deceptus imagine vocis,\n“huc coeamus!” ait: nullique libentius umquam\nresponsura sono “coeamus” rettulit Echo,\net verbis favet ipsa suis egressaque silva\nibat, ut iniceret sperato bracchia collo.\nIlle fugit fugiensque â€œmanus complexibus aufer:\nante” ait “emoriar, quam sit tibi copia nostri.”\nRettulit illa nihil nisi “sit tibi copia nostri.”\nSpreta latet silvis pudibundaque frondibus ora\nprotegit et solis ex illo vivit in antris.\nSed tamen haeret amor crescitque dolore repulsae.\nExtenuant vigiles corpus miserabile curae,\nadducitque cutem macies et in aera sucus\ncorporis omnis abit. Vox tantum atque ossa supersunt:\nvox manet; ossa ferunt lapidis traxisse figuram.\nSic hanc, sic alias undis aut montibus ortas\nluserat hic nymphas, sic coetus ante viriles.\nInde manus aliquis despectus ad aethera tollens\n“sic amet ipse licet sic non potiatur amato!”\ndixerat. Adsensit precibus Rhamnusia iustis.\nFons erat inlimis, nitidis argenteus undis,\nquem neque pastores neque pastae monte capellae\ncontigerant aliudve pecus, quem nulla volucris\nnec fera turbarat nec lapsus ab arbore ramus.\nGramen erat circa, quod proximus umor alebat,\nsilvaque sole locum passura tepescere nullo.\nHic puer, et studio venandi lassus et aestu,\nprocubuit faciemque loci fontemque secutus.\nDumque bibit, visae correptus imagine formae\nadstupet ipse sibi, vultuque inmotus eodem\nhaeret, ut e Pario formatum marmore signum.\nSpectat humi positus geminum, sua lumina, sidus\net dignos Baccho, dignos et Apolline crines\nimpubesque genas et eburnea colla decusque\noris et in niveo mixtum candore ruborem,\ncunctaque miratur, quibus est mirabilis ipse.\nSe cupit imprudens et qui probat, ipse probatur,\ndumque petit, petitur, pariterque accendit et ardet.\nInrita fallaci quotiens dedit oscula fonti!\nIn mediis quotiens visum captantia collum\nbracchia mersit aquis, nec se deprendit in illis!\nQuid videat, nescit: sed quod videt, uritur illo,\natque oculos idem, qui decipit, incitat error.\nCredule, quid frusta simulacra fugacia captas?\nquod petis, est nusquam; quod amas, avertere, perdes.\nIsta repercussae, quam cernis, imaginis umbra est:\nnil habet ista sui; tecum venitque manetque,\ntecum discedet, si tu discedere possis.\nNon illum Cereris, non illum cura quietis\nabstrahere inde potest, sed opaca fusus in herba\nspectat inexpleto mendacem lumine formam,\nperque oculos perit ipse suos; paulumque levatus\nad circumstantes tendens sua bracchia silvas\n“ecquis, io silvae, crudelius” inquit “amavit?\nScitis enim, et multis latebra opportuna fuistis.\nEcquem, cum vestrae tot agantur saecula vitae,\nqui sic tabuerit, longo meministis in aevo?\nEt placet et video; sed quod videoque placetque,\nnon tamen invenio: tantus tenet error amantem.\nQuoque magis doleam, nec nos mare separat ingens,\nnec via nec montes nec clausis moenia portis:\nexigua prohibemur aqua. Cupit ipse teneri:\nnam quotiens liquidis porreximus oscula lymphis,\nhic totiens ad me resupino nititur ore.\nPosse putes tangi: minimum est, quod amantibus obstat.\nQuisquis es, huc exi! quid me, puer unice, fallis,\nquove petitus abis? certe nec forma nec aetas\nest mea quam fugias, et amarunt me quoque nymphae.\nSpem mihi nescio quam vultu promittis amico,\ncumque ego porrexi tibi bracchia, porrigis ultro:\ncum risi, adrides; lacrimas quoque saepe notavi\nme lacrimante tuas, nutu quoque signa remittis,\net quantum motu formosi suspicor oris,\nverba refers aures non pervenientia nostras.\nIste ego sum: sensi, nec me mea fallit imago.\nUror amore mei, flammas moveoque feroque.\nQuid faciam? roger, anne rogem? quid deinde rogabo?\nquod cupio mecum est: inopem me copia fecit.\nO utinam a nostro secedere corpore possem!\nVotum in amante novum: vellem quod amamus abesset! â€”\nIamque dolor vires adimit, nec tempora vitae\nlonga meae superant, primoque exstinguor in aevo.\nNec mihi mors gravis est posituro morte dolores:\nhic, qui diligitur, vellem diuturnior esset.\nNunc duo concordes anima moriemur in una.â€�\nDixit et ad faciem rediit male sanus eandem\net lacrimis turbavit aquas, obscuraque moto\nreddita forma lacu est. Quam cum vidisset abire,\nâ€œquo refugis? remane, nec me, crudelis, amantem\ndesere!” clamavit: “liceat, quod tangere non est,\nadspicere et misero praebere alimenta furori.â€�\nDumque dolet, summa vestem deduxit ab ora\nnudaque marmoreis percussit pectora palmis.\nPectora traxerunt tenuem percussa ruborem,\nnon aliter quam poma solent, quae candida parte,\nparte rubent, aut ut variis solet uva racemis\nducere purpureum nondum matura colorem.\nQuae simul adspexit liquefacta rursus in unda,\nnon tulit ulterius, sed ut intabescere flavae\nigne levi cerae matutinaeque pruinae\nsole tepente solent, sic attenuatus amore\nliquitur et tecto paulatim carpitur igni.\nEt neque iam color est mixto candore rubori,\nnec vigor et vires et quae modo visa placebant,\nnec corpus remanet, quondam quod amaverat Echo.\nQuae tamen ut vidit, quamvis irata memorque,\nindoluit, quotiensque puer miserabilis “eheu”\ndixerat, haec resonis iterabat vocibus “eheu”;\ncumque suos manibus percusserat ille lacertos,\nhaec quoque reddebat sonitum plangoris eundem.\nUltima vox solitam fuit haec spectantis in undam,\n“heu frustra dilecte puer!” totidemque remisit\nverba locns, dictoque vale “vale!” inquit et Echo.\nIlle caput viridi fessum submisit in herba;\nlumina mors clausit domini mirantia formam.\nTunc quoque se, postquam est inferna sede receptus,\nin Stygia spectabat aqua. Planxere sorores\nnaides et sectos fratri posuere capillos,\nplanxerunt dryades: plangentibus adsonat Echo.\nIamque rogum quassasque faces feretrumque parabant:\nnusquam corpus erat; croceum pro corpore florem\ninveniunt, foliis medium cingentibus albis.\nCognita res meritam vati per Achaidas urbes\nattulerat famam, nomenque erat auguris ingens.\nSpernit Echionides tamen hunc ex omnibus unus,\ncontemptor superum, Pentheus, praesagaque ridet\nverba senis tenebrasque et cladem lucis ademptae\nobicit. Ille movens albentia tempora canis\nâ€œquam felix esses, si tu quoque luminis huius\norbus” ait “fieres, ne Bacchica sacra videres!\nNamque dies aderit, quam non procul auguror esse,\nqua novus huc veniat, proles Semeleia, Liber;\nquem nisi templorum fueris dignatus honore,\nmille lacer spargere locis et sanguine silvas\nfoedabis matremque tuam matrisque sorores.\nEvenient; neque enim dignabere numen honore,\nmeque sub his tenebris nimium vidisse quereris.â€�\nTalia dicentem proturbat Echione natus.\nDicta fides sequitur, responsaque vatis aguntur:\nLiber adest, festisque fremunt ululatibus agri;\nturba ruit, mixtaeque viris matresque nurusque\nvulgusque proceresque ignota ad sacra feruntur.\nâ€œQuis furor, anguigenae, proles Mavortia, vestras\nattonuit mentes?” Pentheus ait: “aerane tantum\naere repulsa valent et adunco tibia cornu\net magicae fraudes, ut, quos non bellicus ensis,\nnon tuba terruerit, non strictis agmina telis,\nfemineae voces et mota insania vino\nobscenique greges et inania tympana vincant?\nVosne, senes, mirer, qui longa per aequora vecti\nhac Tyron, hac profugos posuistis sede penates,\nnunc sinitis sine Marte capi? vosne, acrior aetas,\no iuvenes, propiorque meae, quos arma tenere,\nnon thyrsos, galeaque tegi, non fronde, decebat?\nEste, precor, memores, qua sitis stirpe creati,\nilliusque animos, qui multos perdidit unus,\nsumite serpentis! Pro fontibus ille lacuque\ninteriit: at vos pro fama vincite vestra!\nIlle dedit leto fortes, vos pellite molles\net patrium retinete decus. Si fata vetabant\nstare diu Thebas, utinam tormenta virique\nmoenia diruerent, ferrumque ignisque sonarent!\nEssemus miseri sine crimine, sorsque querenda,\nnon celanda foret, lacrimaeque pudore carerent.\nAt nunc a puero Thebae capientur inermi,\nquem neque bella iuvant nec tela nec usus equorum,\nsed madidi murra crines mollesque coronae\npurpuraque et pictis intextum vestibus aurum.\nQuem quidem ego actutum (modo vos absistite) cogam\nadsumptumque patrem commentaque sacra fateri.\nAn satis Acrisio est animi contemnere vanum\nnumen et Argolicas venienti claudere portas,\nPenthea terrebit cum totis advena Thebis?\nIte citi” (famulis hoc imperat), “ite ducemque\nattrahite huc vinctum! iussis mora segnis abesto.â€�\nHunc avus, hunc Athamas, hunc cetera turba suorum\ncorripiunt dictis frustraque inhibere laborant.\nAcrior admonitu est, inritaturque retenta\net crescit rabies, remoraminaque ipsa nocebant.\nSic ego torrentem, qua nil obstabat eunti,\nlenius et modico strepitu decurrere vidi:\nat quacumque trabes obstructaque saxa tenebant,\nspumeus et fervens et ab obice saevior ibat.\nEcce cruentati redeunt et, Bacchus ubi esset,\nquaerenti domino Bacchum vidisse negarunt;\n“hunc” dixere “tamen comitem famulumque sacrorum\ncepimusâ€�; et tradunt manibus post terga ligatis\nsacra dei quondam Tyrrhena gente secutum.\nAdspicit hunc Pentheus oculis, quos ira tremendos\nfecerat, et quamquam poenae vix tempora differt,\nâ€œo periture tuaque aliis documenta dature\nmorte” ait, “ede tuum nomen nomenque parentum\net patriam, morisque novi cur sacra frequentes.â€�\nIlle metu vacuus “nomen mihi” dixit “Acoetes,\npatria Maeonia est, humili de plebe parentes.\nNon mihi quae duri colerent pater arva iuvenci,\nlanigerosve greges, non ulla armenta reliquit;\npauper et ipse fuit, linoque solebat et hamis\ndecipere et calamo salientes ducere pisces.\nArs illi sua census erat. Cum traderet artem,\n“accipe quas habeo, studii successor et heres,”\ndixit “opes.” Moriensque mihi nil ille reliquit\npraeter aquas: unum hoc possum appellare paternum.\nMox ego, ne scopulis haererem semper in isdem,\naddidici regimen dextra moderante carinae\nflectere et Oleniae sidus pluviale capellae\nTaygetenque hyadasque oculis arctonque notavi\nventorumque domos et portus puppibus aptos.\nForte petens Delum Chiae telluris ad oras\napplicor et dextris adducor litora remis,\ndoque leves saltus udaeque inmittor harenae.\nNox ubi consumpta est (aurora rubescere prima\ncoeperat), exsurgo, laticesque inferre recentes\nadmoneo monstroque viam, quae ducat ad undas.\nIpse, quid aura mihi tumulo promittat ab alto\nprospicio comitesque voco repetoque carinam.\n“Adsumus en!” inquit sociorum primus Opheltes,\nutque putat, praedam deserto nactus in agro,\nvirginea puerum ducit per litora forma.\nIlle mero somnoque gravis titubare videtur\nvixque sequi. Specto cultum faciemque gradumque:\nnil ibi quod credi posset mortale videbam.\nEt sensi et dixi sociis: â€œQuod numen in isto\ncorpore sit, dubito; sed corpore numen in isto est.\nQuisquis es, o faveas nostrisque laboribus adsis.\nHis quoque des veniam.” — “Pro nobis mitte precari”\nDictys ait, quo non alius conscendere summas\nocior antemnas prensoque rudente relabi.\nHoc Libys, hoc flavus, prorae tutela, Melanthus,\nhoc probat Alcimedon, et qui requiemque modumque\nvoce dabat remis, animorum hortator Epopeus,\nhoc omnes alii: praedae tam caeca cupido est.\nâ€œNon tamen hanc sacro violari pondere pinum\nperpetiar” dixi: “pars hic mihi maxima iuris”;\ninque aditu obsisto. Furit audacissimus omni\nde numero Lycabas, qui Tusca pulsus ab urbe\nexsilium dira poenam pro caede luebat.\nIs mihi, dum resto, iuvenali guttura pugno\nrupit et excussum misisset in aequora, si non\nhaesissem, quamvis amens, in fune retentus.\nImpia turba probat factum. Tum denique Bacchus\n(Bacchus enim fuerat), veluti clamore solutus\nsit sopor aque mero redeant in pectora sensus,\n“quid facitis? quis clamor?” ait “qua, dicite, nautae,\nhuc ope perveni? quo me deferre paratis?â€�\n“Pone metum”, Proreus “et quos contingere portus\nede velis” dixit: “terra sistere petita.” —\n“Naxon” ait Liber “cursus advertite vestros.\nIlla mihi domus est, vobis erit hospita tellus.â€�\nPer mare fallaces perque omnia numina iurant\nsic fore, meque iubent pictae dare vela carinae.\nDextera Naxos erat. Dextra mihi lintea danti\n“quid facis, o demens? quis te furor—?” inquit Opheltes.\nPro se quisque timet: “laevam pete” maxima nutu\npars mihi significat, pars quid velit aure susurrat.\nObstipui “capiat” que “aliquis moderamina” dixi\nmeque ministerio scelerisque artisque removi.\nIncrepor a cunctis, totumque inmurmurat agmen.\nE quibus Aethalion â€œte scilicet omnis in uno\nnostra salus posita estâ€� ait, et subit ipse meumque\nexplet opus, Naxoque petit diversa relicta.\nTum deus inludens, tamquam modo denique fraudem\nsenserit, e puppi pontum prospectat adunca\net flenti similis â€œnon haec mihi litora, nautae,\npromisistis” ait, “non haec mihi terra rogata est.\nQuo merui poenam facto? quae gloria vestra est,\nsi puerum iuvenes, si multi fallitis unum?â€�\nIamdudum flebam: lacrimas manus impia nostras\nridet et impellit properantibus aequora remis.\nPer tibi nunc ipsum (nec enim praesentior illo\nest deus) adiuro, tam me tibi vera referre,\nquam veri maiora fide: stetit aequore puppis\nhaud aliter quam si siccum navale teneret.\nIlli admirantes remorum in verbere perstant\nvelaque deducunt geminaque ope currere temptant.\nImpediunt hederae remos nexuque recurvo\nserpunt et gravidis distinguunt vela corymbis.\nIpse racemiferis frontem circumdatus uvis\npampineis agitat velatam frondibus hastam.\nQuem circa tigres simulacraque inania lyncum\npictarumque iacent fera corpora pantherarum.\nExsiluere viri, sive hoc insania fecit,\nsive timor, primusque Medon nigrescere coepit\ncorpore et expresso spinae curvamine flecti.\nIncipit huic Lycabas: “In quae miracula” dixit\n“verteris?” et lati rictus et panda loquenti\nnaris erat, squamamque cutis durata trahebat.\nAt Libys obstantes dum vult obvertere remos,\nin spatium resilire manus breve vidit et illas\niam non esse manus, iam pinnas posse vocari.\nAlter, ad intortos cupiens dare bracchia funes,\nbracchia non habuit, truncoque repandus in undas\ncorpore desiluit: falcata novissima cauda est,\nqualia dimidiae sinuantur cornua lunae.\nUndique dant saltus multaque adspergine rorant\nemerguntque iterum redeuntque sub aequora rursus\ninque chori ludunt speciem lascivaque iactant\ncorpora et acceptum patulis mare naribus efflant.\nDe modo viginti (tot enim ratis illa ferebat)\nrestabam solus. Pavidum gelidumque trementi\ncorpore vixque meum firmat deus “excute” dicens\n“corde metum Diamque tene.” Delatus in illam\naccessi sacris Baccheaque sacra frequento.â€�\n“Praebuimus longis” Pentheus “ambagibus aures”\ninquit â€œut ira mora vires absumere posset.\nPraecipitem famuli rapite hunc cruciataque diris\ncorpora tormentis Stygiae demittite nocti.â€�\nProtinus abstractus solidis Tyrrhenus Acoetes\nclauditur in tectis; et dum crudelia iussae\ninstrumenta necis ferrumque ignesque parantur,\nsponte sua patuisse fores lapsasque lacertis\nsponte sua fama est nullo solvente catenas.\nPerstat Echionides. Nec iam iubet ire, sed ipse\nvadit, ubi electus facienda ad sacra Cithaeron\ncantibus et clara bacchantum voce sonabat.\nUt fremit acer equus, cum bellicus aere canoro\nsigna dedit tubicen, pugnaeque adsumit amorem,\nPenthea sic ictus longis ululatibus aether\nmovit, et audito clamore recanduit ira.\nMonte fere medio est, cingentibus ultima silvis,\npurus ab arboribus, spectabilis undique campus.\nHic oculis illum cernentem sacra profanis\nprima videt, prima est insano concita cursu,\nprima suum misso violavit Penthea thyrso\nmater. “Io, geminae” clamavit “adeste sorores!\nille aper, in nostris errat qui maximus agris,\nille mihi feriendus aper.â€� Ruit omnis in unum\nturba furens; cunctae coeunt trepidumque sequuntur,\niam trepidum, iam verba minus violenta loquentem,\niam se damnantem, iam se peccasse fatentem.\nSaucius ille tamen “fer opem, matertera” dixit\n“Autonoë! moveant animos Actaeonis umbrae.”\nIlla, quis Actaeon, nescit dextramque precantis\nabstulit: Inoo lacerata est altera raptu.\nNon habet infelix quae matri bracchia tendat,\ntrunca sed ostendens deiectis vulnera membris\n“adspice, mater!” ait. Visis ululavit Agaue\ncollaque iactavit movitque per aera crinem\navulsumque caput digitis complexa cruentis\nclamat “io comites, opus haec victoria nostrum est!”\nNon citius frondes autumni frigore tactas\niamque male haerentes alta rapit arbore ventus,\nquam sunt membra viri manibus direpta nefandis.\nTalibus exemplis monitae nova sacra frequentant\nturaque dant sanctasque colunt Ismenides aras.\nAt non Alcithoe Minyeias orgia censet\naccipienda dei, sed adhuc temeraria Bacchum\nprogeniem negat esse Iovis, sociasque sorores\ninpietatis habet. Festum celebrare sacerdos\ninmunesque operum famulas dominasque suorum\npectora pelle tegi, crinales solvere vittas,\nserta coma, manibus frondentes sumere thyrsos\niusserat, et saevam laesi fore numinis iram\nvaticinatus erat. Parent matresque nurusque\ntelasque calathosque infectaque pensa reponunt,\nturaque dant Bacchumque vocant Bromiumque Lyaeumque\nignigenamque satumque iterum solumque bimatrem:\nadditur his Nyseus indetonsusque Thyoneus,\net cum Lenaeo genialis consitor uvae,\nNycteliusque Eleleusque parens et Iacchus et Euhan,\net quae praeterea per Graias plurima gentes\nnomina, Liber, habes. Tibi enim inconsumpta iuventa est,\ntu puer aeternus, tu formosissimus alto\nconspiceris caelo, tibi, cum sine cornibus adstas,\nvirgineum caput est. Oriens tibi victus, adusque\ndecolor extremo qua tingitur India Gange:\nPenthea tu, venerande, bipenniferumque Lycurgum\nsacrilegos mactas, Tyrrhenaque mittis in aequor\ncorpora, tu biiugum pictis insignia frenis\ncolla premis lyncum; bacchae satyrique sequuntur,\nquique senex ferula titubantes ebrius artus\nsustinet et pando non fortiter haeret asello.\nQuacumque ingrederis, clamor iuvenalis et una\nfemineae voces inpulsaque tympana palmis\nconcavaque aera sonant longoque foramine buxus.\n“Placatus mitisque” rogant Ismenides “adsis,”\niussaque sacra colunt. Solae Minyeides intus\nintempestiva turbantes festa Minerva\naut ducunt lanas, aut stamina pollice versant,\naut haerent telae famulasque laboribus urgent.\nE quibus una levi deducens pollice filum\nâ€œdum cessant aliae commentaque sacra frequentant,\nnos quoque, quas Pallas, melior dea, detinetâ€� inquit,\nâ€œutile opus manuum vario sermone levemus:\nperque vices aliquid, quod tempora longa videri\nnon sinat, in medium vacuas referamus ad aures.â€�\nDicta probant primamque iubent narrare sorores.\nIlla, quid e multis referat (nam plurima norat),\ncogitat et dubia est, de te, Babylonia, narret,\nDerceti, quam versa squamis velantibus artus\nstagna Palaestini credunt motasse figura;\nan magis, ut sumptis illius filia pennis\nextremos albis in turribus egerit annos;\nnais an ut cantu nimiumque potentibus herbis\nverterit in tacitos iuvenalia corpora pisces,\ndonec idem passa est; an, quae poma alba ferebat,\nut nunc nigra ferat contactu sanguinis arbor.\nHoc placet, hanc, quoniam vulgaris fabula non est,\ntalibus orsa modis, lana sua fila sequente:\nâ€œPyramus et Thisbe, iuvenum pulcherrimus alter,\naltera, quas oriens habuit, praelata puellis,\ncontiguas tenuere domos, ubi dicitur altam\ncoctilibus muris cinxisse Semiramis urbem.\nNotitiam primosque gradus vicinia fecit:\ntempore crevit amor. Taedae quoque iure coissent:\nsed vetuere patres. Quod non potuere vetare,\nex aequo captis ardebant mentibus ambo.\nConscius omnis abest: nutu signisque loquuntur,\nquoque magis tegitur, tectus magis aestuat ignis.\nFissus erat tenui rima, quam duxerat olim,\ncum fieret paries domui communis utrique.\nId vitium nulli per saecula longa notatum\n(quid non sentit amor?) primi vidistis amantes,\net vocis fecistis iter; tutaeque per illud\nmurmure blanditiae minimo transire solebant.\nSaepe, ubi constiterant hinc Thisbe, Pyramus illinc,\ninque vices fuerat captatus anhelitus oris,\n“invide” dicebant “paries, quid amantibus obstas?\nquantum erat, ut sineres toto nos corpore iungi,\naut hoc si nimium est, vel ad oscula danda pateres?\nNec sumus ingrati: tibi nos debere fatemur,\nquod datus est verbis ad amicas transitus aures.â€�\nTalia diversa nequiquam sede locuti\nsub noctem dixere ”vale” partique dedere\noscula quisque suae non pervenientia contra.\nPostera nocturnos aurora removerat ignes,\nsolque pruinosas radiis siccaverat herbas:\nad solitum coiere locum. Tum murmure parvo\nmulta prius questi, statuunt, ut nocte silenti\nfallere custodes foribusque excedere temptent,\ncumque domo exierint, urbis quoque tecta relinquant;\nneve sit errandum lato spatiantibus arvo,\nconveniant ad busta Nini lateantque sub umbra\narboris. Arbor ibi, niveis uberrima pomis\nardua morus, erat, gelido contermina fonti.\nPacta placent. Et lux, tarde discedere visa,\npraecipitatur aquis, et aquis nox exit ab isdem.\nCallida per tenebras versato cardine Thisbe\negreditur fallitque suos, adopertaque vultum\npervenit ad tumulum, dictaque sub arbore sedit.\nAudacem faciebat amor. Venit ecce recenti\ncaede leaena boum spumantes oblita rictus,\ndepositura sitim vicini fontis in unda.\nQuam procul ad lunae radios Babylonia Thisbe\nvidit et obscurum timido pede fugit in antrum,\ndumque fugit, tergo velamina lapsa reliquit.\nUt lea saeva sitim multa conpescuit unda,\ndum redit in silvas, inventos forte sine ipsa\nore cruentato tenues laniavit amictus.\nSerius egressus vestigia vidit in alto\npulvere certa ferae totoque expalluit ore\nPyramus: ut vero vestem quoque sanguine tinctam\nrepperit, “una duos” inquit “nox perdet amantes.\nE quibus illa fuit longa dignissima vita,\nnostra nocens anima est: ego te, miseranda, peremi,\nin loca plena metus qui iussi nocte venires,\nnec prior huc veni. Nostrum divellite corpus,\net scelerata fero consumite viscera morsu,\no quicumque sub hac habitatis rupe, leones.\nSed timidi est optare necem.â€� Velamina Thisbes\ntollit et ad pactae secum fert arboris umbram;\nutque dedit notae lacrimas, dedit oscula vesti,\n“accipe nunc” inquit “nostri quoque sanguinis haustus!”\nquoque erat accinctus, demisit in ilia ferrum,\nnec mora, ferventi moriens e vulnere traxit.\nUt iacuit resupinus humo: cruor emicat alte,\nnon aliter quam cum vitiato fistula plumbo\nscinditur et tenui stridente foramine longas\neiaculatur aquas atque ictibus aera rumpit.\nArborei fetus adspergine caedis in atram\nvertuntur faciem, madefactaque sanguine radix\npurpureo tingit pendentia mora colore.\nEcce metu nondum posito, ne fallat amantem,\nilla redit iuvenemque oculis animoque requirit,\nquantaque vitarit narrare pericula gestit.\nUtque locum et visa cognoscit in arbore formam,\nsic facit incertam pomi color: haeret, an haec sit.\nDum dubitat, tremebunda videt pulsare cruentum\nmembra solum, retroque pedem tulit, oraque buxo\npallidiora gerens exhorruit aequoris instar,\nquod tremit, exigua cum summum stringitur aura.\nSed postquam remorata suos cognovit amores,\npercutit indignos claro plangore lacertos,\net laniata comas amplexaque corpus amatum\nvulnera supplevit lacrimis fletumque cruori\nmiscuit et gelidis in vultibus oscula figens\n“Pyrame” clamavit “quis te mihi casus ademit?\nPyrame, responde: tua te carissima Thisbe\nnominat: exaudi vultusque attolle iacentes!â€�\nAd nomen Thisbes oculos iam morte gravatos\nPyramus erexit, visaque recondidit illa.\nQuae postquam vestemque suam cognovit et ense\nvidit ebur vacuum, “tua te manus” inquit “amorque\nperdidit, infelix. Est et mihi fortis in unum\nhoc manus, est et amor: dabit hic in vulnera vires.\nPersequar exstinctum letique miserrima dicar\ncausa comesque tui; quique a me morte revelli\nheu sola poteras, poteris nec morte revelli.\nHoc tamen amborum verbis estote rogati,\no multum miseri meus illiusque parentes,\nut quos certus amor, quos hora novissima iunxit,\nconponi tumulo non invideatis eodem.\nAt tu quae ramis arbor miserabile corpus\nnunc tegis unius, mox es tectura duorum,\nsigna tene caedis pullosque et luctibus aptos\nsemper habe fetus, gemini monimenta cruoris.â€�\nDixit, et aptato pectus mucrone sub imum\nincubuit ferro, quod adhuc a caede tepebat.\nVota tamen tetigere deos, tetigere parentes:\nnam color in pomo est, ubi permaturuit, ater,\nquodque rogis superest, una requiescit in urna.â€�\nDesierat, mediumque fuit breve tempus, et orsa est\ndicere Leuconoe: vocem tenuere sorores.\nâ€œHunc quoque, siderea qui temperat omnia luce,\ncepit amor Solem: Solis referemus amores.\nPrimus adulterium Veneris cum Marte putatur\nhic vidisse deus: videt hic deus omnia primus.\nIndoluit facto, Iunonigenaeque marito\nfurta tori furtique locum monstravit. At illi\net mens et quod opus fabrilis dextra tenebat\nexcidit. Extemplo graciles ex aere catenas\nretiaque et laqueos, quae lumina fallere possent,\nelimat (non illud opus tenuissima vincant\nstamina, non summo quae pendet aranea tigno),\nutque leves tactus momentaque parva sequantur\nefficit et lecto circumdata collocat arte.\nUt venere torum coniunx et adulter in unum,\narte viri vinclisque nova ratione paratis\nin mediis ambo deprensi amplexibus haerent.\nLemnius extemplo valvas patefecit eburnas\nadmisitque deos: illi iacuere ligati\nturpiter; atque aliquis de dis non tristibus optat\nsic fieri turpis: superi risere, diuque\nhaec fuit in toto notissima fabula caelo.\nExigit indicii memorem Cythereia poenam,\ninque vices illum, tectos qui laesit amores,\nlaedit amore pari. Quid nunc, Hyperione nate,\nforma colorque tibi radiataque lumina prosunt?\nNempe tuis omnes qui terras ignibus uris,\nureris igne novo; quique omnia cernere debes,\nLeucothoen spectas, et virgine figis in una,\nquos mundo debes oculos. Modo surgis Eoo\ntemperius caelo, modo serius incidis undis,\nspectandique mora brumales porrigis horas,\ndeficis interdum, vitiumque in lumina mentis\ntransit et obscurus mortalia pectora terres.\nNec, tibi quod lunae terris propioris imago\nobstiterit, palles: facit hunc amor iste colorem.\nDiligis hanc unam; nec te Clymeneque Rhodosque\nnec tenet Aeaeae genetrix pulcherrima Circes,\nquaeque tuos Clytie quamvis despecta petebat\nconcubitus ipsoque illo grave vulnus habebat\ntempore: Leucothoe multarum oblivia fecit,\ngentis odoriferae quam formosissima partu\nedidit Eurynome. Sed postquam filia crevit,\nquam mater cunctas, tam matrem filia vicit.\nRexit Achaemenias urbes pater Orchamus, isque\nseptimus a prisco numeratur origine Belo.\nAxe sub Hesperio sunt pascua Solis equorum.\nAmbrosiam pro gramine habent: ea fessa diurnis\nmembra ministeriis nutrit reparatque labori.\nDumque ibi quadrupedes caelestia pabula carpunt,\nnoxque vicem peragit, thalamos deus intrat amatos,\nversus in Eurynomes faciem genetricis, et inter\nbis sex Leucothoen famulas ad lumina cernit\nlevia versato ducentem stamina fuso.\nErgo ubi ceu mater carae dedit oscula natae,\n“res” ait “arcana est. Famulae, discedite neve\neripite arbitrium matri secreta loquendi.â€�\nParuerant: thalamoque deus sine teste relicto\n“ille ego sum” dixit, “qui longum metior annum,\nomnia qui video, per quem videt omnia tellus,\nmundi oculus. Mihi, crede, places.â€� Pavet illa, metuque\net colus et fusus digitis cecidere remissis.\nIpse timor decuit. Nec longius ille moratus\nin veram rediit speciem solitumque nitorem:\nat virgo, quamvis inopino territa visu,\nvicta nitore dei posita vim passa querella est.\nInvidit Clytie (neque enim moderatus in illa\nSolis amor fuerat), stimulataque paelicis ira\nvulgat adulterium diffamatumque parenti\nindicat. Ille ferox inmansuetusque precantem\ntendentemque manus ad lumina Solis et â€œille\nvim tulit invitaeâ€� dicentem defodit alta\ncrudus humo, tumulumque super gravis addit harenae.\nDissipat hunc radiis Hyperione natus iterque\ndat tibi, qua possis defossos promere vultus.\nNec tu iam poteras enectum pondere terrae\ntollere, nympha, caput corpusque exsangue iacebas.\nNil illo fertur volucrum moderator equorum\npost Phaethonteos vidisse dolentius ignes.\nIlle quidem gelidos radiorum viribus artus\nsi queat in vivum temptat revocare calorem:\nsed quoniam tantis fatum conatibus obstat,\nnectare odorato sparsit corpusque locumque,\nmultaque praequestus “tanges tamen aethera” dixit.\nProtinus inbutum caelesti nectare corpus\ndilicuit terramque suo madefecit odore:\nvirgaque per glaebas sensim radicibus actis\nturea surrexit tumulumque cacumine rupit.\nAt Clytien, quamvis amor excusare dolorem,\nindiciumque dolor poterat, non amplius auctor\nlucis adit venerisque modum sibi fecit in illa.\nTabuit ex illo dementer amoribus usa\nnympha larum inpatiens, et sub Iove nocte dieque\nsedit humo nuda, nudis incompta capillis,\nperque novem luces expers undaeque cibique\nrore mero lacrimisque suis ieiunia pavit\nnec se movit humo: tantum spectabat euntis\nora dei vultusque suos flectebat ad illum.\nMembra ferunt haesisse solo, partemque coloris\nluridus exsangues pallor convertit in herbas;\nest in parte rubor, violaeque simillimus ora\nflos tegit. Illa suum, quamvis radice tenetur,\nvertitur ad Solem, mutataque servat amorem.â€�\nDixerat, et factum mirabile ceperat aures.\nPars fieri potuisse negant, pars omnia veros\nposse deos memorant: sed non et Bacchus in illis.\nPoscitur Alcithoe, postquam siluere sorores.\nQuae radio stantis percurrens stamina telae\n“vulgatos taceo” dixit “pastoris amores\nDaphnidis Idaei, quem nymphe paelicis ira\ncontulit in saxum (tantus dolor urit amantes).\nNec loquor, ut quondam naturae iure novato\nambiguus fuerit modo vir, modo femina Sithon.\nTe quoque, nunc adamas, quondam fidissime parvo,\nCelmi, Iovi, largoque satos Curetas ab imbri\net Crocon in parvos versum cum Smilace flores\npraetereo, dulcique animos novitate tenebo.\nUnde sit infamis, quare male fortibus undis\nSalmacis enervet tactosque remolliat artus,\ndiscite. Causa latet, vis est notissima fontis.\nMercurio puerum diva Cythereide natum\nnaides Idaeis enutrivere sub antris;\ncuius erat facies, in qua materque paterque\ncognosci possent; nomen quoque traxit ab illis.\nIs tria cum primum fecit quinquennia, montes\ndeseruit patrios, Idaque altrice relicta\nignotis errare locis, ignota videre\nflumina gaudebat, studio minuente laborem.\nIlle etiam Lycias urbes Lyciaeque propinquos\nCaras adit. Videt hic stagnum lucentis ad imum\nusque solum lymphae. Non illic canna palustris\nnec steriles ulvae nec acuta cuspide iunci:\nperspicuus liquor est; stagni tamen ultima vivo\ncaespite cinguntur semperque virentibus herbis.\nNympha colit, sed nec venatibus apta, nec arcus\nflectere quae soleat nec quae contendere cursu,\nsolaque naiadum celeri non nota Dianae.\nSaepe suas illi fama est dixisse sorores:\nâ€œSalmaci, vel iaculum vel pictas sume pharetras,\net tua cum duris venatibus otia misce.â€�\nNec iaculum sumit nec pictas illa pharetras,\nnec sua cum duris venatibus otia miscet,\nsed modo fonte suo formosos perluit artus,\nsaepe Cytoriaco deducit pectine crines\net, quid se deceat, spectatas consulit undas;\nnunc perlucenti circumdata corpus amictu\nmollibus aut foliis aut mollibus incubat herbis;\nsaepe legit flores. Et tunc quoque forte legebat,\ncum puerum vidit visumque optavit habere.\nNec tamen ante adiit, etsi properabat adire,\nquam se conposuit, quam circumspexit amictus,\net finxit vultum et meruit formosa videri.\nTum sic orsa loqui: â€œPuer o dignissime credi\nesse deus, seu tu deus es, potes esse Cupido,\nsive es mortalis, qui te genuere, beati,\net frater felix, et fortunata profecto,\nsiqua tibi soror est, et quae dedit ubera nutrix:\nsed longe cunctis longeque beatior illa,\nsiqua tibi sponsa est, siquam dignabere taeda.\nHaec tibi sive aliqua est, mea sit furtiva voluptas,\nseu nulla est, ego sim, thalamumque ineamus eundem.â€�\nNais ab his tacuit. Pueri rubor ora notavit\n(nescit enim, quid amor), sed et erubuisse decebat.\nHic color aprica pendentibus arbore pomis\naut ebori tincto est, aut sub candore rubenti,\ncum frustra resonant aera auxiliaria, lunae.\nPoscenti nymphae sine fine sororia saltem\noscula iamque manus ad eburnea colla ferenti\n“desinis? aut fugio, tecumque” ait “ista relinquo.”\nSalmacis extimuit “loca” que “haec tibi libera trado,\nhospesâ€� ait, simulatque gradu discedere verso,\ntunc quoque respiciens, fruticumque recondita silva\ndelituit, flexuque genu submisit. At ille,\nscilicet ut vacuis et inobservatus in herbis,\nhuc it et hinc illuc, et in adludentibus undis\nsumma pedum taloque tenus vestigia tingit;\nnec mora, temperie blandarum captus aquarum\nmollia de tenero velamina corpore ponit.\nTum vero placuit, nudaeque cupidine formae\nSalmacis exarsit: flagrant quoque lumina nymphae,\nnon aliter quam cum puro nitidissimus orbe\nopposita speculi referitur imagine Phoebus.\nVixque moram patitur, vix iam sua gaudia differt,\niam cupit amplecti, iam se male continet amens.\nIlle cavis velox adplauso corpore palmis\ndesilit in latices, alternaque bracchia ducens\nin liquidis translucet aquis, ut eburnea siquis\nsigna tegat claro vel candida lilia vitro.\n“Vicimus et meus est!” exclamat nais et omni\nveste procul iacta mediis inmittitur undis,\npugnantemque tenet luctantiaque oscula carpit,\nsubiectatque manus invitaque pectora tangit,\net nunc hac iuveni, nunc circumfunditur illac;\ndenique nitentem contra elabique volentem\ninplicat, ut serpens, quam regia sustinet ales\nsublimemque rapit: pendens caput illa pedesque\nadligat et cauda spatiantes inplicat alas:\nutve solent hederae longos intexere truncos,\nutque sub aequoribus deprensum polypus hostem\ncontinet, ex omni dimissis parte flagellis.\nPerstat Atlantiades, sperataque gaudia nymphae\ndenegat. Illa premit, commissaque corpore toto\nsicut inhaerebat, “pugnes licet, inprobe” dixit,\nâ€œnon tamen effugies. Ita di iubeatis! et istum\nnulla dies a me nec me diducat ab isto.â€�\nVota suos habuere deos: nam mixta duorum\ncorpora iunguntur, faciesque inducitur illis\nuna, velut, siquis conducat cortice ramos,\ncrescendo iungi pariterque adolescere cernit.\nSic ubi conplexu coierunt membra tenaci,\nnec duo sunt et forma duplex, nec femina dici\nnec puer ut possit: neutrumque et utrumque videntur.\nErgo ubi se liquidas, quo vir descenderat, undas\nsemimarem fecisse videt, mollitaque in illis\nmembra, manus tendens, sed non iam voce virili,\nHermaphroditus ait: â€œNato date munera vestro,\net pater et genetrix, amborum nomen habenti:\nquisquis in hos fontes vir venerit, exeat inde\nsemivir et tactis subito mollescat in undis.â€�\nMotus uterque parens nati rata verba biformis\nfecit et incesto fontem medicamine tinxit.â€�\nFinis erat dictis. Sed adhuc Minyeia proles\nurget opus spernitque deum festumque profanat,\ntympana cum subito non adparentia raucis\nobstrepuere sonis, et adunco tibia cornu\ntinnulaque aera sonant; redolent murraeque crocique,\nresque fide maior, coepere virescere telae\ninque hederae faciem pendens frondescere vestis.\nPars abit in vites, et quae modo fila fuerunt,\npalmite mutantur; de stamine pampinus exit;\npurpura fulgorem pictis adcommodat uvis.\nIamque dies exactus erat, tempusque subibat,\nquod tu nec tenebras nec possis dicere lucem,\nsed cum luce tamen dubiae confinia noctis:\ntecta repente quati pinguesque ardere videntur\nlampades et rutilis conlucere ignibus aedes\nfalsaque saevarum simulacra ululare ferarum.\nFumida iamdudum latitant per tecta sorores,\ndiversaeque locis ignes ac lumina vitant;\ndumque petunt tenebras, parvos membrana per artus\nporrigitur tenuique includit bracchia pinna.\nNec qua perdiderint veterem ratione figuram\nscire sinunt tenebrae. Non illas pluma levavit,\nsustinuere tamen se perlucentibus alis;\nconataeque loqui minimam et pro corpore vocem\nemittunt, peraguntque leves stridore querellas.\nTectaque, non silvas celebrant lucemque perosae\nnocte volant, seroque tenent a vespere nomen.\nTum vero totis Bacchi memorabile Thebis\nnumen erat, magnasque novi matertera vires\nnarrat ubique dei, de totque sororibus expers\nuna doloris erat, nisi quem fecere sorores.\nAdspicit hanc natis thalamoque Athamantis habentem\nsublimes animos et alumno numine Iuno,\nnec tulit, et secum â€œpotuit de paelice natus\nvertere Maeonios pelagoque inmergere nautas\net laceranda suae nati dare viscera matri\net triplices operire novis Minyeidas alis:\nnil poterit Iuno nisi inultos flere dolores?\nidque mihi satis est? haec una potentia nostra est?\nipse docet, quid agam (fas est et ab hoste doceri),\nquidque furor valeat, Penthea caede satisque\nac super ostendit: cur non stimuletur eatque\nper cognata suis exempla furoribus Ino?â€�\nEst via declivis funesta nubila taxo,\nducit ad infernas per muta silentia sedes.\nStyx nebulas exhalat iners, umbraeque recentes\ndescendunt illac simulacraque functa sepulcris.\nMille capax aditus et apertas undique portas\nurbs habet, utque fretum de tota flumina terra,\nsic omnes animas locus accipit ille, nec ulli\nexiguus populo est, turbamve accedere sentit.\nErrant exsangues sine corpore et ossibus umbrae,\nparsque forum celebrant, pars imi tecta tyranni,\npars aliquas artes, antiquae imitamina vitae.\nSustinet ire illuc caelesti sede relicta\n(tantum odiis iraeque dabat) Saturnia Iuno.\nQuo simul intravit sacroque a corpore pressum\ningemuit limen, tria Cerberus extulit ora\net tres latratus semel edidit. Illa sorores\nNocte vocat genitas, grave et inplacabile numen.\nCarceris ante fores clausas adamante sedebant\ndeque suis atros pectebant crinibus angues.\nQuam simul agnorunt inter caliginis umbras,\nsurrexere deae. Sedes scelerata vocatur:\nviscera praebebat Tityos lanianda novemque\niugeribus distentus erat; tibi, Tantale, nullae\ndeprenduntur aquae, quaeque inminet, effugit arbor;\naut petis aut urges rediturum, Sisyphe, saxum;\nvolvitur Ixion et se sequiturque fugitque;\nmolirique suis letum patruelibus ausae\nadsiduae repetunt, quas perdant, Belides undas.\nQuos omnes acie postquam Saturnia torva\nvidit et ante omnes Ixiona, rursus ab illo\nSisyphon adspiciens “cur hic e fratribus” inquit\nâ€œperpetuas patitur poenas, Athamanta superbum\nregia dives habet, qui me cum coniuge semper\nsprevit?â€� et exponit causas odiique viaeque,\nquidque velit. Quod vellet, erat, ne regia Cadmi\nstaret, et in facinus traherent Athamanta sorores.\nImperium, promissa, preces confundit in unum\nsollicitatque deas. Sic haec Iunone locuta,\nTisiphone, canos ut erat turbata capillos,\nmovit et obstantes reiecit ab ore colubras\natque ita “non longis opus est ambagibus” inquit:\nâ€œfacta puta, quaecumque iubes. Inamabile regnum\ndesere teque refer caeli melioris ad auras.â€�\nLaeta redit Iuno, quam caelum intrare parantem\nroratis lustravit aquis Thaumantias Iris.\nNec mora, Tisiphone madefactam sanguine sumit\ninportuna facem, fluidoque cruore rubentem\ninduitur pallam tortoque incingitur angue\negrediturque domo. Luctus comitatur euntem\net Pavor et Terror trepidoque Insania vultu.\nLimine constiterat: postes tremuisse feruntur\nAeolii pallorque fores infecit acernas,\nsolque locum fugit. Monstris exterrita coniunx,\nterritus est Athamas. Tectoque exire parabant:\nobstitit infelix aditumque obsedit Erinys,\nnexaque vipereis distendens bracchia nodis\ncaesariem excussit. Motae sonuere colubrae,\nparsque iacent umeris, pars circum pectora lapsae\nsibila dant saniemque vomunt linguisque coruscant.\nInde duos mediis abrumpit crinibus angues\npestiferaque manu raptos inmisit. At illi\nInoosque sinus Athamanteosque pererrant\ninspirantque graves animas. Nec vulnera membris\nulla ferunt: mens est, quae diros sentiat ictus.\nAttulerat secum liquidi quoque monstra veneni,\noris Cerberei spumas et virus Echidnae\nerroresque vagos caecaeque oblivia mentis\net scelus et lacrimas rabiemque et caedis amorem,\nomnia trita simul; quae sanguine mixta recenti\ncoxerat aere cavo viridi versata cicuta.\nDumque pavent illi, vergit furiale venenum\npectus in amborum praecordiaque intima movit.\nTum face iactata per eundem saepius orbem\nconsequitur motis velociter ignibus ignes.\nSic victrix iussique potens ad inania magni\nregna redit Ditis sumptumque recingitur anguem.\nProtinus Aeolides media furibundus in aula\nclamat â€œio, comites, his retia tendite silvis!\nhic modo cum gemina visa est mihi prole leaena:â€�\nutque ferae sequitur vestigia coniugis amens\ndeque sinu matris ridentem et parva Learchum\nbracchia tendentem rapit et bis terque per auras\nmore rotat fundae rigidoque infantia saxo\ndiscutit ora ferox. Tum denique concita mater,\nseu dolor hoc fecit seu sparsi causa veneni,\nexululat passisque fugit male sana capillis\nteque ferens parvum nudis, Melicerta, lacertis\n“euhoe Bacche” sonat. Bacchi sub nomine Iuno\nrisit et “hos usus praestet tibi” dixit “alumnus.”\nInminet aequoribus scopulus: pars ima cavatur\nfluctibus et tectas defendit ab imbribus undas,\nsumma riget frontemque in apertum porrigit aequor.\nOccupat hunc (vires insania fecerat) Ino,\nseque super pontum nullo tardata timore\nmittit onusque suum; percussa recanduit unda.\nAt Venus, inmeritae neptis miserata labores,\nsic patruo blandita suo est: â€œO numen aquarum,\nproxima cui caelo cessit, Neptune, potestas,\nmagna quidem posco, sed tu miserere meorum,\niactari quos cernis in Ionio inmenso,\net dis adde tuis. Aliqua et mihi gratia ponto est,\nsi tamen in medio quondam concreta profundo\nspuma fui Graiumque manet mihi nomen ab illa.â€�\nAdnuit oranti Neptunus et abstulit illis,\nquod mortale fuit, maiestatemque verendam\ninposuit nomenque simul faciemque novavit\nLeucothoeque deum cum matre Palaemona dixit.\nSidoniae comites, quantum valuere secutae\nsigna pedum, primo videre novissima saxo;\nnec dubium de morte ratae Cadmeida palmis\ndeplanxere domum, scissae cum veste capillos,\nutque parum iustae nimiumque in paelice saevae\ninvidiam fecere deae. Convicia Iuno\nnon tulit et “faciam vos ipsas maxima” dixit\n“saevitiae monimenta meae.” Res dicta secuta est.\nNam quae praecipue fuerat pia, “persequar” inquit\n“in freta reginam” saltumque datura moveri\nhaud usquam potuit scopuloque adfixa cohaesit.\nAltera, dum solito temptat plangore ferire\npectora, temptatos sensit riguisse lacertos;\nilla, manus ut forte tetenderat in maris undas,\nsaxea facta manus in easdem porrigit undas;\nhuius, ut arreptum laniabat vertice crinem,\nduratos subito digitos in crine videres:\nquo quaeque in gestu deprensa est, haesit in illo.\nPars volucres factae; quae nunc quoque gurgite in illo\naequora destringunt summis Ismenides alis.\nNescit Agenorides natam parvumque nepotem\naequoris esse deos: luctu serieque malorum\nvictus et ostentis, quae plurima viderat, exit\nconditor urbe sua, tamquam fortuna locorum,\nnon sua se premeret; longisque erroribus actus\ncontigit Illyricos profuga cum coniuge fines.\nIamque malis annisque graves, dum prima retractant\nfata domus releguntque suos sermone labores,\n“num sacer ille mea traiectus cuspide serpens”\nCadmus ait â€œfuerat, tum, cum Sidone profectus\nvipereos sparsi per humum, nova semina, dentes?\nQuem si cura deum tam certa vindicat ira,\nipse precor serpens in longam porrigar alvum.â€�\nDixit, et ut serpens in longam tenditur alvum\ndurataeque cuti squamas increscere sentit\nnigraque caeruleis variari corpora guttis.\nIn pectusque cadit pronus. Commissaque in unum\npaulatim tereti tenuantur acumine crura.\nBracchia iam restant: quae restant bracchia tendit\net lacrimis per adhuc humana fluentibus ora\n“accede, o coniunx, accede, miserrima,” dixit\nâ€œdumque aliquid superest de me, me tange manumque\naccipe, dum manus est, dum non totum occupat anguis!â€�\nIlle quidem vult plura loqui, sed lingua repente\nin partes est fissa duas: nec verba volenti\nsufficiunt, quotiensque aliquos parat edere questus,\nsibilat: hanc illi vocem natura reliquit.\nNuda manu feriens exclamat pectora coniunx\nâ€œCadme, mane, teque, infelix, his exue monstris!\nCadme, quid hoc? ubi pes, ubi sunt umerique manusque\net color et facies et, dum loquor, omnia? cur non\nme quoque, caelestes, in eandem vertitis anguem?â€�\nDixerat: ille suae lambebat coniugis ora\ninque sinus caros, veluti cognosceret, ibat\net dabat amplexus adsuetaque colla petebat.\nQuisquis adest (aderant comites), terretur: at illa\nlubrica permulcet cristati colla draconis.\nEt subito duo sunt iunctoque volumine serpunt,\ndonec in adpositi nemoris subiere latebras.\nNunc quoque nec fugiunt hominem nec vulnere laedunt\nquidque prius fuerint, placidi meminere dracones.\nSed tamen ambobus versae solacia formae\nmagna nepos dederat, quem debellata colebat\nIndia, quem positis celebrabat Achaia templis.\nSolus Abantiades ab origine cretus eadem\nAcrisius superest, qui moenibus arceat urbis\nArgolicae contraque deum ferat arma genusque\nnon putet esse Iovis; neque enim Iovis esse putabat\nPersea, quem pluvio Danae conceperat auro.\nMox tamen Acrisium (tanta est praesentia veri)\ntam violasse deum quam non agnosse nepotem\npaenitet: inpositus iam caelo est alter, at alter\nviperei referens spolium memorabile monstri\naera carpebat tenerum stridentibus alis.\nCumque super Libycas victor penderet harenas,\nGorgonei capitis guttae cecidere cruentae.\nQuas humus exceptas varios animavit in angues:\nunde frequens illa est infestaque terra colubris.\nInde per inmensum ventis discordibus actus\nnunc huc, nunc illuc exemplo nubis aquosae\nfertur et ex alto seductas aethere longe\ndespectat terras totumque supervolat orbem.\nTer gelidas Arctos, ter Cancri bracchia vidit:\nsaepe sub occasus, saepe est ablatus in ortus.\nIamque cadente die, veritus se credere nocti,\nconstitit Hesperio, regnis Atlantis, in orbe,\nexiguamque petit requiem, dum Lucifer ignes\nevocet Aurorae, currus Aurora diurnos.\nHic hominum cunctis ingenti corpore praestans\nIapetionides Atlas fuit. Ultima tellus\nrege sub hoc et pontus erat, qui Solis anhelis\naequora subdit equis et fessos excipit axes.\nMille greges illi totidemque armenta per herbas\nerrabant, et humum vicinia nulla premebant.\nArboreae frondes auro radiante nitentes\nex auro ramos, ex auro poma tegebant.\n“Hospes,” ait Perseus illi, “seu gloria tangit\nte generis magni, generis mihi Iuppiter auctor;\nsive es mirator rerum, mirabere nostras.\nHospitium requiemque peto.â€� Memor ille vetustae\nsortis erat: Themis hanc dederat Parnasia sortem:\nâ€œTempus, Atla, veniet, tua quo spoliabitur auro\narbor, et hunc praedae titulum Iove natus habebit.â€�\nId metuens solidis pomaria clauserat Atlas\nmoenibus et vasto dederat servanda draconi\narcebatque suis externos finibus omnes.\nHuic quoque â€œvade procul, ne longe gloria rerum,\nquam mentiris” ait, “longe tibi Iuppiter absit!”\nvimque minis addit manibusque expellere temptat\ncunctantem et placidis miscentem fortia dictis.\nViribus inferior (quis enim par esset Atlantis\nviribus?) â€œat quoniam parvi tibi gratia nostra est,\naccipe munus!â€� ait, laevaque a parte Medusae\nipse retro versus squalentia protulit ora.\nQuantus erat, mons factus Atlas: nam barba comaeque\nin silvas abeunt, iuga sunt umerique manusque,\nquod caput ante fuit, summo est in monte cacumen,\nossa lapis fiunt: tum partes auctus in omnes\ncrevit in inmensum (sic, di, statuistis) et omne\ncum tot sideribus caelum requievit in illo.\nClauserat Hippotades aeterno carcere ventos,\nadmonitorque operum caelo clarissimus alto\nLucifer ortus erat. Pennis ligat ille resumptis\nparte ab utraque pedes teloque accingitur unco\net liquidum motis talaribus aera findit.\nGentibus innumeris circumque infraque relictis\nAethiopum populos Cepheaque conspicit arva.\nIllic inmeritam maternae pendere linguae\nAndromedan poenas iniustus iusserat Ammon.\nQuam simul ad duras religatam bracchia cautes\nvidit Abantiades (nisi quod levis aura capillos\nmoverat et tepido manabant lumina fletu,\nmarmoreum ratus esset opus), trahit inscius ignes\net stupet et visae correptus imagine formae\npaene suas quatere est oblitus in aere pennas.\nUt stetit, “o” dixit “non istis digna catenis,\nsed quibus inter se cupidi iunguntur amantes,\npande requirenti nomen terraeque tuumque,\net cur vincla geras.â€� Primo silet illa, nec audet\nadpellare virum virgo; manibusque modestos\ncelasset vultus, si non religata fuisset:\nlumina, quod potuit, lacrimis inplevit obortis.\nSaepius instanti, sua ne delicta fateri\nnolle videretur, nomen terraeque suumque,\nquantaque maternae fuerit fiducia formae,\nindicat. Et nondum memoratis omnibus unda\ninsonuit, veniensque inmenso belua ponto\ninminet et latum sub pectore possidet aequor.\nConclamat virgo: genitor lugubris et una\nmater adest, ambo miseri, sed iustius illa.\nNec secum auxilium, sed dignos tempore fletus\nplangoremque ferunt vinctoque in corpore adhaerent,\ncum sic hospes ait: â€œLacrimarum longa manere\ntempora vos poterunt: ad opem brevis hora ferendam est.\nHanc ego si peterem Perseus Iove natus et illa,\nquam clausam inplevit fecundo Iuppiter auro,\nGorgonis anguicomae Perseus superator et alis\naerias ausus iactatis ire per auras,\npraeferrer cunctis certe gener. Addere tantis\ndotibus et meritum, faveant modo numina, tempto:\nut mea sit servata mea virtute, paciscor.â€�\nAccipiunt legem (quis enim dubitaret?) et orant\npromittuntque super regnum dotale parentes.\nEcce velut navis praefixo concita rostro\nsulcat aquas, iuvenum sudantibus acta lacertis,\nsic fera dimotis inpulsu pectoris undis\ntantum aberat scopulis, quantum Balearica torto\nfunda potest plumbo medii transmittere caeli:\ncum subito iuvenis pedibus tellure repulsa\narduus in nubes abiit. Ut in aequore summo\numbra viri visa est, visa fera saevit in umbra.\nUtque Iovis praepes, vacuo cum vidit in arvo\npraebentem Phoebo liventia terga draconem,\noccupat aversum, neu saeva retorqueat ora,\nsquamigeris avidos figit cervicibus ungues,\nsic celeri missus praeceps per inane volatu\nterga ferae pressit dextroque frementis in armo\nInachides ferrum curvo tenus abdidit hamo.\nVulnere laesa gravi modo se sublimis in auras\nattollit, modo subdit aquis, modo more ferocis\nversat apri, quem turba canum circumsona terret.\nIlle avidos morsus velocibus effugit alis\nquaque patet, nunc terga cavis super obsita conchis,\nnunc laterum costas, nunc qua tenuissima cauda\ndesinit in piscem, falcato vulnerat ense.\nBelua puniceo mixtos cum sanguine fluctus\nore vomit: maduere graves adspergine pennae.\nNec bibulis ultra Perseus talaribus ausus\ncredere, conspexit scopulum, qui vertice summo\nstantibus exstat aquis, operitur ab aequore moto.\nNixus eo rupisque tenens iuga prima sinistra\nter quater exegit repetita per ilia ferrum.\nLitora cum plausu clamor superasque deorum\ninplevere domos: gaudent generumque salutant\nauxiliumque domus servatoremque fatentur\nCassiope Cepheusque pater. Resoluta catenis\nincedit virgo, pretiumque et causa laboris.\nIpse manus hausta victrices abluit unda,\nanguiferumque caput dura ne laedat harena,\nmollit humum foliis natasque sub aequore virgas\nsternit et inponit Phorcynidos ora Medusae.\nVirga recens bibulaque etiamnum viva medulla\nvim rapuit monstri tactuque induruit huius\npercepitque novum ramis et fronde rigorem.\nAt pelagi nymphae factum mirabile temptant\npluribus in virgis et idem contingere gaudent\nseminaque ex illis iterant iactata per undas.\nNunc quoque curaliis eadem natura remansit,\nduritiam tacto capiant ut ab aere, quodque\nvimen in aequore erat, fiat super aequora saxum.\nDis tribus ille focos totidem de caespite ponit,\nlaevum Mercurio, dextrum tibi, bellica virgo,\nara Iovis media est. Mactatur vacca Minervae,\nalipedi vitulus, taurus tibi, summe deorum.\nprotinus Andromedan et tanti praemia facti\nindotata rapit: taedas Hymenaeus Amorque\npraecutiunt, largis satiantur odoribus ignes,\nsertaque dependent tectis et ubique lyraeque\ntibiaque et cantus, animi felicia laeti\nargumenta, sonant. Reseratis aurea valvis\natria tota patent, pulchroque instructa paratu\nCepheni proceres ineunt convivia regis.\nPostquam epulis functi generosi munere Bacchi\ndiffudere animos, cultusque genusque locorum\nquaerit Lyncides moresque animumque virorum.\nQuae simul edocuit, “nunc, o fortissime,” dixit\nâ€œfare, precor, Perseu, quanta virtute quibusque\nartibus abstuleris crinita draconibus ora.â€�\nNarrat Agenorides gelido sub Atlante iacentem\nesse locum solidae tutum munimine molis;\ncuius in introitu geminas habitasse sorores\nPhorcidas, unius partitas luminis usum.\nId se sollerti furtim, dum traditur, astu\nsupposita cepisse manu perque abdita longe\ndeviaque et silvis horrentia saxa fragosis\nGorgoneas tetigisse domos, passimque per agros\nperque vias vidisse hominum simulacra ferarumque\nin silicem ex ipsis visa conversa Medusa.\nSe tamen horrendae clipei, quem laeva gerebat,\naere repercusso formam adspexisse Medusae,\ndumque gravis somnus colubrasque ipsamque tenebat,\neripuisse caput collo; pennisque fugacem\nPegason et fratrem matris de sanguine natos\naddidit et longi non falsa pericula cursus,\nquae freta, quas terras sub se vidisset ab alto\net quae iactatis tetigisset sidera pennis.\nAnte exspectatum tacuit tamen. Excipit unus\nex numero procerum quaerens, cur sola sororum\ngesserit alternis inmixtos crinibus angues.\nHospes ait: â€œQuoniam scitaris digna relatu,\naccipe quaesiti causam. Clarissima forma\nmultorumque fuit spes invidiosa procorum\nilla: neque in tota conspectior ulla capillis\npars fuit. Inveni, qui se vidisse referret.\nHanc pelagi rector templo vitiasse Minervae\ndicitur. Aversa est et castos aegide vultus\nnata Iovis texit; neve hoc inpune fuisset,\nGorgoneum crinem turpes mutavit in hydros.\nDumque ea Cephenum medio Danaeius heros\nagmine commemorat, fremida regalia turba\natria complentur: nec coniugialia festa\nqui canat est clamor, sed qui fera nuntiet arma.\nInque repentinos convivia versa tumultus\nadsimilare freto possis, quod saeva quietum\nventorum rabies motis exasperat undis.\nPrimus in his Phineus, belli temerarius auctor,\nfraxineam quatiens aeratae cuspidis hastam,\n“en” ait, “en adsum praereptae coniugis ultor,\nnec mihi te pennae, nec falsum versus in aurum\nIuppiter eripiet.â€� Conanti mittere Cepheus\n“quid facis?” exclamat, “quae te, germane, furentem\nmens agit in facinus? meritisne haec gratia tantis\nredditur? hac vitam servatae dote rependis?\nQuam tibi non Perseus, verum si quaeris, ademit,\nsed grave Nereidum numen, sed corniger Ammon,\nsed quae visceribus veniebat belua ponti\nexsaturanda meis. Illo tibi tempore rapta est,\nquo peritura fuit: nisi si crudelis id ipsum\nexigis, ut pereat, luctuque levabere nostro.\nScilicet haud satis est, quod te spectante revincta est\net nullam quod opem patruus sponsusve tulisti:\ninsuper, a quoquam quod sit servata, dolebis\npraemiaque eripies? Quae si tibi magna videntur,\nex illis scopulis, ubi erant adfixa, petisses.\nNunc sine, qui petiit, per quem haec non orba senectus,\nferre quod et meritis et voce est pactus, eumque\nnon tibi, sed certae praelatum intellege morti!â€�\nIlle nihil contra: sed et hunc et Persea vultu\nalterno spectans petat hunc ignorat, an illum,\ncunctatusque brevi contortam viribus hastam,\nquantas ira dabat, nequiquam in Persea misit.\nUt stetit illa toro, stratis tunc denique Perseus\nexsiluit; teloque ferox inimica remisso\npectora rupisset, nisi post altaria Phineus\nisset: et (indignum!) scelerato profuit ara.\nFronte tamen Rhoeti non inrita cuspis adhaesit.\nQui postquam cecidit ferrumque ex osse revulsum est,\ncalcitrat et positas adspergit sanguine mensas.\nTum vero indomitas ardescit vulgus in iras,\ntelaque coniciunt, et sunt, qui Cephea dicunt\ncum genero debere mori. Sed limine tecti\nexierat Cepheus, testatus iusque fidemque\nhospitiique deos, ea se prohibente moveri.\nBellica Pallas adest et protegit aegide fratrem\ndatque animos. Erat Indus Athis, quem flumine Gange\nedita Limnaee vitreis peperisse sub undis\ncreditur, egregius forma, quam divite cultu\naugebat, bis adhuc octonis integer annis,\nindutus chlamydem Tyriam, quam limbus obibat\naureus; ornabant aurata monilia collum\net madidos murra curvum crinale capillos.\nIlle quidem iaculo quamvis distantia misso\nfigere doctus erat, sed tendere doctior arcus.\nTunc quoque lenta manu flectentem cornua Perseus\nstipite, qui media positus fumabat in ara,\nperculit et fractis confudit in ossibus ora.\nHunc ubi laudatos iactantem in sanguine vultus\nAssyrius vidit Lycabas, iunctissimus illi\net comes et veri non dissimulator amoris,\npostquam exhalantem sub acerbo vulnere vitam\ndeploravit Athin, quos ille tetenderat arcus\narripit et “mecum tibi sint certamina” dixit:\nâ€œnec longum pueri fato laetabere, quo plus\ninvidiae, quam laudis habes.â€� Haec omnia nondum\ndixerat, emicuit nervo penetrabile telum\nvitatumque tamen sinuosa veste pependit.\nVertit in hunc harpen spectatam caede Medusae\nAcrisioniades adigitque in pectus: at ille\niam moriens, oculis sub nocte natantibus atra\ncircumspexit Athin seque acclinavit ad illum\net tulit ad manes iunctae solacia mortis.\nEcce Syenites, genitus Metione, Phorbas\net Libys Amphimedon, avidi committere pugnam,\nsanguine, quo late tellus madefacta tepebat,\nconciderant lapsi: surgentibus obstitit ensis,\nalterius costis, iugulo Phorbantis adactus.\nAt non Actoriden Erytum, cui lata bipennis\ntelum erat, hamato Perseus petit ense, sed altis\nexstantem signis multaeque in pondere massae\ningentem manibus tollit cratera duabus\ninfligitque viro; rutilum vomit ille cruorem\net resupinus humum moribundo vertice pulsat.\nInde Semiramio Polydegmona sanguine cretum\nCaucasiumque Abarin Sperchionidenque Lycetum\nintonsumque comas Helicen Phlegyanque Clytumque\nsternit et exstructos morientum calcat acervos.\nNec Phineus ausus concurrere comminus hosti,\nintorquet iaculum: quod detulit error in Idan,\nexpertem frustra belli et neutra arma secutum.\nIlle tuens oculis inmitem Phinea torvis\n“quandoquidem in partes” ait “abstrahor, accipe, Phineu,\nquem fecisti hostem pensaque hoc vulnere vulnusâ€�;\niamque remissurus tractum de vulnere telum\nsanguine defectos cecidit conlapsus in artus.\nHic quoque Cephenum post regem primus Hodites\nense iacet Clymeni; Prothoenora percutit Hypseus,\nHypsea Lyncides. Fuit et grandaevus in illis\nEmathion, aequi cultor timidusque deorum;\nqui, quoniam prohibent anni bellare, loquendo\npugnat et incessit scelerataque devovet arma.\nHuic Chromis amplexo tremulis altaria palmis\ndecutit ense caput; quod protinus incidit arae\natque ibi semianimi verba exsecrantia lingua\nedidit, et medios animam exspiravit in ignes.\nHinc gemini fratres Broteasque et caestibus Ammon\ninvicti, vinci si possent caestibus enses,\nPhinea cecidere manu, Cererisque sacerdos\nAmpycus, albenti velatus tempora vitta.\nTu quoque, Lampetide, non hos adhibendus ad usus,\nsed qui, pacis opus, citharam cum voce moveres,\niussus eras celebrare dapes festumque canendo.\nQuem procul adstantem plectrumque imbelle tenentem\nPettalus inridens “Stygiis cane cetera” dixit\n“manibus” et laevo mucronem tempore fixit.\nConcidit et digitis morientibus ille retemptat\nfila lyrae, casuque fuit miserabile carmen.\nNec sinit hunc impune ferox cecidisse Lycormas\nraptaque de dextro robusta repagula posti\nossibus inlisit mediae cervicis: at ille\nprocubuit terrae mactati more iuvenci.\nDemere temptabat laevi quoque robora postis\nCinyphius Pelates: temptanti dextera fixa est\ncuspide Marmaridae Corythi lignoque cohaesit.\nHaerenti latus hausit Abas: nec corruit ille,\nsed retinente manum moriens e poste pependit.\nSternitur et Menaleus, Perseia castra secutus,\net Nasamoniaci Dorylas ditissimus agri,\ndives agri Dorylas, quo non possederat alter\nlatius aut totidem tollebat turis acervos.\nHuius in obliquo missum stetit inguine ferrum:\nletifer ille locus. Quem postquam vulneris auctor\nsingultantem animam et versantem lumina vidit\nBactrius Halcyoneus “hoc, quod premis” inquit, “habeto\nde tot agris terraeâ€� corpusque exsangue reliquit.\nTorquet in hunc hastam calido de vulnere raptam\nultor Abantiades; media quae nare recepta\ncervice exacta est in partesque eminet ambas.\nDumque manum Fortuna iuvat, Clytiumque Claninque,\nmatre satos una, diverso vulnere fudit:\nnam Clytii per utrumque gravis librata lacerto\nfraxinus acta femur, iaculum Clanis ore momordit.\nOccidit et Celadon Mendesius, occidit Astreus,\nmatre Palaestina, dubio genitore creatus,\nAethionque sagax quondam ventura videre\n(tunc ave deceptus falsa), regisque Thoactes\narmiger et caeso genitore infamis Agyrtes.\nPlus tamen exhausto superest: namque omnibus unum\nopprimere est animus, coniurata undique pugnant\nagmina pro causa meritum impugnante fidemque:\nhac pro parte socer frustra pius et nova coniunx\ncum genetrice favent ululatuque atria complent.\nSed sonus armorum superat gemitusque cadentum,\npollutosque semel multo Bellona penates\nsanguine perfundit renovataque proelia miscet.\nCircueunt unum Phineus et mille secuti\nPhinea: tela volant hiberna grandine plura\npraeter utrumque latus praeterque et lumen et aures.\nApplicat hic umeros ad magnae saxa columnae,\ntutaque terga gerens adversaque in agmina versus\nsustinet instantes. Instabat parte sinistra\nChaonius Molpeus, dextra Nabataeus Echemmon.\nTigris ut auditis diversa valle duorum\nexstimulata fame mugitibus armentorum\nnescit, utro potius ruat, et ruere ardet utroque,\nsic dubius Perseus, dextra laevane feratur,\nMolpea traiecti submovit vulnere cruris,\ncontentusque fuga est: neque enim dat tempus Echemmon,\nsed furit et, cupiens saltu dare vulnera collo,\nnon circumspectis exactum viribus ensem\nfregit, et extrema percussae parte columnae\nlammina dissiluit dominique in gutture fixa est.\nNon tamen ad letum causas satis illa valentes\nplaga dedit: trepidum Perseus et inermia frustra\nbracchia tendentem Cyllenide confodit harpe.\nVerum ubi virtutem turbae succumbere vidit,\n“auxilium” Perseus “quoniam sic cogitis ipsi”\ndixit â€œab hoste petam. Vultus avertite vestros,\nsiquis amicus adest!â€� et Gorgonis extulit ora.\n“Quaere alium, tua quem moveant miracula” dixit\nThescelus; utque manu iaculum fatale parabat\nmittere, in hoc haesit signum de marmore gestu.\nProximus huic Ampyx animi plenissima magni\npectora Lyncidae gladio petit; inque petendo\ndextera deriguit nec citra mota nec ultra est.\nAt Nileus, qui se genitum septemplice Nilo\nementitus erat, clipeo quoque flumina septem\nargento partim, partim caelaverat auro,\n“adspice” ait, “Perseu, nostrae primordia gentis:\nmagna feres tacitas solacia mortis ad umbras,\na tanto cecidisse viroâ€�: pars ultima vocis\nin medio suppressa sono est, adapertaque velle\nora loqui credas, nec sunt ea pervia verbis.\nIncrepat hos “vitio” que “animi, non viribus” inquit\n“Gorgoneis torpetis” Eryx: “incurrite mecum\net prosternite humi iuvenem magica arma moventem!â€�\nIncursurus erat: tenuit vestigia tellus,\ninmotusque silex armataque mansit imago.\nHi tamen ex merito poenas subiere; sed unus\nmiles erat Persei, pro quo dum pugnat, Aconteus,\nGorgone conspecta saxo concrevit oborto.\nQuem ratus Astyages etiamnum vivere, longo\nense ferit: sonuit tinnitibus ensis acutis.\nDum stupet Astyages, naturam traxit eandem,\nmarmoreoque manet vultus mirantis in ore.\nNomina longa mora est media de plebe virorum\ndicere: bis centum restabant corpora pugnae,\nGorgone bis centum riguerunt corpora visa.\nPaenitet iniusti tunc denique Phinea belli.\nSed quid agat? simulacra videt diversa figuris\nagnoscitque suos et nomine quemque vocatum\nposcit opem, credensque parum sibi proxima tangit\ncorpora: marmor erant. Avertitur, atque ita supplex\nconfessasque manus obliquaque bracchia tendens,\n“vincis” ait, “Perseu. Remove tua monstra tuaeque\nsaxificos vultus, quaecumque ea, tolle Medusae,\ntolle, precor. Non nos odium regnique cupido\ncompulit ad bellum: pro coniuge movimus arma.\nCausa fuit meritis melior tua, tempore nostra.\nNon cessisse piget. Nihil, o fortissime, praeter\nhanc animam concede mihi: tua cetera sunto.â€�\nTalia dicenti neque eum, quem voce rogabat\nrespicere audenti “quod” ait, “timidissime Phineu,\net possum tribuisse et magnum est munus inerti,\n(pone metum) tribuam: nullo violabere ferro.\nQuin etiam mansura dabo monimenta per aevum,\ninque domo soceri semper spectabere nostri,\nut mea se sponsi soletur imagine coniunx?â€�\nDixit et in partem Phorcynida transtulit illam,\nad quam se trepido Phineus obverterat ore.\nTunc quoque conanti sua vertere lumina cervix\nderiguit, saxoque oculorum induruit umor.\nSed tamen os timidum vultusque in marmore supplex\nsubmissaeque manus faciesque obnoxia mansit.\nVictor Abantiades patrios cum coniuge muros\nintrat et inmeriti vindex ultorque parentis\nadgreditur Proetum: nam fratre per arma fugato\nAcrisioneas Proetus possederat arces.\nSed nec ope armorum, nec, quam male ceperat, arce\ntorva colubriferi superavit lumina monstri.\nTe tamen, o parvae rector, Polydecta, Seriphi,\nnec iuvenis virtus per tot spectata labores\nnec mala mollierant, sed inexorabile durus\nexerces odium, nec iniqua finis in ira est.\nDetrectas etiam laudem fictamque Medusae\narguis esse necem. â€œDabimus tibi pignera veri.\nParcite luminibus!â€� Perseus ait oraque regis\nore Medusaeo silicem sine sanguine fecit.\nHactenus aurigenae comitem Tritonia fratri\nse dedit: inde cava circumdata nube Seriphon\ndeserit, a dextra Cythno Gyaroque relictis,\nquaque super pontum via visa brevissima, Thebas\nvirgineumque Helicona petit. Quo monte potita\nconstitit et doctas sic est adfata sorores:\nâ€œFama novi fontis nostras pervenit ad aures,\ndura Medusaei quem praepetis ungula rupit.\nIs mihi causa viae. Volui mirabile factum\ncernere: vidi ipsum materno sanguine nasci.â€�\nExcipit Uranie: â€œQuaecumque est causa videndi\nhas tibi, diva, domos, animo gratissima nostro es.\nVera tamen fama est, et Pegasus huius origo\nfontisâ€�, et ad latices deduxit Pallada sacros.\nQuae mirata diu factas pedis ictibus undas,\nsilvarum lucos circumspicit antiquarum\nantraque et innumeris distinctas floribus herbas\nfelicesque vocat pariter studioque locoque\nMnemonidas. Quam sic adfata est una sororum:\nâ€œO, nisi te virtus opera ad maiora tulisset,\nin partem ventura chori Tritonia nostri,\nvera refers meritoque probas artesque locumque,\net gratam sortem, tutae modo simus, habemus.\nSed (vetitum est adeo sceleri nihil) omnia terrent\nvirgineas mentes, dirusque ante ora Pyreneus\nvertitur, et nondum tota me mente recepi.\nDaulida Threicio Phoceaque milite rura\nceperat ille ferox iniustaque regna tenebat.\nTempla petebamus Parnasia: vidit euntes,\nnostraque fallaci veneratus numina vultu\n“Mnemonides” (cognorat enim), “consistite” dixit,\n“nec dubitate, precor, tecto grave sidus et imbrem”\n(imber erat) â€œvitare meo: subiere minores\nsaepe casas superi.â€� Dictis et tempore motae\nadnuimusque viro primasque intravimus aedes.\nDesierant imbres, victoque aquilonibus austro\nfusca repurgato fugiebant nubila caelo.\nImpetus ire fuit: claudit sua tecta Pyreneus\nvimque parat. Quam nos sumptis effugimus alis.\nIpse secuturo similis stetit arduus arce\n“qua” que “via est vobis, erit et mihi” dixit “eadem”,\nseque iacit vecors e summae culmine turris\net cadit in vultus, discussisque ossibus oris\ntundit humum moriens scelerato sanguine tinctam.â€�\nMusa loquebatur: pennae sonuere per auras,\nvoxque salutantum ramis veniebat ab altis.\nSuspicit et linguae quaerit tam certa loquentes\nunde sonent hominemque putat Iove nata locutum:\nAles erat, numeroque novem, sua fata querentes,\ninstiterant ramis imitantes omnia picae.\nMiranti sic orsa deae dea: â€œNuper et istae\nauxerunt volucrum victae certamine turbam.\nPieros has genuit Pellaeis dives in arvis,\nPaeonis Euippe mater fuit. Illa potentem\nLucinam noviens, noviens paritura, vocavit.\nIntumuit numero stolidarum turba sororum,\nperque tot Haemonias et per tot Achaidas urbes\nhuc venit et tali committit proelia voce:\nâ€œDesinite indoctum vana dulcedine vulgus\nfallere: nobiscum, siqua est fiducia vobis,\nThespiades certate deae. Nec voce nec arte\nvincemur, totidemque sumus. Vel cedite victae\nfonte Medusaeo et Hyantea Aganippe,\nvel nos Emathiis ad Paeonas usque nivosos\ncedamus campis. Dirimant certamina nymphae.â€�\nTurpe quidem contendere erat, sed cedere visum\nturpius. Electae iurant per flumina nymphae\nfactaque de vivo pressere sedilia saxo.\nTum sine sorte prior quae se certare professa est,\nbella canit superum, falsoque in honore Gigantas\nponit et extenuat magnorum facta deorum;\nemissumque ima de sede Typhoea terrae\ncaelitibus fecisse metum cunctosque dedisse\nterga fugae, donec fessos Aegyptia tellus\nceperit et septem discretus in ostia Nilus.\nHuc quoque terrigenam venisse Typhoea narrat\net se mentitis superos celasse figuris;\n“duxque gregis” dixit “fit Iuppiter; unde recurvis\nnunc quoque formatus Libys est cum cornibus Ammon.\nDelius in corvo, proles Semeleia capro,\nfele soror Phoebi, nivea Saturnia vacca,\npisce Venus latuit, Cyllenius ibidis alis.â€�\nHactenus ad citharam vocalia moverat ora:\nposcimur Aonides. Sed forsitan otia non sint,\nnec nostris praebere vacet tibi cantibus aures.â€�\n“Ne dubita, vestrumque mihi refer ordine carmen”\nPallas ait nemorisque levi consedit in umbra.\nMusa refert: â€œDedimus summam certaminis uni.\nSurgit et inmissos hedera conlecta capillos\nCalliope querulas praetemptat pollice chordas,\natque haec percussis subiungit carmina nervis:\nâ€œPrima Ceres unco glaebam dimovit aratro,\nprima dedit fruges alimentaque mitia terris,\nprima dedit leges: Cereris sunt omnia munus.\nIlla canenda mihi est. Utinam modo dicere possem\ncarmina digna dea: certe dea carmine digna est.\nVasta giganteis ingesta est insula membris\nTrinacris et magnis subiectum molibus urget\naetherias ausum sperare Typhoea sedes.\nNititur ille quidem pugnatque resurgere saepe,\ndextra sed Ausonio manus est subiecta Peloro,\nlaeva, Pachyne, tibi, Lilybaeo crura premuntur,\ndegravat Aetna caput: sub qua resupinus harenas\neiectat flammamque ferox vomit ore Typhoeus.\nSaepe remoliri luctatur pondera terrae\noppidaque et magnos devolvere corpore montes.\nInde tremit tellus, et rex pavet ipse silentum,\nne pateat latoque solum retegatur hiatu\ninmissusque dies trepidantes terreat umbras.\nHanc metuens cladem tenebrosa sede tyrannus\nexierat, curruque atrorum vectus equorum\nambibat Siculae cautus fundamina terrae.\nPostquam exploratum satis est loca nulla labare,\ndepositoque metu, videt hunc Erycina vagantem\nmonte suo residens, natumque amplexa volucrem\n“arma manusque meae, mea, nate, potentia”, dixit,\nâ€œilla, quibus superas omnes, cape tela, Cupido,\ninque dei pectus celeres molire sagittas,\ncui triplicis cessit fortuna novissima regni.\nTu superos ipsumque Iovem tu numina ponti\nvicta domas ipsumque, regit qui numina ponti.\nTartara quid cessant? cur non matrisque tuumque\nimperium profers? agitur pars tertia mundi.\nEt tamen in caelo, quae iam patientia nostra est,\nspernimur, ac mecum vires minuuntur Amoris.\nPallada nonne vides iaculatricemque Dianam\nabscessisse mihi? Cereris quoque filia virgo,\nsi patiemur, erit: nam spes adfectat easdem.\nAt tu, pro socio, siqua est ea gratia, regno\niunge deam patruo.â€� Dixit Venus. Ille pharetram\nsolvit et arbitrio matris de mille sagittis\nunam seposuit, sed qua nec acutior ulla\nnec minus incerta est nec quae magis audiat arcus,\noppositoque genu curvavit flexile cornum\ninque cor hamata percussit harundine Ditem.\nHaud procul Hennaeis lacus est a moenibus altae,\nnomine Pergus, aquae. Non illo plura Caystros\ncarmina cycnorum labentibus audit in undis.\nSilva coronat aquas cingens latus omne, suisque\nfrondibus ut velo Phoebeos submovet ictus.\nFrigora dant rami, tyrios humus umida flores:\nperpetuum ver est. Quo dum Proserpina luco\nludit et aut violas aut candida lilia carpit,\ndumque puellari studio calathosque sinumque\nimplet et aequales certat superare legendo,\npaene simul visa est dilectaque raptaque Diti:\nusque adeo est properatus amor. Dea territa maesto\net matrem et comites, sed matrem saepius, ore\nclamat; et, ut summa vestem laniarat ab ora,\nconlecti flores tunicis cecidere remissis.\nTantaque simplicitas puerilibus adfuit annis,\nhaec quoque virgineum movit iactura dolorem.\nRaptor agit currus et nomine quemque vocando\nexhortatur equos, quorum per colla iubasque\nexcutit obscura tinctas ferrugine habenas,\nperque lacus altos et olentia sulphure fertur\nstagna Palicorum, rupta fervenu terra,\net qua Bacchiadae, bimari gens orta Corintho,\ninter inaequales posuerunt moenia portus.\nEst medium Cyanes et Pisaeae Arethusae,\nquod coit angustis inclusum cornibus aequor.\nHic fuit, a cuius stagnum quoque nomine dictum est,\ninter Sicelidas Cyane celeberrima nymphas.\nGurgite quae medio summa tenus exstitit alvo\nagnovitque deam. “Nec longius ibitis!” inquit,\nâ€œnon potes invitae Cereris gener esse: roganda,\nnon rapienda fuit. Quodsi componere magnis\nparva mihi fas est, et me dilexit Anapis:\nexorata tamen, nec, ut haec, exterrita nupsi.â€�\nDixit et in partes diversas bracchia tendens\nobstitit. Haud ultra tenuit Saturnius iram,\nterribilesque hortatus equos in gurgitis ima\ncontortum valido sceptrum regale lacerto\ncondidit. Icta viam tellus in Tartara fecit\net pronos currus medio cratere recepit.\nAt Cyane, raptamque deam contemptaque fontis\niura sui maerens, inconsolabile vulnus\nmente gerit tacita lacrimisque absumitur omnis,\net quarum fuerat magnum modo numen, in illas\nossa pati flexus, ungues posuisse rigorem;\nextenuatur aquas. Molliri membra videres,\nprimaque de tota tenuissima quaeque liquescunt,\ncaerulei crines digitique et crura pedesque:\nnam brevis in gelidas membris exilibus undas\ntransitus est: post haec umeri tergusque latusque\npectoraque in tenues abeunt evanida rivos.\nDenique pro vivo vitiatas sanguine venas\nlympha subit, restatque nihil, quod prendere possis.\nInterea pavidae nequiquam filia matri\nomnibus est terris, omni quaesita profundo.\nIllam non udis veniens Aurora capillis\ncessantem vidit, non Hesperus. Illa duabus\nflammiferas pinus manibus succendit ab Aetna\nperque pruinosas tulit inrequieta tenebras.\nRursus ubi alma dies hebetarat sidera, natam\nsolis ab occasu solis quaerebat ad ortus.\nFessa labore sitim conlegerat oraque nulli\ncolluerant fontes; cum tectam stramine vidit\nforte casam parvasque fores pulsavit: at inde\nprodit anus divamque videt, lymphamque roganti\ndulce dedit, tosta quod texerat ante polenta.\nDum bibit illa datum, duri puer oris et audax\nconstitit ante deam risitque avidamque vocavit.\nOffensa est neque adhuc epota parte loquentem\ncum liquido mixta perfudit diva polenta.\nCombibit os maculas, et quae modo bracchia gessit,\ncrura gerit; cauda est mutatis addita membris;\ninque brevem formam, ne sit vis magna nocendi,\ncontrahitur, parvaque minor mensura lacerta est.\nMirantem flentemque et tangere monstra parantem\nfugit anum latebramque petit; aptumque colori\nnomen habet, variis stellatus corpora guttis.\nQuas dea per terras et quas erraverit undas,\ndicere longa mora est: quaerenti defuit orbis.\nSicaniam repetit; dumque omnia lustrat eundo,\nvenit et ad Cyanen. Ea ni mutata fuisset,\nomnia narrasset: sed et os et lingua volenti\ndicere non aderant, nec quo loqueretur habebat.\nSigna tamen manifesta dedit notamque parenti,\nillo forte loco delapsam in gurgite sacro,\nPersephones zonam summis ostendit in undis.\nQuam simul agnovit, tamquam tunc denique raptam\nscisset, inornatos laniavit diva capillos\net repetita suis percussit pectora palmis.\nNescit adhuc, ubi sit: terras tamen increpat omnes\ningratasque vocat nec frugum munere dignas,\nTrinacriam ante alias, in qua vestigia damni\nrepperit. Ergo illic saeva vertentia glaebas\nfregit aratra manu, parilique irata colonos\nruricolasque boves leto dedit arvaque iussit\nfallere depositum vitiataque semina fecit.\nFertilitas terrae latum vulgata per orbem\nfalsa iacet: primis segetes moriuntur in herbis,\net modo sol nimius, nimius modo corripit imber\nsideraque ventique nocent, avidaeque volucres\nsemina iacta legunt; lolium tribulique fatigant\ntriticeas messes et inexpugnabile gramen.\nTum caput Eleis Alpheias extulit undis\nrorantesque comas a fronte removit ad aures\natque ait: â€œO toto quaesitae virginis orbe\net frugum genetrix, inmensos siste labores\nneve tibi fidae violenta irascere terrae.\nTerra nihil meruit patuitque invita rapinae.\nNec sum pro patria supplex: huc hospita veni;\nPisa mihi patria est et ab Elide ducimus ortus;\nSicaniam peregrina colo, sed gratior omni\nhaec mihi terra solo est: hos nunc Arethusa penates,\nhanc habeo sedem: quam tu, mitissima, serva.\nMota loco cur sim tantique per aequoris undas\nadvehar Ortygiam, veniet narratibus hora\ntempestiva meis, cum tu curaque levata\net vultus melioris eris. Mihi pervia tellus\npraebet iter, subterque imas ablata cavernas\nhic caput attollo desuetaque sidera cerno.\nErgo dum Stygio sub terris gurgite labor,\nvisa tua est oculis illic Proserpina nostris:\nilla quidem tristis neque adhuc interrita vultu,\nsed regina tamen, sed opaci maxima mundi,\nsed tamen inferni pollens matrona tyranni.â€�\nMater ad auditas stupuit ceu saxea voces\nattonitaeque diu similis fuit. Utque dolore\npulsa gravi gravis est amentia, curribus oras\nexit in aetherias. Ibi toto nubila vultu\nante Iovem passis stetit invidiosa capillis\n“pro” que “meo veni supplex tibi, Iuppiter” inquit,\nâ€œsanguine proque tuo. Si nulla est gratia matris,\nnata patrem moveat, neu sit tibi cura, precamur,\nvilior illius, quod nostro est edita partu.\nEn quaesita diu tandem mihi nata reperta est,\nsi reperire vocas amittere certius, aut si\nscire, ubi sit, reperire vocas. Quod rapta, feremus,\ndummodo reddat eam: neque enim praedone marito\nfilia digna tua est, si iam mea filia non est.â€�\nIuppiter excepit: â€œCommune est pignus onusque\nnata mihi tecum. Sed si modo nomina rebus\naddere vera placet, non hoc iniuria factum,\nverum amor est; neque erit nobis gener ille pudori,\ntu modo, diva, velis. Ut desint cetera, quantum est\nesse Iovis fratrem! â€” Quid quod non cetera desunt\nnec cedit nisi sorte mihi? sed tanta cupido\nsi tibi discidii est, repetet Proserpina caelum,\nlege tamen certa, si nullos contigit illic\nore cibos; nam sic Parcarum foedere cautum est.â€�\nDixerat. At Cereri certum est educere natam.\nNon ita fata sinunt, quoniam ieiunia virgo\nsolverat et, cultis dum simplex errat in hortis,\nPoeniceum curva decerpserat arbore pomum\nsumptaque pallenti septem de cortice grana\npresserat ore suo. Solusque ex omnibus illud\nAscalaphus vidit, quem quondam dicitur Orphne,\ninter Avernales haud ignotissima nymphas,\nex Acheronte suo silvis peperisse sub atris:\nvidit et indicio reditum crudelis ademit.\nIngemuit regina Erebi testemque profanam\nfecit avem, sparsumque caput Phlegethontide lympha\nin rostrum et plumas et grandia lumina vertit.\nIlle sibi ablatus fulvis amicitur in alis,\ninque caput crescit, longosque reflectitur ungues\nvixque movet natas per inertia bracchia pennas:\nfoedaque fit volucris, venturi nuntia luctus,\nignavus bubo, dirum mortalibus omen.\nHic tamen indicio poenam linguaque videri\ncommeruisse potest: vobis, Acheloides, unde\npluma pedesque avium, cum virginis ora geratis?\nan quia, cum legeret vernos Proserpina flores,\nin comitum numero, doctae Sirenes, eratis?\nQuam postquam toto frustra quaesistis in orbe,\nprotinus, ut vestram sentirent aequora curam,\nposse super fluctus alarum insistere remis\noptastis, facilesque deos habuistis et artus\nvidistis vestros subitis flavescere pennis.\nNe tamen ille canor mulcendas natus ad aures\ntantaque dos oris linguae deperderet usum,\nvirginei vultus et vox humana remansit.\nAt medius fratrisque sui maestaeque sororis\nIuppiter ex aequo volventem dividit annum.\nNunc dea, regnorum numen commune duorum,\ncum matre est totidem, totidem cum coniuge menses.\nVertitur extemplo facies et mentis et oris:\nnam modo quae poterat Diti quoque maesta videri,\nlaeta deae frons est, ut sol, qui tectus aquosis\nnubibus ante fuit, victis e nubibus exit.\nExigit alma Ceres, nata secura recepta,\nquae tibi causa fugae, cur sis, Arethusa, sacer fons.\nConticuere undae: quarum dea sustulit alto\nfonte caput viridesque manu siccata capillos\nfluminis Elei veteres narravit amores.\n“Pars ego nympharum quae sunt in Achaide” dixit,\nâ€œuna fui, nec me studiosius altera saltus\nlegit nec posuit studiosius altera casses.\nSed quamvis formae numquam mihi fama petita est,\nquamvis fortis eram, formosae nomen habebam.\nNec mea me facies nimium laudata iuvabat,\nquaque aliae gaudere solent, ego rustica dote\ncorporis erubui, crimenque placere putavi.\nLassa revertebar (memini) Stymphalide silva:\naestus erat, magnumque labor geminaverat aestum.\nInvenio sine vertice aquas, sine murmure euntes,\nperspicuas ad humum, per quas numerabilis alte\ncalculus omnis erat, quas tu vix ire putares.\nCana salicta dabant nutritaque populus unda\nsponte sua natas ripis declivibus umbras.\nAccessi primumque pedis vestigia tinxi,\npoplite deinde tenus: neque eo contenta, recingor\nmolliaque impono salici velamina curvae\nnudaque mergor aquis. Quas dum ferioque trahoque\nmille modis labens excussaque bracchia iacto,\nnescio quod medio sensi sub gurgite murmur\nterritaque insisto propioris margine ripae.\n“Quo properas, Arethusa?” suis Alpheus ab undis,\n“quo properas?” iterum rauco mihi dixerat ore.\nSicut eram, fugio sine vestibus: altera vestes\nripa meas habuit. Tanto magis instat et ardet,\net quia nuda fui, sum visa paratior illi.\nSic ego currebam, sic me ferus ille premebat,\nut fugere accipitrem penna trepidante columbae,\nut solet accipiter trepidas urgere columbas.\nUsque sub Orchomenon Psophidaque Cyllenenque\nMaenaliosque sinus gelidumque Erymanthon et Elin\ncurrere sustinui; nec me velocior ille.\nSed tolerare diu cursus ego, viribus impar,\nnon poteram: longi patiens erat ille laboris.\nPer tamen et campos, per opertos arbore montes,\nsaxa quoque et rupes et qua via nulla, cucurri.\nSol erat a tergo: vidi praecedere longam\nante pedes umbram, nisi si timor illa videbat;\nsed certe sonitusque pedum terrebat et ingens\ncrinales vittas adflabat anhelitus oris.\nFessa labore fugae “fer opem, deprendimur” inquam,\nâ€œarmigerae, Diana, tuae, cui saepe dedisti\nferre tuos arcus inclusaque tela pharetra.â€�\nMota dea est spissisque ferens e nubibus unam\nme super iniecit. Lustrat caligine tectam\namnis et ignarus circum cava nubila quaerit.\nBisque locum, quo me dea texerat inscius ambit\net bis “io Arethusa io Arethusa!” vocavit.\nQuid mihi tunc animi miserae fuit? anne quod agnae est,\nsiqua lupos audit circum stabula alta frementes,\naut lepori, qui vepre latens hostilia cernit\nora canum nullosque audet dare corpore motus?\nNon tamen abscedit: neque enim vestigia cernit\nlongius ulla pedum: servat nubemque locumque.\nOccupat obsessos sudor mihi frigidus artus,\ncaeruleaeque cadunt toto de corpore guttae,\nquaque pedem movi, manat lacus, eque capillis\nros cadit, et citius, quam nunc tibi facta renarro,\nin latices mutor. Sed enim cognoscit amatas\namnis aquas, positoque viri, quod sumpserat, ore\nvertitur in proprias, ut se mihi misceat, undas.\nDelia rupit humum; caecisque ego mersa cavernis\nadvehor Ortygiam, quae me cognomine divae\ngrata meae superas eduxit prima sub auras.â€�\nHac Arethusa tenus. Geminos dea fertilis angues\ncurribus admovit frenisque coercuit ora\net medium caeli terraeque per aera vecta est\natque levem currum Tritonida misit in urbem\nTriptolemo; partimque rudi data semina iussit\nspargere humo, partim post tempora longa recultae.\nIam super Europen sublimis et Asida terram\nvectus erat iuvenis; Scythicas advertitur oras.\nRex ibi Lyncus erat: regis subit ille penates.\nQua veniat, causamque viae nomenque rogatus\net patriam, “patria est clarae mihi” dixit “Athenae,\nTriptolemus nomen. Veni nec puppe per undas,\nnec pede per terras: patuit mihi pervius aether.\nDona fero Cereris latos quae sparsa per agros\nfrugiferas messes alimentaque mitia reddant.â€�\nBarbarus invidit; tantique ut muneris auctor\nipse sit, hospitio recipit somnoque gravatum\nadgreditur ferro. Conantem figere pectus\nlynca Ceres fecit rursusque per aera iussit\nMopsopium iuvenem sacros agitare iugales.â€�\nFinierat doctos e nobis maxima cantus.\nAt nymphae vicisse deas Helicona colentes\nconcordi dixere sono. Convicia victae\ncum iacerent, “quoniam” dixit “certamine vobis\nsupplicium meruisse parum est maledictaque culpae\nadditis et non est patientia libera nobis,\nibimus in poenas et, qua vocat ira, sequemur.â€�\nRident Emathides spernuntque minantia verba:\nconataeque loqui et magno clamore protervas\nintentare manus, pennas exire per ungues\nadspexere suos, operiri bracchia plumis;\nalteraque alterius rigido concrescere rostro\nora videt volucresque novas accedere silvis.\nDumque volunt plangi, per bracchia mota levatae\naere pendebant, nemorum convicia, picae.\nNunc quoque in alitibus facundia prisca remansit\nraucaque garrulitas studiumque inmane loquendi.â€�\nPraebuerat dictis Tritonia talibus aures\ncarminaque Aonidum iustamque probaverat iram.\nTum secum â€œlaudare parum est; laudemur et ipsae\nnumina nec sperni sine poena nostra sinamusâ€�\nMaeoniaeque animum fatis intendit Arachnes,\nquam sibi lanificae non cedere laudibus artis\naudierat. Non illa loco neque origine gentis\nclara, sed arte fuit. Pater huic Colophonius Idmon\nPhocaico bibulas tingebat murice lanas.\nOcciderat mater; sed et haec de plebe suoque\naequa viro fuerat. Lydas tamen illa per urbes\nquaesierat studio nomen memorabile, quamvis\norta domo parva parvis habitabat Hypaepis.\nHuius ut adspicerent opus admirabile, saepe\ndeseruere sui nymphae vineta Timoli,\ndeseruere suas nymphae Pactolides undas.\nNec factas solum vestes spectare iuvabat;\ntum quoque, cum fierent: tantus decor adfuit arti.\nSive rudem primos lanam glomerabat in orbes,\nseu digitis subigebat opus repetitaque longo\nvellera mollibat nebulas aequantia tractu,\nsive levi teretem versabat pollice fusum,\nseu pingebat acu, scires a Pallade doctam.\nQuod tamen ipsa negat, tantaque offensa magistra\n“certet” ait “mecum: nihil est, quod victa recusem.”\nPallas anum simulat falsosque in tempora canos\naddit et infirmos, baculo quos sustinet, artus.\nTum sic orsa loqui: â€œNon omnia grandior aetas,\nquae fugiamus, habet: seris venit usus ab annis.\nConsilium ne sperne meum. Tibi fama petatur\ninter mortales faciendae maxima lanae:\ncede deae veniamque tuis, temeraria, dictis\nsupplice voce roga: veniam dabit illa roganti.â€�\nAdspicit hanc torvis inceptaque fila relinquit,\nvixque manum retinens confessaque vultibus iram\ntalibus obscuram resecuta est Pallada dictis:\nâ€œMentis inops longaque venis confecta senecta.\nEt nimium vixisse diu nocet. Audiat istas,\nsiqua tibi nurus est, siqua est tibi filia, voces.\nConsilii satis est in me mihi. Neve monendo\nprofecisse putes, eadem est sententia nobis.\nCur non ipsa venit? cur haec certamina vitat?â€�\nTum dea “venit” ait, formamque removit anilem\nPalladaque exhibuit. Venerantur numina nymphae\nMygdonidesque nurus: sola est non territa virgo.\nSed tamen erubuit, subitusque invita notavit\nora rubor rursusque evanuit, ut solet aer\npurpureus fieri, cum primum aurora movetur,\net breve post tempus candescere solis ab ortu.\nPerstat in incepto stolidaeque cupidine palmae\nin sua fata ruit: neque enim Iove nata recusat,\nnec monet ulterius, nec iam certamina differt.\nHaud mora, constituunt diversis partibus ambae\net gracili geminas intendunt stamine telas\n(tela iugo iuncta est, stamen secernit harundo);\ninseritur medium radiis subtemen acutis,\nquod digiti expediunt, atque inter stamina ductum\npercusso paviunt insecti pectine dentes.\nUtraque festinant cinctaeque ad pectora vestes\nbracchia docta movent, studio fallente laborem.\nIllic et Tyrium quae purpura sensit aenum\ntexitur et tenues parvi discriminis umbrae,\nqualis ab imbre solet percussis solibus arcus\ninficere ingenti longum curvamine caelum:\nin quo diversi niteant cum mille colores,\ntransitus ipse tamen spectantia lumina fallit;\nusque adeo quod tangit idem est, tamen ultima distant.\nIllic et lentum filis inmittitur aurum\net vetus in tela deducitur argumentum.\nCecropia Pallas scopulum Mavortis in arce\npingit et antiquam de terrae nomine litem.\nBis sex caelestes medio Iove sedibus altis\naugusta gravitate sedent. Sua quemque deorum\ninscribit facies: Iovis est regalis imago.\nStare deum pelagi longoque ferire tridente\naspera saxa facit, medioque e vulnere saxi\nexsiluisse fretum, quo pignore vindicet urbem;\nat sibi dat clipeum, dat acutae cuspidis hastam,\ndat galeam capiti, defenditur aegide pectus,\npercussamque sua simulat de cuspide terram\nedere cum bacis fetum canentis olivae\nmirarique deos: operis Victoria finis.\nUt tamen exemplis intellegat aemula laudis,\nquod pretium speret pro tam furialibus ausis,\nquattuor in partes certamina quattuor addit,\nclara colore suo, brevibus distincta sigillis.\nThreiciam Rhodopen habet angulus unus et Haemum\n(nunc gelidi montes, mortalia corpora quondam !),\nnomina summorum sibi qui tribuere deorum.\nAltera Pygmaeae fatum miserabile matris\npars habet: hanc Iuno victam certamine iussit\nesse gruem populisque suis indicere bella.\nPinxit et Antigonen ausam contendere quondam\ncum magni consorte Iovis, quam regia Iuno\nin volucrem vertit; nec profuit Ilion illi\nLaomedonve pater, sumptis quin candida pennis\nipsa sibi plaudat crepitante ciconia rostro.\nQui superest solus, Cinyran habet angulus orbum;\nisque gradus templi, natarum membra suarum,\namplectens saxoque iacens lacrimare videtur.\nCircuit extremas oleis pacalibus oras:\nis modus est, operisque sua facit arbore finem.\nMaeonis elusam designat imagine tauri\nEuropam: verum taurum, freta vera putares.\nIpsa videbatur terras spectare relictas\net comites clamare suas tactumque vereri\nadsilientis aquae timidasque reducere plantas.\nFecit et Asterien aquila luctante teneri,\nfecit olorinis Ledam recubare sub alis;\naddidit, ut satyri celatus imagine pulchram\nIuppiter implerit gemino Nycteida fetu,\nAmphitryon fuerit, cum te, Tirynthia, cepit,\naureus ut Danaen, Asopida luserit ignis,\nMnemosynen pastor, varius Deoida serpens.\nTe quoque mutatum torvo, Neptune, iuvenco\nvirgine in Aeolia posuit. Tu visus Enipeus\ngignis Aloidas, aries Bisaltida fallis;\net te flava comas frugum mitissima mater\nsensit equum, sensit volucrem crinita colubris\nmater equi volucris, sensit delphina Melantho.\nOmnibus his faciemque suam faciemque locorum\nreddidit. Est illic agrestis imagine Phoebus,\nutque modo accipitris pennas, modo terga leonis\ngesserit, ut pastor Macareida luserit Issen;\nLiber ut Erigonen falsa deceperit uva,\nut Saturnus equo geminum Chirona crearit.\nUltima pars telae, tenui circumdata limbo,\nnexilibus flores hederis habet intertextos.\nNon illud Pallas, non illud carpere Livor\npossit opus. Doluit successu flava virago\net rupit pictas, caelestia crimina, vestes.\nUtque Cytoriaco radium de monte tenebat,\nter quater Idmoniae frontem percussit Arachnes.\nNon tulit infelix laqueoque animosa ligavit\nguttura. Pendentem Pallas miserata levavit\natque ita “vive quidem, pende tamen, improba” dixit:\nâ€œlexque eadem poenae, ne sis secura futuri,\ndicta tuo generi serisque nepotibus esto.â€�\nPost ea discedens sucis Hecateidos herbae\nsparsit; et extemplo tristi medicamine tactae\ndefluxere comae, cum quis et naris et aures,\nfitque caput minimum, toto quoque corpore parva est:\nin latere exiles digiti pro cruribus haerent,\ncetera venter habet: de quo tamen illa remittit\nstamen et antiquas exercet aranea telas.\nLydia tota fremit, Phrygiaeque per oppida facti\nrumor it et magnum sermonibus occupat orbem.\nAnte suos Niobe thalamos cognoverat illam,\ntum cum Maeoniam virgo Sipylumque colebat;\nnec tamen admonita est poena popularis Arachnes\ncedere caelitibus verbisque minoribus uti.\nMulta dabant animos: sed enim nec coniugis artes\nnec genus amborum magnique potentia regni\nsic placuere illi, quamvis ea cuncta placerent,\nut sua progenies; et felicissima matrum\ndicta foret Niobe, si non sibi visa fuisset.\nNam sata Tiresia venturi praescia Manto\nper medias fuerat divino concita motu\nvaticinata vias: â€œIsmenides, ite frequentes\net date Latonae Latonigenisque duobus\ncum prece tura pia lauroque innectite crinem.\nOre meo Latona iubet.â€� Paretur, et omnes\nThebaides iussis sua tempora frondibus ornant\nturaque dant sanctis et verba precantia flammis.\nEcce venit comitum Niobe celeberrima turba,\nvestibus intexto Phrygiis spectabilis auro,\net, quantum ira sinit, formosa: movensque decoro\ncum capite inmissos umerum per utrumque capillos\nconstitit; utque oculos circumtulit alta superbos,\n“quis furor, auditos” inquit “praeponere visis\ncaelestes? aut cur colitur Latona per aras,\nnumen adhuc sine ture meum est? mihi Tantalus auctor,\ncui licuit soli superorum tangere mensas,\nPleiadum soror est genetrix mea, maximus Atlas\nest avus, aetherium qui fert cervicibus axem;\nIuppiter alter avus socero quoque glorior illo.\nMe gentes metuunt Phrygiae, me regia Cadmi\nsub domina est, fidibusque mei commissa mariti\nmoenia cum populis a meque viroque reguntur.\nIn quamcumque domus adverti lumina partem,\ninmensae spectantur opes. Accedit eodem\ndigna dea facies. Huc natas adice septem\net totidem iuvenes et mox generosque nurusque.\nQuaerite nunc, habeat quam nostra superbia causam,\nnescio quoque audete satam Titanida Coeo\nLatonam praeferre mihi, cui maxima quondam\nexiguam sedem pariturae terra negavit.\nNec caelo nec humo nec aquis dea vestra recepta est:\nexsul erat mundi, donec miserata vagantem\n“hospita tu terris erras, ego” dixit “in undis”\ninstabilemque locum Delos dedit. Illa duorum\nfacta parens: uteri pars haec est septima nostri.\nSum felix: quis enim neget hoc? felixque manebo:\nhoc quoque quis dubitet? tutam me copia fecit,\nMaior sum, quam cui possit Fortuna nocere,\nmultaque ut eripiat, multo mihi plura relinquet.\nExcessere metum mea iam bona. Fingite demi\nhuic aliquid populo natorum posse meorum,\nnon tamen ad numerum redigar spoliata duorum,\nLatonae turbam: qua quantum distat ab orba?\nIte, satis, propere ite, sacri est laurumque capillis\nponite.â€� Deponunt et sacra infecta relinquunt,\nquodque licet tacito venerantur murmure numen.\nIndignata dea est summoque in vertice Cynthi\ntalibus est dictis gemina cum prole locuta:\nâ€œEn ego vestra parens, vobis animosa creatis,\net nisi Iunoni nulli cessura dearum,\nan dea sim dubitor perque omnia saecula cultis\narceor, o nati, nisi vos succurritis, aris.\nNec dolor hic solus: diro convicia facto\nTantalis adiecit vosque est postponere natis\nausa suis, et me, quod in ipsam reccidat, orbam,\ndixit et exhibuit linguam scelerata paternam.â€�\nAdiectura preces erat his Latona relatis:\n“desine!” Phoebus ait: “poenae mora longa querella est.”\nDixit idem Phoebe: celerique per aera lapsu\ncontigerant tecti Calmeida nubibus arcem.\nPlanus erat lateque patens prope moenia campus,\nadsiduis pulsatus equis, ubi turba rotarum\nduraque mollierat subiectas ungula glaebas.\nPars ibi de septem genitis Amphione fortes\nconscendunt in equos Tyrioque rubentia suco\nterga premunt auroque graves moderantur habenas.\nE quibus Ismenus, qui matri sarcina quondam\nprima suae fuerat, dum certum flectit in orbem\nquadrupedis cursus spumantiaque ora coercet,\n“ei mihi!” conclamat medioque in pectore fixa\ntela gerit, frenisque manu moriente remissis\nin latus a dextro paulatim defluit armo.\nProximus, audito sonitu per inane pharetrae,\nfrena dabat Sipylus, veluti cum praescius imbris\nnube fugit visa pendentiaque undique rector\ncarbasa deducit, ne qua levis effluat aura.\nFrena tamen dantem non evitabile telum\nconsequitur; summaque tremens cervice sagitta\nhaesit, et exstabat nudum de gutture ferrum.\nIlle, ut erat, pronus per crura admissa iubasque\nvolvitur et calido tellurem sanguine foedat.\nPhaedimus infelix et aviti nominis heres\nTantalus, ut solito finem imposuere labori,\ntransierant ad opus nitidae iuvenale palaestrae;\net iam contulerant arto luctantia nexu\npectora pectoribus, cum tento concita nervo,\nsicut erant iuncti, traiecit utrumque sagitta.\nIngemuere simul, simul incurvata dolore\nmembra solo posuere, simul suprema iacentes\nlumina versarunt, animam simul exhalarunt.\nAdspicit Alphenor laniataque pectora plangens\nadvolat, ut gelidos complexibus adlevet artus,\ninque pio cadit officio: nam Delius illi\nintima fatifero rupit praecordia ferro.\nQuod simul eductum est, pars est pulmonis in hamis\neruta cumque anima cruor est effusus in auras.\nAt non intonsum simplex Damasichthona vulnus\nadficit. Ictus erat qua crus esse incipit et qua\nmollia nervosus facit internodia poples.\nDumque manu temptat trahere exitiabile telum,\naltera per iugulum pennis tenus acta sagitta est.\nExpulit hanc sanguis, seque eiaculatus in altum\nemicat et longe terebrata prosilit aura.\nUltimus Ilioneus non profectura precando\nbracchia sustulerat, “di” que “o communiter omnes,”\ndixerat ignarus non omnes esse rogandos\n“parcite.” Motus erat, cum iam revocabile telum\nnon fuit, arquitenens. Minimo tamen occidit ille\nvulnere, non alte percusso corde sagitta.\nFama mali populique dolor lacrimaeque suorum\ntam subitae matrem certam fecere ruinae,\nmirantem potuisse, irascentemque, quod ausi\nhoc essent superi, quod tantum iuris haberent.\nNam pater Amphion ferro per pectus adacto\nfinierat moriens pariter cum luce dolorem.\nHeu quantum haec Niobe Niobe distabat ab illa,\nquae modo Latois populum submoverat aris\net mediam tulerat gressus resupina per urbem,\ninvidiosa suis, at nunc miseranda vel hosti.\nCorporibus gelidis incumbit et ordine nullo\noscula dispensat natos suprema per omnes.\nA quibus ad caelum liventia bracchia tollens\nâ€œpascere, crudelis, nostro, Latona, dolore,\npascere” ait “satiaque meo tua pectora luctu:\nefferor. Exsulta victrixque inimica triumpha.\nCur autem victrix? miserae mihi plura supersunt,\nquam tibi felici: post tot quoque funera vinco.â€�\nDixerat, et sonuit contento nervus ab arcu.\nQui praeter Nioben unam conterruit omnes:\nilla malo est audax. Stabant cum vestibus atris\nante toros fratrum demisso crine sorores.\nE quibus una trahens haerentia viscere tela\nimposito fratri moribunda relanguit ore:\naltera solari miseram conata parentem\nconticuit subito duplicataque vulnere tota est.\nHaec frustra fugiens collabitur, illa sorori\ninmoritur, latet haec, illam trepidare videres.\nSexque datis leto diversaque vulnera passis\nultima restabat. Quam toto corpore mater,\ntota veste tegens â€œunam minimamque relinque\nde multis minimam posco” clamavit “et unam.”\nDumque rogat, pro qua rogat, occidit. Orba resedit\nexanimes inter natos natasque virumque,\nderiguitque malis. Nullos movet aura capillos,\nin vultu color est sine sanguine, lumina maestis\nstant inmota genis, nihil est in imagine vivum.\nIpsa quoque interius cum duro lingua palato\ncongelat, et venae desistunt posse moveri;\nnec flecti cervix nec bracchia reddere motus\nnec pes ire potest; intra quoque viscera saxum est.\nFlet tamen. Et validi circumdata turbine venti\nin patriam rapta est. Ibi fixa cacumine montis\nliquitur, et lacrimas etiam nunc marmora manant.\nTum vero cuncti manifestam numinis iram\nfemina virque timent cultuque impensius omnes\nmagna gemelliparae venerantur numina divae,\nutque fit, a facto propiore priora renarrant.\nE quibus unus ait: â€œLyciae quoque fertilis agris\nnon impune deam veteres sprevere coloni.\nRes obscura quidem est ignobilitate virorum,\nmira tamen. Vidi praesens stagnumque locumque\nprodigio notum. Nam me iam grandior aevo\nimpatiensque viae genitor deducere lectos\niusserat inde boves gentisque illius eunti\nipse ducem dederat. Cum quo dum pascua lustro,\necce lacu medio sacrorum nigra favilla\nara vetus stabat tremulis circumdata cannis.\nRestitit et pavido “faveas mihi” murmure dixit\ndux meus; et simili “faveas” ego murmure dixi.\nNaiadum Faunine foret tamen ara rogabam\nindigenaeve dei, cum talia rettulit hospes:\nâ€œNon hac, o iuvenis, montanum numen in ara est:\nilla suam vocat hanc, cui quondam regia coniunx\norbem interdixit, quam vix erratica Delos\norantem accepit, tum cum levis insula nabat.\nIllic incumbens cum Palladis arbore palmae\nedidit invita geminos Latona noverca.\nHinc quoque Iunonem fugisse puerpera fertur\ninque suo portasse sinu, duo numina, natos.\nIamque Chimaeriferae, cum sol gravis ureret arva,\nfinibus in Lyciae longo dea fessa labore\nsidereo siccata sitim conlegit ab aestu,\nuberaque ebiberant avidi lactantia nati.\nForte lacum mediocris aquae prospexit in imis\nvallibus; agrestes illic fruticosa legebant\nvimina cum iuncis gratamque paludibus ulvam.\nAccessit positoque genu Titania terram\npressit, ut hauriret gelidos potura liquores.\nRustica turba vetat. Dea sic adfata vetantes:\nâ€œQuid prohibetis aquis? usus communis aquarum est.\nNec solem proprium natura nec aera fecit\nnec tenues undas: ad publica munera veni.\nQuae tamen ut detis, supplex peto. Non ego nostros\nabluere hic artus lassataque membra parabam,\nsed relevare sitim. Caret os umore loquentis\net fauces arent, vixque est via vocis in illis.\nHaustus aquae mihi nectar erit, vitamque fatebor\naccepisse simul: vitam dederitis in unda.\nHi quoque vos moveant, qui nostro bracchia tendunt\nparva sinu:â€� et casu tendebant bracchia nati.\nQuem non blanda deae potuissent verba movere?\nHi tamen orantem perstant prohibere minasque,\nni procul abscedat, conviciaque insuper addunt.\nNec satis est, ipsos etiam pedibusque manuque\nturbavere lacus imoque e gurgite mollem\nhuc illuc limum saltu movere maligno.\nDistulit ira sitim: neque enim iam filia Coei\nsupplicat indignis nec dicere sustinet ultra\nverba minora dea, tollensque ad sidera palmas\n“aeternum stagno” dixit “vivatis in isto.”\nEveniunt optata deae: iuvat esse sub undis\net modo tota cava submergere membra palude,\nnunc proferre caput, summo modo gurgite nare,\nsaepe super ripam stagni consistere, saepe\nin gelidos resilire lacus. Sed nunc quoque turpes\nlitibus exercent linguas pulsoque pudore,\nquamvis sint sub aqua, sub aqua maledicere temptant.\nVox quoque iam rauca est, inflataque colla tumescunt,\nipsaque dilatant patulos convicia rictus.\nTerga caput tangunt, colla intercepta videntur,\nspina viret, venter, pars maxima corporis, albet,\nlimosoque novae saliunt in gurgite ranae.””\nSic ubi nescio quis Lycia de gente virorum\nrettulit exitium, satyri reminiscitur alter,\nquem Tritoniaca Latous harundine victum\nadfecit poena. “Quid me mihi detrahis?” inquit:\n“a piget a non est” clamabat “tibia tanti.”\nClamanti cutis est summos direpta per artus,\nnec quicquam nisi vulnus erat; cruor undique manat,\ndetectique patent nervi, trepidaeque sine ulla\npelle micant venae; salientia viscera posses\net perlucentes numerare in pectore fibras.\nIllum ruricolae, silvarum numina, fauni\net satyri fratres et tunc quoque carus Olympus\net nymphae flerunt, et quisquis montibus illis\nlanigerosque greges armentaque bucera pavit.\nFertilis inmaduit madefactaque terra caducas\nconcepit lacrimas ac venis perbibit imis;\nquas ubi fecit aquam, vacuas emisit in auras.\nInde petens rapidum ripis declivibus aequor\nMarsya nomen habet, Phrygiae liquidissimus amnis.\nTalibus extemplo redit ad praesentia dictis\nvulgus et exstinctum cum stirpe Amphiona luget.\nMater in invidia est. Hanc tunc quoque dicitur unus\nflesse Pelops, umeroque, suas a pectore postquam\ndeduxit vestes ebur ostendisse sinistro.\nConcolor hic umerus nascendi tempore dextro\ncorporeusque fuit: manibus mox caesa paternis\nmembra ferunt iunxisse deos; aliisque repertis,\nqui locus est iuguli medius summique lacerti,\ndefuit. Impositum est non comparentis in usum\npartis ebur, factoque Pelops fuit integer illo.\nFinitimi proceres coeunt, urbesque propinquae\noravere suos ire ad solacia reges,\nArgosque et Sparte Pelopeiadesque Mycenae\net nondum torvae Calydon invisa Dianae\nOrchomenosque ferax et nobilis aere Corinthus\nMesseneque ferox Patraeque humilesque Cleonae\net Nelea Pylos, neque adhuc Pittheia Troezen,\nquaeque urbes aliae bimari clauduntur ab Isthmo\nexteriusque sitae bimari spectantur ab Isthmo.\nCredere quis posset? solae cessastis Athenae.\nObstitit officio bellum, subvectaque ponto\nbarbara Mopsopios terrebant agmina muros.\nThreicius Tereus haec auxiliaribus armis\nfuderat et clarum vincendo nomen habebat.\nQuem sibi Pandion opibusque virisque potentem\net genus a magno ducentem forte Gradivo\nconubio Procnes iunxit. Non pronuba Iuno,\nnon Hymenaeus adest, non illi Gratia lecto.\nEumenides tenuere faces de funere raptas,\nEumenides stravere torum, tectoque profanus\nincubuit bubo thalamique in culmine sedit.\nHac ave coniuncti Procne Tereusque, parentes\nhac ave sunt facti. Gratata est scilicet illis\nThracia, disque ipsi grates egere diemque,\nquaque data est claro Pandione nata tyranno,\nquaque erat ortus Itys, festum iussere vocari.\nUsque adeo latet utilitas. Iam tempora Titan\nquinque per autumnos repetiti duxerat anni,\ncum blandita viro Procne “si gratia” dixit\nâ€œulla mea est, vel me visendam mitte sorori,\nvel soror huc veniat! redituram tempore parvo\npromittes socero: magni mihi muneris instar\ngermanam vidisse dabis.â€� Iubet ille carinas\nin freta deduci veloque et remige portus\nCecropios intrat Piraeaque litora tangit.\nUt primum soceri data copia, dextera dextrae\niungitur, et fausto committitur omine sermo.\nCoeperat adventus causam, mandata referre\nconiugis et celeres missae spondere recursus:\necce venit magno dives Philomela paratu,\ndivitior forma: quales audire solemus\nnaidas et dryadas mediis incedere silvis,\nsi modo des illis cultus similesque paratus.\nNon secus exarsit conspecta virgine Tereus,\nquam siquis canis ignem supponat aristis,\naut frondem positasque cremet faenilibus herbas.\nDigna quidem facies: sed et hunc innata libido\nexstimulat, pronumque genus regionibus illis\nin venerem est: flagrat vitio gentisque suoque.\nImpetus est illi comitum corrumpere curam\nnutricisque fidem, nec non ingentibus ipsam\nsollicitare datis totumque impendere regnum,\naut rapere et saevo raptam defendere belloâ€”,\net nihil est quod non effreno captus amore\nausit nec capiunt inclusas pectora flammas.\nIamque moras male fert cupidoque revertitur ore\nad mandata Procnes, et agit sua vota sub illa.\nFacundum faciebat amor: quotiensque rogabat\nulterius iusto Procnen ita velle ferebat.\nAddidit et lacrimas, tamquam mandasset et illas.\nPro superi, quantum mortalia pectora caecae\nnoctis habent! ipso sceleris molimine Tereus\ncreditur esse pius laudemque a crimine sumit.\nQuid quod idem Philomela cupit patriosque lacertis\nblanda tenens umeros, ut eat visura sororem,\nperque suam contraque suam petit ipsa salutem.\nSpectat eam Tereus praecontrectatque videndo\nosculaque et collo circumdata bracchia cernens\nomnia pro stimulis facibusque ciboque furoris\naccipit; et quotiens amplectitur illa parentem,\nesse parens vellet: neque enim minus impius esset.\nVincitur ambarum genitor prece. Gaudet agitque\nilla patri grates et successisse duabus\nid putat infelix, quod erit lugubre duabus.\nIam labor exiguus Phoebo restabat, equique\npulsabant pedibus spatium declivis Olympi:\nregales epulae mensis et Bacchus in auro\nponitur; hinc placido dantur sua corpora somno.\nAt rex Odrysius, quamvis secessit, in illa\naestuat, et, repetens faciem motusque manusque,\nqualia vult fingit quae nondum vidit, et ignes\nipse suos nutrit, cura removente soporem.\nLux erat, et generi dextram complexus euntis\nPandion comitem lacrimis commendat obortis:\nâ€œHanc ego, care gener, quoniam pia causa coegit\net voluere ambae, voluisti tu quoque, Tereu,\ndo tibi, perque fidem cognataque pectora supplex,\nper superos oro, patrio ut tuearis amore\net mihi sollicitae lenimen dulce senectae\nquam primum (omnis erit nobis mora longa) remittas.\nTu quoque quam primum (satis est procul esse sororem)\nsi pietas ulla est, ad me, Philomela, redito.â€�\nMandabat pariterque suae dabat oscula natae,\net lacrimae mites inter mandata cadebant.\nUtque fide pignus dextras utriusque poposcit\ninter seque datas iunxit natamque nepotemque\nabsentes pro se memori rogat ore salutent;\nsupremumque vale pleno singultibus ore\nvix dixit timuitque suae praesagia mentis.\nUt semel imposita est pictae Philomela carinae,\nadmotumque fretum remis tellusque repulsa est,\n“vicimus” exclamat, “mecum mea vota feruntur”\nexsultatque et vix animo sua gaudia differt\nbarbarus et nusquam lumen detorquet ab illa,\nnon aliter, quam cum pedibus praedator obuncis\ndeposuit nido leporem Iovis ales in alto:\nnulla fuga est capto, spectat sua praemia raptor.\nIamque iter effectum, iamque in sua litora fessis\npuppibus exierant, cum rex Pandione natam\nin stabula alta trahit, silvis obscura vetustis,\natque ibi pallentem trepidamque et cuncta timentem\net iam cum lacrimis, ubi sit germana, rogantem\nincludit: fassusque nefas et virginem et unam\nvi superat frustra clamato saepe parente,\nsaepe sorore sua, magnis super omnia divis.\nIlla tremit velut agna pavens, quae saucia cani\nore excussa lupi nondum sibi tuta videtur,\nutque columba suo madefactis sanguine plumis\nhorret adhuc avidosque timet, quibus haeserat, ungues.\nMox ubi mens rediit, passos laniata capillos,\nlugenti similis, caesis plangore lacertis,\nintendens palmas â€œo diris barbare factis,\no crudelis” ait “nec te mandata parentis\ncum lacrimis movere piis nec cura sororis\nnec mea virginitas nec coniugialia iura!\nOmnia turbasti: paelex ego facta sororis,\ntu geminus coniunx, hostis mihi debita Procne.\nQuin animam hanc, ne quod facinus tibi, perfide, restet,\neripis? atque utinam fecisses ante nefandos\nconcubitus vacuas habuissem criminis umbras.\nSi tamen haec superi cernunt, si numina divum\nsunt aliquid, si non perierunt omnia mecum,\nquandocumque mihi poenas dabis. Ipsa pudore\nproiecto tua facta loquar. Si copia detur,\nin populos veniam; si silvis clausa tenebor,\nimplebo silvas et conscia saxa movebo:\naudiet haec aether, et si deus ullus in illo est.â€�\nTalibus ira feri postquam commota tyranni\nnec minor hac metus est, causa stimulatus utraque\nquo fuit accinctus, vagina liberat ensem\narreptamque coma flexis post terga lacertis\nvincla pati cogit. Iugulum Philomela parabat\nspemque suae mortis viso conceperat ense:\nille indignantem et nomen patris usque vocantem\nluctantemque loqui comprensam forcipe linguam\nabstulit ense fero. Radix micat ultima linguae,\nipsa iacet terraeque tremens inmurmurat atrae;\nutque salire solet mutilatae cauda colubrae,\npalpitat et moriens dominae vestigia quaerit.\nHoc quoque post facinus (vix ausim credere) fertur\nsaepe sua lacerum repetisse libidine corpus.\nSustinet ad Procnen post talia facta reverti.\nConiuge quae viso germanam quaerit: at ille\ndat gemitus fictos commentaque funera narrat,\net lacrimae fecere fidem. Velamima Procne\nderipit ex umeris auro fulgentia lato\ninduiturque atras vestes et inane sepulcrum\nconstituit falsisque piacula manibus infert\net luget non sic lugendae fata sororis.\nSigna deus bis sex acto lustraverat anno.\nQuid faciat Philomela? fugam custodia claudit,\nstructa rigent solido stabulorum moenia saxo,\nos mutum facti caret indice. Grande doloris\ningenium est, miserisque venit sollertia rebus.\nStamina barbarica suspendit callida tela\npurpureasque notas filis intexuit albis,\nindicium sceleris; perfectaque tradidit uni,\nutque ferat dominae gestu rogat: illa rogata\npertulit ad Procnen, nec scit, quid tradat in illis.\nEvolvit vestes saevi matrona tyranni\nfortunaeque suae carmen miserabile legit\net (mirum potuisse) silet. Dolor ora repressit,\nverbaque quaerenti satis indignantia linguae\ndefuerunt; nec flere vacat, sed fasque nefasque\nconfusura ruit, poenaeque in imagine tota est.\nTempus erat, quo sacra solent trieterica Bacchi\nSithoniae celebrare nurus: nox conscia sacris.\nNocte sonat Rhodope tinnitibus aeris acuti,\nnocte sua est egressa domo regina deique\nritibus instruitur furialiaque accipit arma.\nVite caput tegitur, lateri cervina sinistro\nvellera dependent, umero levis incubat hasta.\nConcita per silvas turba comitante suarum\nterribilis Procne furiisque agitata doloris,\nBacche, tuas simulat. Venit ad stabula avia tandem\nexululatque euhoeque sonat portasque refringit\ngermanamque rapit; raptaeque insignia Bacchi\ninduit et vultus hederarum frondibus abdit\nattonitamque trahens intra sua moenia ducit.\nUt sensit tetigisse domum Philomela nefandam,\nhorruit infelix totoque expalluit ore.\nNacta locum Procne sacrorum pignera demit\noraque develat miserae pudibunda sororis\namplexumque petit. Sed non attollere contra\nsustinet haec oculos, paelex sibi visa sororis,\ndeiectoque in humum vultu iurare volenti\ntestarique deos, per vim sibi dedecus illud\nillatum, pro voce manus fuit. Ardet et iram\nnon capit ipsa suam Procne; fletumque sororis\ncorripiens “non est lacrimis hoc” inquit “agendum,\nsed ferro, sed si quid habes, quod vincere ferrum\npossit. In omne nefas ego me, germana, paravi.\nAut ego, cum facibus regalia tecta cremabo,\nartificem mediis inmittam Terea flammis,\naut linguam, aut oculos et quae tibi membra pudorem\nabstulerunt, ferro rapiam, aut per vulnera mille\nsontem animam expellam. Magnum quodcumque paravi:\nquid sit, adhuc dubito.â€� Peragit dum talia Procne,\nad matrem veniebat Itys. Quid possit, ab illo\nadmonita est: oculisque tuens inmitibus â€œa quam\nes similis patriâ€� dixit. Nec plura locuta\ntriste parat facinus tacitaque exaestuat ira.\nUt tamen accessit natus matrique salutem\nattulit et parvis adduxit colla lacertis\nmixtaque blanditiis puerilibus oscula iunxit,\nmota quidem est genetrix infractaque constitit ira\ninvitique oculi lacrimis maduere coactis:\nsed simul ex nimia mentem pietate labare\nsensit, ab hoc iterum est ad vultus versa sororis\ninque vicem spectans ambos “cur admovet” inquit\nâ€œalter blanditias, rapta silet altera lingua?\nQuam vocat hic matrem, cur non vocat illa sororem?\nCui sis nupta, vide, Pandione nata, marito.\nDegeneras: scelus est pietas in coniuge Tereo.â€�\nNec mora, traxit Ityn, veluti Gangetica cervae\nlactentem fetum per silvas tigris opacas.\nUtque domus altae partem tenuere remotam,\ntendentemque manus et iam sua fata videntem\net “mater, mater” clamantem et colla petentem\nense ferit Procne, lateri qua pectus adhaeret,\nnec vultum vertit. Satis illi ad fata vel unum\nvulnus erat: iugulum ferro Philomela resolvit.\nVivaque adhuc animaeque aliquid retinentia membra\ndilaniant. Pars inde cavis exsultat aenis,\npars veribus stridunt: manant penetralia tabo.\nHis adhibet coniunx ignarum Terea mensis\net patrii moris sacrum mentita, quod uni\nfas sit adire viro, comites famulosque removit.\nIpse sedens solio Tereus sublimis avito\nvescitur inque suam sua viscera congerit alvum.\nTantaque nox animi est, “Ityn huc accersite” dixit.\nDissimulare nequit crudelia gaudia Procne,\niamque suae cupiens exsistere nuntia cladis,\n“intus habes, quem poscis” ait. Circumspicit ille\natque ubi sit quaerit. Quaerenti iterumque vocanti,\nsicut erat sparsis furiali caede capillis,\nprosiluit Ityosque caput Philomela cruentum\nmisit in ora patris: nec tempore maluit ullo\nposse loqui et mentis testari gaudia dictis.\nThracius ingenti mensas clamore repellit\nvipereasque ciet Stygia de valle sorores;\net modo, si posset reserato pectore diras\negerere inde dapes inmersaque viscera gestit,\nflet modo seque vocat bustum miserabile nati,\nnunc sequitur nudo genitas Pandione ferro.\nCorpora Cecropidum pennis pendere putares:\npendebant pennis. Quarum petit altera silvas,\naltera tecta subit; neque adhuc de pectore caedis\nexcessere notae, signataque sanguine pluma est.\nIlle dolore suo poenaeque cupidine velox\nvertitur in volucrem, cui stant in vertice cristae;\nprominet inmodicum pro longa cuspide rostrum:\nnomen epops volucri, facies armata videtur.\nHic dolor ante diem longaeque extrema senectae\ntempora Tartareas Pandiona misit ad umbras.\nSceptra loci rerumque capit moderamen Erechtheus,\niustitia dubium validisne potentior armis.\nQuattuor ille quidem iuvenes totidemque crearat\nfemineae sortis: sed erat par forma duarum.\nE quibus Aeolides Cephalus te coniuge felix,\nProcri, fuit; Boreae Tereus Thracesque nocebant,\ndilectaque diu caruit deus Orithyia,\ndum rogat et precibus mavult quam viribus uti.\nAst ubi blanditiis agitur nihil, horridus ira,\nquae solita est illi nimiumque domestica vento,\n“et merito!” dixit: “quid enim mea tela reliqui,\nsaevitiam et vires iramque animosque minaces,\nadmovique preces, quarum me dedecet usus?\nApta mihi vis est: vi tristia nubila pello,\nvi freta concutio nodosaque robora verto\ninduroque nives et terras grandine pulso.\nIdem ego cum fratres caelo sum nactus aperto\n(nam mihi campus is est), tanto molimine luctor,\nut medius nostris concursibus insonet aether\nexsiliantque cavis elisi nubibus ignes.\nIdem ego cum subii convexa foramina terrae\nsupposuique ferox imis mea terga cavernis,\nsollicito manes totumque tremoribus orbem.\nHac ope debueram thalamos petiisse, socerque\nnon orandus erat, vi sed faciendus Erechtheus.â€�\nHaec Boreas aut his non inferiora locutus\nexcussit pennas: quarum iactatibus omnis\nadflata est tellus latumque perhorruit aequor.\nPulvereamque trahens per summa cacumina pallam\nverrit humum pavidamque metu caligine tectus\nOrithyian amans fulvis amplectitur alis.\nDum volat, arserunt agitati fortius ignes.\nNec prius aerii cursus suppressit habenas,\nquam Ciconum tenuit populos et moenia raptor.\nIllic et gelidi coniunx Actaea tyranni\net genetrix facta est, partus enixa gemellos,\ncetera qui matris, pennas genitoris haberent.\nNon tamen has una memorant cum corpore natas,\nbarbaque dum rutilis aberat subnixa capillis,\nimplumes Calaisque puer Zetesque fuerunt.\nMox pariter pennae ritu coepere volucrum\ncingere utrumque latus, pariter flavescere malae.\nErgo ubi concessit tempus puerile iuventae,\nvellera cum Minyis nitido radiantia villo\nper mare non notum prima petiere carina.\nIamque fretum Minyae Pagasaea puppe secabant,\nperpetuaque trahens inopem sub nocte senectam\nPhineus visus erat, iuvenesque Aquilone creati\nvirgineas volucres miseri senis ore fugarant,\nmultaque perpessi claro sub Iasone tandem\ncontigerant rapidas limosi Phasidos undas.\nDumque adeunt regem Phrixeaque vellera poscunt\nlexque datur Minyis magnorum horrenda laborum,\nconcipit interea validos Aeetias ignes\net luctata diu, postquam ratione furorem\nvincere non poterat, â€œfrustra Medea, repugnas:\nnescio quis deus obstat” ait; “mirumque, nisi hoc est,\naut aliquid certe simile huic, quod amare vocatur.\nNam cur iussa patris nimium mihi dura videntur?\nSunt quoque dura nimis. Cur, quem modo denique vidi,\nne pereat, timeo? quae tanti causa timoris?\nExcute virgineo conceptas pectore flammas,\nsi potes, infelix! â€” Si possem, sanior essem.\nSed trahit invitam nova vis, aliudque cupido,\nmens aliud suadet. Video meliora proboque,\ndeteriora sequor. Quid in hospite, regia virgo,\nureris et thalamos alieni concipis orbis?\nHaec quoque terra potest, quod ames, dare. Vivat an ille\noccidat, in dis est. Vivat tamen! idque precari\nvel sine amore licet: quid enim commisit Iason?\nQuem, nisi crudelem, non tangat Iasonis aetas\net genus et virtus? Quem non, ut cetera desint,\nore movere potest? Certe mea pectora movit.\nAt nisi opem tulero, taurorum adflabitur ore\nconcurretque suae segeti, tellure creatis\nhostibus, aut avido dabitur fera praeda draconi.\nHoc ego si patiar, tum me de tigride natam,\ntum ferrum et scopulos gestare in corde fatebor.\nCur non et specto pereuntem oculosque videndo\nconscelero? Cur non tauros exhortor in illum\nterrigenasque feros insopitumque draconem?\nDi meliora velint. Quamquam non ista precanda,\nsed facienda mihi. â€” Prodamne ego regna parentis,\natque ope nescio quis servabitur advena nostra,\nut per me sospes sine me det lintea ventis\nvirque sit alterius, poenae Medea relinquar?\nSi facere hoc aliamve potest praeponere nobis,\noccidat ingratus. Sed non is vultus in illo,\nnon ea nobilitas animo est, ea gratia formae,\nut timeam fraudem meritique oblivia nostri.\nEt dabit ante fidem, cogamque in foedera testes\nesse deos. Quid tuta times? accingere et omnem\npelle moram: tibi se semper debebit Iason,\nte face sollemni iunget sibi, perque Pelasgas\nservatrix urbes matrum celebrabere turba.\nErgo ego germanam fratremque patremque deosque\net natale solum, ventis ablata, relinquam?\nNempe pater saevus, nempe est mea barbara tellus,\nfrater adhuc infans: stant mecum vota sororis,\nmaximus intra me deus est. Non magna relinquam,\nmagna sequar: titulum servatae pubis Achivae\nnotitiamque loci melioris et oppida, quorum\nhic quoque fama viget, cultusque artesque locorum;\nquemque ego cum rebus, quas totus possidet orbis,\nAesoniden mutasse velim; quo coniuge felix\net dis cara ferar et vertice sidera tangam.\nQuid, quod nescio qui mediis concurrere in undis\ndicuntur montes, ratibusque inimica Charybdis\nnunc sorbere fretum, nunc reddere, cinctaque saevis\nScylla rapax canibus Siculo latrare profundo?\nNempe tenens, quod amo, gremioque in Iasonis haerens\nper freta longa ferar: nihil illum amplexa verebor\naut, siquid metuam, metuam de coniuge solo. â€”\nConiugiumne vocas speciosaque nomina culpae\nimponis, Medea, tuae? Quin adspice, quantum\nadgrediare nefas, et, dum licet, effuge crimen.â€�\nDixit, et ante oculos rectum pietasque pudorque\nconstiterant, et victa dabat iam terga Cupido.\nIbat ad antiquas Hecates Perseidos aras,\nquas nemus umbrosum secretaque silva tegebat.\nEt iam fortis erat pulsusque resederat ardor,\ncum videt Aesoniden exstinctaque flamma reluxit.\nErubuere genae, totoque recanduit ore,\nutque solet ventis alimenta adsumere quaeque\nparva sub inducta latuit scintilla favilla\ncrescere et in veteres agitata resurgere vires,\nsic iam lentus amor, iam quem languere putares,\nut vidit iuvenem, specie praesentis inarsit.\nEt casu solito formosior Aesone natus\nilla luce fuit: posses ignoscere amanti.\nSpectat et in vultu veluti tum denique viso\nlumina fixa tenet nec se mortalia demens\nora videre putat, nec se declinat ab illo.\nUt vero coepitque loqui dextramque prehendit\nhospes et auxilium submissa voce rogavit\npromisitque torum, lacrimis ait illa profusis:\nâ€œQuid faciam, video (non ignorantia veri\ndecipiet, sed amor): servabere munere nostro;\nservatus promissa dato.â€� Per sacra triformis\nille deae, lucoque foret quod numen in illo,\nperque patrem soceri cernentem cuncta futuri\neventusque suos et tanta pericula iurat.\nCreditus accepit cantatas protinus herbas\nedidicitque usum, laetusque in tecta recessit.\nPostera depulerat stellas aurora micantes:\nconveniunt populi sacrum Mavortis in arvum\nconsistuntque iugis. Medio rex ipse resedit\nagmine purpureus sceptroque insignis eburno.\nEcce adamanteis Vulcanum naribus efflant\naeripedes tauri, tactaeque vaporibus herbae\nardent; utque solent pleni resonare camini,\naut ubi terrena silices fornace soluti\nconcipiunt ignem liquidarum adspergine aquarum,\npectora sic intus clausas volventia flammas\ngutturaque usta sonant. Tamen illis Aesone natus\nobvius it. Vertere truces venientis ad ora\nterribiles vultus praefixaque cornua ferro,\npulvereumque solum pede pulsavere bisulco\nfumificisque locum mugitibus impleverunt.\nDeriguere metu Minyae: subit ille, nec ignes\nsentit anhelatos (tantum medicamina possunt),\npendulaque audaci mulcet palearia dextra,\nsuppositosque iugo pondus grave cogit aratri\nducere et insuetum ferro proscindere campum.\nMirantur Colchi, Minyae clamoribus augent\nadiciuntque animos. Galea tum sumit aena\nvipereos dentes et aratos spargit in agros.\nSemina mollit humus valido praetincta veneno,\net crescunt fiuntque sati nova corpora dentes.\nUtque hominis speciem materna sumit in alvo\nperque suos intus numeros componitur infans,\nnec nisi maturus communes exit in auras,\nsic ubi visceribus gravidae telluris imago\neffecta est hominis, feto consurgit in arvo,\nquodque magis mirum est, simul edita concutit arma.\nQuos ubi viderunt praeacutae cuspidis hastas\nin caput Haemonii iuvenis torquere parantes,\ndemisere metu vultumque animumque Pelasgi.\nIpsa quoque extimuit, quae tutum fecerat illum;\nutque peti vidit iuvenem tot ab hostibus unum,\npalluit et subito sine sanguine frigida sedit;\nneve parum valeant a se data gramina, carmen\nauxiliare canit secretasque advocat artes.\nIlle gravem medios silicem iaculatus in hostes\na se depulsum Martem convertit in ipsos.\nTerrigenae pereunt per mutua vulnera fratres\ncivilique cadunt acie. Gratantur Achivi\nvictoremque tenent avidisque amplexibus haerent.\nTu quoque victorem complecti, barbara, velles:\nsed te, ne faceres, tenuit reverentia famae.\nQuod licet, adfectu tacito laetaris agisque\ncarminibus grates et dis auctoribus horum.\nPervigilem superest herbis sopire draconem,\nqui crista linguisque tribus praesignis et uncis\ndentibus horrendus custos erat arboris aureae.\nHunc postquam sparsit Lethaei gramine suci\nverbaque ter dixit placidos facientia somnos,\nquae mare turbatum, quae concita flumina sistunt,\nsomnus in ignotos oculos sibi venit, et auro\nheros Aesonius potitur spolioque superbus\nmuneris auctorem secum, spolia altera, portans\nvictor Iolciacos tetigit cum coniuge portus.\nHaemoniae matres pro gnatis dona receptis\ngrandaevique ferunt patres congestaque flamma\ntura liquefaciunt, inductaque cornibus aurum\nvictima vota cadit. Sed abest gratantibus Aeson,\niam propior leto fessusque senilibus annis.\nCum sic Aesonides: â€œO cui debere salutem\nconfiteor, coniunx, quamquam mihi cuncta dedisti\nexcessitque fidem meritorum summa tuorum,\nsi tamen hoc possunt (quid enim non carmina possunt?),\ndeme meis annis et demptos adde parenti.â€�\nNec tenuit lacrimas. Mota est pietate rogantis,\ndissimilemque animum subiit Aeeta relictus.\nNec tamen adfectus tales confessa “quod” inquit\nâ€œexcidit ore tuo, coniunx, scelus? ergo ego cuiquam\nposse tuae videor spatium transcribere vitae?\nNec sinat hoc Hecate, nec tu petis aequa. Sed isto,\nquod petis, experiar maius dare munus Iason.\nArte mea soceri longum temptabimus aevum,\nnon annis renovare tuis: modo diva triformis\nadiuvet et praesens ingentibus adnuat ausis.â€�\nTres aberant noctes, ut cornua tota coirent\nefficerentque orbem. Postquam plenissima fulsit\net solida terras spectavit imagine luna,\negreditur tectis vestes induta recinctas,\nnuda pedem, nudos umeris infusa capillos,\nfertque vagos mediae per muta silentia noctis\nincomitata gradus. Homines volucresque ferasque\nsolverat alta quies: nullo cum murmure saepes,\ninmotaeque silent frondes, silet umidus aer;\nsidera sola micant. Ad quae sua bracchia tendens\nter se convertit, ter sumptis flumine crinem\ninroravit aquis ternisque ululatibus ora\nsolvit et, in dura submisso poplite terra,\n“Nox” ait “arcanis fidissima, quaeque diurnis\naurea cum luna succeditis ignibus astra,\ntuque triceps Hecate, quae coeptis conscia nostris\nadiutrixque venis cantusque artisque magorum,\nquaeque magos, Tellus, pollentibus instruis herbis,\nauraeque et venti montesque amnesque lacusque\ndique omnes nemorum, dique omnes noctis adeste.\nQuorum ope, cum volui, ripis mirantibus amnes\nin fontes rediere suos, concussaque sisto,\nstantia concutio cantu freta, nubila pello\nnubilaque induco, ventos abigoque vocoque,\nvipereas rumpo verbis et carmine fauces,\nvivaque saxa sua convulsaque robora terra\net silvas moveo, iubeoque tremescere montes\net mugire solum manesque exire sepulcris.\nTe quoque, Luna, traho, quamvis Temesaea labores\naera tuos minuant; currus quoque carmine nostro\npallet avi, pallet nostris Aurora venenis.\nVos mihi taurorum flammas hebetastis et unco\nimpatiens oneris collum pressistis aratro,\nvos serpentigenis in se fera bella dedistis\ncustodemque rudem somno sopistis et aurum\nvindice decepto Graias misistis in urbes.\nNunc opus est sucis, per quos renovata senectus\nin florem redeat primosque reconligat annos.\nEt dabitis. Neque enim micuerunt sidera frustra,\nnec frustra volucrum tractus cervice draconum\ncurrus adest.â€� Aderat demissus ab aethere currus.\nQuo simul adscendit frenataque colla draconum\npermulsit manibusque leves agitavit habenas,\nsublimis rapitur subiectaque Thessala Tempe\ndespicit et Threces regionibus applicat angues:\net quasque Ossa tulit quasque altus Pelion herbas\nOthrysque Pindusque et Pindo maior Olympus\nperspicit, et placitas partim radice revellit,\npartim succidit curvamine falcis aenae.\nMulta quoque Apidani placuerunt gramina ripis,\nmulta quoque Amphrysi neque eras inmunis, Enipeu;\nnec non Peneos, nec non Spercheides undae\ncontribuere aliquid iuncosaque litora Boebes.\nCarpsit et Euboica vivax Anthedone gramen,\nnondum mutato vulgatum corpore Glauci.\nEt iam nona dies curru pennisque draconum\nnonaque nox omnes lustrantem viderat agros,\ncum rediit. Neque erant tacti, nisi odore, dracones,\net tamen annosae pellem posuere senectae.\nConstitit adveniens citra limenque foresque\net tantum caelo tegitur refugitque viriles\ncontactus statuitque aras de caespite binas,\ndexteriore Hecates, ast laeva parte Iuventae.\nHas ubi verbenis silvaque incinxit agresti.\nhaud procul egesta scrobibus tellure duabus\nsacra facit cultrosque in guttura velleris atri\nconicit et patulas perfundit sanguine fossas.\nTum super invergens liquidi carchesia vini\nalteraque invergens tepidi carchesia lactis\nverba simul fudit terrenaque numina civit\numbrarumque rogat rapta cum coniuge regem,\nne properent artus anima fraudare senili.\nQuos ubi placavit precibusque et murmure longo,\nAesonis effetum proferri corpus ad auras\niussit et in plenos resolutum carmine somnos,\nexanimi similem, stratis porrexit in herbis.\nHinc procul Aesoniden, procul hinc iubet ire ministros\net monet arcanis oculos removere profanos.\nDiffugiunt iussi. Passis Medea capillis\nbacchantum ritu, flagrantes circuit aras\nmultifidasque faces in fossa sanguinis atra\ntingit et infectas geminis accendit in aris\nterque senem flamma, ter aqua, ter sulphure lustrat.\nInterea validum posito medicamen aeno\nfervet et exsultat spumisque tumentibus albet.\nIllic Haemonia radices valle resectas\nseminaque floresque et sucos incoquit atros.\nAdicit extremo lapides oriente petitos\net quas Oceani refluum mare lavit harenas,\naddit et exceptas luna pernocte pruinas\net strigis infames ipsis cum carnibus alas\ninque virum soliti vultus mutare ferinos\nambigui prosecta lupi; nec defuit illis\nsquamea Cinyphii tenuis membrana chelydri\nvivacisque iecur cervi; quibus insuper addit\nora caputque novem cornicis saecula passae.\nHis et mille aliis postquam sine nomine rebus\npropositum instruxit mortali barbara maius\narenti ramo iampridem mitis olivae\nomnia confudit summisque inmiscuit ima.\nEcce vetus calido versatus stipes aeno\nfit viridis primo, nec longo tempore frondes\ninduit et subito gravidis oneratur olivis.\nAt quacumque cavis spumas eiecit aenis\nignis et in terram guttae cecidere calentes,\nvernat humus, floresque et mollia pabula surgunt.\nQuae simul ac vidit, stricto Medea recludit\nense senis iugulum, veteremque exire cruorem\npassa, replet sucis. Quos postquam combibit Aeson\naut ore acceptos aut vulnere, barba comaeque\ncanitie posita nigrum rapuere colorem,\npulsa fugit macies, abeunt pallorque situsque,\nadiectoque cavae supplentur corpore rugae,\nmembraque luxuriant. Aeson miratur et olim\nante quater denos hunc se reminiscitur annos.\nViderat ex alto tanti miracula monstri\nLiber, et admonitus iuvenes nutricibus annos\nposse suis reddi, capit hoc a Colchide munus.\nNeve doli cessent, odium cum coniuge falsum\nPhasias adsimulat Peliaeque ad limina supplex\nconfugit. Atque illam, quoniam gravis ipse senecta est,\nexcipiunt natae. Quas tempore callida parvo\nColchis amicitiae mendacis imagine cepit.\nDumque refert inter meritorum maxima, demptos\nAesonis esse situs, atque hac in parte moratur,\nspes est virginibus Pelia subiecta creatis\narte suum parili revirescere posse parentem.\nIdque petunt pretiumque iubent sine fine pacisci.\nIlla brevi spatio silet et dubitare videtur\nsuspenditque animos ficta gravitate rogantes.\nMox ubi pollicita est, â€œquo sit fiducia maior\nmuneris huius” ait, “qui vestri maximus aevo est\ndux gregis inter oves, agnus medicamine fiet.â€�\nProtinus innumeris effetus laniger annis\nattrahitur flexo circum cava tempora cornu.\nCuius ut Haemonio marcentia guttura cultro\nfodit et exiguo maculavit sanguine ferrum,\nmembra simul pecudis validosque venefica sucos\nmergit in aere cavo: minuunt en corporis artus\ncornuaque exurunt nec non cum cornibus annos,\net tener auditur medio balatus aeno.\nNec mora, balatum mirantibus exsilit agnus\nlascivitque fuga lactantiaque ubera quaerit.\nObstipuere satae Pelia: promissaque postquam\nexhibuere fidem, tum vero impensius instant.\nTer iuga Phoebus equis in Hibero flumine mersis\ndempserat et quarta radiantia nocte micabant\nsidera, cum rapido fallax Aeetias igni\nimponit purum laticem et sine viribus herbas.\nIamque neci similis resoluto corpore regem\net cum rege suo custodes somnus habebat,\nquem dederant cantus magicaeque potentia linguae:\nintrarant iussae cum Colchide limina natae\nambierantque torum. â€œQuid nunc dubitatis inertes?\nStringite” ait “gladios veteremque haurite cruorem,\nut repleam vacuas iuvenali sanguine venas.\nIn manibus vestris vita est aetasque parentis:\nsi pietas ulla est nec spes agitatis inanes,\nofficium praestate patri telisque senectam\nexigite et saniem coniecto emittite ferro.â€�\nHis, ut quaeque pia est, hortatibus impia prima est,\net ne sit scelerata, facit scelus. Haud tamen ictus\nulla suos spectare potest, oculosque reflectunt\ncaecaque dant saevis aversae vulnera dextris.\nIlle, cruore fluens, cubito tamen adlevat artus\nsemilacerque toro temptat consurgere et inter\ntot medius gladios pallentia bracchia tendens\nâ€œquid facitis, gnatae? quis vos in fata parentis\narmat?â€� ait. Cecidere illis animique manusque.\nPlura locuturo cum verbis guttura Colchis\nabstulit et calidis laniatum mersit in undis.\nQuod nisi pennatis serpentibus isset in auras,\nnon exempta foret poenae. Fugit alta superque\nPelion umbrosum, Philyreia tecta, superque\nOthryn et eventu veteris loca nota Cerambi.\nHic ope nympharum sublatus in aera pennis,\ncum gravis infuso tellus foret obruta ponto,\nDeucalioneas effugit inobrutus undas.\nAeoliam Pitanen a laeva parte relinquit\nfactaque de saxo longi simulacra draconis,\nIdaeumque nemus, quo nati furta, iuvencum\nocculuit Liber falsi sub imagine cervi,\nquaque pater Corythi parva tumulatus harena est,\net quos Maera novo latratu terruit agros,\nEurypylique urbem, qua Coae cornua matres\ngesserunt tum cum discederet Herculis agmen\nPhoebeamque Rhodon et Ialysios Telchinas,\nquorum oculos ipso vitiantes omnia visu\nIuppiter exosus fraternis subdidit undis.\nTransit et antiquae Cartheia moenia Ceae,\nqua pater Alcidamas placidam de corpore natae\nmiraturus erat nasci potuisse columbam.\nInde lacus Hyries videt et Cycneia tempe,\nquae subitus celebravit olor. Nam Phyllius illic\nimperio pueri volucresque ferumque leonem\ntradiderat domitos; taurum quoque vincere iussus\nvicerat, et spreto totiens iratus amore\npraemia poscenti taurum suprema negabat.\nIlle indignatus “cupies dare” dixit et alto\ndesiluit saxo. Cuncti cecidisse putabant:\nfactus olor niveis pendebat in aere pennis.\nAt genetrix Hyrie, servatum nescia, flendo\ndelicuit stagnumque suo de nomine fecit.\nAdiacet his Pleuron, in qua trepidantibus alis\nOphias effugit natorum vulnera Combe.\nInde Calaureae Letoidos adspicit arva,\nin volucrem versi cum coniuge conscia regis.\nDextera Cyllene est, in qua cum matre Menephron\nconcubiturus erat saevarum more ferarum\nCephison procul hinc deflentem fata nepotis\nrespicit, in tumidam phocen ab Apolline versi,\nEumelique domum lugentis in aere natum.\nTandem vipereis Ephyren Pirenida pennis\ncontigit. Hic aevo veteres mortalia primo\ncorpora vulgarunt pluvialibus edita fungis.\nSed postquam Colchis arsit nova nupta venenis,\nflagrantemque domum regis mare vidit utrumque,\nsanguine natorum perfunditur impius ensis,\nultaque se male mater Iasonis effugit arma.\nHinc Titaniacis ablata draconibus intrat\nPalladias arces, quae te, iustissima Phene,\nteque, senex Peripha, pariter videre volantes\ninnixamque novis neptem Polypemonis alis.\nExcipit hanc Aegeus, facto dammandus in uno;\nnec satis hospitium est: thalami quoque foedere iungit.\nIamque aderat Theseus, proles ignara parenti,\net virtute sua bimarem pacaverat Isthmon.\nHuius in exitium miscet Medea quod olim\nattulerat secum Scythicis aconiton ab oris.\nIllud Echidneae memorant e dentibus ortum\nesse canis. Specus est tenebroso caecus hiatu,\nest via declivis, per quam Tirynthius heros\nrestantem contraque diem radiosque micantes\nobliquantem oculos nexis adamante catenis\nCerberon abstraxit; rabida qui concitus ira\nimplevit pariter ternis latratibus auras\net sparsit virides spumis albentibus agros.\nHas concresse putant nactasque alimenta feracis\nfecundique soli vires cepisse nocendi.\nQuae quia nascuntur dura vivacia caute,\nagrestes aconita vocant. Ea coniugis astu\nipse parens Aegeus nato porrexit ut hosti.\nSumpserat ignara Theseus data pocula dextra,\ncum pater in capulo gladii cognovit eburno\nsigna sui generis facinusque excussit ab ore.\nEffugit illa necem nebulis per carmina motis.\nAt genitor, quamquam laetatur sospite nato,\nattonitus tamen est ingens discrimine parvo\ncommitti potuisse nefas. Fovet ignibus aras\nmuneribusque deos implet, feriuntque secures\ncolla torosa boum vinctorum corpora vittis.\nNullus Erechthidis fertur celebratior illo\ninluxisse dies. Agitant convivia patres\net medium vulgus, nec non et carmina, vino\ningenium faciente, canunt: â€œTe, maxime Theseu,\nmirata est Marathon Cretaei sanguine tauri;\nquodque suis securus arat Cromyona colonus,\nmunus opusque tuum est. Tellus Epidauria per te\nclavigeram vidit Vulcani occumbere prolem,\nvidit et inmitem Cephisias ora Procrusten,\nCercyonis letum vidit Cerealis Eleusin.\nOccidit ille Sinis, magnis male viribus usus,\nqui poterat curvare trabes et agebat ab alto\nad terram late sparsuras corpora pinus.\nTutus ad Alcathoen, Lelegeia moenia, limes\ncomposito Scirone patet, sparsisque latronis\nterra negat sedem, sedem negat ossibus unda;\nquae iactata diu fertur durasse vetustas\nin scopulos: scopulis nomen Scironis inhaeret.\nSi titulos annosque tuos numerare velimus,\nfacta premant annos. Pro te, fortissime, vota\npublica suscipimus, Bacchi tibi sumimus haustus.â€�\nConsonat adsensu populi precibusque faventum\nregia, nec tota tristis locus ullus in urbe est.\nNec tamen (usque adeo nulla est sincera voluptas,\nsollicitumque aliquid laetis intervenit) Aegeus\ngaudia percepit nato secura recepto.\nBella parat Minos. Qui quamquam milite, quamquam\nclasse valet, patria tamen est firmissimus ira\nAndrogeique necem iustis ulciscitur armis.\nAnte tamen bello vires adquirit amicas,\nquaque potens habitus, volucri freta classe pererrat.\nHinc Anaphen sibi iungit et Astypaleia regna,\npromissis Anaphen, regna Astypaleia bello;\nhinc humilem Myconum cretosaque rura Cimoli\nflorentemque thymo Cythnum parvamque Seriphon\nmarmoreamque Paron, quaque impia prodidit Arnen\nSithonis (accepto, quod avara poposcerat, auro\nmutata est in avem, quae nunc quoque diligit aurum,\nnigra pedes, nigris velata monedula pennis).\nAt non Oliaros Didymaeque et Tenos et Andros\net Gyaros nitidaeque ferax Peparethos olivae\nGnosiacas iuvere rates. Latere inde sinistro\nOenopiam Minos petit, Aeacideia regna:\nOenopiam veteres appellavere, sed ipse\nAeacus Aeginam genetricis nomine dixit.\nTurba ruit tantaeque virum cognoscere famae\nexpetit. Occurrunt illi Telamonque, minorque\nquam Telamon Peleus, et proles tertia Phocus.\nIpse quoque egreditur tardus gravitate senili\nAeacus, et quae sit veniendi causa requirit.\nAdmonitus patrii luctus suspirat et illi\ndicta refert rector populorum talia centum:\nâ€œArma iuves oro pro gnato sumpta piaeque\npars sis militiae; tumulo solacia posco.â€�\nHuic Asopiades “petis inrita” dixit “et urbi\nnon facienda meae: neque enim coniunctior ulla\nCecropidis hac est tellus: ea foedera nobis.â€�\nTristis abit “stabunt” que “tibi tua foedera magno”\ndixit et utilius bellum putat esse minari\nquam gerere atque suas ibi praeconsumere vires.\nClassis ab Oenopiis etiamnum Lyctia muris\nspectari poterat, cum pleno concita velo\nAttica puppis adest in portusque intrat amicos,\nquae Cephalum patriaeque simul mandata ferebat.\nAeacidae longo iuvenes post tempore visum\nagnovere tamen Cephalum dextrasque dedere\ninque patris duxere domum. Spectabilis heros\net veteris retinens etiamnum pignera formae\ningreditur ramumque tenens popularis olivae\na dextra laevaque duos aetate minores\nmaior habet, Clyton et Buten, Pallante creatos.\nPostquam congressus primi sua verba tulerunt,\nCecropidae Cephalus peragit mandata rogatque\nauxilium foedusque refert et iura parentum\nimperiumque peti totius Achaidos addit.\nSic ubi mandatam iuvit facundia causam,\nAeacus, in capulo sceptri nitente sinistra,\n“ne petite auxilium, sed sumite”, dixit “Athenae;\nnec dubie vires, quas haec habet insula, vestras\nducite; et omnia habet (rerum status iste mearum).\nRobora non desunt, superat mihi miles et hosti:\ngratia dis, felix et inexcusabile tempus.â€�\n“Immo ita sit,” Cephalus, ”crescat tua civibus opto\nurbs!” ait. “Adveniens equidem modo gaudia cepi,\ncum tam pulchra mihi, tam par aetate iuventus\nobvia processit. Multos tamen inde requiro,\nquos quondam vidi vestra prius urbe receptus.â€�\nAeacus ingemuit tristique ita voce locutus:\nâ€�Flebile principium melior fortuna secuta est.\nHanc utinam possem vobis memorare sine illo!\nOrdine nunc repetam. Neu longa ambage morer vos:\nossa cinisque iacent, memori quos mente requiris.\nEt quota pars illi rerum periere mearum!\nDira lues ira populis Iunonis iniquae\nincidit exosae dictas a paelice terras.\nDum visum mortale malum tantaeque latebat\ncausa nocens cladis, pugnatum est arte medendi:\nexitium superabat opem, quae victa iacebat.\nPrincipio caelum spissa caligine terras\npressit et ignavos inclusit nubibus aestus;\ndumque quater iunctis explevit cornibus orbem\nluna, quater plenum tenuata retexuit orbem,\nletiferis calidi spirarunt aestibus austri.\nConstat et in fontes vitium venisse lacusque,\nmiliaque incultos serpentum multa per agros\nerrasse atque suis fluvios temerasse venenis.\nStrage canum primo volucrumque oviumque boumque,\ninque feris subiti deprensa potentia morbi.\nConcidere infelix validos miratur arator\ninter opus tauros medioque recumbere sulco;\nlanigeris gregibus balatus dantibus aegros\nsponte sua lanaeque cadunt et corpora tabent.\nAcer equus quondam magnaeque in pulvere famae\ndegenerat palmas veterumque oblitus honorum\nad praesepe gemit leto moriturus inerti.\nNon aper irasci meminit, non fidere cursu\ncerva, nec armentis incurrere fortibus ursi.\nOmnia languor habet; silvisque agrisque viisque\ncorpora foeda iacent, vitiantur odoribus aurae.\nMira loquar: non illa canes avidaeque volucres,\nnon cani tetigere lupi; dilapsa liquescunt\nadflatuque nocent et agunt contagia late.\nPervenit ad miseros damno graviore colonos\npestis et in magnae dominatur moenibus urbis.\nViscera torrentur primo, flammaeque latentis\nindicium rubor est et ductus anhelitus ingens.\nAspera lingua tumet, tepidisque arentia ventis\nora patent, auraeque graves captantur hiatu.\nNon stratum, non ulla pati velamina possunt,\ndura sed in terra ponunt praecordia; nec fit\ncorpus humo gelidum, sed humus de corpore fervet.\nNec moderator adest, inque ipsos saeva medentes\nerumpit clades, obsuntque auctoribus artes:\nquo propior quisque est servitque fidelius aegro,\nin partem leti citius venit. Utque salutis\nspes abiit finemque vident in funere morbi,\nindulgent animis et nulla, quid utile, cura est:\nutile enim nihil est. Passim positoque pudore\nfontibus et fluviis puteisque capacibus haerent,\nnec sitis est exstincta prius quam vita bibendo.\nInde graves multi nequeunt consurgere et ipsis\ninmoriuntur aquis: aliquis tamen haurit et illas.\nTantaque sunt miseris invisi taedia lecti:\nprosiliunt, aut si prohibent consistere vires,\ncorpora devolvunt in humum: fugiuntque penates\nquisque suos, sua cuique domus funesta videtur,\net quia causa latet, locus est in crimine parvus\nSemianimes errare viis, dum stare valebant,\nadspiceres, flentes alios terraque iacentes\nlassaque versantes supremo lumina motu:\nmembraque pendentis tendunt ad sidera caeli,\nhic illic, ubi mors deprenderat, exhalantes.\nQuid mihi tunc animi fuit? an quod debuit esse,\nut vitam odissem et cuperem pars esse meorum?\nQuo se cumque acies oculorum flexerat, illic\nvulgus erat stratum, veluti cum putria motis\npoma cadunt ramis agitataque ilice glandes.\nTempla vides contra gradibus sublimia longis:\nIuppiter illa tenet. Quis non altaribus illis\ninrita tura dedit? Quotiens pro coniuge coniunx,\npro gnato genitor dum verba precantia dicit,\nnon exoratis animam finivit in aris,\ninque manu turis pars inconsumpta reperta est!\nAdmoti quotiens templis, dum vota sacerdos\nconcipit et fundit purum inter cornua vinum,\nhaud exspectato ceciderunt vulnere tauri!\nIpse ego sacra Iovi pro me patriaque tribusque\ncum facerem natis, mugitus victima diros\nedidit et subito conlapsa sine ictibus ullis\nexiguo tinxit subiectos sanguine cultros.\nExta quoque aegra notas veri monitusque deorum\nperdiderant: tristes penetrant ad viscera morbi.\nAnte sacros vidi proiecta cadavera postes,\nante ipsas, quo mors foret invidiosior, aras.\nPars animam laqueo claudunt mortisque timorem\nmorte fugant ultroque vocant venientia fata.\nCorpora missa neci nullis de more feruntur\nfuneribus: neque enim capiebant funera portae.\nAut inhumata premunt terras aut dantur in altos\nindotata rogos. Et iam reverentia nulla est,\ndeque rogis pugnant alienisque ignibus ardent.\nQui lacriment, desunt; indefletaeque vagantur\nmatrumque nuruumque animae iuvenumque senumque:\nnec locus in tumulos, nec sufficit arbor in ignes.\nAttonitus tanto miserarum turbine rerum,\n“Iuppiter o!” dixi “si te non falsa loquuntur\ndicta sub amplexus Aeginae Asopidos isse,\nnec te, magne pater, nostri pudet esse parentem,\naut mihi redde meos aut me quoque conde sepulcro.â€�\nIlle notam fulgore dedit tonitruque secundo.\nâ€œAccipio, sintque ista, precor, felicia mentis\nsigna tuae” dixi. “Quod das mihi, pigneror omen.”\nForte fuit iuxta patulis rarissima ramis\nsacra Iovi quercus de semine Dodonaeo:\nhic nos frugilegas adspeximus agmine longo\ngrande onus exiguo formicas ore gerentes\nrugosoque suum servantes cortice callem.\nDum numerum miror, “totidem, pater optime” dixi,\n“tu mihi da cives et inania moenia supple.”\nIntremuit ramisque sonum sine flamine motis\nalta dedit quercus. Pavido mihi membra timore\nhorruerant, stabantque comae. Tamen oscula terrae\nroboribusque dedi; nec me sperare fatebar:\nsperabam tamen atque animo mea vota fovebam.\nNox subit, et curis exercita corpora somnus\noccupat: ante oculos eadem mihi quercus adesse\net ramos totidem totidemque animalia ramis\nferre suis visa est pariterque tremiscere motu\ngraniferumque agmen subiectis spargere in arvis;\ncrescere quod subito et maius maiusque videri\nac se tollere humo rectoque adsistere trunco\net maciem numerumque pedum nigrumque colorem\nponere et humanam membris inducere formam.\nSomnus abit: damno vigilans mea visa querorque\nin superis opis esse nihil. At in aedibus ingens\nmurmur erat, vocesque hominum exaudire videbar\niam mihi desuetas. Dum suspicor has quoque somni\nesse, venit Telamon properus, foribusque reclusis\n“speque fideque, pater” dixit, “maiora videbis:\negredere!â€� Egredior, qualesque in imagine somni\nvisus eram vidisse viros, ex ordine tales\nadspicio noscoque. Adeunt regemque salutant.\nVota Iovi solvo populisque recentibus urbem\npartior et vacuos priscis cultoribus agros,\nMyrmidonasque voco, nec origine nomina fraudo.\nCorpora vidisti; mores quos ante gerebant,\nnunc quoque habent: parcum genus est patiensque laborum\nquaesitique tenax et quod quaesita reservet.\nHi te ad bella pares annis animisque sequentur,\ncum primum qui te feliciter attulit, eurusâ€�\n(eurus enim attulerat) “fuerit mutatus in austros.”\nTalibus atque aliis longum sermonibus illi\nimplevere diem. Lucis pars ultima mensae\nest data, nox somnis. Iubar aureus extulerat Sol\n(flabat adhuc eurus redituraqua vela tenebat):\nad Cephalum Pallante sati, cui grandior aetas,\nad regem Cephalus simul et Pallante creati\nconveniunt. Sed adhuc regem sopor altus habebat.\nExcipit Aeacides illos in limine Phocus:\nnam Telamon fraterque viros ad bella legebant.\nPhocus in interius spatium pulchrosque recessus\nCecropidas ducit, cum quis simul ipse resedit.\nAdspicit Aeoliden ignota ex arbore factum\nferre manu iaculum, cuius fuit aurea cuspis.\nPauca prius mediis sermonibus ille locutus\n“sum nemorum studiosus” ait “caedisque ferinae:\nqua tamen e silva teneas hastile recisum,\niamdudum dubito. Certe si fraxinus esset,\nfulva colore foret; si cornus, nodus inesset.\nUnde sit, ignoro. Sed non formosius isto\nviderunt oculi telum iaculabile nostri.â€�\nExcipit Actaeis e fratribus alter, et â€œusum\nmaiorem specie mirabere” dixit “in isto.\nConsequitur quodcumque petit, fortunaque missum\nnon regit, et revolat nullo referente cruentum.â€�\nTum vero iuvenis Nereius omnia quaerit,\ncur sit et unde datum, quis tanti muneris auctor.\nQuae petit, ille refert. Sed enim (narrare pudori est !),\nqua tulerit mercede silet; tactusque dolore\nconiugis amissae lacrimis ita fatur obortis:\nâ€œHoc me, nate dea, (quis possit credere?) telum\nflere facit facietque diu, si vivere nobis\nfata diu dederint. Hoc me cum coniuge cara\nperdidit: hoc utinam caruissem munere semper!\nProcris erat (si forte magis pervenit ad aures\nOrithyia tuas, raptae soror Orithyiae),\nsi faciem moresque velis conferre duarum,\ndignior ipsa rapi. Pater hanc mihi iunxit Erechtheus,\nhanc mihi iunxit amor. Felix dicebar eramque.\nNon ita dis visum est, aut nunc quoque forsitan essem.\nAlter agebatur post sacra iugalia mensis,\ncum me cornigeris tendentem retia cervis\nvertice de summo semper florentis Hymetti\nlutea mane videt pulsis Aurora tenebris\ninvitumque rapit. Liceat mihi vera referre\npace deae. Quod sit roseo spectabilis ore,\nquod teneat lucis, teneat confinia noctis,\nnectareis quod alatur aquis, ego â€”Procrin amabam:\npectore Procris erat, Procris mihi semper in ore.\nSacra tori coitusque novos thalamosque recentes\nprimaque deserti referebam foedera lecti.\nMota dea est et â€œsiste tuas, ingrate, querellas:\nProcrin habe!” dixit. “Quodsi mea provida mens est,\nnon habuisse voles.â€� Meque illi irata remisit.\nDum redeo mecumque deae memorata retracto,\nesse metus coepit, ne iura iugalia coniunx\nnon bene servasset. Facies aetasque iubebat\ncredere adulterium; prohibebant credere mores.\nSed tamen afueram, sed et haec erat unde redibam,\ncriminis exemplum, sed cuncta timemus amantes.\nQuaerere quod doleam statuo donisque pudicam\nsollicitare fidem. Favet huic Aurora timori\ninmutatque meam (videor sensisse) figuram.\nPalladias ineo non cognoscendus Athenas\ningrediorque domum. Culpa domus ipsa carebat\ncastaque signa dabat dominoque erat anxia rapto:\nvix aditus per mille dolos ad Erechthida factus.\nUt vidi, obstipui meditataque paene reliqui\ntemptamenta fide. Male me, quin vera faterer,\ncontinui, male, quin, ut oportuit, oscula ferrem.\nTristis erat (sed nulla tamen formosior illa\nesse potest tristi) desiderioque calebat\nconiugis abrepti. Tu conlige, qualis in illa,\nPhoce, decor fuerit, quam sic dolor ipse decebat.\nQuid referam, quotiens temptamina nostra pudici\nreppulerint mores, quotiens “ego” dixerit “uni\nservor; ubicumque est, uni mea gaudia servo!â€�\nCui non ista fide satis experientia sano\nmagna foret? Non sum contentus et in mea pugno\nvulnera, dum census dare me pro nocte loquendo\nmuneraque augendo tandem dubitare coegi.\nExclamo: â€œMale (fictor adest !), male fictus adulter\nverus eram coniunx! me, perfida, teste teneris!â€�\nIlla nihil. Tacito tantummodo victa pudore\ninsidiosa malo cum coniuge limina fugit;\noffensaque mei genus omne perosa virorum\nmontibus errabat, studiis operata Dianae.\nTum mihi deserto violentior ignis ad ossa\npervenit. Orabam veniam et peccasse fatebar\net potuisse datis simili succumbere culpae\nme quoque muneribus, si munera tanta darentur.\nHaec mihi confesso, laesum prius ulta pudorem,\nredditur et dulces concorditer exigit annos.\nDat mihi praeterea, tamquam se parva dedisset\ndona, canem munus, quem cum sua traderet illi\nCynthia, “currendo superabit” dixerat “omnes.”\nDat simul et iaculum, manibus quod (cernis) habemus.\nMuneris alterius quae sit fortuna, requiris?\nAccipe mirandum: novitate movebere facti.\nCarmina Laiades non intellecta priorum\nsolverat ingeniis, et praecipitata iacebat\ninmemor ambagum vates obscura suarum.\nProtinus Aoniis inmittitur altera Thebis\npestis, et exitio multi pecorumque suoque\nrurigenae pavere feram. Vicina iuventus\nvenimus et latos indagine cinximus agros.\nIlla levi velox superabat retia saltu\nsummaque transibat positarum lina plagarum.\nCopula detrahitur canibus: quos illa sequentes\neffugit et celeri non segnior alite ludit.\nPoscor et ipse meum consensu Laelapa magno\n(muneris hoc nomen). Iamdudum vincula pugnat\nexuere ipse sibi colloque morantia tendit.\nVix bene missus erat, nec iam poteramus, ubi esset,\nscire. Pedum calidus vestigia pulvis habebat,\nipse oculis ereptus erat. Non ocior illo\nhasta nec exutae contorto verbere glandes,\nnec Gortyniaco calamus levis exit ab arcu.\nCollis apex medii subiectis inminet arvis:\ntollor eo capioque novi spectacula cursus,\nquo modo deprendi, modo se subducere ab ipso\nvulnere visa fera est. Nec limite callida recto\nin spatiumque fugit, sed decipit ora sequentis\net redit in gyrum, ne sit suus impetus hosti.\nInminet hic sequiturque parem similisque tenenti\nnon tenet et vanos exercet in aera morsus.\nAd iaculi vertebar opem. Quod dextera librat\ndum mea, dum digitos amentis addere tempto,\nlumina deflexi. Revocataque rursus eodem\nrettuleram: in medio (mirum) duo marmora campo\nadspicio: fugere hoc, illud captare putares.\nScilicet invictos ambo certamine cursus\nesse deus voluit, siquis deus adfuit illis.â€�\nHactenus, et tacuit. “Iaculo quod crimen in ipso est?”\nPhocus ait. Iaculi sic crimina reddidit ille:\nâ€œGaudia principium nostri sunt, Phoce, doloris:\nilla prius referam. Iuvat o meminisse beati\ntemporis, Aeacida, quo primos rite per annos\nconiuge eram felix, felix erat illa marito.\nMutua cura duos et amor socialis habebat;\nnec Iovis illa meo thalamos praeferret amori,\nnec, me quae caperet, non si Venus ipsa veniret,\nulla erat: aequales urebant pectora flammae.\nSole fere radiis feriente cacumina primis\nvenatum in silvas iuvenaliter ire solebam.\nNec mecum famuli nec equi nec naribus acres\nire canes, nec lina sequi nodosa solebant:\ntutus eram iaculo. Sed cum satiata ferinae\ndextera caedis erat, repetebam frigus et umbras\net quae de gelidis exibat vallibus aura.\nAura petebatur medio mihi lenis in aestu,\nauram exspectabam, requies erat illa labori.\n“Aura” (recordor enim) “venias” cantare solebam,\nâ€œmeque iuves intresque sinus, gratissima, nostros,\nutque facis, relevare velis, quibus urimur, aestus.â€�\nForsitan addiderim (sic me mea fata trahebant)\nblanditias plures et “tu mihi magna voluptas,”\ndicere sim solitus, â€œtu me reficisque fovesque,\ntu facis, ut silvas, ut amem loca sola; meoque\nspiritus iste tuus semper captatur ab ore.â€�\nVocibus ambiguis deceptam praebuit aurem\nnescio quis, nomenque aurae tam saepe vocatum\nesse putat nymphae: nympham mihi credit amari.\nCriminis extemplo ficti temerarius index\nProcrin adit linguaque refert audita susurra.\nCredula res amor est: subito conlapsa dolore,\nut mihi narratur, cecidit; longoque refecta\ntempore se miseram, se fati dixit iniqui,\ndeque fide questa est; et crimine concita vano\nquod nihil est, metuit, metuit sine corpore nomen\net dolet infelix veluti de paelice vera.\nSaepe tamen dubitat speratque miserrima falli\nindicioque fidem negat et, nisi viderit ipsa,\ndamnatura sui non est delicta mariti.\nPostera depulerant Aurorae lumina noctem:\negredior silvamque peto, victorque per herbas\n“Aura veni” dixi, “nostroque medere labori.”\nEt subito gemitus inter mea verba videbar\nnescio quos audisse: “veni” tamen “optima!” dicens\nfronde levem rursus strepitum faciente caduca\nsum ratus esse feram telumque volatile misi.\nProcris erat; medioque tenens in pectore vulnus\n“ei mihi” conclamat. Vox est ubi cognita fidae\nconiugis, ad vocem praeceps amensque cucurri.\nSemianimem et sparsas foedantem sanguine vestes\net sua (me miserum!) de vulnere dona trahentem\ninvenio, corpusque meo mihi carius ulnis\nmollibus attollo scissaque a pectore veste\nvulnera saeva ligo conorque inhibere cruorem,\nneu me morte sua sceleratum deserat, oro.\nViribus illa carens et iam moribunda coegit\nhaec se pauca loqui: â€œPer nostri foedera lecti\nperque deos supplex oro superosque meosque,\nper siquid merui de te bene perque manentem\nnunc quoque, cum pereo, causam mihi mortis, amorem,\nne thalamis Auram patiare innubere nostris.â€�\nDixit, et errorem tum denique nominis esse\net sensi et docui. Sed quid docuisse iuvabat?\nLabitur, et parvae fugiunt cum sanguine vires.\nDumque aliquid spectare potest, me spectat et in me\ninfelicem animam nostroque exhalat in ore;\nsed vultu meliore mori secura videtur.â€�\nFlentibus haec lacrimans heros memorabat: et ecce\nAeacus ingreditur duplici cum prole novoque\nmilite, quem Cephalus cum fortibus accipit armis.\nIam nitidum retegente diem noctisque fugante\ntempora Lucifero cadit eurus, et umida surgunt\nnubila: dant placidi cursum redeuntibus austri\nAeacidis Cephaloque, quibus feliciter acti\nante exspectatum portus tenuere petitos.\nInterea Minos Lelegeia litora vastat\npraetemptatque sui vires Mavortis in urbe\nAlcathoi, quam Nisus habet, cui splendidus ostro\ninter honoratos medioque in vertice canos\ncrinis inhaerebat, magni fiducia regni.\nSexta resurgebant orientis cornua lunae,\net pendebat adhuc belli fortuna: diuque\ninter utrumque volat dubiis Victoria pennis.\nRegia turris erat vocalibus addita muris,\nin quibus auratam proles Letoia fertur\ndeposuisse lyram: saxo sonus eius inhaesit.\nSaepe illuc solita est ascendere filia Nisi\net petere exiguo resonantia saxa lapillo,\ntum cum pax esset: bello quoque saepe solebat\nspectare ex illa rigidi certamina Martis.\nIamque mora belli procerum quoque nomina norat\narmaque equosque habitusque Cydonaeasque pharetras.\nNoverat ante alios faciem ducis Europaei,\nplus etiam, quam nosse sat est. Hac iudice Minos,\nseu caput abdiderat cristata casside pennis,\nin galea formosus erat; seu sumpserat aere\nfulgentem clipeum, clipeum sumpsisse decebat.\nTorserat adductis hastilia lenta lacertis:\nlaudabat virgo iunctam cum viribus artem.\nImposito calamo patulos sinuaverat arcus:\nsic Phoebum sumptis iurabat stare sagittis.\nCum vero faciem dempto nudaverat aere\npurpureusque albi stratis insignia pictis\nterga premebat equi spumantiaque ora regebat,\nvix sua, vix sanae virgo Niseia compos\nmentis erat. Felix iaculum, quod tangeret ille,\nquaeque manu premeret, felicia frena vocabat.\nImpetus est illi, liceat modo, ferre per agmen\nvirgineos hostile gradus, est impetus illi\nturribus e summis in Gnosia mittere corpus\ncastra, vel aeratas hosti recludere portas,\nvel siquid Minos aliud velit. Utque sedebat\ncandida Dictaei spectans tentoria regis,\n“laeter,” ait “doleamne geri lacrimabile bellum,\nin dubio est. Doleo, quod Minos hostis amanti est:\nsed nisi bella forent, numquam mihi cognitus esset.\nMe tamen accepta poterat deponere bellum\nobside, me comitem, me pacis pignus haberet.\nSi quae te peperit, talis, pulcherrime rerum,\nqualis es ipsa fuit, merito deus arsit in illa.\nO ego ter felix, si pennis lapsa per auras\nGnosiaci possem castris insistere regis\nfassaque me flammasque meas, qua dote, rogarem,\nvellet emi! tantum patrias ne posceret arces.\nNam pereant potius sperata cubilia, quam sim\nproditione potens! â€” Quamvis saepe utile vinci\nvictoris placidi fecit clementia multis:\niusta gerit certe pro nato bella perempto\net causaque valet causamque tenentibus armis,\net, puto, vincemur. Quis enim manet exitus urbem,\ncum suus haec illi reserabit moenia Mavors\net non noster amor? Melius sine caede moraque\nimpensaque sui poterit superare cruoris.\nNon metuam certe, ne quis tua pectora, Minos,\nvulneret imprudens. Quis enim tam durus, ut in te\ndirigere inmitem non inscius audeat hastam?\nCoepta placent, et stat sententia tradere mecum\ndotalem patriam finemque imponere bello.\nVerum velle parum est! Aditus custodia servat\nclaustraque portarum genitor tenet: hunc ego solum\ninfelix timeo, solus mea vota moratur.\nDi facerent, sine patre forem! â€” Sibi quisque profecto\nest deus: ignavis precibus Fortuna repugnat.\nAltera iamdudum succensa cupidine tanto\nperdere gauderet quodcumque obstaret amori.\nEt cur ulla foret me fortior? Ire per ignes\net gladios ausim. Nec in hoc tamen ignibus ullis\naut gladiis opus est: opus est mihi crine paterno.\nIlla mihi est auro pretiosior, illa beatam\npurpura me votique mei factura potentem.â€�\nTalia dicenti curarum maxima nutrix\nnox intervenit, tenebrisque audacia crevit.\nPrima quies aderat, qua curis fessa diurnis\npectora somnus habet: thalamos taciturna paternos\nintrat et (heu facinus!) fatali nata parentem\ncrine suum spoliat praedaque potita nefanda\nper medios hostes (meriti fiducia tanta est)\npervenit ad regem. Quem sic adfata paventem est:\nâ€œSuasit amor facinus. Proles ego regia Nisi\nScylla tibi trado patriaeque meosque penates.\nPraemia nulla peto nisi te. Cape pignus amoris\npurpureum crinem, nec me nunc tradere crinem,\nsed patrium tibi crede caput.â€� Scelerataque dextra\nmunera porrexit. Minos porrecta refugit\nturbatusque novi respondit imagine facti:\nâ€œDi te summoveant, o nostri infamia saecli,\norbe suo, tellusque tibi pontusque negetur.\nCerte ego non patiar Iovis incunabula, Creten,\nqui meus est orbis, tantum contingere monstrum.â€�\nDixit, et ut leges captis iustissimus auctor\nhostibus imposuit, classis retinacula solvi\niussit et aeratas impelli remige puppes.\nScylla freto postquam deductas nare carinas\nnec praestare ducem sceleris sibi praemia vidit,\nconsumptis precibus violentam transit in iram,\nintendensque manus, passis furibunda capillis,\n“quo fugis” exclamat, “meritorum auctore relicta,\no patriae praelate meae, praelate parenti?\nQuo fugis, inmitis? cuius victoria nostrum\net scelus et meritum est. Nec te data munera, nec te\nnoster amor movit, nec quod spes omnis in unum\nte mea congesta est? Nam quo deserta revertar?\nIn patriam? Superata iacet. Sed finge manere:\nproditione mea clausa est mihi. Patris ad ora?\nQuem tibi donavi! Cives odere merentem,\nfinitimi exemplum metuunt: exponimur orbae,\nterrarum nobis ut Crete sola pateret.\nHac quoque si prohibes et nos, ingrate, relinquis,\nnon genetrix Europa tibi ea, sed inhospita Syrtis,\nArmeniae tigres austroque agitata Charybdis.\nNec Iove tu natus, nec mater imagine tauri\nducta tua est (generis falsa est ea fabula !): verus\net ferus et captus nullius amore iuvencae,\nqui te progenuit, taurus fuit. Exige poenas,\nNise pater! gaudete malis, modo prodita, nostris\nmoenia! nam fateor, merui et sum digna perire.\nSed tamen ex illis aliquis, quos impia laesi,\nme perimat. Cur, qui vicisti crimine nostro,\ninsequeris crimen? Scelus hoc patriaeque patrique,\nofficium tibi sit. Te vere coniuge digna est,\nquae torvum ligno decepit adultera taurum\ndiscordemque utero fetum tulit. Ecquid ad aures\nperveniunt mea dicta tuas? An inania venti\nverba ferunt idemque tuas, ingrate, carinas?\nIam iam Pasiphaen non est mirabile taurum\npraeposuisse tibi: tu plus feritatis habebas.\nMe miseram! properare iubet, divulsaque remis\nunda sonat; mecumque simul mea terra recedit.\nNil agis, o frustra meritorum oblite meorum:\ninsequar invitum, puppimque amplexa recurvam\nper freta longa trahar.â€� Vix dixerat, insilit undis\nconsequiturque rates, faciente cupidine vires,\nGnosiacaeque haeret comes invidiosa carinae.\nQuam pater ut vidit (nam iam pendebat in aura\net modo factus erat fulvis haliaeetus alis),\nibat, ut haerentem rostro laceraret adunco.\nIlla metu puppim dimisit, et aura cadentem\nsustinuisse levis, ne tangeret aequora, visa est.\nPluma fuit: plumis in avem mutata vocatur\nciris, et a tonso est hoc nomen adepta capillo.\nVota Iovi Minos taurorum corpora centum\nsolvit, ut egressus ratibus Curetida terram\ncontigit, spoliis decorata est regia fixis.\nCreverat opprobrium generis, foedumque patebat\nmatris adulterium monstri novitate biformis.\nDestinat hunc Minos thalamo removere pudorem\nmultiplicique domo caecisque includere tectis.\nDaedalus ingenio fabrae celeberrimus artis\nponit opus turbatque notas et lumina flexu\nducit in errorem variarum ambage viarum.\nNon secus ac liquidis Phrygius Maeandrus in undis\nludit et ambiguo lapsu refluitque fluitque\noccurrensque sibi venturas adspicit undas,\net nunc ad fontes, nunc ad mare versus apertum\nincertas exercet aquas: ita Daedalus implet\ninnumeras errore vias. Vixque ipse reverti\nad limen potuit: tanta est fallacia tecti.\nQuo postquam geminam tauri iuvenisque figuram\nclausit, et Actaeo bis pastum sanguine monstrum\ntertia sors annis domuit repetita novenis,\nutque ope virginea nullis iterata priorum\nianua difficilis filo est inventa relecto,\nprotinus Aegides rapta Minoide Diam\nvela dedit comitemque suam crudelis in illo\nlitore destituit. Desertae et multa querenti\namplexus et opem Liber tulit; utque perenni\nsidere clara foret, sumptam de fronte coronam\ninmisit caelo. Tenues volat illa per auras\ndumque volat, gemmae nitidos vertuntur in ignes\nconsistuntque loco specie remanente coronae,\nqui medius Nixique genu est anguemque tenentis.\nDaedalus interea Creten longumque perosus\nexsilium tactusque loci natalis amore\nclausus erat pelago. “Terras licet” inquit “et undas\nobstruat: at caelum certe patet; ibimus illac.\nOmnia possideat, non possidet aera Minos.â€�\nDixit et ignotas animum dimittit in artes\nnaturamque novat. Nam ponit in ordine pennas,\na minima coeptas, longam breviore sequenti,\nut clivo crevisse putes. Sic rustica quondam\nfistula disparibus paulatim surgit avenis.\nTum lino medias et ceris adligat imas,\natque ita compositas parvo curvamine flectit,\nut veras imitetur aves. Puer Icarus una\nstabat et, ignarus sua se tractare pericla,\nore renidenti modo, quas vaga moverat aura,\ncaptabat plumas, flavam modo pollice ceram\nmollibat lusuque suo mirabile patris\nimpediebat opus. Postquam manus ultima coepto\nimposita est, geminas opifex libravit in alas\nipse suum corpus motaque pependit in aura.\nInstruit et natum “medio” que “ut limite curras,\nIcare,” ait “moneo, ne, si demissior ibis,\nunda gravet pennas, si celsior, ignis adurat.\nInter utrumque vola. Nec te spectare Booten\naut Helicen iubeo strictumque Orionis ensem:\nme duce carpe viam.â€� Pariter praecepta volandi\ntradit et ignotas umeris accommodat alas.\nInter opus monitusque genae maduere seniles,\net patriae tremuere manus. Dedit oscula nato\nnon iterum repetenda suo, pennisque levatus\nante volat comitique timet, velut ales, ab alto\nquae teneram prolem produxit in aera nido,\nhortaturque sequi damnosasque erudit artes\net movet ipse suas et nati respicit alas.\nHos aliquis tremula dum captat harundine pisces,\naut pastor baculo stivave innixus arator\nvidit et obstipuit, quique aethera carpere possent\ncredidit esse deos. Et iam Iunonia laeva\nparte Samos (fuerant Delosque Parosque relictae),\ndextra Lebinthos erat fecundaque melle Calymne,\ncum puer audaci coepit gaudere volatu\ndeseruitque ducem caelique cupidine tractus\naltius egit iter. Rapidi vicinia solis\nmollit odoratas, pennarum vincula, ceras.\nTabuerant cerae: nudos quatit ille lacertos,\nremigioque carens non ullas percipit auras,\noraque caerulea patrium clamantia nomen\nexcipiuntur aqua: quae nomen traxit ab illo.\nAt pater infelix, nec iam pater, “Icare,” dixit,\n“Icare,” dixit “ubi es? qua te regione requiram?”\n“Icare” dicebat: pennas adspexit in undis\ndevovitque suas artes corpusque sepulcro\ncondidit, et tellus a nomine dicta sepulti.\nHunc miseri tumulo ponentem corpora nati\ngarrula limoso prospexit ab elice perdix\net plausit pennis testataque gaudia cantu est:\nunica tunc volucris nec visa prioribus annis,\nfactaque nuper avis, longum tibi, Daedale, crimen.\nNamque huic tradiderat, fatorum ignara, docendam\nprogeniem germana suam, natalibus actis\nbis puerum senis, animi ad praecepta capacis.\nIlle etiam medio spinas in pisce notatas\ntraxit in exemplum ferroque incidit acuto\nperpetuos dentes et serrae repperit usum.\nPrimus et ex uno duo ferrea bracchia nodo\nvinxit, ut aequali spatio distantibus illis\naltera pars staret, pars altera duceret orbem.\nDaedalus invidit sacraque ex arce Minervae\npraecipitem misit, lapsum mentitus. At illum\nquae favet ingeniis excepit Pallas avemque\nreddidit et medio velavit in aere pennis.\nSed vigor ingenii quondam velocis in alas\ninque pedes abiit: nomen quod et ante remansit.\nNon tamen haec alte volucris sua corpora tollit,\nnec facit in ramis altoque cacumine nidos:\npropter humum volitat ponitque in saepibus ova\nantiquique memor metuit sublimia casus.\nIamque fatigatum tellus Aetnaea tenebat\nDaedalon, et sumptis pro supplice Cocalus armis\nmitis habebatur, iam lamentabile Athenae\npendere desierant Thesea laude tributum.\nTempla coronantur, bellatricemque Minervam\ncum Iove disque vocant aliis, quos sanguine voto\nmuneribusque datis et acerris turis honorant.\nSparserat Argolicas nomen vaga fama per urbes\nTheseos, et populi, quos dives Achaia cepit,\nhuius opem magnis imploravere periclis.\nHuius opem Calydon, quamvis Meleagron haberet,\nsollicita supplex petiit prece. Causa petendi\nsus erat, infestae famulus vindexque Dianae.\nOenea namque ferunt pleni successibus anni\nprimitias frugum Cereri, sua vina Lyaeo,\nPalladios flavae latices libasse Minervae.\nCoeptus ab agricolis superos pervenit ad omnes\nambitiosus honor; solas sine ture relictas\npraeteritae cessasse ferunt Latoidos aras.\nTangit et ira deos. â€œAt non impune feremus,\nquaeque inhonoratae, non et dicemur inultaeâ€�\ninquit, et Oeneos ultorem spreta per agros\nmisit aprum, quanto maiores herbida tauros\nnon habet Epiros, sed habent Sicula arva minores.\nSanguine et igne micant oculi, riget horrida cervix,\nfervida cum rauco latos stridore per armos\nspuma fluit, dentes aequantur dentibus Indis,\nfulmen ab ore venit, frondes adflatibus ardent.\nIs modo crescentes segetes proculcat in herba,\nnunc matura metit fleturi vota coloni\net Cererem in spicis intercipit. Area frustra\net frustra exspectant promissas horrea messes.\nSternuntur gravidi longo cum palmite fetus\nbacaque cum ramis semper frondentis olivae.\nSaevit et in pecudes: non has pastorve canisve,\nnon armenta truces possunt defendere tauri.\nDiffugiunt populi nec se nisi moenibus urbis\nesse putant tutos, donec Meleagros et una\nlecta manus iuvenum coiere cupidine laudis:\nTyndaridae gemini, spectatus caestibus alter,\nalter equo, primaeque ratis molitor Iason,\net cum Pirithoo, felix concordia, Theseus;\net duo Thestiadae prolesque Aphareia, Lynceus\net velox Idas, et iam non femina Caeneus\nLeucippusque ferox iaculoque insignis Acastus\nHippothousque Dryasque et cretus Amyntore Phoenix,\nActoridaeque pares et missus ab Elide Phyleus.\nNec Telamon aberat magnique creator Achillis\ncumque Pheretiade et Hyanteo Iolao\nimpiger Eurytion, et cursu invictus Echion,\nNaryciusque Lelex Panopeusque Hyleusque feroxque\nHippasus et primis etiamnum Nestor in annis,\net quos Hippocoon antiquis misit Amyclis,\nPenelopaeque socer cum Parrhasio Ancaeo,\nAmpycidesque sagax et adhuc a coniuge tutus\nOeclides, nemorisque decus Tegeaea Lycaei.\nRasilis huic summam mordebat fibula vestem,\ncrinis erat simplex, nodum conlectus in unum.\nEx umero pendens resonabat eburnea laevo\ntelorum custos, arcum quoque laeva tenebat.\nTalis erat cultu; facies, quam dicere vere\nvirgineam in puero, puerilem in virgine possis.\nHanc pariter vidit, pariter Calydonius heros\noptavit renuente deo flammasque latentes\nhausit et “o felix, siquem dignabitur” inquit\n“ista virum.” Nec plura sinit tempusque pudorque\ndicere: maius opus magni certaminis urget.\nSilva frequens trabibus, quam nulla ceciderat aetas,\nincipit a plano devexaque prospicit arva.\nQuo postquam venere viri, pars retia tendunt,\nvincula pars adimunt canibus, pars pressa sequuntur\nsigna pedum cupiuntque suum reperire periclum.\nConcava vallis erat, quo se demittere rivi\nadsuerant pluvialis aquae: tenet ima lacunae\nlenta salix ulvaeque leves iuncique palustres\nviminaque et longa parvae sub harundine cannae.\nHinc aper excitus medios violentus in hostes\nfertur, ut excussis elisi nubibus ignes.\nSternitur incursu nemus et propulsa fragorem\nsilva dat. Exclamant iuvenes praetentaque forti\ntela tenent dextra lato vibrantia ferro.\nIlle ruit spargitque canes, ut quisque furenti\nobstat, et obliquo latrantes dissipat ictu.\nCuspis Echionio primum contorta lacerto\nvana fuit truncoque dedit leve vulnus acerno.\nProxima, si nimiis mittentis viribus usa\nnon foret, in tergo visa est haesura petito:\nlongius it. Auctor teli Pagasaeus Iason.\n“Phoebe,” ait Ampycides “si te coluique coloque,\nda mihi quod petitur certo contingere telo!â€�\nQua potuit, precibus deus adnuit: ictus ab illo est,\nsed sine vulnere, aper; ferrum Diana volanti\nabstulerat iaculo: lignum sine acumine venit.\nIra feri mota est, nec fulmine lenius arsit:\nemicat ex oculis, spirat quoque pectore flamma.\nUtque volat moles adducto concita nervo,\ncum petit aut muros aut plenas milite turres,\nin iuvenes certo sic impete vulnificus sus\nfertur et Hippalmon Pelagonaque, dextra tuentes\ncornua, prosternit; socii rapuere iacentes.\nAt non letiferos effugit Enaesimus ictus,\nHippocoonte satus: trepidantem et terga parantem\nvertere succiso liquerunt poplite nervi.\nForsitan et Pylius citra Troiana perisset\ntempora: sed sumpto posita conamine ab hasta\narboris insiluit, quae stabat proxima, ramis\ndespexitque, loco tutus, quem fugerat hostem.\nDentibus ille ferox in querno stipite tritis\ninminet exitio fidensque recentibus armis\nEurytidae magni rostro femur hausit adunco.\nAt gemini, nondum caelestia sidera, fratres,\nambo conspicui, nive candidioribus ambo\nvectabantur equis, ambo vibrata per auras\nhastarum tremulo quatiebant spicula motu.\nVulnera fecissent, nisi saetiger inter opacas\nnec iaculis isset nec equo loca pervia silvas.\nPersequitur Telamon studioque incautus eundi\npronus ab arborea cecidit radice retentus.\nDum levat hunc Peleus, celerem Tegeaea sagittam\nimposuit nervo sinuatoque expulit arcu.\nFixa sub aure feri summum destrinxit harundo\ncorpus et exiguo rubefecit sanguine saetas.\nNec tamen illa sui successu laetior ictus,\nquam Meleagros erat. Primus vidisse putatur\net primus sociis visum ostendisse cruorem\net “meritum” dixisse “feres virtutis honorem.”\nErubuere viri seque exhortantur et addunt\ncum clamore animos iaciuntque sine ordine tela:\nturba nocet iactis et, quos petit, impedit ictus.\nEcce furens contra sua fata bipennifer Arcas\nâ€œdiscite, femineis quid tela virilia praestent,\no iuvenes, operique meo concedite!â€� dixit.\nâ€œIpsa suis licet hunc Latonia protegat armis,\ninvita tamen hunc perimet mea dextra Diana.â€�\nTalia magniloquo tumidus memoraverat ore\nancipitemque manu tollens utraque securim\ninstiterat digitis, primos suspensus in artus.\nOccupat audentem, quaque est via proxima leto,\nsumma ferus geminos direxit ad inguina dentes.\nConcidit Ancaeus glomerataque sanguine multo\nviscera lapsa fluunt: madefacta est terra cruore.\nIbat in adversum proles Ixionis hostem\nPirithous valida quatiens venabula dextra.\nCui “procul” Aegides “o me mihi carior” inquit\nâ€œpars animae consiste meae! licet eminus esse\nfortibus: Ancaeo nocuit temeraria virtus.â€�\nDixit et aerata torsit grave cuspide cornum.\nQuo bene librato votique potente futuro,\nobstitit abscisa frondosus ab arbore ramus.\nMisit et Aesonides iaculum: quod casus ab illo\nvertit in inmeriti fatum latrantis et inter\nilia coniectum tellure per ilia fixum est.\nAt manus Oenidae variat, missisque duabus\nhasta prior terra, medio stetit altera tergo.\nNec mora, dum saevit, dum corpora versat in orbem\nstridentemque novo spumam cum sanguine fundit,\nvulneris auctor adest hostemque inritat ad iram\nsplendidaque adversos venabula condit in armos.\nGaudia testantur socii clamore secundo\nvictricemque petunt dextrae coniungere dextram\ninmanemque ferum multa tellure iacentem\nmirantes spectant, neque adhuc contingere tutum\nesse putant; sed tela tamen sua quisque cruentat.\nIpse pede imposito caput exitiabile pressit\natque ita “sume mei spolium, Nonacria, iuris,”\ndixit “et in partem veniat mea gloria tecum.”\nProtinus exuvias rigidis horrentia saetis\nterga dat et magnis insignia dentibus ora.\nIlli laetitiae est cum munere muneris auctor:\ninvidere alii, totoque erat agmine murmur.\nE quibus ingenti tendentes bracchia voce\n“pone age nec titulos intercipe, femina, nostros,”\nThestiadae clamant â€œnec te fiducia formae\ndecipiat, ne sit longe tibi captus amore\nauctorâ€� et huic adimunt munus, ius muneris illi.\nNon tulit et tumida frendens Mavortius ira\n“discite, raptores alieni” dixit “honoris,\nfacta minis quantum distent,â€� hausitque nefando\npectora Plexippi nil tale timentia ferro.\nToxea, quid faciat, dubium pariterque volentem\nulcisci fratrem fraternaque fata timentem\nhaud patitur dubitare diu calidumque priori\ncaede recalfecit consorti sanguine telum.\nDona deum templis nato victore ferebat,\ncum videt exstinctos fratres Althaea referri.\nQuae plangore dato maestis clamoribus urbem\nimplet et auratis mutavit vestibus atras.\nAt simul est auctor necis editus, excidit omnis\nluctus et a lacrimis in poenae versus amorem est.\nStipes erat, quem, cum partus enixa iaceret\nThestias, in flammam triplices posuere sorores;\nstaminaque impresso fatalia pollice nentes\n“tempora” dixerunt “eadem lignoque tibique,\no modo nate, damus.â€� Quo postquam carmine dicto\nexcessere deae, flagrantem mater ab igne\neripuit ramum sparsitque liquentibus undis.\nIlle diu fuerat penetralibus abditus imis\nservatusque tuos, iuvenis, servaverat annos.\nProtulit hunc genetrix taedasque et fragmina poni\nimperat et positis inimicos admovet ignes.\nTum conata quater flammis imponere ramum,\ncoepta quater tenuit. Pugnant materque sororque,\net diversa trahunt unum duo nomina pectus.\nSaepe metu sceleris pallebant ora futuri,\nsaepe suum fervens oculis dabat ira ruborem.\nEt modo nescio quid similis crudele minanti\nvultus erat, modo quem misereri credere posses.\nCumque ferus lacrimas animi siccaverat ardor,\ninveniebantur lacrimae tamen. Utque carina,\nquam ventus ventoque rapit contrarius aestus,\nvim geminam sentit paretque incerta duobus:\nThestias haud aliter dubiis adfectibus errat\ninque vices ponit positamque resuscitat iram.\nIncipit esse tamen melior germana parente,\net consanguineas ut sanguine leniat umbras,\nimpietate pia est. Nam postquam pestifer ignis\nconvaluit, “rogus iste cremet mea viscera” dixit.\nUtque manu dira lignum fatale tenebat,\nante sepulcrales infelix adstitit aras\n“poenarum” que “deae triplices, furialibus,” inquit,\nâ€œEumenides, sacris vultus advertite vestros.\nUlciscor facioque nefas: mors morte pianda est,\nin scelus addendum scelus est, in funera funus.\nPer coacervatos pereat domus impia luctus.\nAn felix Oeneus nato victore fruetur,\nThestius orbus erit? Melius lugebitis ambo.\nVos modo, fraterni manes animaeque recentes,\nofficium sentite meum magnoque paratas\naccipite inferias, uteri mala pignera nostri! â€”\nEi mihi! quo rapior? Fratres, ignoscite matri.\nDeficiunt ad coepta manus. Meruisse fatemur\nillum, cur pereat: mortis mihi displicet auctor. â€”\nErgo impune feret, vivusque et victor et ipso\nsuccessu tumidus regnum Calydonis habebit:\nvos cinis exiguus gelidaeque iacebitis umbrae?\nHaud equidem patiar. Pereat sceleratus et ille\nspemque patris regnumque trahat patriaeque ruinam.\nMens ubi materna est? Ubi sunt pia iura parentum\net quos sustinui bis mensum quinque labores?\nO utinam primis arsisses ignibus infans,\nidque ego passa forem! Vixisti munere nostro:\nnunc merito moriere tuo. Cape praemia facti\nbisque datam, primum partu, mox stipite rapto,\nredde animam â€” vel me fraternis adde sepulcris!\nEt cupio et nequeo. Quid agam? modo vulnera fratrum\nante oculos mihi sunt et tantae caedis imago,\nnunc animum pietas maternaque nomina frangunt. â€”\nMe miseram! male vincetis, sed vincite, fratres:\ndummodo quae dedero vobis solacia vosque\nipsa sequar.â€� Dixit, dextraque aversa trementi\nfunereum torrem medios coniecit in ignes.\nAut dedit aut visus gemitus est ipse dedisse\nstipes, ut invitis correptus ab ignibus arsit.\nInscius atque absens flamma Meleagros ab illa\nuritur et caecis torreri viscera sentit\nignibus ac magnos superat virtute dolores.\nQuod tamen ignavo cadat et sine sanguine leto,\nmaeret et Ancaei felicia vulnera dicit\ngrandaevumque patrem fratresque piasque sorores\ncum gemitu sociamque tori vocat ore supremo,\nforsitan et matrem. Crescunt ignisque dolorque\nlanguescuntque iterum: simul est exstinctus uterque,\ninque leves abiit paulatim spiritus auras\npaulatim cana prunam velante favilla.\nAlta iacet Calydon: lugent iuvenesque senesque,\nvulgusque proceresque gemunt, scissaeque capillos\nplanguntur matres Calydonides Eueninae.\nPulvere canitiem genitor vultusque seniles\nfoedat humi fusus spatiosumque increpat aevum.\nNam de matre manus diri sibi conscia facti\nexegit poenas acto per viscera ferro.\nNon mihi si centum deus ora sonantia linguis\ningeniumque capax totumque Helicona dedisset,\ntristia persequerer miserarum dicta sororum.\nInmemores decoris liventia pectora tundunt,\ndumque manet corpus, corpus refoventque foventque,\noscula dant ipsi, posito dant oscula lecto.\nPost cinerem cineres haustos ad pectora pressant,\nadfusaeque iacent tumulo signataque saxo\nnomina complexae lacrimas in nomina fundunt.\nQuas Parthaoniae tandem Latonia clade\nexsatiata domus praeter Gorgenque nurumque\nnobilis Alcmenae natis in corpore pennis\nadlevat et longas per bracchia porrigit alas\ncorneaque ora facit versasque per aera mittit.\nInterea Theseus sociati parte laboris\nfunctus Erechtheas Tritonidos ibat ad arces.\nClausit iter fecitque moras Achelous eunti\nimbre tumens. “Succede meis,” ait “inclite, tectis,\nCecropida, nec te committe rapacibus undis:\nferre trabes solidas obliquaque volvere magno\nmurmure saxa solent. Vidi contermina ripae\ncum gregibus stabula alta trahi: nec fortibus illic\nprofuit armentis, nec equis velocibus esse.\nMulta quoque hic torrens nivibus de monte solutis\ncorpora turbineo iuvenalia flumine mersit.\nTutior est requies, solito dum flumina currant\nlimite, dum tenues capiat suus alveus undas.â€�\nAdnuit Aegides, “utar” que “Acheloe, domoque\nconsilioque tuoâ€� respondit; et usus utroque est.\nPumice multicavo nec levibus atria tophis\nstructa subit: molli tellus erat umida musco,\nsumma lacunabant alterno murice conchae.\nIamque duas lucis partes Hyperione menso\ndiscubuere toris Theseus comitesque laborum:\nhac Ixionides, illa Troezenius heros\nparte Lelex, raris iam sparsus tempora canis,\nquosque alios parili fuerat dignatus honore\namnis Acarnanum, laetissimus hospite tanto.\nProtinus adpositas nudae vestigia nymphae\ninstruxere epulis mensas dapibusque remotis\nin gemma posuere merum. Tum maximus heros,\naequora prospiciens oculis subiecta, “quis” inquit\n“ille locus?” digitoque ostendit, “et insula nomen\nquod gerit illa, doce: quamquam non una videtur.â€�\nAmnis ad haec “non est” inquit “quod cernitis, unum:\nquinque iacent terrae: spatium discrimina fallit.\nQuoque minus spretae factum mirere Dianae,\nnaides hae fuerant. Quae cum bis quinque iuvencos\nmactassent rurisque deos ad sacra vocassent,\ninmemores nostri festas duxere choreas.\nIntumui, quantusque feror, cum plurimus umquam,\ntantus eram, pariterque animis inmanis et undis\na silvis silvas et ab arvis arva revelli\ncumque loco nymphas, memores tum denique nostri,\nin freta provolvi. Fluctus nosterque marisque\ncontinuam diduxit humum partesque resolvit\nin totidem, mediis quot cernis Echinadas undis.\nUt tamen ipse vides, procul en procul una recessit\ninsula, grata mihi; Perimelen navita dicit.\nHuic ego virgineum dilectae nomen ademi.\nQuod pater Hippodamas aegre tulit inque profundum\npropulit e scopulo periturae corpora natae.\nExcepi nantemque ferens â€œo proxima mundi\nregna vagae” dixi “sortite, tridentifer, undae,\nadfer opem mersaeque precor, feritate paterna\nda, Neptune, locum; vel sit locus ipsa licebit.â€�\nDum loquor, amplexa est artus nova terra natantes,\net gravis increvit mutatis insula membris.\nAmnis ab his tacuit. Factum mirabile cunctos\nmoverat: inridet credentes, utque deorum\nspretor erat mentisque ferox, Ixione natus\nâ€œficta refers nimiumque putas Acheloe potentes\nesse deos” dixit, “si dant adimuntque figuras.”\nObstipuere omnes nec talia dicta probarunt,\nante omnesque Lelex, animo maturus et aevo,\nsic ait: â€œInmensa est finemque potentia caeli\nnon habet, et quidquid superi voluere, peractum est.\nQuoque minus dubites, tiliae contermina quercus\ncollibus est Phrygiis modico circumdata muro.\nIpse locum vidi; nam me Pelopeia Pittheus\nmisit in arva, suo quondam regnata parenti.\nHaud procul hinc stagnum est, tellus habitabilis olim,\nnunc celebres mergis fulicisque palustribus undae.\nIuppiter huc specie mortali cumque parente\nvenit Atlantiades positis caducifer alis.\nMille domos adiere locum requiemque petentes,\nmille domos clausere serae. Tamen una recepit,\nparva quidem, stipulis et canna tecta palustri;\nsed pia Baucis anus parilique aetate Philemon\nilla sunt annis iuncti iuvenalibus, illa\nconsenuere casa paupertatemque fatendo\neffecere levem nec iniqua mente ferendo.\nNec refert, dominos illic famulosne requiras:\ntota domus duo sunt, idem parentque iubentque.\nErgo ubi caelicolae parvos tetigere penates\nsubmissoque humiles intrarunt vertice postes,\nmembra senex posito iussit relevare sedili,\nquo superiniecit textum rude sedula Baucis.\nInque foco tepidum cinerem dimovit et ignes\nsuscitat hesternos foliisque et cortice sicco\nnutrit et ad flammas anima producit anili.\nMultifidasque faces ramaliaque arida tecto\ndetulit et minuit parvoque admovit aeno.\nQuodque suus coniunx riguo conlegerat horto,\ntruncat holus foliis; furca levat illa bicorni\nsordida terga suis nigro pendentia tigno\nservatoque diu resecat de tergore partem\nexiguam sectamque domat ferventibus undis.\nInterea medias fallunt sermonibus horas\nconcutiuntque torum de molli fluminis ulva\nimpositum lecto sponda pedibusque salignis.\nVestibus hunc velant, quas non nisi tempore festo\nsternere consuerant: sed et haec vilisque vetusque\nvestis erat, lecto non indignanda saligno.\nAccubuere dei. Mensam succincta tremensque\nponit anus, mensae sed erat pes tertius impar.\nTesta parem fecit. Quae postquam subdita clivum\nsustulit, aequatam mentae tersere virentes.\nPonitur hic bicolor sincerae baca Minervae\nconditaque in liquida corna autumnalia faece\nintibaque et radix et lactis massa coacti\novaque non acri leviter versata favilla,\nomnia fictilibus. Post haec caelatus eodem\nsistitur argento crater fabricataque fago\npocula, qua cava sunt, flaventibus inlita ceris.\nParva mora est, epulasque foci misere calentes,\nnec longae rursus referuntur vina senectae\ndantque locum mensis paulum seducta secundis.\nHic nux, hic mixta est rugosis carica palmis\nprunaque et in patulis redolentia mala canistris\net de purpureis conlectae vitibus uvae.\nCandidus in medio favus est. Super omnia vultus\naccessere boni nec iners pauperque voluntas.\nInterea totiens haustum cratera repleri\nsponte sua per seque vident succrescere vina:\nattoniti novitate pavent manibusque supinis\nconcipiunt Baucisque preces timidusque Philemon\net veniam dapibus nullisque paratibus orant.\nUnicus anser erat, minimae custodia villae:\nquem dis hospitibus domini mactare parabant.\nIlle celer penna tardos aetate fatigat\neluditque diu tandemque est visus ad ipsos\nconfugisse deos. Superi vetuere necari\n“di” que “sumus, meritasque luet vicinia poenas\nimpia” dixerunt; “vobis inmunibus huius\nesse mali dabitur. Modo vestra relinquite tecta\nac nostros comitate gradus et in ardua montis\nite simul.â€� Parent ambo baculisque levati\nnituntur longo vestigia ponere clivo.\nTantum aberant summo, quantum semel ire sagitta\nmissa potest: flexere oculos et mersa palude\ncetera prospiciunt, tantum sua tecta manere.\nDumque ea mirantur, dum deflent fata suorum,\nilla vetus, dominis etiam casa parva duobus\nvertitur in templum: furcas subiere columnae,\nstramina flavescunt, aurataque tecta videntur\ncaelataeque fores adopertaque marmore tellus.\nTalia tum placido Saturnius edidit ore:\nâ€œDicite, iuste senex et femina coniuge iusto\ndigna, quid optetis.â€� Cum Baucide pauca locutus\niudicium superis aperit commune Philemon:\nâ€œEsse sacerdotes delubraque vestra tueri\nposcimus; et quoniam concordes egimus annos,\nauferat hora duos eadem, ne coniugis umquam\nbusta meae videam neu sim tumulandus ab illa.â€�\nVota fides sequitur. Templi tutela fuere,\ndonec vita data est. Annis aevoque soluti\nante gradus sacros cum starent forte locique\nnarrarent casus, frondere Philemona Baucis,\nBaucida conspexit senior frondere Philemon\nIamque super geminos crescente cacumine vultus\nmutua, dum licuit reddebant dicta “vale” que\n“o coniunx” dixere simul, simul abdita texit\nora frutex. Ostendit adhuc Thyneius illic\nincola de gemino vicinos corpore truncos.\nHaec mihi non vani (neque erat cur fallere vellent)\nnarravere senes: equidem pendentia vidi\nserta super ramos, ponensque recentia dixi\n“cura deum di sint, et qui coluere colantur.””\nDesierat cunctosque et res et moverat auctor,\nThesea praecipue. Quem facta audire volentem\nmira deum, innixus cubito Calydonius amnis\ntalibus adloquitur: â€œSunt, o fortissime, quorum\nforma semel mota est et in hoc renovamine mansit,\nsunt, quibus in plures ius est transire figuras,\nut tibi, complexi terram maris incola, Proteu.\nNam modo te iuvenem, modo te videre leonem;\nnunc violentus aper, nunc, quem tetigisse timerent,\nanguis eras, modo te faciebant cornua taurum.\nSaepe lapis poteras, arbor quoque saepe videri;\ninterdum, faciem liquidarum imitatus aquarum,\nflumen eras, interdum undis contrarius ignis.\nNec minus Autolyci coniunx, Erysichthone nata,\niuris habet. Pater huius erat, qui numina divum\nsperneret et nullos aris adoleret odores.\nIlle etiam Cereale nemus violasse securi\ndicitur et lucos ferro temerasse vetustos.\nStabat in his ingens annoso robore quercus,\nuna nemus; vittae mediam memoresque tabellae\nsertaque cingebant, voti argumenta potentis.\nSaepe sub hac dryades festas duxere choreas,\nsaepe etiam manibus nexis ex ordine trunci\ncircuiere modum, mensuraque roboris ulnas\nquinque ter implebat. Nec non et cetera tantum\nsilva sub hac, silva quantum fuit herba sub omni.\nNon tamen idcirco ferrum Triopeius illa\nabstinuit famulosque iubet succidere sacrum\nrobur; et ut iussos cunctari vidit, ab uno\nedidit haec rapta sceleratus verba securi:\nâ€œNon dilecta deae solum, sed et ipsa licebit\nsit dea, iam tanget frondente cacumine terram.â€�\nDixit, et obliquos dum telum librat in ictus,\ncontremuit gemitumque dedit Deoia quercus:\net pariter frondes, pariter pallescere glandes\ncoepere ac longi pallorem ducere rami.\nCuius ut in trunco fecit manus impia vulnus,\nhaud aliter fluxit discusso cortice sanguis,\nquam solet, ante aras ingens ubi victima taurus\nconcidit, abrupta cruor e cervice profundi.\nObstipuere omnes, aliquisque ex omnibus audet\ndeterrere nefas saevamque inhibere bipennem.\nAdspicit hunc “mentis” que “piae cape praemia!” dixit\nThessalus, inque virum convertit ab arbore ferrum\ndetruncatque caput repetitaque robora caedit,\nredditus et medio sonus est de robore talis:\nâ€œNympha sub hoc ego sum Cereri gratissima ligno,\nquae tibi factorum poenas instare tuorum\nvaticinor moriens, nostri solacia leti.â€�\nPersequitur scelus ille suum, labefactaque tandem\nictibus innumeris adductaque funibus arbor\ncorruit et multam prostravit pondere silvam.\nAttonitae dryades damno nemorumque suoque,\nomnes germanae, Cererem cum vestibus atris\nmaerentes adeunt poenamque Erysichthonis orant.\nAdnuit his capitisque sui pulcherrima motu\nconcussit gravidis oneratos messibus agros.\nMoliturque genus poenae miserabile, si non\nille suis esset nulli miserabilis actis,\npestifera lacerare Fame. Quae quatenus ipsi\nnon adeunda deae est (neque enim Cereremque Famemque\nfata coire sinunt), montani numinis unam\ntalibus agrestem compellat oreada dictis:\nâ€œEst locus extremis Scythiae glacialis in oris,\ntriste solum, sterilis, sine fruge, sine arbore tellus;\nFrigus iners illic habitant Pallorque Tremorque\net ieiuna Fames. Ea se in praecordia condat\nsacrilegi scelerata iube; nec copia rerum\nvincat eam, superetque meas certamine vires.\nNeve viae spatium te terreat, accipe currus,\naccipe quos frenis alte moderere dracones.â€�\nEt dedit. Illa dato subvecta per aera curru\ndevenit in Scythiam rigidique cacumine montis\n(Caucason appellant) serpentum colla levavit\nquaesitamque Famem lapidoso vidit in agro\nunguibus et raras vellentem dentibus herbas.\nHirtus erat crinis, cava lumina, pallor in ore,\nlabra incana situ, scabrae rubigine fauces,\ndura cutis, per quam spectari viscera possent;\nossa sub incurvis exstabant arida lumbis,\nventris erat pro ventre locus, pendere putares\npectus et a spinae tantummodo crate teneri.\nAuxerat articulos macies, genuumque tumebat\norbis, et inmodico prodibant tubere tali.\nHanc procul ut vidit (neque enim est accedere iuxta\nausa), refert mandata deae: paulumque morata,\nquamquam aberat longe, quamquam modo venerat illuc,\nvisa tamen sensisse famem retroque dracones\negit in Haemoniam, versis sublimis habenis.\nDicta Fames Cereris, quamvis contraria semper\nillius est operi, peragit. Perque aera vento\nad iussam delata domum est et protinus intrat\nsacrilegi thalamos altoque sopore solutum\n(noctis enim tempus) geminis amplectitur ulnis:\nseque viro inspirat faucesque et pectus et ora\nadflat et in vacuis spargit ieiunia venis.\nFunctaque mandato fecundum deserit orbem\ninque domos inopes adsueta revertitur antra.\nLenis adhuc somnus placidis Erysichthona pennis\nmulcebat: petit ille dapes sub imagine somni\noraque vana movet dentemque in dente fatigat\nexercetque cibo delusum guttur inani\nproque epulis tenues nequiquam devorat auras.\nUt vero est expulsa quies, furit ardor edendi\nperque avidas fauces incensaque viscera regnat.\nNec mora, quod pontus, quod terra, quod educat aer,\nposcit et adpositis queritur ieiunia mensis\ninque epulis epulas quaerit; quodque urbibus esse\nquodque satis poterat populo, non sufficit uni,\nplusque cupit, quo plura suam demittit in alvum.\nUtque fretum recipit de tota flumina terra\nnec satiatur aquis peregrinosque ebibit amnes,\nutque rapax ignis non umquam alimenta recusat\ninnumerasque faces cremat et, quo copia maior\nest data, plura petit turbaque voracior ipsa est:\nsic epulas omnes Erysichthonis ora profani\naccipiunt poscuntque simul. Cibus omnis in illo\ncausa cibi est, semperque locus fit inanis edendo.\nIamque fame patrias altaque voragine ventris\nattenuarat opes, sed inattenuata manebat\ntum quoque dira fames, implacataeque vigebat\nflamma gulae. Tandem, demisso in viscera censu,\nfilia restabat, non illo digna parente.\nHanc quoque vendit inops. Dominum generosa recusat\net vicina suas tendens super aequora palmas\nâ€œeripe me domino; qui raptae praemia nobis\nvirginitatis habesâ€� ait. Haec Neptunus habebat.\nQui prece non spreta, quamvis modo visa sequenti\nesset ero, formamque novat vultumque virilem\ninduit et cultus piscem capientibus aptos.\nHanc dominus spectans â€œo qui pendentia parvo\naera cibo celas, moderator harundinis,â€� inquit\nâ€œsic mare compositum, sic sit tibi piscis in unda\ncredulus et nullos, nisi fixus, sentiat hamos:\nquae modo cum vili turbatis veste capillis\nlitore in hoc steterat (nam stantem in litore vidi),\ndic ubi sit: neque enim vestigia longius exstant.â€�\nIlla dei munus bene cedere sensit et a se\nse quaeri gaudens, his est resecuta rogantem:\nâ€œQuisquis es, ignoscas; in nullam lumina partem\ngurgite ab hoc flexi studioque operatus inhaesi.\nQuoque minus dubites, sic has deus aequoris artes\nadiuvet, ut nemo iamdudum litore in isto,\nme tamen excepto, nec femina constitit ulla.â€�\nCredidit et verso dominus pede pressit harenam\nelususque abiit: illi sua reddita forma est.\nAst ubi habere suam transformia corpora sensit,\nsaepe pater dominis Triopeida tradit. At illa\nnunc equa, nunc ales, modo bos, modo cervus abibat\npraebebatque avido non iusta alimenta parenti.\nVis tamen illa mali postquam consumpserat omnem\nmateriam dederatque gravi nova pabula morbo,\nipse suos artus lacero divellere morsu\ncoepit et infelix minuendo corpus alebat.\nQuid moror externis? Etiam mihi nempe novandi est\ncorporis, o iuvenis, numero finita potestas.\nNam modo qui nunc sum videor, modo flector in anguem,\narmenti modo dux vires in cornua sumo, â€”\ncornua, dum potui! nunc pars caret altera telo\nfrontis, ut ipse vides.â€� Gemitus sunt verba secuti.\nQuae gemitus truncaeque deo Neptunius heros\ncausa rogat frontis, cum sic Calydonius amnis\ncoepit inornatos redimitus harundine crines:\nâ€œTriste petis munus. Quis enim sua proelia victus\ncommemorare velit? Referam tamen ordine. Nec tam\nturpe fuit vinci, quam contendisse decorum est,\nmagnaque dat nobis tantus solacia victor.\nNomine siqua suo fando pervenit ad aures\nDeianira tuasâ€”quondam pulcherrima virgo\nmultorumque fuit spes invidiosa procorum.\nCum quibus ut soceri domus est intrata petiti,\n“accipe me generum,” dixi “Parthaone nate:”\ndixit et Alcides. Alii cessere duobus.\nIlle Iovem socerum dare se famamque laborum\net superata suae referebat iussa novercae.\nContra ego “turpe deum mortali cedere” dixi\n(nondum erat ille deus), â€œregem me cernis aquarum\ncursibus obliquis inter tua regna fluentum.\nNec gener externis hospes tibi missus ab oris,\nsed popularis ero et rerum pars una tuarum.\nTantum ne noceat, quod me nec regia Iuno\nodit et omnis abest iussorum poena laborum.\nNam, quo te iactas, Alcmena nate, creatum,\nIuppiter aut falsus pater est, aut crimine verus.\nMatris adulterio patrem petis. Elige, fictum\nesse Iovem malis, an te per dedecus ortum.â€�\nTalia dicentem iamdudum lumine torvo\nspectat et accensae non fortiter imperat irae\nverbaque tot reddit: â€œMelior mihi dextera lingua.\nDummodo pugnando superem, tu vince loquendo,â€�\ncongrediturque ferox. Puduit modo magna locutum\ncedere: reieci viridem de corpore vestem\nbracchiaque opposui tenuique a pectore varas\nin statione manus et pugnae membra paravi.\nIlle cavis hausto spargit me pulvere palmis\ninque vicem fulvae tactu flavescit harenae.\nEt modo cervicem, modo crura micantia captat,\naut captare putes, omnique a parte lacessit.\nMe mea defendit gravitas frustraque petebar,\nhaud secus ac moles, quam magno murmure fluctus\noppugnant: manet illa suoque est pondere tuta.\nDigredimur paulum rursusque ad bella coimus,\ninque gradu stetimus, certi non cedere; eratque\ncum pede pes iunctus, totoque ego pectore pronus\net digitos digitis et frontem fronte premebam.\nNon aliter vidi fortes concurrere tauros,\ncum pretium pugnae toto nitidissima saltu\nexpetitur coniunx: spectant armenta paventque\nnescia, quem maneat tanti victoria regni.\nTer sine profectu voluit nitentia contra\nreicere Alcides a se mea pectora; quarto\nexcutit amplexus adductaque bracchia solvit,\ninpulsumque manu (certum est mihi vera fateri)\nprotinus avertit tergoque onerosus inhaesit.\nSiqua fides neque ficta mihi nunc gloria voce\nquaeritur, inposito pressus mihi monte videbar.\nVix tamen inserui sudore fluentia multo\nbracchia, vix solvi duros a corpore nexus:\ninstat anhelanti prohibetque resumere vires,\net cervice mea potitur. Tum denique tellus\npressa genu nostro est, et harenas ore momordi.\nInferior virtute meas divertor ad artes,\nelaborque viro longum formatus in anguem.\nQui postquam flexos sinuavi corpus in orbes\ncumque fero movi linguam stridore bisulcam,\nrisit et inludens nostras Tirynthius artes\n“cunarum labor est angues superare mearum,”\ndixit â€œet ut vincas alios, Acheloe, dracones,\npars quota Lernaeae serpens eris unus echidnae?\nVulneribus fecunda suis erat illa, nec ullum\nde centum numero caput est inpune recisum,\nquin gemino cervix herede valentior esset.\nHanc ego ramosam natis e caede colubris\ncrescentemque malo domui domitamque reclusi.\nQuid fore te credas, falsum qui versus in anguem\narma aliena moves, quem forma precaria celat?â€�\nDixerat, et summo digitorum vincula collo\ninicit: angebar ceu guttura forcipe pressus,\npollicibusque meas pugnabam evellere fauces.\nSic quoque devicto restabat tertia tauri\nforma trucis: tauro mutatus membra rebello.\nInduit ille toris a laeva parte lacertos,\nadmissumque trahens sequitur depressaque dura\ncornua figit humo meque alta sternit harena.\nNec satis hoc fuerat: rigidum fera dextera cornu\ndum tenet, infregit truncaque a fronte revellit.\nNaides hoc, pomis et odoro flore repletum,\nsacrarunt, divesque meo Bona Copia cornu est.â€�\nDixerat, et nymphe ritu succincta Dianae,\nuna ministrarum, fusis utrimque capillis,\nincessit totumque tulit praedivite cornu\nautumnum et mensas, felicia poma, secundas.\nLux subit, et primo feriente cacumina sole\ndiscedunt iuvenes: neque enim dum flumina pacem\net placidos habeant lapsus totaeque residant,\nopperiuntur, aquae. Vultus Achelous agrestes\net lacerum cornu mediis caput abdidit undis.\nHunc tamen ablati domuit iactura decoris,\ncetera sospes habet; capitis quoque fronde saligna\naut super inposita celatur harundine damnum.\nAt te, Nesse ferox, eiusdem virginis ardor\nperdiderat volucri traiectum terga sagitta.\nNamque nova repetens patrios cum coniuge muros\nvenerat Eueni rapidas Iove natus ad undas.\nUberior solito, nimbis hiemalibus auctus\nverticibusque frequens erat atque inpervius amnis.\nIntrepidum pro se, curam de coniuge agentem\nNessus adit, membrisque valens scitusque vadorum,\n“officio” que “meo ripa sistetur in illa\nhaec,” ait “Alcide. Tu viribus utere nando!”\npallentemque metu fluviumque ipsumque timentem\ntradidit Aonius pavidam Calydonida Nesso.\nMox, ut erat, pharetraque gravis spolioque leonis\n(nam clavam et curvos trans ripam miserat arcus),\n“quandoquidem coepi, superentur flumina!” dixit,\nnec dubitat nec, qua sit clementissimus amnis,\nquaerit et obsequio deferri spernit aquarum.\nIamque tenens ripam, missos cum tolleret arcus,\nconiugis agnovit vocem: Nessoque paranti\nfallere depositum “quo te fiducia” clamat\nâ€œvana pedum, violente, rapit? Tibi, Nesse biformis,\ndicimus. Exaudi nec res intercipe nostras!\nSi te nulla mei reverentia movit, at orbes\nconcubitus vetitos poterant inhibere paterni.\nHaud tamen effugies, quamvis ope fidis equina:\nvulnere, non pedibus te consequar.â€� Ultima dicta\nres probat, et missa fugientia terga sagitta\ntraicit: exstabat ferrum de pectore aduncum.\nQuod simul evulsum est, sanguis per utrumque foramen\nemicuit mixtus Lernaei tabe veneni.\nExcipit hunc Nessus “neque enim moriemur inulti”\nsecum ait et calido velamina tincta cruore\ndat munus raptae velut inritamen amoris.\nLonga fuit medii mora temporis, actaque magni\nHerculis inplerant terras odiumque novercae.\nVictor ab Oechalia Cenaeo sacra parabat\nvota Iovi, cum Fama loquax praecessit ad aures,\nDeianira, tuas, quae veris addere falsa\ngaudet et e minimo sua per mendacia crescit,\nAmphitryoniaden Ioles ardore teneri.\nCredit amans, venerisque novae perterrita fama\nindulsit primo lacrimis flendoque dolorem\ndiffudit miseranda suum; mox deinde â€œquid autem\nflemus?” ait “paelex lacrimis laetabitur istis.\nQuae quoniam adveniet, properandum aliquidque novandum est,\ndum licet et nondum thalamos tenet altera nostros.\nConquerar an sileam? Repetam Calydona morerne?\nExcedam tectis an, si nihil amplius, obstem?\nQuid si me, Meleagre, tuam memor esse sororem\nforte paro facinus, quantumque iniuria possit\nfemineusque dolor, iugulata paelice testor?â€�\nIn cursus animus varios abit: omnibus illis\npraetulit inbutam Nesseo sanguine vestem\nmittere, quae vires defecto reddat amori.\nIgnaroque Lichae, quid tradat, nescia, luctus\nipsa suos tradit blandisque (miserrima!) verbis,\ndona det illa viro, mandat. Capit inscius heros\ninduiturque umeris Lernaeae virus echidnae.\nTura dabat primis et verba precantia flammis\nvinaque marmoreas patera fundebat in aras:\nincaluit vis illa mali resolutaque flammis\nHerculeos abiit late dilapsa per artus.\nDum potuit, solita gemitum virtute repressit;\nvicta malis postquam est patientia, reppulit aras\ninplevitque suis nemorosam vocibus Oeten.\nNec mora, letiferam conatur scindere vestem:\nqua trahitur, trahit illa cutem, foedumque relatu,\naut haeret membris frustra temptata revelli,\naut laceros artus et grandia detegit ossa.\nIpse cruor, gelido ceu quondam lamina candens\ntincta lacu, stridit coquiturque ardente veneno.\nNec modus est: sorbent avidae praecordia flammae,\ncaeruleusque fluit toto de corpore sudor,\nambustique sonant nervi: caecaque medullis\ntabe liquefactis tollens ad sidera palmas\n“cladibus,” exclanmat “Saturnia, pascere nostris,\npascere et hanc pestem specta, crudelis, ab alto\ncorque ferum satia. Vel si miserandus et hosti,\nhoc est, si tibi sum, diris cruciatibus aegram\ninvisamque animam natamque laboribus aufer:\nhoc mihi munus erit; decet haec dare dona novercam.\nErgo ego foedantem peregrino templa cruore\nBusirin domui saevoque alimenta parentis\nAntaeo eripui? Nec me pastoris Hiberi\nforma triplex, nec forma triplex tua, Cerbere, movit?\nVosne, manus, validi pressistis cornua tauri?\nVestrum opus Elis habet, vestrum Stymphalides undae\nPartheniumque nemus? Vestra virtute relatus\nThermodontiaco caelatus balteus auro\npomaque ab insomni concustodita dracone?\nNec mihi Centauri potuere resistere, nec mi\nArcadiae vastator aper? Nec profuit hydrae\ncrescere per damnum geminasque resumere vires?\nQuid tum? Thracis equos humano sanguine pingues\nplenaque corporibus laceris praesepia vidi\nvisaque deieci dominumque ipsosque peremi.\nHis elisa iacet moles Nemeaea lacertis,\nhac caelum cervice tuli. Defessa iubendo est\nsaeva Iovis coniunx: ego sum indefessus agendo.\nSed nova pestis adest, cui nec virtute resisti\nnec telis armisque potest. Pulmonibus errat\nignis edax imis perque omnes pascitur artus.\nAt valet Eurystheus!â€”et sunt qui credere possint\nesse deos!â€� Dixit, perque altam saucius Oeten\nhaud aliter graditur, quam si venabula taurus\ncorpore fixa gerat, factique refugerit auctor.\nSaepe illum gemitus edentem, saepe frementem,\nsaepe retemptantem totas infringere vestes\nsternentemque trabes irascentemque videres\nmontibus aut patrio tendentem bracchia caelo.\nEcce Lichan trepidum latitantem rupe cavata\nadspicit, utque dolor rabiem conlegerat omnem,\n“tune, Licha,” dixit “feralia dona dedisti?\nTune meae necis auctor eris?â€� Tremit ille pavetque\npallidus et timide verba excusantia dicit.\nDicentem genibusque manus adhibere parantem\ncorripit Alcides et terque quaterque rotatum\nmittit in Euboicas tormento fortius undas.\nIlle per aerias pendens induruit auras,\nutque ferunt imbres gelidis concrescere ventis,\ninde nives fieri, nivibus quoque molle rotatis\nadstringi et spissa glomerari grandine corpus:\nsic illum validis iactum per inane lacertis\nexsanguemque metu nec quicquam umoris habentem\nin rigidos versum silices prior edidit aetas.\nNunc quoque in Euboico scopulus brevis eminet alto\ngurgite et humanae servat vestigia formae;\nquem, quasi sensurum, nautae calcare verentur\nappellantque Lichan.â€”At tu, Iovis inclita proles,\narboribus caesis, quas ardua gesserat Oete,\ninque pyram structis, arcum pharetramque capacem\nregnaque visuras iterum Troiana sagittas\nferre iubes Poeante satum. Quo flamma ministro est\nsubdita; dumque avidis comprenditur ignibus agger,\ncongeriem silvae Nemeaeo vellere summam\nsternis et inposita clavae cervice recumbis,\nhaud alio vultu, quam si conviva iaceres\ninter plena meri redimitus pocula sertis.\nIamque valens et in omne latus diffusa sonabat\nsecurosque artus contemptoremque petebat\nflamma suum; timuere dei pro vindice terrae.\nQuos ita (sensit enim) laeto Saturnius ore\nIuppiter adloquitur: â€œNostra est timor iste voluptas,\no superi, totoque libens mihi pectore grator,\nquod memoris populi dicor rectorque paterque,\net mea progenies vestro quoque tuta favore est.\nNam quamquam ipsius datis hoc inmanibus actis,\nobligor ipse tamen. Sed enim ne pectora vano\nfida metu paveant: Oetaeas spernite flammas!\nOmnia qui vicit, vincet, quos cernitis, ignes\nnec nisi materna Vulcanum parte potentem\nsentiet: aeternum est a me quod traxit et expers\natque inmune necis nullaque domabile flamma.\nIdque ego defunctum terra caelestibus oris\naccipiam, cunctisque meum laetabile factum\ndis fore confido. Siquis tamen Hercule, siquis\nforte deo doliturus erit, data praemia nolet,\nsed meruisse dari sciet invitusque probabit.â€�\nAdsensere dei: coniunx quoque regia visa est\ncetera non duro, duro tamen ultima vultu\ndicta tulisse Iovis seque indoluisse notatam.\nInterea quodcumque fuit populabile flammae\nMulciber abstulerat, nec cognoscenda remansit\nHerculis effigies; nec quicquam ab imagine ductum\nmatris habet, tantumque Iovis vestigia servat.\nUtque novus serpens posita cum pelle senecta\nluxuriare solet squamaque nitere recenti,\nsic, ubi mortales Tirynthius exuit artus,\nparte sui meliore viget maiorque videri\ncoepit et augusta fieri gravitate verendus.\nQuem pater omnipotens inter cava nubila raptum\nquadriiugo curru radiantibus intulit astris.\nSensit Atlas pondus.â€”Neque adhuc Stheneleius iras\nsolverat Eurystheus odiumque in prole paternum\nexercebat atrox. At longis anxia curis\nArgolis Alcmene, questus ubi ponat aniles,\ncui referat nati testatos orbe labores,\ncuive suos casus, Iolen habet. Herculis illam\nimperiis thalamoque animoque receperat Hyllus\ninpleratque uterum generoso semine, cum sic\nincipit Alcmene: â€œFaveant tibi numina saltem\nconripiantque moras, tum cum matura vocabis\npraepositam timidis parientibus Ilithyiam,\nquam mihi difficilem Iunonis gratia fecit.\nNamque laboriferi cum iam natalis adesset\nHerculis et decimum premeretur sidere signum,\ntendebat gravitas uterum mihi, quodque ferebam,\ntantum erat, ut posses auctorem dicere tecti\nponderis esse Iovem. Nec iam tolerare labores\nulterius poteram: quin nunc quoque frigidus artus,\ndum loquor, horror habet, parsque est meminisse doloris.\nSeptem ego per noctes, totidem cruciata diebus,\nfessa malis tendensque ad caelum bracchia magno\nLucinam Nixosque pares clamore vocabam.\nIlla quidem venit, sed praecorrupta meumque\nquae donare caput Iunoni vellet iniquae.\nUtque meos audit gemitus, subsedit in illa\nante fores ara dextroque a poplite laevum\npressa genu digitis inter se pectine iunctis\nsustinuit partus. Tacita quoque carmina voce\ndixit, et inceptos tenuerunt carmina partus.\nNitor et ingrato facio convicia demens\nvana Iovi cupioque mori moturaque duros\nverba queror silices. Matres Cadmeides adsunt\nvotaque suscipiunt exhortanturque dolentem.\nUna ministrarum, media de plebe, Galanthis,\nflava comas, aderat, faciendis strenua iussis,\nofficiis dilecta suis. Ea sensit iniqua\nnescio quid Iunone geri, dumque exit et intrat\nsaepe fores, divam residentem vidit in ara\nbracchiaque in genibus digitis conexa tenentem,\net “quaecumque es,” ait “dominae gratare: levata est\nArgolis Alcmene potiturque puerpera voto.â€�\nExsiluit iunctasque manus pavefacta remisit\ndiva potens uteri: vinclis levor ipsa remissis.\nNumine decepto risisse Galanthida fama est:\nridentem prensamque ipsis dea saeva capillis\ntraxit, et e terra corpus relevare volentem\narcuit inque pedes mutavit bracchia primos.\nStrenuitas antiqua manet, nec terga colorem\namisere suum: forma est diversa priori.\nQuae quia mendaci parientem iuverat ore,\nore parit nostrasque domos, ut et ante, frequentat.â€�\nDixit, et admonitu veteris commota ministrae\ningemuit. Quam sic nurus est adfata dolentem:\nâ€œTe tamen, o genetrix, alienae sanguine vestro\nrapta movet facies. Quid si tibi mira sororis\nfata meae referam? quamquam lacrimaeque dolorque\nimpediunt prohibentque loqui. Fuit unica matri\n(me pater ex alia genuit) notissima forma\nOechalidum Dryope. Quam virginitate carentem\nvimque dei passam Delphos Delumque tenentis\nexcipit Andraemon, et habetur coniuge felix.\nEst lacus adclivis devexo margine formam\nlitoris efficiens: summum myrteta coronant.\nVenerat huc Dryope fatorum nescia, quoque\nindignere magis, nymphis latura coronas;\ninque sinu puerum, qui nondum impleverat annum,\ndulce ferebat onus tepidique ope lactis alebat.\nHaud procul a stagno Tyrios imitata colores\nin spem bacarum florebat aquatica lotos.\nCarpserat hinc Dryope, quos oblectamina nato\nporrigeret, flores, et idem factura videbar\n(namque aderam): vidi guttas e flore cruentas\ndecidere et tremulo ramos horrore moveri.\nScilicet, ut referunt tardi nunc denique agrestes,\nLotis in hanc nymphe, fugiens obscena Priapi,\ncontulerat versos servato nomine, vultus.\nNescierat soror hoc. Quae cum perterrita retro\nire et adoratis vellet discedere nymphis,\nhaeserunt radice pedes. Convellere pugnat,\nnec quicquam nisi summa movet. Subcrescit ab imo\ntotaque paulatim lentus premit inguina cortex.\nUt vidit, conata manu laniare capillos,\nfronde manum implevit: frondes caput omne tenebant.\nAt puer Amphissos (namque hoc avus Eurytus illi\naddiderat nomen) materna rigescere sentit\nubera, nec sequitur ducentem lacteus umor.\nSpectatrix aderam facti crudelis opemque\nnon poteram tibi ferre, soror; quantumque valebam,\ncrescentem truncum ramosque amplexa morabar\net, fateor, volui sub eodem cortice condi.\nEcce vir Andraemon genitorque miserrimus adsunt\net quaerunt Dryopen: Dryopen quaerentibus illis\nostendi loton. Tepido dant oscula ligno\nadfusique suae radicibus arboris haerent.\nNil nisi iam faciem, quod non foret arbor, habebat\ncara soror: lacrimae misero de corpore factis\ninrorant foliis, et, dum licet oraque praestant\nvocis iter, tales effundit in aera questus:\nâ€œSiqua fides miseris, hoc me per numina iuro\nnon meruisse nefas: patior sine crimine poenam.\nViximus innocuae: si mentior, arida perdam\nquas habeo, frondes et caesa securibus urar.\nHunc tamen infantem maternis demite ramis\net date nutrici; nostraque sub arbore saepe\nlac facitote bibat nostraque sub arbore ludat!\nCumque loqui poterit, matrem facitote salutet,\net tristis dicat “latet hoc in stipite mater.”\nStagna tamen timeat nec carpat ab arbore flores,\net frutices omnes corpus putet esse deorum!\nCare vale coniunx, et tu, germana, paterque!\nQui, siqua est pietas, ab acutae vulnere falcis,\na pecoris morsu frondes defendite nostras.\nEt quoniam mihi fas ad vos incumbere non est,\nerigite huc artus et ad oscula nostra venite,\ndum tangi possunt, parvumque attollite natum.\nPlura loqui nequeo. Nam iam per candida mollis\ncolla liber serpit, summoque cacumine condor.\nEx oculis removete manus: sine munere vestro\ncontegat inductus morientia lumina cortex!â€�\nDesierant simul ora loqui, simul esse, diuque\ncorpore mutato rami caluere recentes.â€�\nDumque refert Iole factum mirabile, dumque\nEurytidos lacrimas admoto pollice siccat\nAlcmene (flet et ipsa tamen), conpescuit omnem\nres nova tristitiam. Nam limine constitit alto\npaene puer dubiaque tegens lanugine malas\nora reformatus primos Iolaus in annos.\nHoc illi dederat Iunonia muneris Hebe,\nvicta viri precibus. Quae cum iurare pararet\ndona tributuram post hunc se talia nulli,\nnon est passa Themis: â€œNam iam discordia Thebae\nbella movent” dixit “Capaneusque nisi ab Iove vinci\nhaud poterit, fientque pares in vulnere fratres,\nsubductaque suos manes tellure videbit\nvivus adhuc vates; ultusque parente parentem\nnatus erit facto pius et sceleratus eodem;\nattonitusque malis exsul mentisque domusque,\nvultibus Eumenidum matrisque agitabitur umbris,\ndonec eum coniunx fatale poposcerit aurum,\ncognatumque latus Phegeius hauserit ensis.\nTum demum magno petet hos Acheloia supplex\nab Iove Callirhoe natis infantibus annos\nneve necem sinat esse diu victoris inultam,\nIuppiter his motus privignae dona nurusque\npraecipiet facietque viros inpubibus annis.â€�\nHaec ubi faticano venturi praescia dixit\nore Themis, vario superi sermone fremebant,\net “cur non aliis eadem dare dona liceret”\nmurmur erat: queritur veteres Pallantias annos\nconiugis esse sui, queritur canescere mitis\nIasiona Ceres, repetitum Mulciber aevum\nposcit Erichthonio. Venerem quoque cura futuri\ntangit et Anchisae renovare paciscitur annos.\nCui studeat, deus omnis habet, crescitque favore\nturbida seditio, donec sua Iuppiter ora\nsolvit et “o nostri siqua est reverentia,” dixit\nâ€œquo ruitis? Tantumne aliquis sibi posse videtur,\nfata quoque ut superet? Fatis Iolaus in annos,\nquos egit, rediit, fatis iuvenescere debent\nCallirhoe geniti, non ambitione nec armis.\nVos etiam, quoque hoc animo meliore feratis,\nme quoque fata regunt. Quae si mutare valerem,\nnec nostrum seri curvarent Aeacon anni,\nperpetuumque aevi florem Rhadamanthus haberet\ncum Minoe meo, qui propter amara senectae\npondera despicitur nec quo prius ordine regnat.â€�\nDicta Iovis movere deos, nec sustinet ullus,\ncum videat fessos Rhadamanthon et Aeacon annis\net Minoa, queri. Qui, dum fuit integer aevi,\nterruerat magnas ipso quoque nomine gentes.\nTunc erat invalidus Deionidenque iuventae\nrobore Miletum Phoeboque parente superbum\npertimuit credensque suis insurgere regnis,\nhaud tamen est patriis arcere penatibus ausus.\nSponte fugis, Milete, tua, celerique carina\nAegaeas metiris aquas et in Aside terra\nmoenia constituis positoris habentia nomen.\nHic tibi, dum sequitur patriae curvamina ripae,\nfilia Maeandri totiens redeuntis eodem\ncognita Cyanee, praestantia corpora forma,\nByblida cum Cauno, prolem est enixa gemellam.\nByblis in exemplo est, ut ament concessa puellae:\nByblis Apollinei correpta cupidine fratris:\nnon soror ut fratrem, nec qua debebat, amabat.\nIlla quidem primo nullos intellegit ignes\nnec peccare putat, quod saepius oscula iungat,\nquod sua fraterno circumdet bracchia collo,\nmendacique diu pietatis fallitur umbra.\nPaulatim declinat amor, visuraque fratrem\nculta venit nimiumque cupit formosa videri\net siqua est illic formosior, invidet illi.\nSed nondum manifesta sibi est nullumque sub illo\nigne facit votum: verumtamen aestuat intus.\nIam dominum appellat, iam nomina sanguinis odit:\nByblida iam mavult, quam se vocet ille sororem.\nSpes tamen obscenas animo demittere non est\nausa suo vigilans: placida resoluta quiete\nsaepe videt, quod amat; visa est quoque iungere fratri\ncorpus et erubuit, quamvis sopita iacebat.\nSomnus abit: silet illa diu repetitque quietis\nipsa suae speciem dubiaque ita mente profatur:\nâ€œMe miseram! tacitae quid vult sibi noctis imago?\nQuam nolim rata sit! cur haec ego somnia vidi?\nIlle quidem est oculis quamvis formosus iniquis\net placet, et possim, si non sit frater, amare,\net me dignus erat. Verum nocet esse sororem.â€”\nDummodo tale nihil vigilans committere temptem,\nsaepe licet simili redeat sub imagine somnus!\ntestis abest somno, nec abest imitata voluptas.\nPro! Venus et tenera volucer cum matre Cupido,\ngaudia quanta tuli! quam me manifesta libido\ncontigit! ut iacui totis resoluta medullis!\nut meminisse iuvat! quamvis brevis illa voluptas\nnoxque fuit praeceps et coeptis invida nostris.\nO ego, si liceat mutato nomine iungi,\nquam bene, Caune, tuo poteram nurus esse parenti!\nquam bene, Caune, meo poteras gener esse parenti!\nOmnia, di facerent, essent communia nobis,\npraeter avos: tu me vellem generosior esses!\nNescioquam facies igitur, pulcherrime, matrem:\nat mihi, quae male sum quos tu sortita parentes,\nnil nisi frater eris. Quod obest, id habebimus unum.\nQuid mihi significant ergo mea visa?â€”quod autem\nsomnia pondus habent?â€”an habent et somnia pondus?\nDi melius!â€”di nempe suas habuere sorores:\nSic Saturnus Opem iunctam sibi sanguine duxit,\nOceanus Tethyn, Iunonem rector Olympi.\nSunt superis sua iura! Quid ad caelestia ritus\nexigere humanos diversaque foedera tempto?\nAut nostro vetitus de corde fugabitur ardor,\naut hoc si nequeo, peream, precor, ante toroque\nmortua conponar, positaeque det oscula frater.â€”\nEt tamen arbitrium quaerit res ista duorum.\nFinge placere mihi: scelus esse videbitur illi!\nAt non Aeolidae thalamos timuere sororum!\nUnde sed hos novi? Cur haec exempla paravi?\nQuo feror? Obscenae procul hinc discedite flammae,\nnec, nisi qua fas est germanae, frater ametur!â€”\nSi tamen ipse mei captus prior esset amore,\nforsitan illius possem indulgere furori.\nErgo ego, quae fueram non reiectura petentem,\nipsa petam! Poterisne loqui? poterisne fateri?\nCoget amor: potero! vel, si pudor ora tenebit,\nlittera celatos arcana fatebitur ignis:\nhoc placet, haec dubiam vicit sententia mentem.â€�\nIn latus erigitur cubitoque innixa sinistro\n“viderit: insanos” inquit “fateamur amores.\nEi mihi! quo labor? quem mens mea concipit ignem?â€�\net meditata manu componit verba trementi:\ndextra tenet ferrum, vacuam tenet altera ceram.\nIncipit et dubitat, scribit damnatque tabellas\net notat et delet, mutat culpatque probatque,\ninque vicem sumptas ponit positasque resumit.\nQuid velit ignorat; quidquid factura videtur,\ndisplicet. In vultu est audacia mixta pudori.\nScripta “soror” fuerat, visum est delere sororem\nverbaque correctis incidere talia ceris:\nâ€œQuam, nisi tu dederis, non est habitura salutem,\nhanc tibi mittit amans: pudet, a! pudet edere nomen.\nEt si, quid cupiam, quaeris, sine nomine vellem\nposset agi mea causa meo, nec cognita Byblis\nante forem, quam spes votorum certa fuisset.\nEsse quidem laesi poterat tibi pectoris index\net color et macies et vultus et umida saepe\nlumina nec causa suspiria mota patenti\net crebri amplexus, et quae, si forte notasti,\noscula sentiri non esse sororia possent:\nipsa tamen, quamvis animo grave vulnus habebam,\nquamvis intus erat furor igneus, omnia feci\n(sunt mihi di testes), ut tandem sanior essem,\npugnavique diu violenta Cupidinis arma\neffugere infelix et plus, quam ferre puellam\nposse putes, ego dura tuli. Superata fateri\ncogor opemque tuam timidis exposcere votis.\nTu servare potes, tu perdere solus amantem:\nelige, utrum facias! Non hoc inimica precatur,\nsed quae, cum tibi sit iunctissima, iunctior esse\nexpetit et vinclo tecum propiore ligari.\nIura senes norint et, quid liceatque nefasque\nfasque sit, inquirant legumque examina servent:\nconveniens Venus est annis temeraria nostris!\nQuid liceat, nescimus adhuc et cuncta licere\ncredimus et sequimur magnorum exempla deorum.\nNec nos aut durus pater aut reverentia famae\naut timor impediet (tantum sit causa timendi!).\nDulcia fraterno sub nomine furta tegemus:\nest mihi libertas tecum secreta loquendi,\net damus amplexus et iungimus oscula coram,\nquantum est, quod desit? Miserere fatentis amores\net non fassurae, nisi cogeret ultimus ardor,\nneve merere meo subscribi causa sepulcro!â€�\nTalia nequiquam perarantem plena reliquit\ncera manum, summusque in margine versus adhaesit.\nProtinus inpressa signat sua crimina gemma,\nquam tinxit lacrimis (linguam defecerat umor),\ndeque suis unum famulis pudibunda vocavit\net pavidum blandita “fer has, fidissime, nostro”—\ndixit, et adiecit longo post tempore “fratri.”\nCum daret, elapsae manibus cecidere tabellae.\nOmine turbata est: misit tamen. Apta minister\ntempora nactus adit traditque latentia verba.\nAttonitus subita iuvenis Maeandrius ira\nproicit acceptas lecta sibi parte tabellas\nvixque manus retinens trepidantis ab ore ministri\nâ€œdum licet, o vetitae scelerate libidinis auctor,\neffuge!” ait: “qui, si nostrum tua fata pudorem\nnon traherent secum, poenas mihi morte dedisses.â€�\nIlle fugit pavidus dominaeque ferocia Cauni\ndicta refert. Palles audita, Bybli, repulsa,\net pavet obsessum glaciali frigore corpus.\nMens tamen ut rediit, pariter rediere furores,\nlinguaque vix tales icto dedit aere voces:\nâ€œEt merito! quid enim temeraria vulneris huius\nindicium feci? Quid, quae celanda fuerunt,\ntam cito commisi properatis verba tabellis?\nAnte erat ambiguis animi sententia dictis\npraetemptanda mihi. Ne non sequeretur euntem,\nparte aliqua veli, qualis foret aura, notare\ndebueram tutoque mari decurrere, quae nunc\nnon exploratis inplevi lintea ventis.\nAuferor in scopulos igitur subversaque toto\nobruor oceano, neque habent mea vela recursus.\nQuid quod et ominibus certis prohibebar amori\nindulgere meo, tum cum mihi ferre iubenti\nexcidit et fecit spes nostras cera caducas?\nNonne vel illa dies fuerat vel tota voluntas,\nsed potius mutanda dies? Deus ipse monebat\nsignaque certa dabat, si non male sana fuissem.\nEt tamen ipsa loqui, nec me committere cerae\ndebueram praesensque meos aperire furores\n(vidisset lacrimas, vultum vidisset amantis!),\nplura loqui poteram, quam quae cepere tabellae.\nInvito potui circumdare bracchia collo\net, si reicerer, potui moritura videri\namplectique pedes adfusaque poscere vitam.\nOmnia fecissem, quorum si singula duram\nflectere non poterant, potuissent omnia, mentem.\nForsitan et missi sit quaedam culpa ministri:\nnon adiit apte nec legit idonea, credo,\ntempora nec petiit horamque animumque vacantem.\nHaec nocuere mihi. Neque enim est de tigride natus\nnec rigidas silices solidumve in pectore ferrum\naut adamanta gerit nec lac bibit ille leaenae.\nVincetur! Repetendus erit, nec taedia coepti\nulla mei capiam, dum spiritus iste manebit.\nNam primum, si facta mihi revocare liceret,\nnon coepisse fuit: coepta expugnare secundum est.\nQuippe nec ille potest, ut iam mea vota relinquam,\nnon tamen ausorum semper memor esse meorum,\net, quia desierim, leviter voluisse videbor\naut etiam temptasse illum insidiisque petisse;\nvel certe non hoc, qui plurimus urget et urit\npectora nostra, deo, sed victa libidine credar.\nDenique iam nequeo nil commisisse nefandum.\nEt scripsi et petii: temerata est nostra voluntas;\nut nihil adiciam, non possum innoxia dici.\nQuod superest, multum est in vota, in crimina parvum.â€�\nDixit, et (incertae tanta est discordia mentis)\ncum pigeat temptasse, libet temptare: modumque\nexit et infelix committit saepe repelli.\nMox ubi finis abest, patriam fugit ille nefasque\ninque peregrina ponit nova moenia terra.\nTum vero maestam tota Miletida mente\ndefecisse ferunt, tum vero a pectore vestem\ndiripuit planxitque suos furibunda lacertos.\nIamque palam est demens inconcessamque fatetur\nspem veneris, siquidem patriam invisosque penates\ndeserit et profugi sequitur vestigia fratris.\nUtque tuo motae, proles Semeleia, thyrso\nIsmariae celebrant repetita triennia bacchae,\nByblida non aliter latos ululasse per agros\nBubasides videre nurus. Quibus illa relictis\nCaras et armiferos Lelegas Lyciamque pererrat.\nIam Cragon et Limyren Xanthique reliquerat undas,\nquoque Chimaera iugo mediis in partibus ignem,\npectus et ora leae, caudam serpentis habebat;\ndeficiunt silvae, cum tu lassata sequendo\nconcidis et dura positis tellure capillis,\nBybli, iaces frondesque tuo premis ore caducas.\nSaepe etiam nymphae teneris Lelegeides ulnis\ntollere conantur; saepe, ut medeatur amori,\npraecipiunt surdaeque adhibent solacia menti:\nmuta iacet viridesque suis tenet unguibus herbas\nByblis, et umectat lacrimarum gramina rivus.\nNaidas his venam, quae numquam arescere posset,\nsubposuisse ferunt: quid enim dare maius habebant?\nProtinus, ut secto piceae de cortice guttae,\nutve tenax gravida manat tellure bitumen,\nutve sub adventu spirantis lene favoni\nsole remollescit, quae frigore constitit, unda,\nsic lacrimis consumpta suis Phoebeia Byblis\nvertitur in fontem, qui nunc quoque vallibus illis\nnomen habet dominae nigraque sub ilice manat.\nFama novi centum Cretaeas forsitan urbes\nimplesset monstri, si non miracula nuper\nIphide mutata Crete propiora tulisset.\nProxima Cnosiaco nam quondam Phaestia regno\nprogenuit tellus ignotum nomine Ligdum,\ningenua de plebe virum. Nec census in illo\nnobilitate sua maior, sed vita fidesque\ninculpata fuit. Gravidae qui coniugis aures\nvocibus his monuit, cum iam prope partus adesset:\nâ€œQuae voveam, duo sunt; minimo ut relevere dolore,\nutque marem parias; onerosior altera sors est,\net vires fortuna negat. Quod abominor, ergo\nedita forte tuo fuerit si femina partu,\n(invitus mando: pietas, ignosce!) necetur.â€�\nDixerat, et lacrimis vultus lavere profusis,\ntam qui mandabat, quam cui mandata dabantur.\nSed tamen usque suum vanis Telethusa maritum\nsollicitat precibus, ne spem sibi ponat in arto.\nCerta sua est Ligdo sententia. Iamque ferendo\nvix erat illa gravem maturo pondere ventrem,\ncum medio noctis spatio sub imagine somni\nInachis ante torum, pompa comitata sacrorum,\naut stetit aut visa est. Inerant lunaria fronti\ncornua cum spicis nitido flaventibus auro\net regale decus. Cum qua latrator Anubis\nsanctaque Bubastis variusque coloribus Apis,\nquique premit vocem digitoque silentia suadet,\nsistraque erant numquamque satis quaesitus Osiris\nplenaque somniferis serpens peregrina venenis.\nTum velut excussam somno et manifesta videntem\nsic adfata dea est: â€œPars o Telethusa mearum,\npone graves curas mandataque falle mariti.\nNec dubita, cum te partu Lucina levarit,\ntollere quidquid erit. Dea sum auxiliaris opemque\nexorata fero, nec te coluisse quereris\ningratum numen.â€� Monuit thalamoque recessit.\nLaeta toro surgit purasque ad sidera supplex\nCressa manus tollens, rata sint sua visa, precatur.\nUt dolor increvit, seque ipsum pondus in auras\nexpulit et nata est ignaro femina patre,\niussit ali mater puerum mentita: fidemque\nres habuit, neque erat ficti nisi conscia nutrix.\nVota pater solvit nomenque inponit avitum:\nIphis avus fuerat. Gavisa est nomine mater,\nquod commune foret nec quemquam falleret illo.\nInde incepta pia mendacia fraude latebant:\ncultus erat pueri, facies, quam sive puellae,\nsive dares puero, fuerat formosus uterque.\nTertius interea decimo successerat annus,\ncum pater, Iphi, tibi flavam despondet Ianthen,\ninter Phaestiadas quae laudatissima formae\ndote fuit virgo, Dictaeo nata Teleste.\nPar aetas, par forma fuit, primasque magistris\naccepere artes, elementa aetatis, ab isdem.\nHinc amor ambarum tetigit rude pectus et aequum\nvulnus utrique dedit. Sed erat fiducia dispar:\nconiugium pactaeque exspectat tempora taedae\nquamque virum putat esse, virum fore credit Ianthe;\nIphis amat, qua posse frui desperat, et auget\nhoc ipsum flammas, ardetque in virgine virgo;\nvixque tenens lacrimas “quis me manet exitus” inquit,\nâ€œcognita quam nulli, quam prodigiosa novaeque\ncura tenet Veneris? Si di mihi parcere vellent,\nnaturale malum saltem et de more dedissent.\nNec vaccam vaccae, nec equas amor urit equarum:\nurit oves aries, sequitur sua femina cervum.\nSic et aves coeunt, interque animalia cuncta\nfemina femineo conrepta cupidine nulla est.\nVellem nulla forem! Ne non tamen omnia Crete\nmonstra ferat, taurum dilexit filia Solis,\nfemina nempe marem: meus est furiosior illo,\nsi verum profitemur, amor! Tamen illa secuta est\nspem Veneris, tamen illa dolis et imagine vaccae\npassa bovem est, et erat, qui deciperetur adulter!\nHuc licet e toto sollertia confluat orbe,\nipse licet revolet ceratis Daedalus alis,\nquid faciet? Num me puerum de virgine doctis\nartibus efficiet? num te mutabit, Ianthe?\nQuin animum firmas, teque ipsa reconligis, Iphi,\nconsiliique inopes et stultos excutis ignes?\nQuid sis nata, vide, nisi te quoque decipis ipsa,\net pete quod fas est, et ama quod femina debes!\nSpes est, quae capiat, spes est, quae pascit amorem:\nhanc tibi res adimit. Non te custodia caro\narcet ab amplexu nec cauti cura mariti,\nnon patris asperitas, non se negat ipsa roganti:\nnec tamen est potienda tibi, nec, ut omnia fiant,\nesse potes felix, ut dique hominesque laborent.\nNunc quoque votorum nulla est pars vana meorum,\ndique mihi faciles, quidquid valuere, dederunt;\nquodque ego, vult genitor, vult ipsa socerque futurus.\nAt non vult natura, potentior omnibus istis,\nquae mihi sola nocet. Venit ecce optabile tempus,\nluxque iugalis adest, et iam mea fiet Iantheâ€”\nnec mihi continget: mediis sitiemus in undis.\nPronuba quid Iuno, quid ad haec, Hymenaee, venitis\nsacra, quibus qui ducat abest, ubi nubimus ambae?â€�\nPressit ab his vocem. Nec lenius altera virgo\naestuat, utque celer venias, Hymenaee, precatur.\nQuod petit haec, Telethusa timens modo tempora differt,\nnunc ficto languore moram trahit, omina saepe\nvisaque causatur. Sed iam consumpserat omnem\nmateriam ficti, dilataque tempora taedae\ninstiterant, unusque dies restabat. At illa\ncrinalem capiti vittam nataeque sibique\ndetrahit et passis aram complexa capillis\nâ€œIsi, Paraetonium Mareoticaque arva Pharonque\nquae colis et septem digestum in cornua Nilum:\nfer, precor” inquit “opem nostroque medere timori!\nTe, dea, te quondam tuaque haec insignia vidi\ncunctaque cognovi, sonitum comitantiaque aera\nsistrorum, memorique animo tua iussa notavi.\nQuod videt haec lucem, quod non ego punior, ecce\nconsilium munusque tuum est. Miserere duarum\nauxilioque iuva!â€� Lacrimae sunt verba secutae.\nVisa dea est movisse suas (et moverat) aras,\net templi tremuere fores, imitataque lunam\ncornua fulserunt, crepuitque sonabile sistrum.\nNon secura quidem, fausto tamen omine laeta\nmater abit templo: sequitur comes Iphis euntem,\nquam solita est, maiore gradu, nec candor in ore\npermanet, et vires augentur, et acrior ipse est\nvultus, et incomptis brevior mensura capillis,\nplusque vigoris adest, habuit quam femina. Nam quae\nfemina nuper eras, puer es. Date munera templis\nnec timida gaudete fide! Dant munera templis,\naddunt et titulum; titulus breve carmen habebat:\nDONA PUER SOLVIT QUAE FEMINA VOVERAT IPHIS\nPostera lux radiis latum patefecerat orbem,\ncum Venus et Iuno sociosque Hymenaeus ad ignes\nconveniunt, potiturque sua puer Iphis Ianthe.\nInde per inmensum croceo velatus amictu\naethera digreditur Ciconumque Hymenaeus ad oras\ntendit et Orphea nequiquam voce vocatur.\nAdfuit ille quidem, sed nec sollemnia verba\nnec laetos vultus nec felix attulit omen.\nFax quoque, quam tenuit, lacrimoso stridula fumo\nusque fuit nullosque invenit motibus ignes.\nExitus auspicio gravior: nam nupta per herbas\ndum nova naiadum turba comitata vagatur,\noccidit in talum serpentis dente recepto.\nQuam satis ad superas postquam Rhodopeius auras\ndeflevit vates, ne non temptaret et umbras,\nad Styga Taenaria est ausus descendere porta;\nperque leves populos simulacraque functa sepulcro\nPersephonen adiit inamoenaque regna tenentem\numbrarum dominum. Pulsisque ad carmina nervis\nsic ait: â€œO positi sub terra numina mundi,\nin quem reccidimus, quidquid mortale creamur,\nsi licet et falsi positis ambagibus oris\nvera loqui sinitis, non huc, ut opaca viderem\nTartara, descendi, nec uti villosa colubris\nterna Medusaei vincirem guttura monstri:\ncausa viae est coniunx, in quam calcata venenum\nvipera diffudit crescentesque abstulit annos.\nPosse pati volui nec me temptasse negabo:\nvicit Amor. Supera deus hic bene notus in ora est,\nan sit et hic, dubito. Sed et hic tamen auguror esse;\nfamaque si veteris non est mentita rapinae,\nvos quoque iunxit Amor. Per ego haec loca plena timoris,\nper chaos hoc ingens vastique silentia regni,\nEurydices, oro, properata retexite fata.\nOmnia debemur vobis, paulumque morati\nserius aut citius sedem properamus ad unam.\nTendimus huc omnes, haec est domus ultima, vosque\nhumani generis longissima regna tenetis.\nHaec quoque, cum iustos matura peregerit annos,\niuris erit vestri: pro munere poscimus usum.\nQuod si fata negant veniam pro coniuge, certum est\nnolle redire mihi: leto gaudete duorum.â€�\nTalia dicentem nervosque ad verba moventem\nexsangues flebant animae: nec Tantalus undam\ncaptavit refugam, stupuitque Ixionis orbis,\nnec carpsere iecur volucres, urnisque vacarunt\nBelides, inque tuo sedisti, Sisyphe, saxo.\nTunc primum lacrimis victarum carmine fama est\nEumenidum maduisse genas. Nec regia coniunx\nsustinet oranti nec qui regit ima negare,\nEurydicenque vocant. Umbras erat illa recentes\ninter et incessit passu de vulnere tardo.\nHanc simul et legem Rhodopeius accipit Orpheus,\nne flectat retro sua lumina, donec Avernas\nexierit valles: aut inrita dona futura.\nCarpitur acclivis per muta silentia trames,\narduus, obscurus, caligine densus opaca.\nNec procul afuerunt telluris margine summae:\nhic, ne deficeret, metuens avidusque videndi\nflexit amans oculos; et protinus illa relapsa est,\nbracchiaque intendens prendique et prendere certans\nnil nisi cedentes infelix arripit auras.\nIamque iterum moriens non est de coniuge quicquam\nquesta suo: quid enim nisi se quereretur amatam?\nSupremumque “vale,” quod iam vix auribus ille\nacciperet, dixit revolutaque rursus eodem est.\nNon aliter stupuit gemina nece coniugis Orpheus,\nquam tria qui timidus, medio portante catenas,\ncolla canis vidit, quem non pavor ante reliquit,\nquam natura prior, saxo per corpus oborto;\nquique in se crimen traxit voluitque videri\nOlenos esse nocens, tuque, o confisa figurae,\ninfelix Lethaea, tuae, iunctissima quondam\npectora, nunc lapides, quos umida sustinet Ide.\nOrantem frustraque iterum transire volentem\nportitor arcuerat. Septem tamen ille diebus\nsqualidus in ripa Cereris sine munere sedit:\ncura dolorque animi lacrimaeque alimenta fuere.\nEsse deos Erebi crudeles questus, in altam\nse recipit Rhodopen pulsumque aquilonibus Haemum.\nTertius aequoreis inclusum piscibus annum\nfinierat Titan, omnemque refugerat Orpheus\nfemineam venerem, seu quod male cesserat illi,\nsive fidem dederat. Multas tamen ardor habebat\niungere se vati, multae doluere repulsae.\nIlle etiam Thracum populis fuit auctor amorem\nin teneros transferre mares citraque iuventam\naetatis breve ver et primos carpere flores.\nCollis erat collemque super planissima campi\narea, quam viridem faciebant graminis herbae.\nUmbra loco deerat: qua postquam parte resedit\ndis genitus vates et fila sonantia movit,\numbra loco venit. Non Chaonis afuit arbor.\nnon nemus Heliadum, non frondibus aesculus altis,\nnec tiliae molles, nec fagus et innuba laurus,\net coryli fragiles et fraxinus utilis hastis\nenodisque abies curvataque glandibus ilex\net platanus genialis acerque coloribus impar\namnicolaeque simul salices et aquatica lotos\nperpetuoque virens buxum tenuesque myricae\net bicolor myrtus et bacis caerula tinus.\nVos quoque, flexipedes hederae, venistis et una\npampineae vites et amictae vitibus ulmi,\nornique et piceae pomoque onerata rubenti\narbutus et lentae, victoris praemia, palmae\net succincta comas hirsutaque vertice pinus,\ngrata deum matri; siquidem Cybeleius Attis\nexuit hac hominem truncoque induruit illo.\nAdfuit huic turbae metas imitata cupressus,\nnunc arbor, puer ante deo dilectus ab illo,\nqui citharam nervis et nervis temperat arcum.\nNamque sacer nymphis Carthaea tenentibus arva\ningens cervus erat, lateque patentibus altas\nipse suo capiti praebebat cornibus umbras.\nCornua fulgebant auro, demissaque in armos\npendebant tereti gemmata monilia collo.\nBulla super frontem parvis argentea loris\nvincta movebatur parilique aetate: nitebant\nauribus e geminis circum cava tempora bacae.\nIsque metu vacuus naturalique pavore\ndeposito celebrare domos mulcendaque colla\nquamlibet ignotis manibus praebere solebat.\nSed tamen ante alios, Ceae pulcherrime gentis,\ngratus erat, Cyparisse, tibi. Tu pabula cervum\nad nova, tu liquidi ducebas fontis ad undam,\ntu modo nectebas varios per cornua flores,\nnunc eques in tergo residens huc laetus et illuc\nmollia purpureis frenabas ora capistris.\nAestus erat mediusque dies, solisque vapore\nconcava litorei fervebant bracchia cancri:\nfessus in herbosa posuit sua corpora terra\ncervus et arborea frigus ducebat ab umbra.\nHunc puer imprudens iaculo Cyparissus acuto\nfixit; et ut saevo morientem vulnere vidit,\nvelle mori statuit. Quae non solacia Phoebus\ndixit et ut leviter pro materiaque doleret,\nadmonuit! Gemit ille tamen munusque supremum\nhoc petit a superis, ut tempore lugeat omni.\nIamque per inmensos egesto sanguine fletus\nin viridem verti coeperunt membra colorem,\net modo qui nivea pendebant fronte capilli,\nhorrida caesaries fieri sumptoque rigore\nsidereum gracili spectare cacumine caelum.\nIngemuit tristisque deus â€œlugebere nobis\nlugebisque alios aderisque dolentibusâ€� inquit.\nTale nemus vates attraxerat inque ferarum\nconcilio medius turba volucrumque sedebat.\nUt satis impulsas temptavit pollice chordas\net sensit varios, quamvis diversa sonarent,\nconcordare modos, hoc vocem carmine movit:\nâ€œAb Iove, Musa parens, (cedunt Iovis omnia regno!)\ncarmina nostra move! Iovis est mihi saepe potestas\ndicta prius: cecini plectro graviore Gigantas\nsparsaque Phlegraeis victricia fulmina campis:\nnunc opus est leviore lyra, puerosque canamus\ndilectos superis, inconcessisque puellas\nignibus attonitas meruisse libidine poenam.\nRex superum Phrygii quondam Ganymedis amore\narsit, et inventum est aliquid, quod Iuppiter esse,\nquam quod erat, mallet. Nulla tamen alite verti\ndignatur, nisi quae posset sua fulmina ferre.\nNec mora, percusso mendacibus aere pennis\nabripit Iliaden; qui nunc quoque pocula miscet\ninvitaque Iovi nectar Iunone ministrat.\nTe quoque, Amyclide, posuisset in aethere Phoebus,\ntristia si spatium ponendi fata dedissent.\nQua licet, aeternus tamen es: quotiensque repellit\nver hiemem piscique aries succedit aquoso,\ntu totiens oreris viridique in caespite flores.\nTe meus ante omnes genitor dilexit, et orbe\nin medio positi caruerunt praeside Delphi,\ndum deus Eurotan inmunitamque frequentat\nSparten. Nec citharae nec sunt in honore sagittae:\ninmemor ipse sui non retia ferre recusat,\nnon tenuisse canes, non per iuga montis iniqui\nire comes, longaque alit adsuetudine flammas.\nIamque fere medius Titan venientis et actae\nnoctis erat spatioque pari distabat utrimque:\ncorpora veste levant et suco pinguis olivi\nsplendescunt latique ineunt certamina disci.\nQuem prius aerias libratum Phoebus in auras\nmisit et oppositas disiecit pondere nubes.\nReccidit in solidam longo post tempore terram\npondus et exhibuit iunctam cum viribus artem.\nProtinus imprudens actusque cupidine lusus\ntollere Taenarides orbem properabat. At illum\ndura repercusso subiecit verbere tellus\nin vultus, Hyacinthe, tuos. Expalluit aeque\nquam puer ipse deus conlapsosque excipit artus,\net modo te refovet, modo tristia vulnera siccat,\nnunc animam admotis fugientem sustinet herbis.\nNil prosunt artes: erat inmedicabile vulnus.\nUt siquis violas rigidumve papaver in horto\nliliaque infringat fulvis horrentia linguis,\nmarcida demittant subito caput illa vietum\nnec se sustineant spectentque cacumine terram:\nsic vultus moriens iacet, et defecta vigore\nipsa sibi est oneri cervix umeroque recumbit.\n“Laberis, Oebalide, prima fraudate iuventa,”\nPhoebus ait â€œvideoque tuum, mea crimina, vulnus.\nTu dolor es facinusque meum: mea dextera leto\ninscribenda tuo est! Ego sum tibi funeris auctor.\nQuae mea culpa tamen? Nisi si lusisse vocari\nculpa potest, nisi culpa potest et amasse vocari.\nAtque utinam merito vitam tecumque liceret\nreddere! Quod quoniam fatali lege tenemur,\nsemper eris mecum memorique haerebis in ore.\nTe lyra pulsa manu, te carmina nostra sonabunt,\nflosque novus scripto gemitus imitabere nostros.\nTempus et illud erit, quo se fortissimus heros\naddat in hunc florem folioque legatur eodem.â€�\nTalia dum vero memorantur Apollinis ore,\necce cruor, qui fusus humo signaverat herbas,\ndesinit esse cruor, Tyrioque nitentior ostro\nflos oritur formamque capit quam lilia, si non\npurpureus color his, argenteus esset in illis.\nNon satis hoc Phoebo est (is enim fuit auctor honoris):\nipse suos gemitus foliis inscribit, et AI AI\nflos habet inscriptum, funestaque littera dicta est.\nNec genuisse pudet Sparten Hyacinthon, honorque\ndurat in hoc aevi, celebrandaque more priorum\nannua praelata redeunt Hyacinthia pompa.\nAt si forte roges fecundam Amathunta metallis,\nan genuisse velit Propoetidas, abnuat aeque\natque illos, gemino quondam quibus aspera cornu\nfrons erat: unde etiam nomen traxere Cerastae.\nAnte fores horum stabat Iovis Hospitis ara;\nignarus sceleris quam siquis sanguine tinctam\nadvena vidisset, mactatos crederet illic\nlactantes vitulos Amathusiacasque bidentes:\nhospes erat caesus. Sacris offensa nefandis\nipsa suas urbes Ophiusiaque arva parabat\ndeserere alma Venus. â€œSed quid loca grata, quid urbes\npeccavere meae? Quod” dixit “crimen in illis?\nExsilio poenam potius gens impia pendat,\nvel nece, vel siquid medium est mortisque fugaeque.\nIdque quid esse potest, nisi versae poena figurae?â€�\nDum dubitat, quo mutet eos, ad cornua vultum\nflexit et admonita est haec illis posse relinqui:\ngrandiaque in torvos transformat membra iuvencos.\nSunt tamen obscenae Venerem Propoetides ausae\nesse negare deam. Pro quo sua, numinis ira,\ncorpora cum forma primae vulgasse feruntur:\nutque pudor cessit sanguisque induruit oris,\nin rigidum parvo silicem discrimine versae.\nQuas quia Pygmalion aevum per crimen agentes\nviderat, offensus vitiis, quae plurima menti\nfemineae natura dedit, sine coniuge caelebs\nvivebat thalamique diu consorte carebat.\nInterea niveum mira feliciter arte\nsculpsit ebur formamque dedit, qua femina nasci\nnulla potest: operisque sui concepit amorem.\nVirginis est verae facies, quam vivere credas,\net, si non obstet reverentia, velle moveri:\nars adeo latet arte sua. Miratur et haurit\npectore Pygmalion simulati corporis ignes.\nSaepe manus operi temptantes admovet, an sit\ncorpus an illud ebur: nec adhuc ebur esse fatetur.\nOscula dat reddique putat loquiturque tenetque,\net credit tactis digitos insidere membris,\net metuit, pressos veniat ne livor in artus.\nEt modo blanditias adhibet, modo grata puellis\nmunera fert illi conchas teretesque lapillos\net parvas volucres et flores mille colorum\nliliaque pictasque pilas et ab arbore lapsas\nHeliadum lacrimas; ornat quoque vestibus artus,\ndat digitis gemmas, dat longa monilia collo:\naure leves bacae, redimicula pectore pendent.\nCuncta decent: nec nuda minus formosa videtur.\nConlocat hanc stratis concha Sidonide tinctis\nappellatque tori sociam, acclinataque colla\nmollibus in plumis, tamquam sensura, reponit.\nFesta dies Veneris tota celeberrima Cypro\nvenerat, et pandis inductae cornibus aurum\nconciderant ictae nivea cervice iuvencae,\nturaque fumabant: cum munere functus ad aras\nconstitit et timide, â€œsi di dare cuncta potestis,\nsit coniunx, opto” (non ausus “eburnea virgo”\ndicere) Pygmalion “similis mea” dixit “eburnae.”\nSensit, ut ipsa suis aderat Venus aurea festis,\nvota quid illa velint; et, amici numinis omen,\nflamma ter accensa est apicemque per aera duxit.\nUt rediit, simulacra suae petit ille puellae\nincumbensque toro dedit oscula: visa tepere est.\nAdmovet os iterum, manibus quoque pectora temptat:\ntemptatum mollescit ebur positoque rigore\nsubsidit digitis ceditque, ut Hymettia sole\ncera remollescit tractataque pollice multas\nflectitur in facies ipsoque fit utilis usu.\nDum stupet et dubie gaudet fallique veretur,\nrursus amans rursusque manu sua vota retractat.\nCorpus erat: saliunt temptatae pollice venae.\nTum vero Paphius plenissima concipit heros\nverba, quibus Veneri grates agat, oraque tandem\nore suo non falsa premit: dataque oscula virgo\nsensit et erubuit timidumque ad lumina lumen\nattollens pariter cum caelo vidit amantem.\nConiugio, quod fecit, adest dea. Iamque coactis\ncornibus in plenum noviens lunaribus orbem\nilla Paphon genuit, de qua tenet insula nomen.\nEditus hac ille est, qui, si sine prole fuisset,\ninter felices Cinyras potuisset haberi.\nDira canam: procul hinc natae, procul este parentes!\nAut, mea si vestras mulcebunt carmina mentes,\ndesit in hac mihi parte fides, nec credite factum,\nvel, si credetis, facti quoque credite poenam.\nSi tamen admissum sinit hoc natura videri,\ngratulor huic terrae, quod abest regionibus illis,\nquae tantum genuere nefas. Sit dives amomo\ncinnamaque costumque suum sudataque ligno\ntura ferat floresque alios Panchaia tellus,\ndum ferat et murram: tanti nova non fuit arbor.\nIpse negat nocuisse tibi sua tela Cupido,\nMyrrha, facesque suas a crimine vindicat isto.\nStipite te Stygio tumidisque adflavit echidnis\ne tribus una soror. Scelus est odisse parentem:\nhic amor est odio maius scelus. Undique lecti\nte cupiunt proceres, totoque oriente iuventus\nad thalami certamen adest. Ex omnibus unum\nelige, Myrrha, virum: dum ne sit in omnibus unus.\nIlla quidem sentit foedoque repugnat amori\net secum “quo mente feror? quid molior?” inquit:\nâ€œdi, precor, et pietas sacrataque iura parentum,\nhoc prohibete nefas scelerique resistite nostro, â€”\nsi tamen hoc scelus est. Sed enim damnare negatur\nhanc venerem pietas, coeuntque animalia nullo\ncetera delicto. Nec habetur turpe iuvencae\nferre patrem tergo, fit equo sua filia coniunx,\nquasque creavit init pecudes caper, ipsaque, cuius\nsemine concepta est, ex illo concipit ales.\nFelices, quibus ista licent! Humana malignas\ncura dedit leges, et quod natura remittit,\ninvida iura negant. Gentes tamen esse feruntur,\nin quibus et nato genetrix et nata parenti\niungitur, ut pietas geminato crescat amore.\nMe miseram, quod non nasci mihi contigit illic,\nfortunaque loci laedor! â€” Quid in ista revolvor?\nSpes interdictae discedite! Dignus amari\nille, sed ut pater, est. â€” Ergo si filia magni\nnon essem Cinyrae, Cinyrae concumbere possem;\nnunc quia iam meus est, non est meus, ipsaque damno\nest mihi proximitas: aliena potentior essem.\nIre libet procul hinc patriaeque relinquere fines,\ndum scelus effugiam. Retinet malus ardor amantem,\nut praesens spectem Cinyram tangamque loquarque\nosculaque admoveam, si nil conceditur ultra.\nUltra autem spectare aliquid potes, impia virgo?\nEt quot confundas et iura et nomina, sentis!\nTune eris et matris paelex et adultera patris?\nTune soror nati genetrixque vocabere fratris?\nNec metues atro crinitas angue sorores,\nquas facibus saevis oculos atque ora petentes\nnoxia corda vident? At tu, dum corpore non es\npassa nefas, animo ne concipe, neve potentis\nconcubitu vetito naturae pollue foedus.\nVelle puta: res ipsa vetat. Pius ille memorque est\nmoris — et o vellem similis furor esset in illo!”\nDixerat, at Cinyras, quem copia digna procorum,\nquid faciat, dubitare facit, scitatur ab ipsa\nnominibus dictis, cuius velit esse mariti.\nIlla silet primo, patriisque in vultibus haerens\naestuat et tepido suffundit lumina rore.\nVirginei Cinyras haec credens esse timoris,\nflere vetat siccatque genas atque oscula iungit.\nMyrrha datis nimium gaudet: consultaque, qualem\noptet habere virum, “similem tibi” dixit. At ille\nnon intellectam vocem conlaudat et â€œesto\ntam pia semperâ€� ait. Pietatis nomine dicto\ndemisit vultus sceleris sibi conscia virgo.\nNoctis erat medium, curasque et corpora somnus\nsolverat. At virgo Cinyreia pervigil igni\ncarpitur indomito furiosaque vota retractat.\nEt modo desperat, modo vult temptare, pudetque\net cupit, et, quid agat, non invenit. Utque securi\nsaucia trabs ingens, ubi plaga novissima restat,\nquo cadat, in dubio est omnique a parte timetur:\nsic animus vario labefactus vulnere nutat\nhuc levis atque illuc momentaque sumit utroque.\nNec modus aut requies, nisi mors, reperitur amoris.\nMors placet. Erigitur laqueoque innectere fauces\ndestinat et zona summo de poste revincta\n“care vale Cinyra causamque intellege mortis!”\ndixit et aptabat pallenti vincula collo.\nMurmura verborum fidas nutricis ad aures\npervenisse ferunt limen servantis alumnae.\nSurgit anus reseratque fores, mortisque paratae\ninstrumenta videns spatio conclamat eodem\nseque ferit scinditque sinus ereptaque collo\nvincula dilaniat. Tum denique flere vacavit,\ntum dare complexus laqueique requirere causam.\nMuta silet virgo terramque inmota tuetur\net deprensa dolet tardae conamina mortis.\nInstat anus canosque suos et inania nudans\nubera per cunas alimentaque prima precatur,\nut sibi committat, quidquid dolet. Illa rogantem\naversata gemit. Certa est exquirere nutrix\nnec solam spondere fidem: “dic” inquit “opemque\nme sine ferre tibi; non est mea pigra senectus.\nSeu furor est, habeo, quae carmine sanet et herbis,\nsive aliquis nocuit, magico lustrabere ritu,\nira deum sive est, sacris placabilis ira.\nQuid rear ulterius ? Certe fortuna domusque\nsospes et in cursu est, vivit genetrixque paterque.â€�\nMyrrha, patre audito, suspiria duxit ab imo\npectore. Nec nutrix etiamnum concipit ullum\nmente nefas, aliquemque tamen praesentit amorem;\npropositique tenax, quodcumque est, orat, ut ipsi\nindicet, et gremio lacrimantem tollit anili\natque ita complectens infirmis membra lacertis\n“sensimus,” inquit “amas! sed et hic mea (pone timorem)\nsedulitas erit apta tibi, nec sentiet umquam\nhoc pater.â€� Exsiluit gremio furibunda torumque\nore premens â€œdiscede, precor, miseroque pudori\nparce!” ait. Instanti “discede, aut desine” dixit\n“quaerere, quid doleam: scelus est, quod scire laboras.”\nHorret anus tremulasque manus annisque metuque\ntendit et ante pedes supplex procumbit alumnae\net modo blanditur, modo, si non conscia fiat,\nterret; et indicium laquei coeptaeque minatur\nmortis et officium commisso spondet amori.\nExtulit illa caput lacrimisque implevit obortis\npectora nutricis; conataque saepe fateri\nsaepe tenet vocem, pudibundaque vestibus ora\ntexit et “o” dixit “felicem coniuge matrem!”\nHactenus, et gemuit. Gelidus nutricis in artus\nossaque (sensit enim) penetrat tremor, albaque toto\nvertice canities rigidis stetit hirta capillis.\nMultaque, ut excuteret diros, si posset, amores,\naddidit: at virgo scit se non falsa moneri,\ncerta mori tamen est, si non potiatur amore.\n“Vive,” ait haec “potiere tuo” — et, non ausa “parente”\ndicere, conticuit promissaque numine firmat.\nFesta piae Cereris celebrabant annua matres\nilla, quibus nivea velatae corpora veste\nprimitias frugum dant spicea serta suarum\nperque novem noctes venerem tactusque viriles\nin vetitis numerant. Turba Cenchreis in illa\nregis adest coniunx, arcanaque sacra frequentat.\nErgo legitima vacuus dum coniuge lectus,\nnacta gravem vino Cinyram male sedula nutrix,\nnomine mentito veros exponit amores\net faciem laudat. Quaesitis virginis annis\n“par” ait “est Myrrhae.” Quam postquam adducere iussa est\nutque domum rediit, “gaude mea” dixit “alumna:\nvicimus.â€� Infelix non toto pectore sentit\nlaetitiam virgo, praesagaque pectora maerent;\nsed tamen et gaudet: tanta est discordia mentis.\nTempus erat, quo cuncta silent, interque triones\nflexerat obliquo plaustrum temone Bootes:\nad facinus venit illa suum. Fugit aurea caelo\nluna, tegunt nigrae latitantia sidera nubes:\nnox caret igne suo. Primus tegis, Icare, vultus\nErigoneque pio sacrata parentis amore.\nTer pedis offensi signo est revocata, ter omen\nfunereus bubo letali carmine fecit:\nit tamen, et tenebrae minuunt noxque atra pudorem;\nnutricisque manum laeva tenet, altera motu\ncaecum iter explorat. Thalami iam limina tangit,\niamque fores aperit, iam ducitur intus: at illi\npoplite succiduo genua intremuere, fugitque\net color et sanguis, animusque relinquit euntem.\nQuoque suo propior sceleri est, magis horret, et ausi\npaenitet, et vellet non cognita posse reverti.\nCunctantem longaeva manu deducit et alto\nadmotam lecto cum traderet “accipe,” dixit\n“ista tua est, Cinyra” devotaque corpora iunxit.\nAccipit obsceno genitor sua viscera lecto\nvirgineosque metus levat hortaturque timentem.\nForsitan aetatis quoque nomine “filia” dixit,\ndixit et illa “pater,” sceleri ne nomina desint.\nPlena patris thalamis excedit et impia diro\nsemina fert utero conceptaque crimina portat.\nPostera nox facinus geminat. Nec finis in illa est:\ncum tandem Cinyras, avidus cognoscere amantem\npost tot concubitus, inlato lumine vidit\net scelus et natam, verbisque dolore retentis\npendenti nitidum vagina deripit ensem.\nMyrrha fugit, tenebrisque et caecae munere noctis\nintercepta neci est: latosque vagata per agros\npalmiferos Arabas Panchaeaque rura reliquit;\nperque novem erravit redeuntis cornua lunae,\ncum tandem terra requievit fessa Sabaea;\nvixque uteri portabat onus. Tum nescia voti\natque inter mortisque metus et taedia vitae\nest tales complexa preces: â€œO siqua patetis\nnumina confessis, merui nec triste recuso\nsupplicium. Sed ne violem vivosque superstes\nmortuaque exstinctos, ambobus pellite regnis\nmutataeque mihi vitamque necemque negate.â€�\nNumen confessis aliquod patet: ultima certe\nvota suos habuere deos. Nam crura loquentis\nterra supervenit, ruptosque obliqua per ungues\nporrigitur radix, longi firmamina trunci;\nossaque robur agunt, mediaque manente medulla\nsanguis it in sucos, in magnos bracchia ramos,\nin parvos digiti, duratur cortice pellis.\nIamque gravem crescens uterum perstrinxerat arbor\npectoraque obruerat collumque operire parabat,\nnon tulit illa moram venientique obvia ligno\nsubsedit mersitque suos in cortice vultus.\nQuae quamquam amisit veteres cum corpore sensus,\nflet tamen, et tepidae manant ex arbore guttae.\nEst honor et lacrimis, stillataque robore murra\nnomen erile tenet nulloque tacebitur aevo.\nAt male conceptus sub robore creverat infans\nquaerebatque viam, qua se genetrice relicta\nexsereret: media gravidus tumet arbore venter.\nTendit onus matrem: neque habent sua verba dolores,\nnec Lucina potest parientis voce vocari.\nNitenti tamen est similis curvataque crebros\ndat gemitus arbor lacrimisque cadentibus umet.\nConstitit ad ramos mitis Lucina dolentes\nadmovitque manus et verba puerpera dixit.\nArbor agit rimas et fissa cortice vivum\nreddit onus, vagitque puer; quem mollibus herbis\nnaides impositum lacrimis unxere parentis.\nLaudaret faciem Livor quoque. Qualia namque\ncorpora nudorum tabula pinguntur Amorum,\ntalis erat: sed, ne faciat discrimina cultus,\naut huic adde leves, aut illi deme pharetras.\nLabitur occulte fallitque volatilis aetas,\net nihil est annis velocius. Ille sorore\nnatus avoque suo, qui conditus arbore nuper,\nnuper erat genitus, modo formosissimus infans,\niam iuvenis, iam vir, iam se formosior ipso est:\niam placet et Veneri matrisque ulciscitur ignes.\nNamque pharetratus dum dat puer oscula matri,\ninscius exstanti destrinxit harundine pectus.\nLaesa manu natum dea reppulit. Altius actum\nvulnus erat specie primoque fefellerat ipsam.\nCapta viri forma non iam Cythereia curat\nlitora, non alto repetit Paphon aequore cinctam\npiscosamque Gnidon gravidamve Amathunta metallis;\nabstinet et caelo: caelo praefertur Adonis.\nHunc tenet, huic comes est; adsuetaque semper in umbra\nindulgere sibi formamque augere colendo\nper iuga, per silvas dumosaque saxa vagatur\nfine genu vestem ritu succincta Dianae\nhortaturque canes; tutaeque animalia praedae,\naut pronos lepores aut celsum in cornua cervum,\naut agitat dammas: a fortibus abstinet apris\nraptoresque lupos armatosque unguibus ursos\nvitat et armenti saturatos caede leones.\nTe quoque, ut hos timeas, siquid prodesse monendo\npossit, Adoni, monet, “fortis” que “fugacibus esto”\ninquit â€œin audaces non est audacia tuta.\nParce meo, iuvenis, temerarius esse periclo,\nneve feras, quibus arma dedit natura, lacesse,\nstet mihi ne magno tua gloria. Non movet aetas\nnec facies nec quae Venerem movere, leones\nsaetigerosque sues oculosque animosque ferarum.\nFulmen habent acres in aduncis dentibus apri,\nimpetus est fulvis et vasta leonibus ira,\ninvisumque mihi genus est.â€� Quae causa, roganti\n“dicam,” ait “et veteris monstrum mirabere culpae.\nSed labor insolitus iam me lassavit, et ecce\nopportuna sua blanditur populus umbra,\ndatque torum caespes; libet hac requiescere tecumâ€�\n(et requievit) “humo” pressitque et gramen et ipsum,\ninque sinu iuvenis posita cervice reclinis\nsic ait ac mediis interserit oscula verbis:\nâ€œForsitan audieris aliquam certamine cursus\nveloces superasse viros. Non fabula rumor\nille fuit: superabat enim; nec dicere posses,\nlaude pedum formaene bono praestantior esset.\nScitanti deus huic de coniuge “coniuge” dixit\nâ€œnil opus est, Atalanta, tibi: fuge coniugis usum!\nnec tamen effugies teque ipsa viva carebis.â€�\nTerrita sorte dei per opacas innuba silvas\nvivit et instantem turbam violenta procorum\ncondicione fugat, nec “sum potienda, nisi” inquit\nâ€œvicta prius cursu. Pedibus contendite mecum:\npraemia veloci coniunx thalamique dabuntur,\nmors pretium tardis. Ea lex certaminis esto.â€�\nIlla quidem inmitis: sed (tanta potentia formae est)\nvenit ad hanc legem temeraria turba procorum.\nSederat Hippomenes cursus spectator iniqui\net “petitur cuiquam per tanta pericula coniunx?”\ndixerat ac nimios iuvenum damnarat amores.\nUt faciem et posito corpus velamine vidit,\nquale meum, vel quale tuum, si femina fias,\nobstipuit tollensque manus “ignoscite,” dixit\nâ€œquos modo culpavi. Nondum mihi praemia nota,\nquae peteretis, erant.â€� Laudando concipit ignes\net, ne quis iuvenum currat velocius, optat\ninvidiaque timet. â€œSed cur certaminis huius\nintemptata mihi fortuna relinquitur?â€� inquit\n“audentes deus ipse iuvat.” Dum talia secum\nexigit Hippomenes, passu volat alite virgo.\nQuae quamquam Scythica non setius ire sagitta\nAonio visa est iuveni, tamen ille decorem\nmiratur magis; et cursus facit ipse decorem.\nAura refert ablata citis talaria plantis,\ntergaque iactantur crines per eburnea, quaeque\npoplitibus suberant picto genualia limbo;\ninque puellari corpus candore ruborem\ntraxerat, haud aliter, quam cum super atria velum\ncandida purpureum simulatas inficit umbras.\nDum notat haec hospes, decursa novissima meta est\net tegitur festa victrix Atalanta corona.\nDant gemitum victi penduntque ex foedere poenas.\nNon tamen eventu iuvenis deterritus horum\nconstitit in medio, vultuque in virgine fixo\nâ€œquid facilem titulum superando quaeris inertes?\nmecum confer!” ait. “Seu me fortuna potentem\nfecerit, a tanto non indignabere vinci:\nnamque mihi genitor Megareus Onchestius, illi\nest Neptunus avus, pronepos ego regis aquarum,\nnec virtus citra genus est; seu vincar, habebis\nHippomene victo magnum et memorabile nomen.â€�\nTalia dicentem molli Schoeneia vultu\nadspicit et dubitat, superari an vincere malit.\nAtque ita “quis deus hunc formosis” inquit “iniquus\nperdere vult caraeque iubet discrimine vitae\nconiugium petere hoc? Non sum, me iudice, tanti. â€”\nNec forma tangor (poteram tamen hac quoque tangi),\nsed quod adhuc puer est: non me movet ipse, sed aetas.\nQuid quod inest virtus et mens interrita leti?\nQuid quod ab aequorea numeratur origine quartus?\nQuid quod amat tantique putat conubia nostra,\nut pereat, si me fors illi dura negarit?\nDum licet, hospes, abi thalamosque relinque cruentos:\nconiugium crudele meum est. Tibi nubere nulla\nnolet, et optari potes a sapiente puella. â€”\nCur tamen est mihi cura tui tot iam ante peremptis?\nViderit! Intereat, quoniam tot caede procorum\nadmonitus non est agiturque in taedia vitae. â€”\nOccidet hic igitur, voluit quia vivere mecum,\nindignamque necem pretium patietur amoris?\nNon erit invidiae victoria nostra ferendae.\nSed non culpa mea est. Utinam desistere velles,\naut, quoniam es demens, utinam velocior esses!\nA! quam virgineus puerili vultus in ore est!\nA! miser Hippomene, nollem tibi visa fuissem!\nVivere dignus eras. Quod si felicior essem,\nnec mihi coniugium fata importuna negarent,\nunus eras, cum quo sociare cubilia vellem.â€�\nDixerat; utque rudis primoque Cupidine tacta,\nquid facit ignorans, amat et non sentit amorem.\nIam solitos poscunt cursus populusque paterque,\ncum me sollicita proles Neptunia voce\ninvocat Hippomenes “Cytherea” que “comprecor, ausis\nadsit” ait “nostris et quos dedit adiuvet ignes.”\nDetulit aura preces ad me non invida blandas;\nmotaque sum, fateor. Nec opis mora longa dabatur.\nEst ager, indigenae Tamasenum nomine dicunt,\ntelluris Cypriae pars optima, quam mihi prisci\nsacravere senes templisque accedere dotem\nhanc iussere meis. Medio nitet arbor in arvo,\nfulva comas, fulvo ramis crepitantibus auro.\nHinc tria forte mea veniens decerpta ferebam\naurea poma manu: nullique videnda nisi ipsi\nHippomenen adii docuique, quis usus in illis.\nSigna tubae dederant, cum carcere pronus uterque\nemicat et summam celeri pede libat harenam.\nPosse putes illos sicco freta radere passu\net segetis canae stantes percurrere aristas.\nAdiciunt animos iuveni clamorque favorque\nverbaque dicentum: â€œNunc, nunc incumbere tempus!\nHippomene, propera! nunc viribus utere totis!\npelle moram, vinces!â€� Dubium, Megareius heros\ngaudeat, an virgo magis his Schoeneia dictis.\nO quotiens, cum iam posset transire, morata est\nspectatosque diu vultus invita reliquit!\nAridus e lasso veniebat anhelitus ore,\nmetaque erat longe. Tum denique de tribus unum\nfetibus arboreis proles Neptunia misit.\nObstipuit virgo, nitidique cupidine pomi\ndeclinat cursus aurumque volubile tollit.\nPraeterit Hippomenes! Resonant spectacula plausu.\nIlla moram celeri cessataque tempora cursu\ncorrigit atque iterum iuvenem post terga relinquit.\nEt rursus pomi iactu remorata secundi\nconsequitur transitque virum. Pars ultima cursus\nrestabat; “nunc” inquit “ades, dea muneris auctor!”\ninque latus campi, quo tardius illa rediret,\niecit ab obliquo nitidum iuvenaliter aurum.\nAn peteret, virgo visa est dubitare: coegi\ntollere et adieci sublato pondera malo\nimpediique oneris pariter gravitate moraque.\nNeve meus sermo cursu sit tardior ipso,\npraeterita est virgo: duxit sua praemia victor.\nDignane, cui grates ageret, cui turis honorem\nferret, Adoni, fui? â€” nec grates inmemor egit,\nnec mihi tura dedit. Subitam convertor in iram;\ncontemptuque dolens, ne sim spernenda futuris,\nexemplo caveo meque ipsa exhortor in ambos.\nTempla, deum Matri quae quondam clarus Echion\nfecerat ex voto, nemorosis abdita silvis,\ntransibant, et iter longum requiescere suasit.\nIllic concubitus intempestiva cupido\noccupat Hippomenen, a numine concita nostro.\nLuminis exigui fuerat prope templa recessus,\nspeluncae similis, nativo pumice tectus,\nreligione sacer prisca, quo multa sacerdos\nlignea contulerat veterum simulacra deorum.\nHunc init et vetito temerat sacraria probro.\nSacra retorserunt oculos; turritaque Mater\nan Stygia sontes dubitavit mergeret unda.\nPoena levis visa est. Ergo modo levia fulvae\ncolla iubae velant, digiti curvantur in ungues,\nex umeris armi fiunt, in pectora totum\npondus abit, summae cauda verruntur harenae.\nIram vultus habet, pro verbis murmura reddunt,\npro thalamis celebrant silvas: aliisque timendi\ndente premunt domito Cybeleia frena leones.\nHos tu, care mihi, cumque his genus omne ferarum,\nquod non terga fugae, sed pugnae pectora praebet,\neffuge, ne virtus tua sit damnosa duobus.â€�\nIlla quidem monuit iunctisque per aera cygnis\ncarpit iter: sed stat monitis contraria virtus.\nForte suem latebris vestigia certa secuti\nexcivere canes, silvisque exire parantem\nfixerat obliquo iuvenis Cinyreius ictu.\nProtinus excussit pando venabula rostro\nsanguine tincta suo trepidumque et tuta petentem\ntrux aper insequitur totosque sub inguine dentes\nabdidit et fulva moribundum stravit harena.\nVecta levi curru medias Cytherea per auras\nCypron olorinis nondum pervenerat alis,\nagnovit longe gemitum morientis et albas\nflexit aves illuc. Utque aethere vidit ab alto\nexanimem inque suo iactantem sanguine corpus,\ndesiluit pariterque sinum pariterque capillos\nrupit et indignis percussit pectora palmis.\nQuestaque cum fatis â€œat non tamen omnia vestri\niuris erunt” dixit. “Luctus monimenta manebunt\nsemper, Adoni, mei, repetitaque mortis imago\nannua plangoris peraget simulamina nostri.\nAt cruor in florem mutabitur. An tibi quondam\nfemineos artus in olentes vertere mentas,\nPersephone, licuit: nobis Cinyreius heros\ninvidiae mutatus erit ?” — Sic fata cruorem\nnectare odorato sparsit: qui tactus ab illo\nintumuit sic ut fulvo perlucida caeno\nsurgere bulla solet. Nec plena longior hora\nfacta mora est, cum flos de sanguine concolor ortus,\nqualem, quae lento celant sub cortice granum,\npunica ferre solent. Brevis est tamen usus in illo:\nnamque male haerentem et nimia levitate caducum\nexcutiunt idem, qui praestant nomina, venti.â€�\nCarmine dum tali silvas animosque ferarum\nThreicius vates et saxa sequentia ducit,\necce nurus Ciconum, tectae lymphata ferinis\npectora velleribus, tumuli de vertice cernunt\nOrphea percussis sociantem carmina nervis.\nE quibus una, leves iactato crine per auras,\n“en,” ait “en hic est nostri contemptor!” et hastam\nvatis Apollinei vocalia misit in ora,\nquae foliis praesuta notam sine vulnere fecit;\nalterius telum lapis est, qui missus in ipso\naere concentu victus vocisque lyraeque est\nac veluti supplex pro tam furialibus ausis\nante pedes iacuit. Sed enim temeraria crescunt\nbella modusque abiit, insanaque regnat Erinys.\nCunctaque tela forent cantu mollita, sed ingens\nclamor et infracto Berecyntia tibia cornu\ntympanaque et plausus et Bacchei ululatus\nobstrepuere sono citharae: tum denique saxa\nnon exauditi rubuerunt sanguine vatis.\nAc primum attonitas etiamnum voce canentis\ninnumeras volucres anguesque agmenque ferarum\nMaenades, Orphei titulum, rapuere, theatri.\nInde cruentatis vertuntur in Orphea dextris\net coeunt ut aves, si quando luce vagantem\nnoctis avem cernunt. Structoque utrimque theatro\nceu matutina cervus periturus harena\npraeda canum est, vatemque petunt et fronde virentes\nconiciunt thyrsos non haec in munera factos.\nHae glaebas, illae direptos arbore ramos,\npars torquent silices. Neu desint tela furori,\nforte boves presso subigebant vomere terram,\nnec procul hinc multo fructum sudore parantes\ndura lacertosi fodiebant arva coloni.\nAgmine qui viso fugiunt operisque relinquunt\narma sui, vacuosque iacent dispersa per agros\nsarculaque rastrique graves longique ligones.\nQuae postquam rapuere ferae cornuque minaci\ndivulsere boves, ad vatis fata recurrunt\nTendentemque manus et in illo tempore primum\ninrita dicentem nec quicquam voce moventem\nsacrilegae perimunt. Perque os, pro Iuppiter! illud\nauditum saxis intellectumque ferarum\nsensibus in ventos anima exhalata recessit.\nTe maestae volucres, Orpheu, te turba ferarum,\nte rigidi silices, tua carmina saepe secutae\nfleverunt silvae, positis te frondibus arbor\ntonsa comas luxit. Lacrimis quoque flumina dicunt\nincrevisse suis, obstrusaque carbasa pullo\nnaides et dryades passosque habuere capillos.\nMembra iacent diversa locis. Caput, Hebre, lyramque\nexcipis, et (mirum!) medio dum labitur amne,\nflebile nescio quid queritur lyra, flebile lingua\nmurmurat exanimis, respondent flebile ripae.\nIamque mare invectae flumen populare relinquunt\net Methymnaeae potiuntur litore Lesbi.\nHic ferus expositum peregrinis anguis harenis\nos petit et sparsos stillanti rore capillos.\nTandem Phoebus adest morsusque inferre parantem\narcet et in lapidem rictus serpentis apertos\ncongelat et patulos, ut erant, indurat hiatus.\nUmbra subit terras et quae loca viderat ante,\ncuncta recognoscit quaerensque per arva piorum\ninvenit Eurydicen cupidisque amplectitur ulnis.\nHic modo coniunctis spatiantur passibus ambo,\nnunc praecedentem sequitur, nunc praevius anteit\nEurydicenque suam iam tutus respicit Orpheus.\nNon impune tamen scelus hoc sinit esse Lyaeus,\namissoque dolens sacrorum vate suorum\nprotinus in silvis matres Edonidas omnes,\nquae videre nefas, torta radice ligavit.\nutque suum laqueis, quos callidus abdidit auceps,\ncrus ubi commisit volucris sensitque teneri,\nplangitur ac trepidans adstringit vincula motu:\nsic, ut quaeque solo defixa cohaeserat harum,\nexsternata fugam frustra temptabat; at illam\nlenta tenet radix exsultantemque coercet,\ndumque ubi sint digiti, dum pes ubi, quaerit, et ungues,\nadspicit in teretes lignum succedere suras,\net conata femur maerenti plangere dextra,\nrobora percussit: pectus quoque robora fiunt,\nrobora sunt umeri, porrectaque bracchia veros\nesse putes ramos, et non fallere putando.\nNec satis hoc Baccho est: ipsos quoque deserit agros\ncumque choro meliore sui vineta Timoli\nPactolonque petit, quamvis non aureus illo\ntempore nec caris erat invidiosus harenis.\nHunc adsueta cohors satyri bacchaeque frequentant,\nat Silenus abest: titubantem annisque meroque\nruricolae cepere Phryges vinctumque coronis\nad regem duxere Midan, cui Thracius Orpheus\norgia tradiderat cum Cecropio Eumolpo.\nQuem simul agnovit socium comitemque sacrorum,\nhospitis adventu festum genialiter egit\nper bis quinque dies et iunctas ordine noctes.\nEt iam stellarum sublime coegerat agmen\nLucifer undecimus, Lydos cum laetus in agros\nrex venit et iuveni Silenum reddit alumno.\nHuic deus optandi gratum, sed inutile, fecit\nmuneris arbitrium, gaudens altore recepto.\nIlle male usurus donis ait â€œeffice, quidquid\ncorpore contigero fulvum vertatur in aurum.â€�\nAdnuit optatis nocituraque munera solvit\nLiber, et indoluit, quod non meliora petisset.\nLaetus abit gaudetque malo Berecyntius heros\npollicitique fidem tangendo singula temptat\nVixque sibi credens non alta fronde virentem\nilice detraxit virgam: virga aurea facta est.\nTollit humo saxum: saxum quoque palluit auro.\nContigit et glaebam: contactu glaeba potenti\nmassa fit. Arentes Cereris decerpsit aristas:\naurea messis erat. Demptum tenet arbore pomum:\nHesperidas donasse putes. Si postibus altis\nadmovit digitos, postes radiare videntur.\nIlle etiam liquidis palmas ubi laverat undis,\nunda fluens palmis Danaen eludere posset.\nVix spes ipse suas animo capit aurea fingens\nomnia. Gaudenti mensas posuere ministri\nexstructas dapibus nec tostae frugis egentes.\nTum vero, sive ille sua Cerealia dextra\nmunera contigerat, Cerealia dona rigebant,\nsive dapes avido convellere dente parabat,\nlammina fulva dapes admoto dente premebat.\nMiscuerat puris auctorem muneris undis:\nfusile per rictus aurum fluitare videres.\nAttonitus novitate mali, divesque miserque,\neffugere optat opes et, quae modo voverat, odit.\nCopia nulla famem relevat; sitis arida guttur\nurit, et inviso meritus torquetur ab auro\nAd caelumque manus et splendida bracchia tollens\n“da veniam, Lenaee pater! peccavimus,” inquit,\n“sed miserere, precor, speciosoque eripe damno.”\nMite deum numen: Bacchus peccasse fatentem\nrestituit factique fide data munera solvit\nâ€œNeve male optato maneas circumlitus auro,\nvade” ait “ad magnis vicinum Sardibus amnem\nperque iugum ripae labentibus obvius undis\ncarpe viam, donec venias ad fluminis ortus,\nspumigeroque tuum fonti, qua plurimus exit,\nsubde caput corpusque simul, simul elue crimen.â€�\nRex iussae succedit aquae: vis aurea tinxit\nflumen et humano de corpore cessit in amnem.\nNunc quoque iam veteris percepto semine venae\narva rigent auro madidis pallentia glaebis.\nIlle, perosus opes, silvas et rura colebat\nPanaque montanis habitantem semper in antris.\nPingue sed ingenium mansit, nocituraque, ut ante,\nrursus erant domino stultae praecordia mentis.\nNam freta prospiciens late riget arduus alto\nTmolus in adscensu, clivoque extensus utroque\nSardibus hinc, illinc parvis finitur Hypaepis.\nPan ibi dum teneris iactat sua carmina nymphis\net leve cerata modulatur harundine carmen,\nausus Apollineos prae se contemnere cantus,\niudice sub Tmolo certamen venit ad impar.\nMonte suo senior iudex consedit et aures\nliberat arboribus: quercu coma caerula tantum\ncingitur, et pendent circum cava tempora glandes.\nIsque deum pecoris spectans “in indice” dixit\n“nulla mora est.” Calamis agrestibus insonat ille\nbarbaricoque Midan (aderat nam forte canenti)\ncarmine delenit. Post hunc sacer ora retorsit\nTmolus ad os Phoebi: vultum sua silva secuta est.\nIlle caput flavum lauro Parnaside vinctus\nverrit humum Tyrio saturata murice palla,\ninstrictamque fidem gemmis et dentibus Indis\nsustinet a laeva; tenuit manus altera plectrum.\nArtificis status ipse fuit. Tum stamina docto\npollice sollicitat, quorum dulcedine captus\nPana iubet Tmolus citharae submittere cannas.\nIudicium sanctique placet sententia montis\nomnibus, arguitur tamen atque iniusta vocatur\nunius sermone Midae; nec Delius aures\nhumanam stolidas patitur retinere figuram,\nsed trahit in spatium villisque albentibus implet\ninstabilesque imas facit et dat posse moveri,\ncetera sunt hominis: partem damnatur in unam\ninduiturque aures lente gradientis aselli.\nIlle quidem celare cupit, turpisque pudore\ntempora purpureis temptat velare tiaris.\nSed solitus longos ferro resecare capillos\nviderat hoc famulus. Qui cum nec prodere visum\ndedecus auderet, cupiens efferre sub auras,\nnec posset reticere tamen, secedit humumque\neffodit et, domini quales adspexerit aures,\nvoce refert parva terraeque inmurmurat haustae,\nindiciumque suae vocis tellure regesta\nobruit et scrobibus tacitus discedit opertis.\nCreber harundinibus tremulis ibi surgere lucus\ncoepit et, ut primum pleno maturuit anno,\nprodidit agricolam: leni nam motus ab austro\nobruta verba refert dominique coarguit aures.\nUltus abit Tmolo liquidumque per aera vectus\nangustum citra pontum Nepheleidos Helles\nLaomedonteis Latoius adstitit arvis.\nDextera Sigei, Rhoetei laeva profundi\nara Panomphaeo vetus est sacrata Tonanti.\nInde novae primum moliri moenia Troiae\nLaomedonta videt susceptaque magna labore\ncrescere difficili nec opes exposcere parvas\ncumque tridentigero tumidi genitore profundi\nmortalem induitur formam Phrygiaeque tyranno\naedificat muros, pactus pro moenibus aurum.\nStabat opus: pretium rex infitiatur et addit,\nperfidiae cumulum, falsis periuria verbis.\n“Non impune feres” rector maris inquit et omnes\ninclinavit aquas ad avarae litora Troiae,\ninque freti formam terras complevit opesque\nabstulit agricolis et fluctibus obruit agros.\nPoena neque haec satis est: regis quoque filia monstro\nposcitur aequoreo; quam dura ad saxa revinctam\nvindicat Alcides promissaque munera, dictos\nposcit equos, tantique operis mercede negata\nbis periura capit superatae moenia Troiae.\nNec pars militiae, Telamon, sine honore recessit,\nHesioneque data potitur. Nam coniuge Peleus\nclarus erat diva: nec avi magis ille superbus\nnomine, quam soceri, siquidem Iovis esse nepoti\ncontigit haud uni, coniunx dea contigit uni.\nNamque senex Thetidi Proteus “dea” dixerat “undae,\nconcipe: mater eris iuvenis, qui fortibus annis\nacta patris vincet maiorque vocabitur illo.â€�\nErgo, ne quicquam mundus Iove maius haberet,\nquamvis haud tepidos sub pectore senserat ignes,\nIuppiter aequoreae Thetidis conubia fugit\nin suaque Aeaciden succedere vota nepotem\niussit et amplexus in virginis ire marinae.\nEst sinus Haemoniae curvos falcatus in arcus:\nbracchia procurrunt, ubi, si foret altior unda,\nportus erat (summis inductum est aequor harenis);\nlitus habet solidum, quod nec vestigia servet\nnec remoretur iter, nec opertum pendeat alga.\nMyrtea silva subest bicoloribus obsita bacis\net specus in medio (natura factus an arte,\nambiguum, magis arte tamen), quo saepe venire\nfrenato delphine sedens, Theti, nuda solebas.\nIllic te Peleus, ut somno vincta iacebas,\noccupat: et quoniam precibus temptata repugnas,\nvim parat, innectens ambobus colla lacertis.\nQuod nisi venisses variatis saepe figuris\nad solitas artes, auso foret ille potitus.\nSed modo tu volucris (volucrem tamen ille tenebat),\nnunc gravis arbor eras (haerebat in arbore Peleus),\ntertia forma fuit maculosae tigridis: illa\nterritus Aeacides a corpore bracchia solvit.\nIsque deos pelagi vino super aequora fuso\net pecoris fibris et fumo turis adorat,\ndonec Carpathius medio de gurgite vates\n“Aeacide,” dixit, “thalamis potiere petitis!\nTu modo, cum rigido sopita quiescit in antro,\nignaram laqueis vincloque innecte tenaci.\nNec te decipiat centum mentita figuras,\nsed preme, quidquid erit, dum, quod fuit ante, reformet!â€�\nDixerat haec Proteus et condidit aequore vultum\nadmisitque suos in verba novissima fluctus.\nPronus erat Titan inclinatoque tenebat\nHesperium temone fretum, cum pulchra relecto\nNereis ingreditur consueta cubilia saxo.\nVix bene virgineos Peleus invaserat artus,\nilla novat formas, donec sua membra teneri\nsentit et in partes diversas bracchia tendi.\nTum demum ingemuit, “neque” ait “sine numine vincis”\nexhibita estque Thetis. Confessam amplectitur heros\net potitur votis ingentique implet Achille.\nFelix et nato, felix et coniuge Peleus\net cui, si demas iugulati crimina Phoci,\nomnia contigerant. Fraterno sanguine sontem\nexpulsumque domo patria Trachinia tellus\naccipit. Hic regnum sine vi, sine caede regebat\nLucifero genitore satus patriumque nitorem\nore ferens Ceyx, illo qui tempore maestus\ndissimilisque sui fratrem lugebat ademptum.\nQuo postquam Aeacides fessus curaque viaque\nvenit et intravit paucis comitantibus urbem,\nquosque greges pecorum, quae secum armenta trahebat,\nhaud procul a muris sub opaca valle reliquit,\ncopia cum facta est adeundi prima tyranni,\nvelamenta manu praetendens supplice, qui sit\nse quoque satus, memorat, tantum sua crimina celat\nmentiturque fugae causam: petit, urbe vel agro\nse iuvet. Hunc contra placido Trachinius ore\ntalibus adloquitur: â€œMediae quoque commoda plebi\nnostra patent, Peleu, nec inhospita regna tenemus.\nAdicis huic animo momento potentia, clarum\nnomen avumque Iovem. Ne tempora perde precando!\nQuod petis, omne feres tuaque haec pro parte vocato,\nqualiacumque vides! Utinam meliora videres!'\nEt flebat: moveat tantos quae causa dolores,\nPeleusque comitesque rogant. Quibus ille profatur:\nâ€œForsitan hanc volucrem, rapto quae vivit et omnes\nterret aves, semper pennas habuisse putetis:\nacer erat belloque ferox ad vimque paratus,\nnomine Daedalion. Illo genitore creatis,\nqui vocat auroram caeloque novissimus exit,\n(cura mihi pax est) pacis mihi cura tenendae\nconiugiique fuit, fratri fera bella placebant:\nillius virtus reges gentesque subegit,\nquae nunc Thisbaeas agitat mutata columbas.\nNata erat huic Chione. Quae dotatissima forma\nmille procos habuit, bis septem nubilis annis.\nForte revertentes Phoebus Maiaque creatus,\nille suis Delphis, hic vertice Cylleneo,\nvidere hanc pariter, pariter traxere calorem.\nSpem veneris differt in tempora noctis Apollo,\nnon fert ille moras virgaque movente soporem\nvirginis os tangit: tactu iacet illa potenti\nvimque dei patitur. Nox caelum sparserat astris:\nPhoebus anum simulat praereptaque gaudia sumit.\nUt sua maturus complevit tempora venter,\nalipedis de stirpe dei versuta propago\nnascitur, Autolycus, furtum ingeniosus ad omne,\ncandida de nigris et de candentibus atra\nqui facere adsuerat, patriae non degener artis;\nnascitur e Phoebo (namque est enixa gemellos)\ncarmine vocali clarus citharaque Philammon.\nQuid peperisse duos et dis placuisse duobus\net forti genitore et progenitore Tonanti\nesse satam prodest? An obest quoque gloria? multis\nOffuit, huic certe! Quae se praeferre Dianae\nsustinuit faciemque deae culpavit. At illi\nira ferox mota est “factis” que “placebimus” inquit.\nNec mora, curvavit cornu nervoque sagittam\nimpulit et meritam traiecit harundine linguam.\nLingua tacet, nec vox temptataque verba sequuntur,\nconantemque loqui cum sanguine vita reliquit.\nQuo miser amplexus ego tum patriumque dolorem\ncorde tuli fratrique pio solacia dixi!\nQuae pater haud aliter quam cautes murmura ponti\naccipit et natam delamentatur ademptam.\nUt vero ardentem vidit, quater impetus illi\nin medios fuit ire rogos; quater inde repulsus\nconcita membra fugae mandat similisque iuvenco\nspicula crabronum pressa cervice gerenti,\nqua via nulla, ruit. Iam tum mihi currere visus\nplus homine est, alasque pedes sumpsisse putares.\nEffugit ergo omnes veloxque cupidine leti\nvertice Parnasi potitur. Miseratus Apollo,\ncum se Daedalion saxo misisset ab alto,\nfecit avem et subitis pendentem sustulit alis\noraque adunca dedit, curvos dedit unguibus hamos,\nvirtutem antiquam, maiores corpore vires.\nEt nunc accipiter, nulli satis aequus, in omnes\nsaevit aves aliisque dolens fit causa dolendi.â€�\nQuae dum Lucifero genitus miracula narrat\nde consorte suo, cursu festinus anhelo\nadvolat armenti custos Phoceus Onetor\net â€œPeleu, Peleu! magnae tibi nuntius adsum\ncladisâ€� ait. Quodcumque ferat, iubet edere Peleus,\npendet et ipse metu trepidi Trachinius oris.\nIlle refert: â€œFessos ad litora curva iuvencos\nadpuleram, medio cum Sol altissimus orbe\ntantum respiceret, quantum superesse videret;\nparsque boum fulvis genua inclinarat harenis\nlatarumque iacens campos spectabat aquarum,\npars gradibus tardis illuc errabat et illuc,\nnant alii celsoque exstant super aequora collo.\nTempla mari subsunt nec marmore clara neque auro,\nsed trabibus densis lucoque umbrosa vetusto.\nNereides Nereusque tenent: hos navita ponti\nedidit esse deos, dum retia litore siccat.\nIuncta palus huic est, densis obsessa salictis,\nquam restagnantis fecit maris unda paludem.\nInde fragore gravi strepitus loca proxima terret\nbelua vasta, lupus! Udisque paludibus exit,\noblitus et spumis et sparsus sanguine rictus,\nfulmineus, rubra suffusus lumina flamma.\nQui quamquam saevit pariter rabieque fameque,\nacrior est rabie: neque enim ieiunia curat\ncaede boum diramque famem finire, sed omne\nvulnerat armentum sternitque hostiliter omne.\nPars quoque de nobis funesto saucia morsu,\ndum defensamus, leto est data. Sanguine litus\nundaque prima rubet demugitaeque paludes. â€”\nSed mora damnosa est, nec res dubitare remittit:\ndum superest aliquid, cuncti coeamus et arma,\narma capessamus coniunctaque tela feramus!â€�\nDixerat agrestis; nec Pelea damna movebant,\nsed, memor admissi, Nereida conligit orbam\ndamna sua inferias exstincto mittere Phoco.\nInduere arma viros violentaque sumere tela\nrex iubet Oetaeus; cum quis simul ipse parabat\nire, sed Alcyone coniunx excita tumultu\nprosilit et, nondum totos ornata capillos,\ndisicit hos ipsos, colloque infusa mariti,\nmittat ut auxilium sine se, verbisque precatur\net lacrimis, animasque duas ut servet in una.\nAeacides illi: â€œPulchros, regina, piosque\npone metus! Plena est promissi gratia vestri.\nNon placet arma mihi contra nova monstra moveri:\nnumen adorandum pelagi est.â€� Erat ardua turris\narce focus summa, fessis loca grata carinis.\nAdscendunt illuc stratosque in litore tauros\ncum gemitu adspiciunt vastatoremque cruento\nore ferum, longos infectum sanguine villos.\nInde manus tendens in aperti litora ponti\ncaeruleam Peleus Psamathen, ut finiat iram,\norat, opemque ferat; nec vocibus illa rogantis\nflectitur Aeacidae: Thetis hanc pro coniuge supplex\naccepit veniam. Sed enim revocatus ab acri\ncaede lupus perstat, dulcedine sanguinis asper,\ndonec inhaerentem lacerae cervice iuvencae\nmarmore mutavit. Corpus praeterque colorem\nomnia servavit: lapidis color indicat illum\niam non esse lupum, iam non debere timeri.\nNec tamen hac profugum consistere Pelea terra\nfata sinunt: Magnetas adit vagus exul et illic\nsumit ab Haemonio purgamina caedis Acasto.\nInterea fratrisque sui fratremque secutis\nanxia prodigiis turbatus pectora Ceyx,\nconsulat ut sacras, hominum oblectamina, sortes,\nad Clarium parat ire deum; nam templa profanus\ninvia cum Phlegyis faciebat Delphica Phorbas.\nConsilii tamen ante sui, fidissima, certam\nte facit, Alcyone; cui protinus intima frigus\nossa receperunt, buxoque simillimus ora\npallor obit, lacrimisque genae maduere profusis.\nTer conata loqui ter fletibus ora rigavit,\nsingultuque pias interrumpente querellas\n“quae mea culpa tuam,” dixit “carissime, mentem\nvertit? Ubi est quae cura mei prior esse solebat?\nIam potes Alcyone securus abesse relicta?\nIam via longa placet? Iam sum tibi carior absens?\nAt, puto, per terras iter est, tantumque dolebo,\nnon etiam metuam, curaeque timore carebunt.\nAequora me terrent et ponti tristis imago:\net laceras nuper tabulas in litore vidi,\net saepe in tumulis sine corpore nomina legi.\nNeve tuum fallax animum fiducia tangat,\nquod socer Hippotades tibi sit, qui carcere fortes\ncontineat ventos et, cum velit, aequora placet!\nCum semel emissi tenuerunt aequora venti,\nnil illis vetitum est, incommendataque tellus\nomnis et omne fretum est. Caeli quoque nubila vexant\nexcutiuntque feri rutilos concursibus ignes.\nQuo magis hos novi (nam novi et saepe paterna\nparva domo vidi), magis hos reor esse timendos.\nQuod tua si flecti precibus sententia nullis,\ncare, potest, coniunx, nimiumque es certus eundi,\nme quoque tolle simul. Certe iactabimur una,\nnec nisi quae patiar, metuam: pariterque feremus,\nquidquid erit, pariter super aequora lata feremur.â€�\nTalibus Aeolidis dictis lacrimisque movetur\nsidereus coniunx: neque enim minor ignis in ipso est.\nSed neque propositos pelagi dimittere cursus,\nnec vult Alcyonen in partem adhibere pericli,\nmultaque respondit timidum solantia pectus.\nNon tamen idcirco causam probat; addidit illis\nhoc quoque lenimen, quo solo flexit amantem:\nâ€œLonga quidem est nobis omnis mora: sed tibi iuro\nper patrios ignes, si me modo fata remittant,\nante reversurum, quam luna bis impleat orbem.â€�\nHis ubi promissis spes est admota recursus,\nprotinus eductam navalibus aequore tingi\narmarique suis pinum iubet armamentis.\nQua rursus visa, veluti praesaga futuri,\nhorruit Alcyone lacrimasque emisit obortas\namplexusque dedit, tristique miserrima tandem\nore “vale” dixit conlapsaque corpore toto est.\nAst iuvenes, quaerente moras Ceyce, reducunt\nordinibus geminis ad fortia pectora remos\naequalique ictu scindunt freta. Sustulit illa\numentes oculos, stantemque in puppe relicta\nconcussaque manu dantem sibi signa maritum\nprima videt redditque notas; ubi terra recessit\nlongius atque oculi nequeunt cognoscere vultus,\ndum licet, insequitur fugientem lumine pinum.\nHaec quoque ut haud poterat, spatio submota, videri,\nvela tamen spectat summo fluitantia malo;\nut nec vela videt, vacuum petit anxia lectum\nseque toro ponit; renovat lectusque locusque\nAlcyonae lacrimas et, quae pars, admonet, absit.\nPortibus exierant, et moverat aura rudentes:\nobvertit lateri pendentes navita remos\ncornuaque in summa locat arbore totaque malo\ncarbasa deducit venientesque accipit auras.\nAut minus, aut certe medium non amplius aequor\npuppe secabatur, longeque erat utraque tellus,\ncum mare sub noctem tumidis albescere coepit\nfluctibus et praeceps spirare valentius eurus.\n“Ardua iamdudum demittite cornua” rector\nclamat “et antemnis totum subnectite velum.”\nHic iubet: impediunt adversae iussa procellae,\nnec sinit audiri vocem fragor aequoris ullam.\nSponte tamen properant alii subducere remos,\npars munire latus, pars ventis vela negare.\nEgerit hic fluctus aequorque refundit in aequor,\nhic rapit antemnas. Quae dum sine lege geruntur,\naspera crescit hiems, omnique e parte feroces\nbella gerunt venti fretaque indignantia miscent.\nIpse pavet nec se, qui sit status, ipse fatetur\nscire ratis rector, nec, quid iubeatve velitve:\ntanta mali moles tantoque potentior arte est.\nQuippe sonant clamore viri, stridore rudentes,\nundarum incursu gravis unda, tonitribus aether.\nFluctibus erigitur caelumque aequare videtur\npontus et inductas adspergine tangere nubes;\net modo, cum fulvas ex imo vertit harenas,\nconcolor est illis, Stygia modo nigrior unda,\nsternitur interdum spumisque sonantibus albet.\nIpsa quoque his agitur vicibus Trachinia puppis,\net nunc sublimis veluti de vertice montis\ndespicere in valles imumque Acheronta videtur,\nnunc, ubi demissam curvum circumstetit aequor,\nsuspicere inferno summum de gurgite caelum.\nSaepe dat ingentem fluctu latus icta fragorem\nnec levius pulsata sonat, quam ferreus olim\ncum laceras aries ballistave concutit arces.\nUtque solent sumptis incursu viribus ire\npectore in arma feri protentaque tela leones,\nsic ubi se ventis admiserat unda coortis,\nibat in arma ratis multoque erat altior illis.\nIamque labant cunei, spoliataque tegmine cerae\nrima patet praebetque viam letalibus undis.\nEcce cadunt largi resolutis nubibus imbres,\ninque fretum credas totum descendere caelum,\ninque plagas caeli tumefactum adscendere pontum.\nVela madent nimbis, et cum caelestibus undis\naequoreae miscentur aquae; caret ignibus aether,\ncaecaque nox premitur tenebris hiemisque suisque.\nDiscutiunt tamen has praebentque micantia lumen\nfulmina: fulmineis ardescunt ignibus ignes.\nDat quoque iam saltus intra cava texta carinae\nfluctus; et ut miles, numero praestantior omni,\ncum saepe adsiluit defensae moenibus urbis,\nspe potitur tandem laudisque accensus amore\ninter mille viros murum tamen occupat unus,\nsic, ubi pulsarunt noviens latera ardua fluctus,\nvastius insurgens decimae ruit impetus undae;\nnec prius absistit fessam oppugnare carinam,\nquam velut in captae descendat moenia navis.\nPars igitur temptabat adhuc invadere pinum,\npars maris intus erat. Trepidant haud segnius omnes,\nquam solet urbs, aliis murum fodientibus extra\natque aliis murum, trepidare, tenentibus intus.\nDeficit ars animique cadunt, totidemque videntur,\nquot veniunt fluctus, ruere atque inrumpere mortes.\nNon tenet hic lacrimas, stupet hic, vocat ille beatos,\nfunera quos maneant: hic votis numen adorat\nbracchiaque ad caelum, quod non videt, inrita tollens\nposcit opem, subeunt illi fraterque parensque,\nhuic cum pignoribus domus et quodcumque relictum est.\nAlcyone Ceyca movet, Ceycis in ore\nnulla nisi Alcyone est; et cum desideret unam,\ngaudet abesse tamen. Patriae quoque vellet ad oras\nrespicere inque domum supremos vertere vultus,\nverum ubi sit, nescit; tanta vertigine pontus\nfervet, et inducta piceis e nubibus umbra\nomne latet caelum, duplicataque noctis imago est.\nFrangitur incursu nimbosi turbinis arbor,\nfrangitur et regimen, spoliisque animosa superstes\nunda, velut victrix, sinuataque despicit undas,\nnec levius, quam siquis Athon Pindumve revulsos\nsede sua totos in apertum everterit aequor,\npraecipitata cadit pariterque et pondere et ictu\nmergit in ima ratem; cum qua pars magna virorum,\ngurgite pressa gravi neque in aera reddita, fato\nfuncta suo est: alii partes et membra carinae\ntrunca tenent: tenet ipse manu, qua sceptra solebat,\nfragmina navigii Ceyx socerumque patremque\ninvocat heu! frustra. Sed plurima nantis in ore\nAlcyone coniunx: illam meminitque refertque,\nillius ante oculos ut agant sua corpora fluctus,\noptat et exanimis manibus tumuletur amicis.\nDum natat, absentem, quotiens sinit hiscere fluctus,\nnominat Alcyonen ipsisque inmurmurat undis.\nEcce super medios fluctus niger arcus aquarum\nfrangitur et rupta mersum caput obruit unda.\nLucifer obscurus nec quem cognoscere posses\nilla luce fuit, quoniamque excedere caelo\nnon licuit, densis texit sua nubibus ora.\nAeolis interea tantorum ignara malorum\ndinumerat noctes, et iam, quas induat ille\nfestinat vestes, iam quas, ubi venerit ille,\nipsa gerat, reditusque sibi promittit inanes.\nOmnibus illa quidem superis pia tura ferebat,\nante tamen cunctos Iunonis templa colebat\nproque viro, qui nullus erat, veniebat ad aras\nutque foret sospes coniunx suus utque rediret,\noptabat, nullamque sibi praeferret; at illi\nhoc de tot votis poterat contingere solum.\nAt dea non ultra pro functo morte rogari\nsustinet; utque manus funestas arceat aris,\n“Iri, meae” dixit “fidissima nuntia vocis,\nvise soporiferam Somni velociter aulam\nexstinctique iube Ceycis imagine mittat\nsomnia ad Alcyonen veros narrantia casus.â€�\nDixerat: induitur velamina mille colorum\nIris, et arcuato caelum curvamine signans\ntecta petit iussi sub nube latentia regis.\nEst prope Cimmerios longo spelunca recessu,\nmons cavus, ignavi domus et penetralia Somni:\nquo numquam radiis oriens mediusve cadensve\nPhoebus adire potest. Nebulae caligine mixtae\nexhalantur humo dubiaeque crepuscula lucis.\nNon vigil ales ibi cristati cantibus oris\nevocat auroram, nec voce silentia rumpunt\nsollicitive canes canibusve sagacior anser.\nNon fera, non pecudes, non moti flamine rami\nhumanaeve sonum reddunt convicia linguae:\nmuta quies habitat; saxo tamen exit ab imo\nrivus aquae Lethes, per quem cum murmure labens\ninvitat somnos crepitantibus unda lapillis.\nAnte fores antri fecunda papavera florent\ninnumeraeque herbae, quarum de lacte soporem\nnox legit et spargit per opacas umida terras.\nIanua nec verso stridores cardine reddit:\nnulla domo tota, custos in limine nullus.\nAt medio torus est ebeno sublimis in antro,\nplumeus, unicolor, pullo velamine tectus:\nquo cubat ipse deus membris languore solutis.\nHunc circa passim varias imitantia formas\nsomnia vana iacent totidem, quot messis aristas,\nsilva gerit frondes, eiectas litus harenas.\nQuo simul intravit manibusque obstantia virgo\nsomnia dimovit, vestis fulgore reluxit\nsacra domus, tardaque deus gravitate iacentes\nvix oculos tollens iterumque iterumque relabens\nsummaque percutiens nutanti pectora mento,\nexcussit tandem sibi se; cubitoque levatus,\nquid veniat (cognovit enim), scitatur. At illa:\nâ€œSomne, quies rerum, placidissime, Somne, deorum,\npax animi, quem cura fugit, qui corpora duris\nfessa ministeriis mulces reparasque labori,\nsomnia, quae veras aequent imitantia formas,\nHerculea Trachine iube sub imagine regis\nAlcyonen adeant simulacraque naufraga fingant.\nImperat hoc Iuno.â€� Postquam mandata peregit,\nIris abit (neque enim ulterius tolerare soporis\nvim poterat), labique ut somnum sensit in artus,\neffugit et remeat per quos modo venerat arcus.\nAt pater e populo natorum mille suorum\nexcitat artificem simulatoremque figurae\nMorphea: non illic quisquam sollertius alter\nexprimit incessus vultumque sonumque loquendi.\nAdicit et vestes et consuetissima cuique\nverba; sed hic solos homines imitatur, at alter\nfit fera, fit volucris, fit longo corpore serpens:\nhunc Icelon superi, mortale Phobetora vulgus\nnominat. Est etiam diversae tertius artis\nPhantasos: ille in humum saxumque undamque trabemque\nquaeque vacant anima, fallaciter omnia transit.\nRegibus hi ducibusque suos ostendere vultus\nnocte solent, populos alii plebemque pererrant.\nPraeterit hos senior cunctisque e fratribus unum\nMorphea, qui peragat Thaumantidos edita, Somnus\neligit: et rursus molli languore solutus\ndeposuitque caput stratoque recondidit alto.\nIlle volat nullos strepitus facientibus alis\nper tenebras intraque morae breve tempus in urbem\npervenit Haemoniam positisque e corpore pennis\nin faciem Ceycis abit sumptaque figura\nluridus, exanimi similis, sine vestibus ullis,\nconiugis ante torum miserae stetit: uda videtur\nbarba viri, madidisque gravis fluere unda capillis.\nTum lecto incumbens, fletu super ora profuso,\nhaec ait: â€œAgnoscis Ceyca, miserrima coniunx?\nAn mea mutata est facies? Nunc respice! nosces\ninveniesque tuo pro coniuge coniugis umbram.\nNil opis, Alcyone, nobis tua vota tulerunt:\noccidimus! Falso tibi me promittere noli!\nNubilus Aegaeo deprendit in aequore navem\nauster et ingenti iactatam flamine solvit,\noraque nostra, tuum frustra clamantia nomen,\nimplerunt fluctus. Non haec tibi nuntiat auctor\nambiguus, non ista vagis rumoribus audis:\nipse ego fata tibi praesens mea naufragus edo.\nSurge, age, da lacrimas lugubriaque indue nec me\nindeploratum sub inania Tartara mitte.â€�\nAdicit his vocem Morpheus, quam coniugis illa\ncrederet esse sui: fletus quoque fundere veros\nvisus erat, gestumque manus Ceycis habebat.\nIngemit Alcyone, lacrimas movet atque lacertos\nper somnum, corpusque petens amplectitur auras\nexclamatque “mane! quo te rapis? ibimus una!”\nVoce sua specieque viri turbata soporem\nexcutit et primo, si sit, circumspicit, illic,\nqui modo visus erat: nam moti voce ministri\nintulerant lumen. Postquam non invenit usquam,\npercutit ora manu laniatque a pectore vestes\npectoraque ipsa ferit, nec crines solvere curat:\nscindit et altrici, quae luctus causa, roganti\n“nulla est Alcyone, nulla est!” ait. “Occidit una\ncum Ceyce suo! Solantia tollite verba!\nNaufragus interiit! Vidi agnovique manusque\nad discedentem cupiens retinere, tetendi.\nUmbra fuit, â€” sed et umbra tamen manifesta virique\nvera mei! Non ille quidem, si quaeris, habebat\nadsuetos vultus, nec quo prius, ore nitebat:\npallentem nudumque et adhuc umente capillo\ninfelix vidi. Stetit hoc miserabilis ipse\necce loco!â€� (et quaerit, vestigia siqua supersint)\nâ€œHoc erat, hoc, animo quod divinante timebam,\net ne me fugeres, ventos sequerere, rogabam.\nAt certe vellem, quoniam periturus abibas,\nme quoque duxisses! Multum fuit utile tecum\nire mihi: neque enim de vitae tempore quicquam\nnon simul egissem, nec mors discreta fuisset.\nNunc absens perii, iactor quoque fluctibus absens,\net sine me me pontus habet. Crudelior ipso\nsit mihi mens pelago, si vitam ducere nitar\nlongius et tanto pugnem superesse dolori.\nSed neque pugnabo, nec te, miserande, relinquam\net tibi nunc saltem veniam comes, inque sepulcro\nsi non urna, tamen iunget nos littera: si non\nossibus ossa meis, at nomen nomine tangam.â€�\nPlura dolor prohibet, verboque intervenit omni\nplangor, et attonito gemitus a corde trahuntur.\nMane erat, egreditur tectis ad litus et illum\nmaesta locum repetit, de quo spectarat euntem.\nDumque moratur ibi, dumque â€œhic retinacula solvit,\nhoc mihi discedens dedit oscula litoreâ€� dicit,\nprospicit: in liquida, spatio distante, tuetur\nnescio quid quasi corpus, aqua. Primoque, quid illud\nesset, erat dubium; postquam paulum appulit unda,\net, quamvis aberat, corpus tamen esse liquebat,\nqui foret, ignorans, quia naufragus, omine mota est\net, tamquam ignoto lacrimam daret, “heu! miser” inquit\n“quisquis es, et siqua est coniunx tibi !” Fluctibus actum\nfit propius corpus; quod quo magis illa tuetur,\nhoc minus et minus est mentis sua, iamque propinquae\nadmotum terrae, iam quod cognoscere posset,\ncernit: erat coniunx. “Ille est!” exclamat et una\nora, comas, vestem lacerat tendensque trementes\nad Ceyca manus â€œsic, o carissime coniunx,\nsic ad me, miserande, redis?â€� ait. Adiacet undis\nfacta manu moles, quae primas aequoris undas\nfrangit et incursus quae praedelassat aquarum.\nInsilit huc, mirumque fuit potuisse: volabat\npercutiensque levem modo natis aera pennis\nstringebat summas ales miserabilis undas.\nDumque volat, maesto similem plenumque querellae\nora dedere sonum tenui crepitantia rostro.\nUt vero tetigit mutum et sine sanguine corpus,\ndilectos artus amplexa recentibus alis\nfrigida nequiquam duro dedit oscula rostro.\nSenserit hoc Ceyx, an vultum motibus undae\ntollere sit visus, populus dubitabat: at ille\nsenserat, et tandem superis miserantibus, ambo\nalite mutantur. Fatis obnoxius isdem\ntunc quoque mansit amor, nec coniugiale solutum est\nfoedus in alitibus: coeunt fiuntque parentes,\nperque dies placidos hiberno tempore septem\nincubat Alcyone pendentibus aequore nidis.\nTunc iacet unda maris: ventos custodit et arcet\nAeolus egressu praestatque nepotibus aequor.\nHos aliquis senior iunctim freta lata volantes\nspectat et ad finem servatos laudat amores;\nproximus, aut idem, si fors tulit, “hic quoque,” dixit\nâ€œquem mare carpentem substrictaque crura gerentem\nadspicisâ€� (ostendens spatiosum in guttura mergum),\nâ€œregia progenies: sunt si descendere ad ipsum\nordine perpetuo quaeris, sunt huius origo\nIlus et Assaracus raptusque Iovi Ganymedes\nLaomedonque senex Priamusque novissima Troiae\ntempora sortitus. Frater fuit Hectoris iste:\nqui nisi sensisset prima nova fata iuventa,\nforsitan inferius non Hectore nomen haberet,\nquamvis est illum proles enixa Dymantis,\nAesacon umbrosa furtim peperisse sub Ida\nfertur Alexirhoe, Granico nata bicorni.\nOderat hic urbes nitidaque remotus ab aula\nsecretos montes et inambitiosa colebat\nrura nec Iliacos coetus nisi rarus adibat.\nNon agreste tamen nec inexpugnabile amori\npectus habens silvas captatam saepe per omnes\nadspicit Hesperien patria Cebrenida ripa\niniectos umeris siccantem sole capillos.\nVisa fugit nymphe, veluti perterrita fulvum\ncerva lupum longeque lacu deprensa relicto\naccipitrem fluvialis anas; quam Troius heros\ninsequitur celeremque metu celer urget amore:\necce latens herba coluber fugientis adunco\ndente pedem strinxit virusque in corpore liquit;\ncum vita suppressa fuga est: amplectitur amens\nexanimem clamatque â€œpiget, piget esse secutum!\nSed non hoc timui, neque erat mihi vincere tanti.\nPerdidimus miseram nos te duo: vulnus ab angue,\na me causa data est. Ego sum sceleratior illo,\nqui tibi morte mea mortis solacia mittam.â€�\nDixit et e scopulo, quem rauca subederat unda,\ndecidit in pontum. Tethys miserata cadentem\nmolliter excepit nantemque per aequora pennis\ntexit, et optatae non est data copia mortis.\nIndignatur amans invitum vivere cogi\nobstarique animae misera de sede volenti\nexire. Utque novas umeris adsumpserat alas,\nsubvolat atque iterum corpus super aequora mittit.\nPluma levat casus: furit Aesacos inque profundum\npronus abit letique viam sine fine retemptat.\nFecit amor maciem: longa internodia crurum,\nlonga manet cervix, caput est a corpore longe;\naequor amat nomenque manet, quia mergitur, illi.â€�\nNescius adsumptis Priamus pater Aesacon alis\nvivere lugebat, tumulo quoque nomen habenti\ninferias dederat cum fratribus Hector inani.\nDefuit officio Paridis praesentia tristi,\npostmodo qui rapta longum cum coniuge bellum\nattulit in patriam; coniurataeque sequuntur\nmille rates gentisque simul commune Pelasgae.\nNec dilata foret vindicta, nisi aequora saevi\ninvia fecissent venti Boeotaque tellus\nAulide piscosa puppes tenuisset ituras.\nHic patrio de more Iovi cum sacra parassent,\nut vetus accensis incanduit ignibus ara,\nserpere caeruleum Danai videre draconem\nin platanum, coeptis quae stabat proxima sacris.\nNidus erat volucrum bis quattuor arbore summa:\nquas simul et matrem circum sua damna volantem\ncorripuit serpens avidoque recondidit ore.\nObstipuere omnes. At veri providus augur\nThestorides “vincemus” ait, “gaudete, Pelasgi!\nTroia cadet, sed erit nostri mora longa laboris,â€�\natque novem volucres in belli digerit annos.\nIlle, ut erat virides amplexus in arbore ramos,\nfit lapis et servat serpentis imagine saxum.\nPermanet Aoniis Nereus violentus in undis\nbellaque non transfert; et sunt qui parcere Troiae\nNeptunum credant, quia moenia fecerat urbi.\nAt non Thestorides: nec enim nescitve tacetve\nsanguine virgineo placandam virginis iram\nesse deae. Postquam pietatem publica causa\nrexque patrem vicit castumque datura cruorem\nflentibus ante aram stetit Iphigenia ministris,\nvicta dea est nubemque oculis obiecit et inter\nofficium turbamque sacri vocesque precantum\nsupposita fertur mutasse Mycenida cerva.\nErgo ubi, qua decuit, lenita est caede Diana,\net pariter Phoebes, pariter maris ira recessit,\naccipiunt ventos a tergo mille carinae\nmultaque perpessae Phrygia potiuntur harena.\nOrbe locus medio est inter terrasque fretumque\ncaelestesque plagas, triplicis confinia mundi,\nunde quod est usquam, quamvis regionibus absit,\ninspicitur, penetratque cavas vox omnis ad aures.\nFama tenet summaque domum sibi legit in arce,\ninnumerosque aditus ac mille foramina tectis\naddidit et nullis inclusit limina portis:\nnocte dieque patet. Tota est ex aere sonanti,\ntota fremit vocesque refert iteratque quod audit.\nNulla quies intus nullaque silentia parte,\nnec tamen est clamor, sed parvae murmura vocis,\nqualia de pelagi, siquis procul audiat, undis\nesse solent, qualemve sonum, cum Iuppiter atras\nincrepuit nubes, extrema tonitrua reddunt.\nAtria turba tenet: veniunt, leve vulgus, euntque\nmixtaque cum veris passim commenta vagantur\nmilia rumorum confusaque verba volutant.\nE quibus hi vacuas inplent sermonibus aures,\nhi narrata ferunt alio; mensuraque ficti\ncrescit, et auditis aliquid novus adicit auctor.\nIllic Credulitas, illic temerarius Error\nvanaque Laetitia est consternatique Timores\nSeditioque recens dubioque auctore Susurri.\nIpsa, quid in caelo rerum pelagoque geratur\net tellure, videt totumque inquirit in orbem.\nFecerat haec notum Graias cum milite forti\nadventare rates, neque inexspectatus in armis\nhostis adest: prohibent aditus litusque tuentur\nTroes, et Hectorea primus fataliter hasta,\nProtesilae, cadis, commissaque proelia magno\nstant Danais, fortisque animae nece cognitus Hector.\nNec Phryges exiguo, quid Achaica dextera possit\nsanguine senserunt. Et iam Sigea rubebant\nlitora, iam leto proles Neptunia Cygnus\nmille viros dederat, iam curru instabat Achilles\ntotaque Peliacae sternebat cuspidis ictu\nagmina, perque acies aut Cygnum aut Hectora quaerens\ncongreditur Cygno (decimum dilatus in annum\nHector erat): tum colla iugo canentia pressos\nexhortatus equos currum direxit in hostem\nconcutiensque suis vibrantia tela lacertis\n“quisquis es, o iuvenis” dixit “solamen habeto\nmortis, ab Haemonio quod sis iugulatus Achille.â€�\nHactenus Aeacides; vocem gravis hasta secuta est.\nSed quamquam certa nullus fuit error in hasta,\nnil tamen emissi profecit acumine ferri\nutque hebeti pectus tantummodo contudit ictu.\n“Nate dea, nam te fama praenovimus,” inquit\nille “quid a nobis vulnus miraris abesse?”\n(mirabatur enim) â€œnon haec, quam cernis, equinis\nfulva iubis cassis neque onus cava parma sinistrae\nauxilio mihi sunt: decor est quaesitus ab istis.\nMars quoque ob hoc capere arma solet! Removebitur omne\ntegminis officium, tamen indestrictus abibo.\nEst aliquid non esse satum Nereide, sed qui\nNereaque et natas et totum temperat aequor.â€�\nDixit et haesurum clipei curvamine telum\nmisit in Aeaciden, quod et aes et proxima rupit\nterga novena boum, decimo tamen orbe moratum est.\nExcutit hoc heros rursusque trementia forti\ntela manu torsit: rursus sine vulnere corpus\nsincerumque fuit! Nec tertia cuspis apertum\net se praebentem valuit destringere Cygnum.\nHaud secus exarsit, quam circo taurus aperto,\ncum sua terribili petit inritamina cornu,\npoeniceas vestes, elusaque vulnera sentit.\nNum tamen exciderit ferrum, considerat hastae:\nhaerebat ligno. â€œManus est mea debilis ergo,\nquasque” ait “ante habuit vires, effudit in uno?\nNam certe valuit, vel cum Lyrnesia primus\nmoenia deieci, vel cum Tenedonque suoque\nEetioneas inplevi sanguine Thebas,\nvel cum purpureus populari caede Caicus\nfluxit opusque meae bis sensit Telephus hastae.\nHic quoque tot caesis, quorum per litus acervos\net feci et video, valuit mea dextra valetque.â€�\nDixit et, ante actis veluti male crederet, hastam\nmisit in adversum Lycia de plebe Menoeten\nloricamque simul subiectaque pectora rupit.\nQuo plangente gravem moribundo pectore terram\nextrahit illud idem calido de vulnere telum\natque ait: â€œHaec manus est, haec, qua modo vicimus, hasta:\nutar in hoc isdem; sit in hoc, precor, exitus idem!â€�\nSic fatus Cygnum repetit, nec fraxinus errat\ninque umero sonuit non evitata sinistro,\ninde velut muro solidaque a caute repulsa est;\nqua tamen ictus erat, signatum sanguine Cygnum\nviderat et frustra fuerat gavisus Achilles:\nvulnus erat nullum, sanguis fuit ille Menoetae!\nTum vero praeceps curru fremebundus ab alto\ndesilit et nitido securum comminus hostem\nense petens parmam gladio galeamque cavari\ncernit et in duro laedi quoque corpore ferrum!\nHaud tulit ulterius, clipeoque adversa reducto\nter quater ora viri, capulo cava tempora pulsat\ncedentique sequens instat turbatque ruitque\nattonitoque negat requiem: pavor occupat illum,\nante oculosque natant tenebrae, retroque ferenti\naversos passus medio lapis obstitit arvo.\nQuem super inpulsum resupino corpore Cygnum\nvi multa vertit terraeque adflixit Achilles.\nTum clipeo genibusque premens praecordia duris\nvincla trahit galeae: quae presso subdita mento\nelidunt fauces et respiramen utrumque\neripiunt animae. Victum spoliare parabat:\narma relicta videt; corpus deus aequoris albam\ncontulit in volucrem, cuius modo nomen habebat.\nHic labor, haec requiem multorum pugna dierum\nattulit, et positis pars utraque substitit armis.\nDumque vigil Phrygios servat custodia muros\net vigil Argolicas servat custodia fossas,\nfesta dies aderat, qua Cygni victor Achilles\nPallada mactatae placabat sanguine vaccae.\nCuius ut inposuit prosecta calentibus aris\net dis acceptus penetravit in aethera nidor,\nsacra tulere suam, pars est data cetera mensis.\nDiscubuere toris proceres et corpora tosta\ncarne replent vinoque levant curasque sitimque.\nNon illos citharae, non illos carmina vocum\nlongave multifori delectat tibia buxi,\nsed noctem sermone trahunt, virtusque loquendi\nmateria est: pugnas referunt hostisque suasque,\ninque vices adita atque exhausta pericula saepe\ncommemorare iuvat,â€” quid enim loqueretur Achilles,\naut quid apud magnum potius loquerentur Achillem?\nProxima praecipue domito victoria Cygno\nin sermone fuit. Visum mirabile cunctis,\nquod iuvenis corpus nullo penetrabile telo\ninvictumque a vulnere erat ferrumque terebat.\nHoc ipse Aeacides, hoc mirabantur Achivi,\ncum sic Nestor ait: â€œVestro fuit unicus aevo\ncontemptor ferri nulloque forabilis ictu\nCygnus. At ipse olim patientem vulnera mille\ncorpore non laeso Perrhaebum Caenea vidi,\nCaenea Perrhaebum, qui factis inclitus Othryn\nincoluit; quoque id mirum magis esset in illo,\nfemina natus erat.â€� Monstri novitate feruntur\nquisquis adest, narretque rogant. Quos inter Achilles:\nâ€œDic age! nam cunctis eadem est audire voluntas,\no facunde senex, aevi prudentia nostri,\nquis fuerit Caeneus, cur in contraria versus,\nqua tibi militia, cuius certamine pugnae\ncognitus, a quo sit victus, si victus ab ullo est.â€�\nTum senior: â€œQuamvis obstet mihi tarda vetustas,\nmultaque me fugiant primis spectata sub annis,\nplura tamen memini. Nec, quae magis haereat ulla\npectore res nostro est inter bellique domique\nacta tot. Ac siquem potuit spatiosa senectus\nspectatorem operum multorum reddere, vixi\nannos bis centum; nunc tertia vivitur aetas.\nClara decore fuit proles Elateia Caenis,\nThessalidum virgo pulcherrima, perque propinquas\nperque tuas urbes (tibi enim popularis, Achille),\nmultorum frustra votis optata procorum.\nTemptasset Peleus thalamos quoque forsitan illos,\nsed iam aut contigerant illi conubia matris,\naut fuerant promissa, tuae. Nec Caenis in ullos\ndenupsit thalamos secretaque litora carpens\naequorei vim passa dei est (ita fama ferebat),\nutque novae Veneris Neptunus gaudia cepit,\n“sint tua vota licet” dixit “secura repulsae:\nelige, quid voveas!â€� (eadem hoc quoque fama ferebat).\n“Magnum” Caenis ait “facit haec iniuria votum;\ntale pati iam posse nihil; da, femina ne sim:\nomnia praestiteris.â€� Graviore novissima dixit\nverba sono, poteratque viri vox illa videri,\nsicut erat; nam iam voto deus aequoris alti\nadnuerat dederatque super, ne saucius ullis\nvulneribus fieri ferrove occumbere posset.\nMunere laetus abit studiisque virilibus aevum\nexigit Atracides Peneiaque arva pererrat.\nDuxerat Hippodamen audaci Ixione natus,\nnubigenasque feros positis ex ordine mensis\narboribus tecto discumbere iusserat antro.\nHaemonii proceres aderant, aderamus et ipsi,\nfestaque confusa resonabat regia turba.\nEcce canunt Hymenaeon, et ignibus atria fumant,\ncinctaque adest virgo matrum nuruumque caterva;\npraesignis facie. Felicem diximus illa\nconiuge Pirithoum: quod paene fefellimus omen.\nNam tibi, saevorum saevissime Centaurorum,\nEuryte, quam vino pectus, tam virgine visa\nardet, et ebrietas geminata libidine regnat.\nProtinus eversae turbant convivia mensae,\nraptaturque comis per vim nova nupta prehensis.\nEurytus Hippodamen, alii, quam quisque probabant,\naut poterant, rapiunt, captaeque erat urbis imago.\nFemineo clamore sonat domus: ocius omnes\nsurgimus, et primus “quae te vecordia,” Theseus\n“Euryte, pulsat” ait, “qui me vivente lacessas\nPirithoum violesque duos ignarus in uno?â€�\nIlle nihil contra (neque enim defendere verbis\ntalia facta potest), sed vindicis ora protervis\ninsequitur manibus generosaque pectora pulsat.\nForte fuit iuxta signis exstantibus asper\nantiquus crater; quem vastum vastior ipso\nsustulit Aegides adversaque misit in ora.\nSanguinis ille globos pariter cerebrumque merumque\nvulnere et ore vomens madida resupinus harena\ncalcitrat. Ardescunt germani caede bimembres\ncertatimque omnes uno ore “arma, arma” loquuntur.\nVina dabant animos, et prima pocula pugna\nmissa volant fragilesque cadi curvique lebetes,\nres epulis quondam, tum bello et caedibus aptae.\nPrimus Ophionides Amycus penetralia donis\nhaud timuit spoliare suis et primus ab aede\nlampadibus densum rapuit funale coruscis,\nelatumque alte, veluti qui candida tauri\nrumpere sacrifica molitur colla securi,\ninlisit fronti Lapithae Celadontis et ossa\nnon cognoscendo confusa relinquit in ore.\nExsiluere oculi, disiectisque ossibus oris\nacta retro naris medioque est fixa palato.\nHunc pede convulso mensae Pellaeus acernae\nstravit humi Pelates deiecto in pectora mento,\ncumque atro mixtos sputantem sanguine dentes\nvulnere Tartareas geminato mittit ad umbras.\nProximus ut steterat, spectans altaria vultu\nfumida terribili “cur non” ait “utimur istis?”\ncumque suis Gryneus inmanem sustulit aram\nignibus et medium Lapitharum iecit in agmen\ndepressitque duos, Brotean et Orion: Orio\nmater erat Mycale, quam deduxisse canendo\nsaepe reluctantis constabat cornua lunae.\n“Non inpune feres, teli modo copia detur!”\ndixerat Exadius telique habet instar, in alta\nquae fuerant pinu votivi cornua cervi.\nFigitur hinc duplici Gryneus in lumina ramo\neruiturque oculos, quorum pars cornibus haeret,\npars fluit in barbam concretaque sanguine pendet.\nEcce rapit mediis flagrantem Rhoetus ab aris\npruniceum torrem dextraque a parte Charaxi\ntempora perstringit fulvo protecta capillo.\nCorrepti rapida, veluti seges arida, flamma\narserunt crines, et vulnere sanguis inustus\nterribilem stridore sonum dedit, ut dare ferrum\nigne rubens plerumque solet, quod forcipe curva\ncum faber eduxit, lacubus demittit: at illud\nstridet et in tepida submersum sibilat unda.\nSaucius hirsutis avidum de crinibus ignem\nexcutit inque umeros limen tellure revulsum\ntollit, onus plaustri, quod ne permittat in hostem,\nipsa facit gravitas: socium quoque saxea moles\noppressit spatio stantem propiore Cometen.\nGaudia nec retinet Rhoetus: “Sic, conprecor,” inquit\n“cetera sit fortis castrorum turba tuorum!”\nsemicremoque novat repetitum stipite vulnus,\nterque quaterque gravi iuncturas verticis ictu\nrupit, et in liquido sederunt ossa cerebro.\nVictor ad Euagrum Corythumque Dryantaque transit;\ne quibus ut prima tectus lanugine malas\nprocubuit Corythus, â€œpuero quae gloria fuso\nparta tibi est?â€� Euagrus ait, nec dicere Rhoetus\nplura sinit rutilasque ferox in aperta loquentis\ncondidit ora viri perque os in pectora flammas.\nTe quoque, saeve Drya, circum caput igne rotato\ninsequitur; sed non in te quoque constitit idem\nexitus: adsiduae successu caedis ovantem,\nqua iuncta est umero cervix, sude figis obusta.\nIngemuit duroque sudem vix osse revellit\nRhoetus et ipse suo madefactus sanguine fugit.\nFugit et Orneus Lycabasque et saucius armo\ndexteriore Medon et cum Pisenore Thaumas,\nquique pedum nuper certamine vicerat omnes\nMermeros (accepto tum vulnere tardius ibat!),\net Pholus et Melaneus et Abas praedator aprorum,\nquique suis frustra bellum dissuaserat augur,\nAstylos: ille etiam metuenti vulnera Nesso\n“ne fuge! ad Herculeos” inquit “servaberis arcus.”\nAt non Eurynomus Lycidasque et Areos et Imbreus\neffugere necem: quos omnes dextra Dryantis\nperculit adversos. Adversum tu quoque, quamvis\nterga fugae dederas, vulnus, Crenaee, tulisti;\nnam grave respiciens inter duo lumina ferrum,\nqua naris fronti committitur, accipis, imae.\nIn tanto fremitu cunctis sine fine iacebat\nsopitus venis et inexperrectus Aphidas\nlanguentique manu carchesia mixta tenebat,\nfusus in Ossaeae villosis pellibus ursae.\nQuem procul ut vidit frustra nulla arma moventem,\ninserit amento digitos “miscenda” que dixit\n“cum Styge vina bibes!” Phorbas; nec plura moratus\nin iuvenem torsit iaculum, ferrataque collo\nfraxinus, ut casu iacuit resupinus, adacta est.\nMors caruit sensu, plenoque e gutture fluxit\ninque toros inque ipsa niger carchesia sanguis.\nVidi ego Petraeum conantem tollere terra\nglandiferam quercum; quam dum conplexibus ambit\net quatit huc illuc labefactaque robora iactat,\nlancea Pirithoi costis inmissa Petraei\npectora cum duro luctantia robore fixit.\nPirithoi cecidisse Lycum virtute ferebant,\nPirithoi virtute Chromin. Sed uterque minorem\nvictori titulum quam Dictys Helopsque dederunt:\nfixus Helops iaculo, quod pervia tempora fecit\net missum a dextra laevam penetravit ad aurem;\nDictys, ab ancipiti delapsus acumine montis,\ndum fugit instantem trepidans Ixione natum,\ndecidit in praeceps et pondere corporis ornum\ningentem fregit suaque induit ilia fractae.\nVictor adest Aphareus saxumque e monte revulsum\nmittere conatur: mittentem stipite querno\noccupat Aegides cubitique ingentia frangit\nossa; nec ulterius dare corpus inutile leto\naut vacat aut curat tergoque Bienoris alti\ninsilit haud solito quemquam portare nisi ipsum,\nopposuitque genu costis prensamque sinistra\ncaesariem retinens vultum minitantiaque ora\nrobore nodoso praeduraque tempora fregit:\nrobore Nedymnum iaculatoremque Lycopen\nsternit et inmissa protectum pectora barba\nHippason et summis exstantem Riphea silvis\nThereaque, Haemoniis qui prensos montibus ursos\nferre domum vivos indignantesque solebat.\nHaud tulit utentem pugnae successibus ultra\nThesea Demoleon: solido divellere dumo\nannosam pinum magno molimine temptat;\nquod quia non potuit, praefractam misit in hostem.\nSed procul a telo Theseus veniente recessit\nPallados admonitu: credi sic ipse volebat.\nNon tamen arbor iners cecidit; nam Crantoris alti\nabscidit iugulo pectusque umerumque sinistrum.\nArmiger ille tui fuerat genitoris, Achille,\nquem Dolopum rector, bello superatus, Amyntor\nAeacidae dederat pacis pignusque fidemque.\nHunc procul ut foedo disiectum vulnere Peleus\nvidit, â€œat inferias, iuvenum gratissime Crantor,\naccipeâ€� ait, validoque in Demoleonta lacerto\nfraxineam misit, mentis quoque viribus, hastam.\nQuae laterum cratem praerupit et ossibus haerens\nintremuit. Trahit ille manu sine cuspide lignum\n(id quoque vix sequitur), cuspis pulmone retenta est.\nIpse dolor vires animo dabat: aeger in hostem\nerigitur pedibusque virum proculcat equinis.\nExcipit ille ictus galea clipeoque sonanti\ndefensatque umeros praetentaque sustinet arma\nperque armos uno duo pectora perforat ictu.\nAnte tamen leto dederat Phlegraeon et Hylen\neminus, Iphinoum conlato Marte Claninque;\nadditur his Dorylas, qui tempora tecta gerebat\npelle lupi saevique vicem praestantia teli\ncornua vara boum multo rubefacta cruore.\nHuic ego (nam vires animus dabat) “adspice,” dixi,\n“quantum concedant nostro tua cornua ferro!”\net iaculum torsi; quod cum vitare nequiret,\nopposuit dextram passurae vulnera fronti:\nadfixa est cum fronte manus. Fit clamor, at illum\nhaerentem Peleus et acerbo vulnere victum\n(stabat enim propior) mediam ferit ense sub alvum.\nProsiluit terraque ferox sua viscera traxit\ntractaque calcavit calcataque rupit et illis\ncrura quoque inpediit et inani concidit alvo.\nNec te pugnantem tua, Cyllare, forma redemit,\nsi modo naturae formam concedimus illi:\nbarba erat incipiens, barbae color aureus, aurea\nex umeris medios coma dependebat in armos.\nGratus in ore vigor; cervix umerique manusque\npectoraque artificum laudatis proxima signis,\net quacumque vir est; nec equi mendosa sub illo\ndeteriorque viro facies: da colla caputque,\nCastore dignus erit; sic tergum sessile, sic sunt\npectora celsa toris. Totus pice nigrior atra;\ncandida cauda tamen, color est quoque cruribus albus.\nMultae illum petiere sua de gente, sed una\nabstulit Hylonome, qua nulla decentior inter\nsemiferos altis habitavit femina silvis.\nHaec et blanditiis et amando et amare fatendo\nCyllaron una tenet; cultus quoque, quantus in illis\nesse potest membris, ut sit coma pectine levis,\nut modo rore maris, modo se violave rosave\ninplicet, interdum candentia lilia gestet,\nbisque die lapsis Pagasaeae vertice silvae\nfontibus ora lavet, bis flumine corpora tingat,\nnec nisi quae deceant electarumque ferarum\naut umero aut lateri praetendat vellera laevo.\nPar amor est illis: errant in montibus una,\nantra simul subeunt; et tum Lapitheia tecta\nintrarant pariter, pariter fera bella gerebant.\nAuctor in incerto est: iaculum de parte sinistra\nvenit et inferius qua collo pectora subsunt,\nCyllare, te fixit; parvo cor vulnere laesum\ncorpore cum toto post tela educta refrixit.\nProtinus Hylonome morientes excipit artus\ninpositaque manu vulnus fovet oraque ad ora\nadmovet atque animae fugienti obsistere temptat.\nUt videt exstinctum, dictis, quae clamor ad aures\narcuit ire meas, telo, quod inhaeserat illi,\nincubuit moriensque suum conplexa maritum est.\nAnte oculos stat et ille meos, qui sena leonum\nvinxerat inter se conexis vellera nodis,\nPhaeocomes, hominemque simul protectus equumque.\nCodice qui misso, quem vix iuga bina moverent,\nTectaphon Oleniden a summo vertice fregit.\nAst ego, dum parat hic armis nudare iacentem,\n(scit tuus hoc genitor) gladium spoliantis in ima\nilia demisi. Chthonius quoque Teleboasque\nense iacent nostro: ramum prior ille bifurcum\ngesserat, hic iaculum; iaculo mihi vulnera fecit:\nsigna vides! adparet adhuc vetus inde cicatrix.\nTunc ego debueram capienda ad Pergama mitti,\ntum poteram magni, si non superare, morari\nHectoris arma meis! Illo sed tempore nullus,\naut puer Hector erat, nunc me mea deficit aetas.\nQuid tibi victorem gemini Periphanta Pyraethi,\nAmpyca quid referam, qui quadrupedantis Echecli\nfixit in adverso cornum sine cuspide vultu?\nVecte Pelethronium Macareus in pectus adacto\nstravit Erigdupum, memini et venabula condi\ninguine Nesseis manibus coniecta Cymeli.\nNec tu credideris tantum cecinisse futura\nAmpyciden Mopsum: Mopso iaculante biformis\naccubuit frustraque loqui temptavit Hodites\nad mentum lingua mentoque ad guttura fixo.\nQuinque neci Caeneus dederat, Styphelumque Bromumque\nAntimachumque Elymumque securiferumque Pyraechmen:\nvulnera non memini, numerum nomenque notavi.\nProvolat Emathii spoliis armatus Alesi,\nquem dederat leto, membris et corpore Latreus\nmaximus: huic aetas inter iuvenemque senemque,\nvis iuvenalis erat, variabant tempora cani.\nQui clipeo gladioque Macedoniaque sarisa\nconspicuus faciemque obversus in agmen utrumque\narmaque concussit certumque equitavit in orbem\nverbaque tot fudit vacuas animosus in auras:\nâ€œEt te, Caeni, feram? Nam tu mihi femina semper,\ntu mihi Caenis eris. Nec te natalis origo\ncommonuit, mentemque subit, quo praemia facto\nquaque viri falsam speciem mercede parasti?\nQuid sis nata, vide, vel quid sis passa, columque,\ni, cape cum calathis et stamina pollice torque:\nbella relinque viris.â€� Iactanti talia Caeneus\nextentum cursu missa latus eruit hasta,\nqua vir equo commissus erat. Furit ille dolore\nnudaque Phyllei iuvenis ferit ora sarisa.\nNon secus haec resilit, quam tecti a culmine grando,\naut siquis parvo feriat cava tympana saxo.\nComminus adgreditur laterique recondere duro\nluctatur gladium: gladio loca pervia non sunt.\nâ€œHaud tamen effugies! medio iugulaberis ense,\nquandoquidem mucro est hebesâ€� inquit et in latus ensem\nobliquat longaque amplectitur ilia dextra.\nPlaga facit gemitus in corpore marmoris icti,\nfractaque dissiluit percusso lammina callo.\nUt satis inlaesos miranti praebuit artus,\n“nunc age,” ait Caeneus, “nostro tua corpora ferro\ntemptemus!â€� capuloque tenus demisit in armos\nensem fatiferum caecumque in viscera movit\nversavitque manu vulnusque in vulnere fecit.\nEcce ruunt vasto rabidi clamore bimembres\ntelaque in hunc omnes unum mittuntque feruntque.\nTela retusa cadunt: manet inperfossus ab omni\ninque cruentatus Caeneus Elateius ictu.\nFecerat attonitos nova res. “Heu dedecus ingens!”\nMonychus exclamat, â€œpopulus superamur ab uno\nvixque viro: quamquam ille vir est, nos segnibus actis\nquod fuit ille, sumus! Quid membra inmania prosunt?\nQuid geminae vires et quod fortissima rerum\nin nobis duplex natura animalia iunxit?\nNec nos matre dea, nec nos Ixione natos\nesse reor, qui tantus erat, Iunonis ut altae\nspem caperet: nos semimari superamur ab hoste!\nSaxa trabesque super totosque involvite montes\nvivacemque animam missis elidite silvis!\nsilva premat fauces, et erit pro vulnere pondus.â€�\nDixit et insanis deiectam viribus austri\nforte trabem nactus validum coniecit in hostem\nexemplumque fuit, parvoque in tempore nudus\narboris Othrys erat, nec habebat Pelion umbras.\nObrutus inmani tumulo sub pondere Caeneus\naestuat arboreo congestaque robora duris\nfert umeris. Sed enim postquam super ora caputque\ncrevit onus neque habet, quas ducat, spiritus auras,\ndeficit interdum, modo se super aera frustra\ntollere conatur iactasque evolvere silvas,\ninterdumque movet, veluti, quam cernimus, ecce,\nardua si terrae quatiatur motibus Ide.\nExitus in dubio est: alii sub inania corpus\nTartara detrusum silvarum mole ferebant;\nabnuit Ampycides medioque ex aggere fulvis\nvidit avem pennis liquidas exire sub auras,\nquae mihi tum primum, tunc est conspecta supremum.\nHanc ubi lustrantem leni sua castra volatu\nMopsus et ingenti circum clangore sonantem\nadspexit pariterque animis oculisque secutus\n“o salve” dixit, “Lapithaeae gloria gentis,\nmaxime vir quondam, sed nunc avis unica, Caeneu!â€�\nCredita res auctore suo est: dolor addidit iram,\noppressumque aegre tulimus tot ab hostibus unum;\nnec prius abstitimus ferro exercere dolorem,\nquam data pars leto, partem fuga noxque removit.â€�\nHaec inter Lapithas et semihomines Centauros\nproelia Tlepolemus Pylio referente dolorem\npraeteriti Alcidae tacito non pertulit ore\natque ait: â€œHerculeae mirum est oblivia laudis\nacta tibi, senior! Certe mihi saepe referre\nnubigenas domitos a se pater esse solebat.â€�\nTristis ad haec Pylius: â€œQuid me meminisse malorum\ncogis et obductos oculis rescindere luctus\ninque tuum genitorem odium offensasque fateri?\nIlle quidem maiora fide, di! gessit et orbem\ninplevit meritis, quod mallem posse negare:\nsed neque Deiphobum nec Polydamanta nec ipsum\nHectora laudamusâ€”quis enim laudaverit hostem?\nIlle tuus genitor Messenia moenia quondam\nstravit et inmeritas urbes Elimque Pylumque\ndiruit inque meos ferrum flammamque penatis\ninpulit, utque alios taceam, quos ille peremit,\nbis sex Nelidae fuimus, conspecta iuventus:\nbis sex Herculeis ceciderunt me minus uno\nviribus; atque alios vinci potuisse ferendum est:\nmira Periclymeni mors est, cui posse figuras\nsumere, quas vellet, rursusque reponere sumptas\nNeptunus dederat, Nelei sanguinis auctor.\nHic ubi nequiquam est formas variatus in omnes,\nvertitur in faciem volucris, quae fulmina curvis\nferre solet pedibus divum gratissima regi;\nViribus usus avis pennis rostroque redunco\nhamatisque viri laniaverat unguibus ora:\ntendit in hunc nimium certos Tirynthius arcus\natque inter nubes sublimia membra ferentem\npendentemque ferit, lateri qua iungitur ala;\nnec grave vulnus erat sed rupti vulnere nervi\ndeficiunt motumque negant viresque volandi.\nDecidit in terram, non concipientibus auras\ninfirmis pennis, et qua levis haeserat alae,\ncorporis adfixi pressa est gravitate sagitta\nperque latus summum iugulo est exacta sinistro.\nNunc videor debere tui praeconia rebus\nHerculis, o Rhodiae rector pulcherrime classis?\nNec tamen ulterius, quam fortia facta silendo\nulciscor fratres: solida est mihi gratia tecum.â€�\nHaec postquam dulci Neleius edidit ore,\na sermone senis repetito munere Bacchi\nsurrexere toris: nox est data cetera somno.\nAt deus, aequoreas qui cuspide temperat undas,\nin volucrem corpus nati Phaethontida versum\nmente dolet patria saevumque perosus Achillem\nexercet memores plus quam civiliter iras,\niamque fere tracto duo per quinquennia bello\ntalibus intonsum conpellat Sminthea dictis:\nâ€œO mihi de fratris longe gratissime natis,\ninrita qui mecum posuisti moenia Troiae,\necquid, ubi has iamiam casuras adspicis arces,\ningemis? Aut ecquid tot defendentia muros\nmilia caesa doles? Ecquid, ne persequar omnes,\nHectoris umbra subit circum sua Pergama tracti?\ncum tamen ille ferox belloque cruentior ipso\nvivit adhuc, operis nostri populator, Achilles.\nDet mihi se! faxo, triplici quid cuspide possim,\nsentiat; at quoniam concurrere comminus hosti\nnon datur, occulta necopinum perde sagitta!â€�\nAdnuit atque animo pariter patruique suoque\nDelius indulgens nebula velatus in agmen\npervenit Iliacum mediaque in caede virorum\nrara per ignotos spargentem cernit Achivos\ntela Parim fassusque deum â€œQuid spicula perdis\nsanguine plebis?” ait. “Siqua est tibi cura tuorum,\nvertere in Aeaciden caesosque ulciscere fratres!â€�\nDixit et ostendens sternentem Troica ferro\ncorpora Peliden, arcus obvertit in illum\ncertaque letifera direxit spicula dextra.\nQuod Priamus gaudere senex post Hectora posset,\nhoc fuit: ille igitur tantorum victor, Achille,\nvictus es a timido Graiae raptore maritae!\nAt si femineo fuerat tibi Marte cadendum,\nThermodontiaca malles cecidisse bipenni!\nIam timor ille Phrygum, decus et tutela Pelasgi\nnominis, Aeacides, caput insuperabile bello,\narserat: armarat deus idem idemque cremabat;\niam cinis est, et de tam magno restat Achille\nnescio quid parvam, quod non bene conpleat urnam:\nat vivit totum quae gloria conpleat orbem!\nHaec illi mensura viro respondet, et hac est\npar sibi Pelides nec inania Tartara sentit.\nIpse etiam, ut, cuius fuerit, cognoscere posses\nbella movet clipeus, deque armis arma feruntur.\nNon ea Tydides, non audet Oileos Aiax,\nnon minor Atrides, non bello maior et aevo\nposcere, non alii: solis Telamone creato\nLaerteque fuit tantae fiducia laudis.\nA se Tantalides onus invidiamque removit\nArgolicosque duces mediis considere castris\niussit et arbitrium litis traiecit in omnes.\nConsedere duces, et vulgi stante corona\nsurgit ad hos clipei dominus septemplicis Aiax,\nutque erat impatiens irae, Sigeia torvo\nlitora respexit classemque in litore vultu\nintendensque manus “agimus, pro Iuppiter!” inquit\nâ€œante rates causam, et mecum confertur Ulixes!\nAt non Hectoreis dubitavit cedere flammis,\nquas ego sustinui, quas hac a classe fugavi.\nTutius est igitur fictis contendere verbis,\nquam pugnare manu! Sed nec mihi dicere promptum,\nnec facere est isti: quantumque ego Marte feroci\nquantum acie valeo, tantum valet iste loquendo.\nNec memoranda tamen vobis mea facta, Pelasgi,\nesse reor: vidistis enim. Sua narret Ulixes,\nquae sine teste gerit, quorum nox conscia sola est.\nPraemia magna peto, fateor; sed demit honorem\naemulus: Aiaci non est tenuisse superbum,\nsit licet hoc ingens, quidquid speravit Ulixes.\nIste tulit pretium iam nunc temptaminis huius,\nquod, cum victus erit, mecum certasse feretur.\nAtque ego, si virtus in me dubitabilis esset,\nnobilitate potens essem, Telamone creatus,\nmoenia qui forti Troiana sub Hercule cepit\nlitoraque intravit Pagasaea Colcha carina.\nAeacus huic pater est, qui iura silentibus illic\nreddit, ubi Aeoliden saxum grave Sisyphon urget.\nAeacon agnoscit summus prolemque fatetur\nIuppiter esse suam: sic a Iove tertius Aiax.\nNec tamen haec series in causam prosit, Achivi,\nsi mihi cum magno non est communis Achille:\nfrater erat, fraterna peto! Quid sanguine cretus\nSisyphio furtisque et fraude simillimus illi\ninseris Aeacidis alienae nomina gentis?\nAn quod in arma prior nulloque sub indice veni,\narma neganda mihi, potiorque videbitur ille,\nultima qui cepit detrectavitque furore\nmilitiam ficto, donec sollertior isto\net sibi inutilior timidi commenta retexit\nNaupliades animi vitataque traxit ad arma?\nOptima num sumat, quia sumere noluit ulla:\nnos inhonorati et donis patruelibus orbi,\nobtulimus quia nos ad prima pericula, simus?\nAtque utinam aut verus furor ille, aut creditus esset,\nnec comes hic Phrygias umquam venisset ad arces\nhortator scelerum. Non te, Poeantia proles,\nexpositum Lemnos nostro cum crimine haberet!\nQui nunc, ut memorant, silvestribus abditus antris\nsaxa moves gemitu Laertiadaeque precaris\nquae meruit: quae, si di sunt, non vana precaris!\nEt nunc ille eadem nobis iuratus in arma,\nheu! pars una ducum, quo successore sagittae\nHerculis utuntur, fractus morboque fameque\nvelaturque aliturque avibus, volucresque petendo\ndebita Troianis exercet spicula fatis.\nIlle tamen vivit, quia non comitavit Ulixen;\nmallet et infelix Palamedes esse relictus:\nviveret aut certe letum sine crimine haberet!\nQuem male convicti nimium memor iste furoris\nprodere rem Danaam finxit fictumque probavit\ncrimen et ostendit, quod iam praefoderat, aurum.\nErgo aut exsilio vires subduxit Achivis,\naut nece: sic pugnat, sic est metuendus Ulixes.\nQui licet eloquio fidum quoque Nestora vincat,\nhaud tamen efficiet, desertum ut Nestora crimen\nesse rear nullum. Qui cum imploraret Ulixem\nvulnere tardus equi fessusque senilibus annis,\nproditus a socio est. Non haec mihi crimina fingi\nscit bene Tydides, qui nomine saepe vocatum\ncorripuit trepidoque fugam exprobravit amico.\nAdspiciunt oculis superi mortalia iustis!\nEn eget auxilio, qui non tulit, utque reliquit,\nsic linquendus erat: legem sibi dixerat ipse.\nConclamat socios: adsum videoque trementem\npallentemque metu et metuentem morte futura;\nopposui molem clipei texique iacentem\nservavique animam (minimum est hic laudis) inertem.\nSi perstas certare, locum redeamus in illum:\nredde hostem vulnusque tuum solitumque timorem\npost clipeumque late et mecum contende sub illo!\nAt postquam eripui, cui standi vulnera vires\nnon dederant, nullo tardatus vulnere fugit.\nHector adest secumque deos in proelia ducit,\nquaque ruit, non tu tantum terreris, Ulixe,\nsed fortes etiam: tantum trahit ille timoris.\nHunc ego sanguineae successu caedis ovantem\neminus ingenti resupinum pondere fudi,\nhunc ego poscentem, cum quo concurreret, unus\nsustinui, sortemque meam vovistis, Achivi,\net vestrae valuere preces! Si quaeritis huius\nfortunam pugnae, non sum superatus ab illo.\nEcce ferunt Troes ferrumque ignesque Iovemque\nin Danaas classes: ubi nunc facundus Ulixes?\nNempe ego mille meo protexi pectore puppes,\nspem vestri reditus: date pro tot navibus arma!\nQuod si vera licet mihi dicere, quaeritur istis,\nquam mihi, maior honos, coniunctaque gloria nostra est,\natque Aiax armis, non Aiaci arma petuntur.\nConferat his Ithacus Rhesum imbellemque Dolona\nPriamidenque Helenum rapta cum Pallade captum:\nluce nihil gestum est, nihil est Diomede remoto.\nSi semel ista datis meritis tam vilibus arma,\ndividite, et pars sit maior Diomedis in illis!\nQuo tamen haec Ithaco, qui clam, qui semper inermis\nrem gerit et furtis incautum decipit hostem?\nIpse nitor galeae claro radiantis ab auro\ninsidias prodet manifestabitque latentem.\nSed neque Dulichius sub Achillis casside vertex\npondera tanta feret, nec non onerosa gravisque\nPelias hasta potest imbellibus esse lacertis,\nnec clipeus vasti concretus imagine mundi\nconveniet timidae nataeque ad furta sinistrae:\ndebilitaturum quid te petis, Improbe, munus?\nQuod tibi si populi donaverit error Achivi,\ncur spolieris, erit, non cur metuaris ab hoste,\net fuga, qua sola cunctos, timidissime, vincis,\ntarda futura tibi est gestamina tanta trahenti.\nAdde quod iste tuus, tam raro proelia passus,\ninteger est clipeus: nostro, qui tela ferendo\nmille patet plagis, novus est successor habendus.\nDenique (quid verbis opus est?) spectemur agendo!\nArma viri fortis medios mittantur in hostes:\ninde iubete peti et referentem ornate relatis?â€�\nFinierat Telamone satus vulgique secutum\nultima murmur erat, donec Laertius heros\nadstitit atque oculos paulum tellure moratos\nsustulit ad proceres exspectatoque resolvit\nora sono; neque abest facundis gratia dictis.\nâ€œSi mea cum vestris valuissent vota, Pelasgi,\nnon foret ambiguus tanti certaminis heres,\ntuque tuis armis, nos te poteremur, Achille.\nQuem quoniam non aequa mihi vobisque negarunt\nfataâ€� (manuque simul veluti lacrimantia tersit\nlumina), â€œquis magno melius succedit Achilli,\nquam per quem magnus Danais successit Achilles?\nHuic modo ne prosit, quod, uti est, hebes esse videtur,\nneve mihi noceat, quod vobis semper, Achivi,\nprofuit ingenium, meaque haec facundia, siqua est,\nquae nunc pro domino, pro vobis saepe locuta est,\ninvidia careat, bona nec sua quisque recuset.\nNam genus et proavos et quae non fecimus ipsi,\nvix ea nostra voco; sed enim quia rettulit Aiax\nesse Iovis pronepos, nostri quoque sanguinis auctor\nIuppiter est, totidemque gradus distamus ab illo.\nNam mihi Laertes pater est, Arcesius illi,\nIuppiter huic, neque in his quisquam damnatus et exsul.\nEst quoque per matrem Cyllenius addita nobis\naltera nobilitas: deus est in utroque parente.\nSed neque materno quod sum generosior ortu,\nnec mihi quod pater est fraterni sanguinis insons,\nproposita arma peto: meritis expendite causam,\ndummodo, quod fratres Telamon Peleusque fuerunt,\nAiacis meritum non sit nec sanguinis ordo,\nsed virtutis honor spoliis quaeratur in istis!\nAut si proximitas primusque requiritur heres,\nest genitor Peleus, est Pyrrhus filius illi.\nQuis locus Aiaci? Phthiam haec Scyrumve ferantur!\nNec minus est isto Teucer patruelis Achilli:\nnum petit ille tamen? num si petat, auferat illa?\nErgo operum quoniam nudum certamen habetur:\nplura quidem feci, quam quae comprendere dictis\nin promptu mihi sit; rerum tamen ordine ducar.\nPraescia venturi genetrix Nereia leti\ndissimulat cultu natum, et deceperat omnes,\nin quibus Aiacem, sumptae fallacia vestis.\nArma ego femineis animum motura virilem\nmercibus inserui, neque adhuc proiecerat heros\nvirgineos habitus, cum parmam hastamque tenenti\n“nate dea,” dixi “tibi se peritura reservant\nPergama! quid dubitas ingentem evertere Troiam?â€�\niniecique manum fortemque ad fortia misi.\nErgo opera illius mea sunt: ego Telephon hasta\npugnantem domui, victum orantemque refeci;\nquod Thebae cecidere, meum est, me credite Lesbon,\nme Tenedon Chrysenque et Cillan, Apollinis urbes,\net Scyrum cepisse, mea concussa putate\nprocubuisse solo Lyrnesia moenia dextra,\nutque alias taceam, qui saevum perdere posset\nHectora, nempe dedi: per me iacet inclitus Hector.\nIllis haec armis, quibus est inventus Achilles,\narma peto: vivo dederam, post fata reposco. â€”\nUt dolor unius Danaos pervenit ad omnes\nAulidaque Euboicam complerunt mille carinae,\nexspectata diu, nulla aut contraria classi\nflamina erant, duraeque iubent Agamemnona sortes\ninmeritam saevae natam mactare Dianae.\nDenegat hoc genitor divisque irascitur ipsis\natque in rege tamen pater est. Ego mite parentis\ningenium verbis ad publica commoda verti.\nNunc equidem (fateor, fassoque ignoscat Atrides!)\ndifficilem tenui sub iniquo iudice causam.\nHunc tamen utilitas populi fraterque datique\nsumma movet sceptri, laudem ut cum sanguine penset.\nMittor et ad matrem, quae non hortanda, sed astu\ndecipienda fuit: quo si Telamonius isset,\norba suis essent etiamnum lintea ventis.\nMittor et Iliacas audax orator ad arces,\nvisaque et intrata est altae mihi curia Troiae\n(plenaque adhuc erat illa viris), interritus egi,\nquam mihi mandarat communis Graecia causam,\naccusoque Parim praedamque Helenamque reposco\net moveo Priamum Priamoque Antenora iunctum.\nAt Paris et fratres et qui rapuere sub illo,\nni tenuere manus (scis hoc, Menelae) nefandas,\nprimaque lux nostri tecum fuit illa pericli.\nLonga referre mora est, quae consilioque manuque\nutiliter feci spatiosi tempore belli.\nPost acies primas urbis se moenibus hostes\ncontinuere diu, nec aperti copia Martis\nulla fuit: decimo demum pugnavimus anno.\nQuid facis interea, qui nil nisi proelia, nosti?\nQuis tuus usus erat? Nam si mea facta requiris,\nhostibus insidior, fossas munimine cingo,\nconsolor socios, ut longi taedia belli\nmente ferant placida, doceo, quo simus alendi\narmandique modo, mittor, quo postulat usus.\nEcce Iovis monitu, deceptus imagine somni,\nrex iubet incepti curam dimittere belli.\nIlle potest auctore suam defendere vocem:\nnon sinat hoc Aiax delendaque Pergama poscat,\nquodque potest, pugnet! Cur non remoratur ituros?\nCur non arma capit? det, quod vaga turba sequatur!\nNon erat hoc nimium numquam nisi magna loquenti.\nQuid quod et ipse fugit? Vidi, puduitque videre,\ncum tu terga dares inhonestaque vela parares.\nNec mora, “quid facitis? quae vos dementia” dixi\nâ€œconcitat, o socii? captam dimittite Troiam!\nQuidve domum fertis decimo, nisi dedecus, anno?â€�\nTalibus atque aliis, in quae dolor ipse disertum\nfecerat, aversos profuga de classe reduxi.\nnec Telamoniades etiam nunc hiscere quicquam\naudet, at ausus erat reges incessere dictis\nThersites etiam, per me haud impune protervus!\nErigor et trepidos cives exhortor in hostem\namissamque mea virtutem voce reposco.\nTempore ab hoc, quodcumque potest fecisse videri\nfortiter iste, meum est, qui dantem terga retraxi.\nDenique de Danais quis te laudatve petitve?\nAt sua Tydides mecum communicat acta,\nme probat et socio semper confidit Ulixe.\nEst aliquid, de tot Graiorum milibus unum\na Diomede legi (nec me sors ire iubebat !),\nsi tamen et spreto noctisque hostisque periclo\nausum eadem, quae nos, Phrygia de gente Dolona\ninterimo, non ante tamen, quam cuncta coegi\nprodere, et edidici, quid perfida Troia pararet.\nOmnia cognoram, nec, quod specularer, habebam,\net iam promissa poteram cum laude reverti.\nHaud contentus eo petii tentoria Rhesi\ninque suis ipsum castris comitesque peremi\natque ita captivo victor votisque potitus\ningredior curru laetos imitante triumphos;\ncuius equos pretium pro nocte poposcerat hostis,\narma negate mihi, fueritque benignior Aiax!\nQuid Lycii referam Sarpedonis agmina ferro\ndevastata meo? Cum multo sanguine fudi\nCoeranon Iphitiden et Alastoraque Chromiumque\nAlcandrumque Haliumque Noemonaque Prytanimque,\nexitioque dedi cum Chersidamante Thoona\net Charopem fatisque inmitibus Ennomon actum\nquique minus celebres nostra sub moenibus urbis\nprocubuere manu. Sunt et mihi vulnera, cives,\nipso pulchra loco; nec vanis credite verbis:\nadspicite en!” vestemque manu deduxit et “haec sunt\npectora semper” ait “vestris exercita rebus.\nAt nil impendit per tot Telamonius annos\nsanguinis in socios et habet sine vulnere corpus!\nQuid tamen hoc refert, si se pro classe Pelasga\narma tulisse refert contra Troasque Iovemque?\nConfiteorque, tulit (neque enim benefacta maligne\ndetractare meum est), sed ne communia solus\noccupet atque aliquem vobis quoque reddat honorem,\nreppulit Actorides sub imagine tutus Achillis\nTroas ab arsuris cum defensore carinis.\nAusum etiam Hectoreis solum concurrere telis\nse putat, oblitus regisque ducumque meique,\nnonus in officio et praelatus munere sortis.\nSed tamen eventus vestrae, fortissime, pugnae\nquis fuit? Hector abit violatus vulnere nullo!\nMe miserum, quanto cogor meminisse dolore\ntemporis illius, quo Graium murus, Achilles\nprocubuit! Nec me lacrimae luctusque timorque\ntardarunt, quin corpus humo sublime referrem.\nHis umeris, his, inquam, umeris ego corpus Achillis.\net simul arma tuli, quae nunc quoque ferre laboro!\nSunt mihi, quae valeant in talia pondera, vires,\nest animus certe vestros sensurus honores.\nScilicet idcirco pro nato caerula mater\nambitiosa suo fuit, ut caelestia dona,\nartis opus tantae, rudis et sine pectore miles\nindueret? neque enim clipei caelamina novit,\nOceanum et terras cumque alto sidera caelo\nPleiadasque hyadasque inmunemque aequoris arcton\ndiversasque urbes nitidumque Orionis ensem:\nQuid quod me duri fugientem munera belli\narguit incepto serum accessisse labori,\nnec se magnanimo maledicere sentit Achilli?\nSi simulasse vocas crimen, simulavimus ambo;\nsi mora pro culpa est, ego sum maturior illo.\nMe pia detinuit coniunx, pia mater Achillem,\nprimaque sunt illis data tempora, cetera vobis.\nHaud timeo, si iam nequeam defendere, crimen\ncum tanto commune viro: deprensus Ulixis\ningenio tamen ille, at non Aiacis Ulixes!\nNeve in me stolidae convicia fundere linguae\nadmiremur eum, vobis quoque digna pudore\nobicit. An falso Palameden crimine turpe est\naccusasse mihi, vobis damnasse decorum?\nSed neque Naupliades facinus defendere tantum\ntamque patens valuit, nec vos audistis in illo\ncrimina: vidistis, pretioque obiecta patebant.\nNec Poeantiaden quod habet Vulcania Lemnos,\nesse reus merui: factum defendite vestrum,\nconsensistis enim. Nec me suasisse negabo,\nut se subtraheret bellique viaeque labori\ntemptaretque feros requie finire dolores.\nParuit et vivit! Non haec sententia tantum\nfida, sed et felix, cum sit satis esse fidelem.\nQuem quoniam vates delenda ad Pergama poscunt,\nne mandate mihi: melius Telamonius ibit\neloquioque virum morbis iraque furentem\nmolliet aut aliqua producet callidus arte.\nAnte retro Simois fluet et sine frondibus Ide\nstabit et auxilium promittet Achaia Troiae,\nquam, cessante meo pro vestris pectore rebus,\nAiacis stolidi Danais sollertia prosit!\nSis licet infestus sociis regique mihique,\ndure Philoctete, licet exsecrere meumque\ndevoveas sine fine caput cupiasque dolenti\nme tibi forte dari nostrumque haurire cruorem,\nte tamen adgrediar mecumque reducere nitar,\ntamque tuis potiar (faveat Fortuna!) sagittis,\nquam sum Dardanio, quem cepi, vate potitus,\nquam responsa deum Troianaque fata retexi,\nquam rapui Phrygiae signum penetrale Minervae\nhostibus e mediis. Et se mihi comparat Aiax?\nNempe capi Troiam prohibebant fata sine illo:\nfortis ubi est Aiax? Ubi sunt ingentia magni\nverba viri? Cur hic metuis? cur audet Ulixes\nire per excubias et se committere nocti\nperque feros enses non tantum moenia Troum,\nverum etiam summas arces intrare suaque\neripere aede deam raptamque adferre per hostes?\nQuae nisi fecissem, frustra Telamone creatus\ngestasset laeva taurorum tergora septem.\nIlla nocte mihi Troiae victoria parta est,\nPergama tunc vici, cum vinci posse coegi!\nDesine Tydiden vultuque et murmure nobis\nostentare meum: pars est sua laudis in illo.\nNec tu, cum socia clipeum pro classe tenebas,\nsolus eras: tibi turba comes, mihi contigit unus.\nQui nisi pugnacem sciret sapiente minorem\nesse nec indomitae deberi praemia dextrae,\nipse quoque haec peteret, peteret moderatior Aiax\nEurypylusque ferox claroque Andraemone natus,\nnec minus Idomeneus patriaque creatus eadem\nMeriones, peteret maioris frater Atridae:\nquippe manu fortes nec sunt tibi Marte secundi,\nconsiliis cessere meis. Tibi dextera bello\nutilis: ingenium est, quod eget moderamine nostro;\ntu vires sine mente geris, mihi cura futuri;\ntu pugnare potes, pugnandi tempora mecum\neligit Atrides; tu tantum corpore prodes,\nnos animo; quantoque ratem qui temperat, anteit\nremigis officium, quanto dux milite maior,\ntantum ego te supero; nec non in corpore nostro\npectora sunt potiora manu: vigor omnis in illis.\nAt vos, o proceres, vigili date praemia vestro,\nproque tot annorum cura, quibus anxius egi,\nhunc titulum meritis pensandum reddite nostris.\nIam labor in fine est: obstantia fata removi\naltaque posse capi faciendo Pergama cepi.\nPer spes nunc socias casuraque moenia Troum\nperque deos oro, quos hosti nuper ademi,\nper siquid superest, quod sit sapienter agendum,\nsiquid adhuc audax ex praecipitique petendum est,\neste mei memores! Aut si mihi non datis arma,\nhuic date!” — et ostendit signum fatale Minervae.\nMota manus procerum est, et quid facundia posset,\nre patuit, fortisque viri tulit arma disertus.\nHectora qui solus, qui ferrum ignesque Iovemque\nsustinuit totiens, unam non sustinet iram,\ninvictumque virum vicit dolor: arripit ensem\net â€œmeus hic certe est! an et hunc sibi poscit Ulixes?\nHoc” ait “utendum est in me mihi, quique cruore\nsaepe Phrygum maduit, domini nunc caede madebit,\nne quisquam Aiacem possit superare nisi Aiax.â€�\nDixit et in pectus tum demum vulnera passum,\nqua patuit ferro, letalem condidit ensem.\nNec valuere manus infixum educere telum:\nexpulit ipse cruor, rubefactaque sanguine tellus\npurpureum viridi genuit de caespite florem,\nqui prius Oebalio fuerat de vulnere natus;\nlittera communis mediis pueroque viroque\nincripta est foliis, haec nominis, illa querellae.\nVictor ad Hypsipyles patriam clarique Thoantis\net veterum terras infames caede virorum\nvela dat, ut referat Tirynthia tela, sagittas.\nQuae postquam ad Graios, domino comitante, revexit,\nimposita estque fero tandem manus ultima bello,\nIlion ardebat, neque adhuc consederat ignis,\nexiguumque senis Priami Iovis ara cruorem\ncombiberat tracta atque comis antistita Phoebi\nnon profecturas tendebat ad aethera palmas.\nDardanidas matres patriorum signa deorum,\ndum licet, amplexas succensaque templa tenentes\ninvidiosa trahunt victores praemia Grai.\nMittitur Astyanax illis de turribus, unde\npugnantem pro se proavitaque regna tuentem\nsaepe videre patrem monstratum a matre solebat.\nIamque viam suadet boreas, flatuque secundo\ncarbasa mota sonant, iubet uti navita ventis.\n“Troia, vale! rapimur” clamant, dant oscula terrae\nTroades et patriae fumantia tecta relinquunt.\nUltima conscendit classem (miserabile visu!)\nin mediis Hecube natorum inventa sepulcris:\nprensantem tumulos atque ossibus oscula dantem\nDulichiae traxere manus, tamen unius hausit\ninque sinu cineres secum tulit Hectoris haustos;\nHectoris in tumulo canum de vertice crinem,\ninferias inopes, crinem lacrimasque reliquit.\nEst, ubi Troia fuit, Phrygiae contraria tellus,\nBistoniis habitata viris: Polymestoris illic\nregia dives erat, cui te commisit alendum\nclam, Polydore, pater Phrygiisque removit ab armis,\nconsilium sapiens, sceleris nisi praemia magnas\nadiecisset opes, animi inritamen avari.\nUt cecidit fortuna Phrygum, capit impius ensem\nrex Thracum iuguloque sui demisit alumni\net, tamquam tolli cum corpore crimina possent,\nexanimem scopulo subiectas misit in undas.\nLitore Threicio classem religarat Atrides,\ndum mare pacatum, dum ventus amicior esset.\nHic subito, quantus cum viveret esse solebat,\nexit humo late rupta similisque minanti\ntemporis illius vultum referebat Achilles,\nquo ferus iniustum petiit Agamemnona ferro,\n“inmemores” que “mei disceditis” inquit “Achivi,\nobrutaque est mecum virtutis gratia nostrae?\nNe facite! utque meum non sit sine honore sepulcrum,\nplacet Achilleos mactata Polyxena manes!â€�\nDixit, et inmiti sociis parentibus umbrae,\nrapta sinu matris, quam iam prope sola fovebat,\nfortis et infelix et plus quam femina virgo\nducitur ad tumulum diroque fit hostia busto.\nQuae memor ipsa sui, postquam crudelibus aris\nadmota est sensitque sibi fera sacra parari,\nutque Neoptolemum stantem ferrumque tenentem\nutque suo vidit figentem lumina vultu,\nutere iamdudum generoso sanguine!â€� dixit,\nâ€œnulla mora est: aut tu iugulo vel pectore telum\nconde meo! (iugulumque simul pectusque retexit)\nMors tantum vellem matrem mea fallere posset!\nMater obest minuitque necis mihi gaudia, quamvis\nnon mea mors illi, verum sua vita gemenda est.\nVos modo, ne Stygios adeam non libera manes,\nite procul, si iusta peto, tactuque viriles\nvirgineo removete manus! Acceptior illi,\nquisquis is est, quem caede mea placare paratis,\nliber erit sanguis. Siquos tamen ultima nostri\nverba movent oris (Priami vos filia regis,\nnunc captiva rogat), genetrici corpus inemptum\nreddite, neve auro redimat ius triste sepulcri,\nsed lacrimis! Tunc, cum poterat, redimebat et auro.â€�\nDixerat, at populus lacrimas, quas illa tenebat,\nnon tenet; ipse etiam flens invitusque sacerdos\npraebita coniecto rupit praecordia ferro.\nIlla super terram defecto poplite labens\npertulit intrepidos ad fata novissima vultus.\nTunc quoque cura fuit partes velare tegendas,\ncum caderet, castique decus servare pudoris.\nTroades excipiunt deploratosque recensent\nPriamidas et quid dederit domus una cruoris,\nteque gemunt, virgo, teque, o modo regia coniunx,\nregia dicta parens, Asiae florentis imago,\nnunc etiam praedae mala sors, quam victor Ulixes\nesse suam nollet, nisi quod tamen Hectora partu\nedideras: dominum matri vix repperit Hector!\nQuae corpus complexa animae tam fortis inane,\nquas totiens patriae dederat natisque viroque,\nhuic quoque dat lacrimas lacrimas in vulnera fundit\nosculaque ore tegit consuetaque pectora plangit\ncanitiemque suam concreto in sanguine verrens\nplura quidem, sed et haec laniato pectore dixit:\nâ€œNata, tuae (quid enim superest?) dolor ultime matris,\nnata, iaces, videoque tuum, mea vulnera, pectus,\net ne perdiderim quemquam sine caede meorum,\ntu quoque vulnus habes! At te, quia femina, rebar\na ferro tutam: cecidisti et femina ferro,\ntotque tuos idem fratres, te perdidit idem,\nexitium Troiae nostrique orbator, Achilles.\nAt postquam cecidit Paridis Phoebique sagittis,\n“nunc certe,” dixi, “non est metuendus Achilles!rsquo;\nNunc quoque mi metuendus erat: cinis ipse sepulti\nin genus hoc saevit, tumulo quoque sensimus hostem.\nAeacidae fecunda fui! Iacet Ilion ingens,\neventuque gravi finita est publica clades, â€”\nsed finita tamen; soli mihi Pergama restant,\nin cursuque meus dolor est: modo maxima rerum,\ntot generis natisque potens nuribusque viroque,\nnunc trahor exul, inops, tumulis avulsa meorum,\nPenelopae munus; quae me data pensa trahentem\nmatribus ostendens Ithacis â€œhaec Hectoris illa est\nclara parens, haec est” dicet “Priameia coniunx!”\nPostque tot amissos tu nunc, quae sola levabas\nmaternos luctus, hostilia busta piasti!\nInferias hosti peperi! Quo ferrea resto?\nQuidve moror? Quo me servas, annosa senectus?\nQuo, di crudeles, nisi uti nova funera cernam,\nvivacem differtis anum? Quis posse putaret\nfelicem Priamum post diruta Pergama dici?\nFelix morte sua est, nec te, mea nata, peremptam\nadspicit et vitam pariter regnumque reliquit.\nAt, puto, funeribus dotabere, regia virgo,\ncondeturque tuum monumentis corpus avitis.\nNon haec est fortuna domus: tibi munera matris\ncontingent fletus peregrinaeque haustus harenae!\nOmnia perdidimus: superest, cur vivere tempus\nin breve sustineam, proles gratissima matri,\nnunc solus, quondam minimus de stirpe virili,\nhas datus Ismario regi Polydorus in oras.\nQuid moror interea crudelia vulnera lymphis\nabluere et sparsos inmiti sanguine vultus?â€�\nDixit et ad litus passu processit anili,\nalbentes lacerata comas. “Date, Troades, urnam”\ndixerat infelix, liquidas hauriret ut undas:\nadspicit eiectum Polydori in litore corpus\nfactaque Threiciis ingentia vulnera telis!\nTroades exclamant: obmutuit illa dolore,\net pariter vocem lacrimasque introrsus obortas\ndevorat ipse dolor, duroque simillima saxo\ntorpet et adversa figit modo lumina terra,\ninterdum torvos sustollit ad aethera vultus,\nnunc positi spectat vultum, nunc vulnera nati\nvulnera praecipue, seque armat et instruit iram.â€�\nQua simul exarsit, tamquam regina maneret,\nulcisci statuit poenaeque in imagine tota est,\nutque furit catulo lactente orbata leaena\nsignaque nacta pedum sequitur, quem non videt, hostem,\nsic Hecube, postquam cum luctu miscuit iram,\nnon oblita animorum, annorum oblita suorum,\nvadit ad artificem dirae, Polymestora, caedis\nconloquiumque petit: nam se monstrare relictum\nvelle latens illi, quod nato redderet, aurum.\nCredidit Odrysius praedaeque adsuetus amore\nin secreta venit. Tum blando callidus ore\n“tolle moras, Hecube,” dixit, “da munera nato!\nOmne fore illius quod das, quod et ante dedisti,\nper superos iuro.â€� Spectat truculenta loquentem\nfalsaque iurantem tumidaque exaestuat ira\natque ita correpto captivarum agmina matrum\ninvocat et digitos in perfida lumina condit\nexpellitque genis oculos (facit ira nocentem)\nimmergitque manus, foedataque sanguine sonti\nnon lumen (neque enim superest), loca luminis haurit.\nClade sui Thracum gens inritata tyranni\nTroada telorum lapidumque incessere iactu\ncoepit. At haec missum rauco cum murmure saxum\nmorsibus insequitur, rictuque in verba parato\nlatravit, conata loqui: locus exstat et ex re\nnomen habet, veterumque diu memor illa malorum\ntum quoque Sithonios ululavit maesta per agros.\nillius Troasque suos hostesque Pelasgos,\nillius fortuna deos quoque moverat omnes,\nsic omnes, ut et ipsa Iovis coniunxque sororque\neventus Hecubam meruisse negaverit illos.\nNon vacat Aurorae, quamquam isdem faverat armis,\ncladibus et casu Troiaeque Hecubaeque moveri.\nCura deam proprior luctusque domesticus angit\nMemnonis amissi, Phrygiis quem lutea campis\nvidit Achillea pereuntem cuspide mater:\nvidit, et ille rubor, quo matutina rubescunt\ntempora, palluerat, latuitque in nubibus aether.\nAt non impositos supremis ignibus artus\nsustinuit spectare parens, sed crine soluto,\nsicut erat, magni genibus procumbere non est\ndedignata Iovis lacrimisque has addere voces:\nâ€œOmnibus inferior, quas sustinet aureus aether\n(nam mihi sunt totum rarissima templa per orbem),\ndiva tamen veni, non ut delubra diesque\ndes mihi sacrificos caliturasque ignibus aras.\nSi tamen adspicias, quantum tibi femina praestem,\ntum cum luce nova noctis confinia servo,\npraemia danda putes; sed non ea cura neque hic est\nnunc status Aurorae, meritos ut poscat honores:\nMemnonis orba mei venio, qui fortia frustra\npro patruo tulit arma suo primisque sub annis\noccidit a forti, sic vos voluistis, Achille.\nDa, precor, huic aliquem, solacia mortis, honorem,\nsumme deum rector, maternaque vulnera leni.â€�\nIuppiter adnuerat, cum Memnonis arduus alto\ncorruit igne rogus nigrique volumine fumi\ninfecere diem (veluti cum flumina natas\nexhalant nebulas, nec sol admittitur infra);\natra favilla volat glomerataque corpus in unum\ndensetur faciemque capit sumitque calorem\natque animam ex igni (levitas sua praebuit alas),\net primo similis volucri, mox vera volucris\ninsonuit pennis: pariter sonuere sorores\ninnumerae, quibus est eadem natalis origo,\nterque rogum lustrant, et consonus exit in auras\nter plangor: quarto seducunt castra volatu.\nTam duo diversa populi de parte feroces\nbella gerunt rostrisque et aduncis unguibus iras\nexercent alasque adversaque pectora iactant\ninferiaeque cadunt cineri cognata sepulto\ncorpora seque viro forti meminere creatas.\npraepetibus subitis nomen facit auctor: ab illo\nMemnonides dictae, cum sol duodena peregit\nsigna, parentali moriturae voce rebellant.\nErgo aliis latrasse Dymantida flebile visum est:\nluctibus est Aurora suis intenta, piasque\nnunc quoque dat lacrimas et toto rorat in orbe.\nNon tamen eversam Troiae cum moenibus esse\nspem quoque fata sinunt: sacra et, sacra altera, patrem\nfert umeris, venerabile onus, Cythereius heros:\nde tantis opibus praedam pius eligit illam\nAscaniumque suum profugaque per aequora classe\nfertur ab Antandro scelerataque limina Thracum\net Polydoreo manantem sanguine terram\nlinquit et utilibus ventis aestuque secundo\nintrat Apollineam sociis comitantibus urbem.\nHunc Anius, quo rege homines, antistite Phoebus\nrite colebatur, temploque domoque recepit\nurbemque ostendit delubraque nota duasque\nLatona quondam stirpes pariente retentas.\nTure dato flammis vinoque in tura profuso\ncaesarumque boum fibris de more crematis\nregia tecta petunt positisque tapetibus altis\nmunera cum liquido capiunt Cerealia Baccho.\nTum pius Anchises: â€œO Phoebi lecte sacerdos,\nfallor, an et natum, cum primum haec moenia vidi,\nbisque duas natas, quantum reminiscor, habebas?â€�\nHuic Anius niveis circumdata tempora vittis\nconcutiens et tristis ait: â€œNon falleris, heros\nmaxime: vidisti natorum quinque parentem,\nquem nunc (tanta homines rerum inconstantia versat!)\npaene vides orbum. Quod enim mihi filius absens\nauxilium, quem dicta suo de nomine tellus\nAndros habet pro patre locumque et regna tenentem?\nDelius augurium dedit huic, dedit altera Liber\nfemineae stirpi voto maiora fideque\nmunera: nam tactu natarum cuncta mearum\nin segetem laticemque meri canaeque Minervae\ntransformabantur, divesque erat usus in illis.\nHoc ubi cognovit Troiae populator Atrides,\nne non ex aliqua vestram sensisse procellam\nnos quoque parte putes, armorum viribus usus\nabstrahit invitas gremio genitoris, alantque\nimperat Argolicam caelesti munere classem.\nEffugiunt, quo quaeque potest: Euboea duabus,\net totidem natis Andros fraterna petita est.\nMiles adest et, ni dedantur, bella minatur.\nVicta metu pietas: consortia corpora poenae\ndedidit (et timido possis ignoscere fratri:\nnon hic Aeneas, non, qui defenderet Andron,\nHector erat, per quem decimum durastis in annum);\niamque parabantur captivis vincla lacertis:\nillae tollentes etiamnum libera caelo\nbracchia “Bacche pater, fer opem!” dixere, tulitque\nmuneris auctor opem, â€” si miro perdere more\nferre vocatur opem, nec qua ratione figuram\nperdiderint, potui scire aut nunc dicere possum;\nsumma mali nota est: pennas sumpsere tuaeque\nconiugis in volucres, niveas abiere columbas.â€�\nTalibus atque aliis postquam convivia dictis\nimplerunt, mensa somnum petiere remota,\ncumque die surgunt adeuntque oracula Phoebi:\nqui petere antiquam matrem cognataque iussit\nlitora; prosequitur rex et dat munus ituris,\nAnchisae sceptrum, chlamydem pharetramque nepoti,\ncratera Aeneae, quem quondam transtulit illi\nhospes ab Aoniis Therses Ismenius oris.\nMiserat hunc illi Therses, fabricaverat Alcon\nHyleus et longo caelaverat argumento.\nUrbs erat, et septem posses ostendere portas:\nhae pro nomine erant et, quae foret illa, docebant.\nAnte urbem exequiae tumulique ignesque rogique\neffusaeque comas et apertae pectora matres\nsignificant luctum: nymphae quoque flere videntur\nsiccatosque queri fontes, sine frondibus arbor\nnuda riget, rodunt arentia saxa capellae.\nEcce facit mediis natas Orione Thebis,\nagmen femineum, iugulo dare pectus aperto,\nillas demisso per inertia vulnera telo\npro populo cecidisse suo pulchrisque per urbem\nfuneribus ferri celebrique in parte cremari,\ntum de virginea geminos exire favilla,\nne genus intereat, iuvenes, quos fama Coronos\nnominat, et cineri materno ducere pompam.\nHactenus antiquo signis fulgentibus aere,\nsummus inaurato crater erat asper acantho.\nNec leviora datis Troiani dona remittunt\ndantque sacerdoti custodem turis acerram,\ndant pateram claramque auro gemmisque coronam.\nInde recordati Teucros a sanguine Teucri\nducere principium, Cretam tenuere locique\nferre diu nequiere Iovem, centumque relictis\nurbibus Ausonios optant contingere portus:\nsaevit hiems iactatque viros, Strophadumque receptos\nportubus infidis exterruit ales Aello.\nEt iam Dulichios portus Ithacamque Samonque\nNeritiasque domus, regnum fallacis Ulixis,\npraeter erant vecti: certatam lite deorum\nAmbraciam versique vident sub imagine saxum\niudicis, Actiaco quae nunc ab Apolline nota est,\nvocalemque sua terram Dodonida quercu\nChaoniosque sinus, ubi nati rege Molosso\ninpia subiectis fugere incendia pennis.\nProxima Phaeacum felicibus obsita pomis\nrura petunt, Epiros ab his regnataque vati\nButhrotos Phrygio simulataque Troia tenetur.\nInde futurorum certi, quae cuncta fideli\nPriamides Helenus monitu praedixerat, intrant\nSicaniam: tribus haec excurrit in aequora pinnis,\ne quibus imbriferos est versa Pachynos ad austros,\nmollibus expositum zephyris Lilybaeon, ad arctos\naequoris expertes spectat boreamque Peloros.\nHac subeunt Teucri, et remis aestuque secundo\nsub noctem potitur Zanclaea classis harena.\nScylla latus dextrum, laevum inrequieta Charybdis\ninfestat: vorat haec raptas revomitque carinas,\nilla feris atram canibus succingitur alvum,\nvirginis ora gerens, et, si non omnia vates\nficta reliquerunt aliquo quoque tempore virgo.\nHanc multi petiere proci; quibus illa repulsis\nad pelagi nymphas, pelagi gratissima nymphis,\nibat et elusos iuvenum narrabat amores.\nQuam, dum pectendos praebet Galatea capillos,\ntalibus adloquitur, referens suspiria, dictis:\nâ€œTe tamen, o virgo, genus haud inmite virorum\nexpetit, utque facis, potes his impune negare;\nAt mihi, cui pater est Nereus, quam caerula Doris\nenixa est, quae sum turba quoque tuta sororum,\nnon nisi per luctus licuit Cyclopis amorem\neffugere,” — et lacrimae vocem impediere loquentis.\nQuas ubi marmoreo detersit pollice virgo\net solata deam est, “refer, o carissima,” dixit.\n“neve tui causam tege (sic sum fida) doloris!”\nNereis his contra resecuta Crataeide natam est:\nâ€œAcis erat Fauno nymphaque Symaethide cretus,\nmagna quidem patrisque sui matrisque voluptas,\nnostra tamen maior: nam me sibi iunxerat uni.\nPulcher et octonis iterum natalibus actis\nsignarat teneras dubia lanugine malas.\nHunc ego, me Cyclops nulla cum fine petebat.\nEn si quaesieris, odium Cyclopis, amorne\nAcidis in nobis fuerit praesentior, edam:\npar utrumque fuit. Pro quanta potentia regni\nest, Venus alma, tui! Nempe ille inmitis et ipsis\nhorrendus silvis et visus ab hospite nullo\nimpune et magni cum dis contemptor Olympi,\nquid sit amor, sensit validaque cupidine captus\nuritur, oblitus pecorum antrorumque suorum.\nIamque tibi formae, iamque est tibi cura placendi,\niam rigidos pectis rastris, Polypheme, capillos,\niam libet hirsutam tibi falce recidere barbam\net spectare feros in aqua et componere vultus.\nCaedis amor feritasque sitisque inmensa cruoris\ncessant, et tutae veniunt abeuntque carinae.\nTelemus interea Siculam delatus ad Aetnen,\nTelemus Eurymides, quem nulla fefellerat ales,\nterribilem Polyphemon adit “lumen” que, “quod unum\nfronte geris media, rapiet tibi” dixit “Ulixes!”\nRisit et “o vatum stolidissime, falleris,” inquit,\n“altera iam rapuit!” Sic frustra vera monentem\nspernit et aut gradiens ingenti litora passu\ndegravat aut fessus sub opaca revertitur antra.\nProminet in pontum cuneatus acumine longo\ncollis utrumque latus circumfluit aequoris unda;\nhuc ferus ascendit Cyclops mediusque resedit,\nlanigerae pecudes nullo ducente secutae.\nCui postquam pinus, baculi quae praebuit usum,\nante pedes posita est, antemnis apta ferendis,\nsumptaque harundinibus compacta est fistula centum,\nsenserunt toti pastoria sibila montes,\nsenserunt undae; latitans ego rupe meique\nAcidis in gremio residens procul auribus hausi\ntalia dicta meis auditaque verba notavi:\nâ€œCandidior folio nivei, Galatea, ligustri,\nfloridior pratis, longa procerior alno,\nsplendidior vitro, tenero lascivior haedo,\nlevior adsiduo detritis aequore conchis,\nsolibus hibernis, aestiva gratior umbra,\nnobilior pomis, platano conspectior alta,\nlucidior glacie, matura dulcior uva,\nmollior et cygni plumis et lacte coacto\nsaevior indomitis eadem Galatea iuvencis,\ndurior annosa quercu, fallacior undis,\nlentior et salicis virgis et vitibus albis,\nhis inmobilior scopulis, violentior amne,\nlaudato pavone superbior, acrior igni,\nasperior tribulis, feta truculentior ursa,\nsurdior aequoribus, calcato inmitior hydro,\net, quod praecipue vellem tibi demere possem.\nNon tantum cervo claris latratibus acto,\nverum etiam ventis volucrique fugacior aura!\nAt bene si noris, pigeat fugisse morasque\nipsa tuas damnes et me retinere labores.\nSunt mihi, pars montis, vivo pendentia saxo\nantra, quibus nec sol medio sentitur in aestu\nnec sentitur hiems; sunt poma gravantia ramos,\nsunt auro similes longis in vitibus uvae,\nsunt et purpureae: tibi et has servamus et illas.\nIpsa tuis manibus silvestri nata sub umbra\nmollia fraga leges, ipsa autumnalia corna\nprunaque, non solum nigro liventia suco,\nverum etiam generosa novasque imitantia ceras.\nNec tibi castaneae me coniuge, nec tibi deerunt\narbutei fetus: omnis tibi serviet arbor.\nHoc pecus omne meum est, multae quoque vallibus errant,\nmultas silva tegit, multae stabulantur in antris.\nNec, si forte roges, possim tibi dicere, quot sint:\npauperis est numerare pecus! De laudibus harum\nnil mihi credideris: praesens potes ipse videre,\nut vix circueant distentum cruribus uber.\nSunt, fetura minor, tepidis in ovilibus agni,\nsunt quoque, par aetas, aliis in ovilibus haedi.\nLac mihi semper adest niveum: pars inde bibenda\nservatur, partem liquefacta coagula durant.\nNec tibi deliciae faciles vulgataque tantum\nmunera contingent, dammae leporesque caperque\nparve columbarum demptusve cacumine nidus:\ninveni geminos, qui tecum ludere possint,\ninter se similes, vix ut dignoscere possis,\nvillosae catulos in summis montibus ursae,\ninveni et dixi “dominae servabimus istos!”\nIam modo caeruleo nitidum caput exsere ponto,\niam, Galatea, veni, nec munera despice nostra.\nCerte ego me novi liquidaeque in imagine vidi\nnuper aquae, placuitque mihi mea forma videnti.\nAdspice, sim quantus! Non est hoc corpore maior\nIuppiter in caelo: nam vos narrare soletis,\nnescio quem regnare Iovem. Coma plurima torvos\nprominet in vultus umerosque, ut lucus, obumbrat.\nNec mea quod rigidis horrent densissima saetis\ncorpora, turpe puta turpis sine frondibus arbor,\nturpis equus, nisi colla iubae flaventia velent;\nbarba viros hirtaeque decent in corpore saetae.\nUnum est in media lumen mihi fronte, sed instar\ningentis clipei. Quid? non haec omnia magnus\nSol videt e caelo? Soli tamen unicus orbis!\nAdde, quod in vestro genitor meus aequore regnat:\nhunc tibi do socerum; tantum miserere precesque\nsupplicis exaudi! tibi enim succumbimus uni.\nQuique Iovem et caelum sperno et penetrabile fulmen,\nNerei, te veneror: tua fulmine saevior ira est. â€”\nAtque ego contemptus essem patientior huius,\nsi fugeres omnes; sed cur Cyclope repulso\nAcin amas praefersque meis complexibus Acin?\nIlle tamen placeatque sibi placeatque licebit,\nquod nollem, Galatea, tibi; modo copia detur,\nsentiet esse mihi tanto pro corpore vires!\nViscera viva traham divisaque membra per agros\nperque tuas spargam (sic se tibi misceat!) undas.\nUror enim, laesusque exaestuat acrior ignis,\ncumque suis videor translatam viribus Aetnam\npectore ferre meo: nec tu, Galatea, moveris.â€�\nTalia nequiquam questus (nam cuncta videbam)\nsurgit et ut taurus vacca furibundus adempta,\nstare nequit silvaque et notis saltibus errat:\ncum ferus ignaros nec quicquam tale timentes\nme videt atque Acin “video” que exclamat “et ista\nultima sit, faciam, veneris concordia vestrae!â€�\nTantaque vox, quantam Cyclops iratus habere\ndebuit, illa fuit: clamore perhorruit Aetne.\nAst ego vicino pavefacta sub aequore mergor,\nterga fugae dederat conversa Symaethius heros\net “fer opem, Galatea, precor, mihi! ferte, parentes”\ndixerat “et vestris periturum admittite regnis!”\nInsequitur Cyclops partemque e monte revulsam\nmittit, et extremus quamvis pervenit ad illum,\nangulus is molis totum tamen obruit Acin.\nAt nos, quod fieri solum per fata licebat,\nfecimus, ut vires adsumeret Acis avitas.\nPuniceus de mole cruor manabat, et intra\ntemporis exiguum rubor evanescere coepit\nfitque color primo turbati fluminis imbre\npurgaturque mora; tum moles tacta dehiscit,\nvivaque per rimas proceraque surgit harundo,\nosque cavum saxi sonat exsultantibus undis:\nmiraque res, subito media tenus exstitit alvo\nincinctus iuvenis flexis nova cornua cannis,\nqui, nisi quod maior, quod toto caerulus ore,\nAcis erat. Sed sic quoque erat tamen Acis, in amnem\nversus, et antiquum tenuerunt flumina nomen.â€�\nDesierat Galatea loqui, coetuque soluto\ndiscedunt placidisque natant Nereides undis.\nScylla redit (neque enim medio se credere ponto\naudet) et aut bibula sine vestibus errat harena,\naut, ubi lassata est, seductos nacta recessus\ngurgitis, inclusa sua membra refrigerat unda.\nEcce fretum scindens alti novus incola ponti,\nnuper in Euboica versis Anthedone membris,\nGlaucus adest visaeque cupidine virginis haeret\net quaecumque putat fugientem posse morari\nverba refert; fugit illa tamen veloxque timore\npervenit in summum positi prope litora montis.\nAnte fretum est ingens, apicem conlectus in unum,\nlonga sub arboribus convexus in aequora vertex:\nconstitit hic, et tuta loco, monstrumne deusne\nille sit, ignorans, admiraturque colorem\ncaesariemque umeros subiectaque terga tegentem,\nultimaque excipiat quod tortilis inguina piscis.\nSensit et innitens, quae stabat proxima, moli,\nâ€œnon ego prodigium nec sum fera belua, virgo,\nsed deus” inquit “aquae: nec maius in aequore Proteus\nius habet et Triton Athamantiadesque Palaemon.\nAnte tamen mortalis eram, sed, scilicet altis\ndeditus aequoribus, tantum exercebar in illis.\nNam modo ducebam ducentia retia pisces,\nnunc in mole sedens moderabar harundine linum.\nSunt viridi prato confinia litora, quorum\naltera pars undis, pars altera cingitur herbis,\nquas neque cornigerae morsu laesere iuvencae,\nnec placidae carpsistis oves hirtaeve capellae;\nnon apis inde tulit conlectos semine flores,\nnon data sunt capiti genialia serta, neque umquam\nfalciferae secuere manus; ego primus in illo\ncaespite consedi, dum lina madentia sicco,\nutque recenserem captivos ordine pisces,\ninsuper exposui, quos aut in retia casus\naut sua credulitas in aduncos egerat hamos.\nRes similis fictae (sed quid mihi fingere prodest?):\ngramine contacto coepit mea praeda moveri\net mutare latus terraque, ut in aequore, niti.\nDumque moror mirorque simul, fugit omnis in undas\nturba suas dominumque novum litusque relinquunt.\nObstipui dubitoque diu causamque requiro,\nnum deus hoc aliquis, num sucus fecerit herbae.\n“Quae” tamen “has” inquam “vires habet herba?”,manuque\npabula decerpsi decerptaque dente momordi.\nVix bene combiberant ignotos guttura sucos,\ncum subito trepidare intus praecordia sensi\nalteriusque rapi naturae pectus amore,\nnec potui restare diu “repetenda” que “numquam\nterra, vale!â€� dixi corpusque sub aequora mersi.\nDi maris exceptum socio dignantur honore,\nutque mihi quaecumque feram mortalia, demant,\nOceanum Tethynque rogant: ego lustror ab illis,\net purgante nefas noviens mihi carmine dicto\npectora fluminibus iubeor supponere centum;\nnec mora, diversis lapsi de partibus amnes\ntotaque vertuntur supra caput aequora nostrum.\nHactenus acta tibi possum memoranda referre,\nhactenus haec memini, nec mens mea cetera sensit.\nQuae postquam rediit, alium me corpore toto\nac fueram nuper, neque eundem mente recepi.\nHanc ego tum primum viridem ferrugine barbam\ncaesariemque meam, quam longa per aequora verro,\ningentesque umeros et caerula bracchia vidi\ncruraque pinnigero curvata novissima pisce.\nQuid tamen haec species, quid dis placuisse marinis,\nquid iuvat esse deum, si tu non tangeris istis?â€�\nTalia dicentem, dicturum plura, reliquit\nScylla deum; furit ille inritatusque repulsa\nprodigiosa petit Titanidos atria Circes.\nIamque Giganteis iniectam faucibus Aetnen\narvaque Cyclopum, quid rastra, quid usus aratri\nnescia nec quicquam iunctis debentia bubus,\nliquerat Euboicus tumidarum cultor aquarum,\nliquerat et Zanclen adversaque moenia Rhegi\nnavifragumque fretum, gemino quod litore pressum\nAusoniae Siculaeque tenet confinia terrae.\nInde manu magna Tyrrhena per aequora raptus\nherbiferos adiit colles atque atria Glaucus\nSole satae Circes, variarum plena ferarum.\nQuam simul adspexit, dicta acceptaque salute,\nâ€œdiva, dei miserere, precor! nam sola levare\ntu potes hunc,” dixit “videar modo dignior esse!\nQuanta sit herbarum, Titani, potentia, nulli\nquam mihi cognitius, qui sum mutatus ab illis.\nNeve mei non nota tibi sit causa furoris:\nlitore in Italico, Messenia moenia contra,\nScylla mihi visa est; pudor est promissa precesque\nblanditiasque meas contemptaque verba referre.\nAt tu, sive aliquod regnum est in carmine, carmen\nore move sacro, sive expugnantior herba est,\nutere temptatis operosae viribus herbae.\nNec medeare mihi sanesque haec vulnera mando,\nfineque nil opus est: partem ferat illa caloris.â€�\nAt Circe (neque enim flammis habet aptius ulla\ntalibus ingenium, seu causa est huius in ipsa,\nseu Venus indicio facit hoc offensa paterno)\ntalia verba refert. â€œMelius sequerere volentem\noptantemque eadem parilique cupidine captam.\nDignus eras ultro (poteras certeque) rogari,\net, si spem dederis, mihi crede, rogaberis ultro.\nNeu dubites adsitque tuae fiducia formae:\nen ego, cum dea sim, nitidi cum filia Solis,\ngramine cum tantum, tantum quoque carmine possim,\nut tua sim, voveo; spernentem sperne, sequenti\nredde vices unoque duas ulciscere facto!â€�\nTalia temptanti “prius” inquit “in aequore frondes”\nGlaucus â€œet in summis nascentur montibus algae,\nsospite quam Scylla nostri mutentur amores!â€�\nIndignata dea est, et laedere quatenus ipsum\nnon poterat (nec vellet amans), irascitur illi,\nquae sibi praelata est, venerisque offensa repulsa\nprotinus horrendis infamia pabula sucis\nconterit et tritis Hecateia carmina miscet\ncaerulaque induitur velamina perque ferarum\nagmen adulantum media procedit ab aula,\noppositumque petens contra Zancleia saxa\nRhegion ingreditur ferventes aestibus undas,\nin quibus ut solida ponit vestigia terra\nsummaque decurrit pedibus super aequora siccis.\nParvus erat gurges, curvos sinuatus in arcus,\ngrata quies Scyllae; quo se referebat ab aestu\net maris et caeli, medio cum plurimus orbe\nsol erat et minimas a vertice fecerat umbras.\nHunc dea praevitiat portentificisque venenis\ninquinat, hic pressos latices radice nocenti\nspargit et obscurum verborum ambage novorum\nter noviens carmen magico demurmurat ore.\nScylla venit mediaque tenus descenderat alvo,\ncum sua foedari latrantibus inguina monstris\nadspicit ac primo credens non corporis illas\nesse sui partes refugitque abigitque timetque\nora proterva canum, sed quos fugit, attrahit una\net corpus quaerens femorum crurumque pedumque,\nCerbereos rictus pro partibus invenit illis:\nstatque canum rabie subiectaque terga ferarum\ninguinibus truncis uteroque exstante coercet.\nFlevit amans Glaucus nimiumque hostiliter usae\nviribus herbarum fugit conubia Circes;\nScylla loco mansit cumque est data copia primum,\nin Circes odium sociis spoliavit Ulixen;\nmox eadem Teucras fuerat mersura carinas,\nni prius in scopulum, qui nunc quoque saxeus exstat,\ntransformata foret: scopulum quoque navita vitat.\nHunc ubi Troianae remis avidamque Charybdim\nevicere rates, cum iam prope litus adesset\nAusonium, Libycas vento referuntur ad oras.\nExcipit Aenean illic animoque domoque\nnon bene discidium Phrygii latura mariti\nSidonis; inque pyra sacri sub imagine facta\nincubuit ferro deceptaque decipit omnes.\nRursus harenosae fugiens nova moenia terrae\nad sedes Erycis fidumque relatus Acesten\nsacrificat tumulumque sui genitoris honorat;\nquasque rates Iris Iunonia paene cremarat,\nsolvit et Hippotadae regnum terrasque calenti\nsulphure fumantes Acheloiadumque relinquit\nSirenum scopulos, orbataque praeside pinus\nInarimen Prochytenque legit sterilique locatas\ncolle Pithecusas, habitantum nomine dictas.\nQuippe deum genitor, fraudem et periuria quondam\nCercopum exosus gentisque admissa dolosae,\nin deforme viros animal mutavit, ut idem\ndissimiles homini possent similesque videri,\nmembraque contraxit naresque a fronte resimas\ncontudit et rugis peraravit anilibus ora\ntotaque velatos flaventi corpora villo\nmisit in has sedes nec non prius abstulit usum\nverborum et natae dira in periuria linguae:\nposse queri tantum rauco stridore reliquit.\nHas ubi praeteriit et Parthenopeia dextra\nmoenia deseruit, laeva de parte canori\nAeolidae tumulum et, loca feta palustribus undis,\nlitora Cumarum vivacisque antra Sibyllae\nintrat, et ut manes veniat per Averna paternos,\norat. At illa diu vultum tellure moratum\nerexit tandemque deo furibunda recepto\n“magna petis” dixit, “vir factis maxime, cuius\ndextera per ferrum est, pietas spectata per ignes.\nPone tamen, Troiane, metum: potiere petitis\nElysiasque domos et regna novissima mundi\nme duce cognosces simulacraque cara parentis.\nInvia virtuti nulla est via!â€� Dixit et auro\nfulgentem ramum silva Iunonis Avernae\nmonstravit iussitque suo divellere trunco.\nParuit Aeneas et formidabilis Orci\nvidit opes atavosque suos umbramque senilem\nmagnanimi Anchisae; didicit quoque iura locorum,\nquaeque novis essent adeunda pericula bellis.\nInde ferens lassos adverso tramite passus\ncum duce Cumaea mollit sermone laborem.\nDumque iter horrendum per opaca crepuscula carpit,\n“seu dea tu praesens, seu dis gratissima” dixit,\nâ€œnuminis instar eris semper mihi meque fatebor\nmuneris esse tui, quae me loca mortis adire,\nquae loca me visae voluisti evadere mortis.\nPro quibus aerias meritis evectus ad auras\ntempla tibi statuam, tribuam tibi turis honores.â€�\nRespicit hunc vates et suspiratibus haustis\n“nec dea sum” dixit “nec sacri turis honore\nhumanum dignare caput; neu nescius erres,\nlux aeterna mihi carituraque fine dabatur,\nsi mea virginitas Phoebo patuisset amanti.\nDum tamen hanc sperat dum praecorrumpere donis\nme cupit, “elige” ait, “virgo Cumaea, quid optes:\noptatis potiere tuis.â€� Ego pulveris hausti\nostendi cumulum: quot haberet corpora pulvis,\ntot mihi natales contingere vana rogavi;\nexcidit, ut peterem iuvenes quoque protinus annos.\nHos tamen ille mihi dabat aeternamque iuventam,\nsi venerem paterer: contempto munere Phoebi\ninnuba permaneo; sed iam felicior aetas\nterga dedit, tremuloque gradu venit aegra senectus,\nquae patienda diu est (nam iam mihi saecula septem\nacta vides): superest, numeros ut pulveris aequem,\nter centum messes, ter centum musta videre.\nTempus erit, cum de tanto me corpore parvam\nlonga dies faciet consumptaque membra senecta\nad minimum redigentur onus: nec amata videbor\nnec placuisse deo; Phoebus quoque forsitan ipse\nvel non cognoscet vel dilexisse negabit:\nusque adeo mutata ferar, nullique videnda,\nvoce tamen noscar; vocem mihi fata relinquent.â€�\nTalia convexum per iter memorante Sibylla\nsedibus Euboicam Stygiis emergit in urbem\nTroius Aeneas sacrisque ex more litatis\nlitora adit nondum nutricis habentia nomen.\nHic quoque substiterat per taedia longa laborum\nNeritius Macareus, comes experientis Ulixei;\ndesertum quondam mediis e rupibus Aetnae\nnoscit Achaemeniden improvisoque repertum\nvivere miratus â€œqui de casusve deusve\nservat, Achaemenide? cur” inquit “barbara Graium\nprora vehit? petitur vestra quae terra carina?â€�\nTalia quaerenti iam non hirsutus amictu,\niam suus et spinis conserto tegmine nullis,\nfatur Achaemenides: â€œIterum Polyphemon et illos\nadspiciam fluidos humano sanguine rictus,\nhac mihi si potior domus est Ithacique carina,\nsi minus Aenean veneror genitore nec umquam\nesse satis potero, praestem licet omnia, gratus.\nQuod loquor et spiro caelumque et sidera solis\nrespicio, possimne ingratus et impius esse?\nIlle dedit, quod non anima haec Cyclopis in ora\nvenit, et ut iam nunc lumen vitale relinquam,\naut tumulo aut certe non illa condar in alvo.\nQuid mihi tunc animi (nisi si timor abstulit omnem\nsensum animumque) fuit, cum vos petere alta relictus\naequora conspexi? Volui inclamare, sed hosti\nprodere me timui: vestrae quoque clamor Ulixis\npaene rati nocuit. Vidi, cum monte revulsum\ninmanem scopulum medias permisit in undas;\nvidi iterum veluti tormenti viribus acta\nvasta Giganteo iaculantem saxa lacerto\net, ne deprimeret fluctus ventusve carinam,\npertimui, iam me non esse oblitus in illa.\nUt vero fuga vos a certa morte reduxit,\nille quidem totam gemebundus obambulat Aetnam\npraetemptatque manu silvas et luminis orbus\nrupibus incursat foedataque bracchia tabo\nin mare protendens gentem exsecratur Achivam\natque ait: â€œO si quis referat mihi casus Ulixem\naut aliquem e sociis, in quem mea saeviat ira,\nviscera cuius edam, cuius viventia dextra\nmembra mea laniem, cuius mihi sanguis inundet\nguttur et elisi trepident sub dentibus artus:\nquam nullum aut leve sit damnum mihi lucis ademptae!â€�\nHaec et plura ferox; me luridus occupat horror\nspectantem vultus etiamnum caede madentes\ncrudelesque manus et inanem luminis orbem\nmembraque et humano concretam sanguine barbam.\nmors erat ante oculos, minimum tamen ipsa doloris:\net iam prensurum, iam nunc mea viscera rebar\nin sua mersurum, mentique haerebat imago\ntemporis illius, quo vidi bina meorum\nter quater adfligi sociorum corpora terrae,\ncum super ipse iacens hirsuti more leonis\nvisceraque et carnes cumque albis ossa medullis\nsemianimesque artus avidam condebat in alvum.\nMe tremor invasit: stabam sine sanguine maestus;\nmandentemque videns eiectantemque cruentas\nore dapes et frusta mero glomerata vomentem\ntalia fingebam misero mihi fata parari\nperque dies multos latitans omnemque tremescens\nad strepitum, mortemque timens cupidusque moriri,\nglande famem pellens et mixta frondibus herba,\nsolus, inops, exspes, leto poenaeque relictus\nhanc procul adspexi longo post tempore navem\noravique fugam gestu ad litusque cucurri â€”\net movi. Graiumque ratis Troiana recepit!\nTu quoque pande tuos, comitum gratissime, casus\net ducis et turbae, quae tecum est credita ponto.â€�\nAeolon ille refert Tusco regnare profundo,\nAeolon Hippotaden, cohibentem carcere ventos;\nquos bovis inclusos tergo, memorabile munus,\nDulichium sumpsisse ducem flatuque secundo\nlucibus isse novem et terram adspexisse petitam;\nproxima post nonam cum sese aurora moveret,\ninvidia socios praedaeque cupidine victos,\nesse ratos aurum, dempsisse ligamina ventis;\ncum quibus isse retro, per quas modo venerat undas,\nAeoliique ratem portus repetisse tyranni.\n“Inde Lami veterem Laestrygonis” inquit “in urbem\nvenimus. Antiphates terra regnabat in illa.\nMissus ad hunc ego sum, numero comitante duorum,\nvixque fuga quaesita salus comitique mihique:\ntertius e nobis Laestrygonis impia tinxit\nora cruore suo. Fugientibus instat et agmen\nconcitat Antiphates. Coeunt et saxa trabesque\nconiciunt merguntque viros merguntque carinas.\nUna tamen, quae nos ipsumque vehebat Ulixen,\neffugit. Amissa sociorum parte dolentes\nmultaque conquesti terris adlabimur illis,\nquas procul hinc cernis (procul hinc, mihi crede, videnda\ninsula, visa mihi!), tuque o iustissime Troum,\nnate dea (neque enim finito Marte vocandus\nhostis es, Aenea), moneo, fuge litora Circes.\nNos quoque Circaeo religata in litore pinu,\nAntiphatae memores inmansuetique Cyclopis,\nire negabamus vel tecta ignota subire;\nsorte sumus lecti, sors me fidumque Politen\nEurylochumque simul nimiique Elpenora vini\nbisque novem socios Circaea ad moenia misit.\nQuae simul attigimus stetimusque in limine tecti,\nmille lupi mixtaeque lupis ursique leaeque\noccursu fecere metum, sed nulla timenda\nnullaque erat nostro factura in corpore vulnus.\nQuin etiam blandas movere per aera caudas\nnostraque adulantes comitant vestigia, donec\nexcipiunt famulae perque atria marmore tecta\nad dominam ducunt: pulchro sedet illa recessu,\nsollemni solio, pallamque induta nitentem\ninsuper aurato circumvelatur amictu.\nNereides nymphaeque simul, quae vellera motis\nnulla trahunt digitis nec fila sequentia ducunt:\ngramina disponunt sparsosque sine ordine flores\nsecernunt calathis variasque coloribus herbas;\nipsa quod hae faciunt opus, exigit, ipsa, quis usus\nquove sit in folio, quae sit concordia mixtis,\nnovit et advertens pensas examinat herbas.\nHaec ubi nos vidit, dicta acceptaque salute,\ndiffudit vultus et reddidit omina voce.\nNec mora, misceri tosti iubet hordea grani\nmellaque vimque meri cum lacte coagula passo,\nquique sub hac lateant furtim dulcedine, sucos\nadicit. Accipimus sacra data pocula dextra.\nQuae simul arenti sitientes hausimus ore,\net tetigit summos virga dea dira capillos,\n(et pudet et referam!) saetis horrescere coepi\nnec iam posse loqui, pro verbis edere raucum\nmurmur et in terram toto procumbere vultu;\nosque meum sensi pando occallescere rostro,\ncolla tumere toris, et qua modo pocula parte\nsumpta mihi fuerant, illa vestigia feci,\ncumque eadem passis (tantum medicamina possunt!)\nclaudor hara, solumque suis caruisse figura\nvidimus Eurylochum: solus data pocula fugit.\nQuae nisi vitasset, pecoris pars una manerem\nnunc quoque saetigeri, nec tantae cladis ab illo\ncertior ad Circen ultor venisset Ulixes.\nPacifer huic dederat florem Cyllenius album,\nmoly vocant superi, nigra radice tenetur;\ntutus eo monitisque simul caelestibus intrat\nille domum Circes, et ad insidiosa vocatus\npocula, conantem virga mulcere capillos\nreppulit et stricto pavidam deterruit ense.\nInde fides dextraeque datae, thalamoque receptus\nconiugii dotem sociorum corpora poscit.\nSpargimur ignotae sucis melioribus herbae\npercutimurque caput conversae verbere virgae,\nverbaque dicuntur dictis contraria verbis.\nQuo magis illa canit, magis hoc tellure levati\nerigimur, saetaeque cadunt, bifidosque relinquit\nrima pedes, redeunt umeri et subiecta lacertis\nbracchia sunt: flentem flentes amplectimur ipsi\nhaeremusque ducis collo nec verba locuti\nulla priora sumus quam nos testantia gratos.\nAnnua nos illic tenuit mora, multaque praesens\ntempore tam longo vidi, multa auribus hausi,\nhoc quoque cum multis, quod clam mihi rettulit una\nquattuor e famulis ad talia sacra paratis.\nCum duce namque meo Circe dum sola moratur,\nilla mihi niveo factum de marmore signum\nostendit iuvenale, gerens in vertice picum,\naede sacra positum multisque insigne coronis.\nQuis foret et quare sacra coleretur in aede,\ncur hanc ferret avem, quaerenti et scire volenti\n“accipe” ait “Macareu, dominaeque potentia quae sit\nhinc quoque disce meae: tu dictis adice mentem!\nPicus in Ausoniis, proles Saturnia terris\nrex fuit, utilium bello studiosus equorum;\nforma viro, quam cernis, erat: licet ipse decorem\nadspicias fictaque probes ab imagine veram.\nPar animus formae; nec adhuc spectasse per annos\nquinquennem poterat Graia quater Elide pugnam.\nIlle suos dryadas Latiis in montibus ortas\nverterat in vultus, illum fontana petebant\nnumina, naiades, quas Albula, quasque Numici,\nquas Anienis aquae cursuque brevissimus Almo\nNarve tulit praeceps et opacae Farfarus umbrae,\nquaeque colunt Scythicae stagnum nemorale Dianae\nfinitimosque lacus; spretis tamen omnibus unam\nille colit nymphen, quam quondam in colle Palati\ndicitur Ionio peperisse Venilia Iano.\nHaec ubi nubilibus primum maturuit annis,\npraeposito cunctis Laurenti tradita Pico est,\nrara quidem facie, sed rarior arte canendi,\nunde Canens dicta est: silvas et saxa movere\net mulcere feras et flumina longa morari\nore suo volucresque vagas retinere solebat.\nQuae dum feminea modulatur carmina voce,\nexierat tecto Laurentes Picus in agros,\nindigenas fixurus apros, tergumque premebat\nacris equi, laevaque hastilia bina ferebat,\npoeniceam fulvo chlamydem contractus ab auro.\nVenerat in silvas et filia Solis easdem,\nutque novas legeret fecundis collibus herbas,\nnomine dicta suo Circaea reliquerat arva.\nQuae simul ac iuvenem, virgultis abdita, vidit,\nobstipuit: cecidere manu, quas legerat, herbae,\nflammaque per totas visa est errare medullas.\nUt primum valido mentem conlegit ab aestu,\nquid cuperet, fassura fuit: ne posset adire,\ncursus equi fecit circumfususque satelles.\n“Non” ait “effugies, vento rapiare licebit,\nsi modo me novi, si non evanuit omnis\nherbarum virtus et non mea carmina fallunt.â€�\nDixit et effigiem, nullo cum corpore, falsi\nfinxit apri praeterque oculos transcurrere regis\niussit et in densum trabibus nemus ire videri,\nplurima qua silva est et equo loca pervia non sunt.\nHaud mora: continuo praedae petit inscius umbram\nPicus equique celer spumantia terga relinquit\nspemque sequens vanam silva pedes errat in alta.\nConcipit illa preces et verba precantia dicit\nignotosque deos ignoto carmine adorat,\nquo solet et niveae vultum confundere Lunae\net patrio capiti bibulas subtexere nubes.\nTum quoque cantato densetur carmine caelum,\net nebulas exhalat humus, caecisque vagantur\nlimitibus comites, et abest custodia regis.\nNacta locum tempusque “per, o, tua lumina” dixit,\nâ€œquae mea ceperunt, perque hanc, pulcherrime, formam,\nquae facit, ut supplex tibi sim dea, consule nostris\nignibus et socerum, qui pervidet omnia, Solem\naccipe, nec durus Titanida despice Circen!â€�\nDixerat. Ille ferox ipsamque precesque relinquit\net “quaecumque es” ait, “non sum tuus: altera captum\nme tenet et teneat per longum, comprecor, aevum!\nNec venere externa socialia foedera laedam,\ndum mihi Ianigenam servabunt fata Canentem!â€�\nSaepe retemptatis precibus Titania frustra\n“non impune feres, neque” ait “reddere Canenti,\nlaesaque quid faciat, quid amans, quid femina disces.â€�\nTum bis ad occasum, bis se convertit ad ortus,\nter iuvenem baculo tetigit, tria carmina dixit.\nIlle fugit, sed se solito velocius ipse\ncurrere miratur: pennas in corpore vidit,\nseque novam subito Latiis accedere silvis\nindignatus avem duro fera robora rostro\nfigit et iratus longis dat vulnera ramis.\nPurpureum chlamydis pennae traxere colorem,\nfibula quod fuerat vestemque momorderat aurum,\npluma fit, et fulvo cervix praecingitur auro,\nnec quicquam antiquum Pico nisi nomina restat.\nInterea comites, clamato saepe per agros\nnequiquam Pico nullaque in parte reperto,\ninveniunt Circen (nam iam tenuaverat auras\npassaque erat nebulas ventis ac sole recludi)\ncriminibusque premunt veris regemque reposcunt\nvimque ferunt saevisque parant incessere telis.\nIlla nocens spargit virus sucosque veneni\net Noctem noctisque deos Ereboque chaoque\nconvocat et longis Hecaten ululatibus orat:\nexsiluere loco (dictu mirabile) silvae,\ningemuitque solum, vicinaque palluit arbor,\nsparsaque sanguineis maduerunt pabula guttis,\net lapides visi mugitus edere raucos,\net latrare canes et humus serpentibus atris\nsqualere et tenues animae volitare videntur.\nAttonitum monstris vulgus pavet: illa paventis\nora venenata tetigit mirantia virga,\ncuius ab attactu variarum monstra ferarum\nin iuvenes veniunt: nulli sua mansit imago.\nSparserat occiduus Tartessia litora Phoebus,\net frustra coniunx oculis animoque Canentis\nexspectatus erat: famuli populusque per omnes\ndiscurrunt silvas atque obvia lumina portant;\nnec satis est nymphae flere et lacerare capillos\net dare plangorem (facit et tamen omnia) seque\nproripit ac Latios errat vesana per agros.\nSex illam noctes, tetidem redeuntia solis\nlumina viderunt inopem somnique cibique\nper iuga, per valles, qua fors ducebat, euntem.\nUltimus adspexit Thybris luctuque viaque\nfessam et iam longa ponentem corpora ripa.\nIllic cum lacrimis ipso modulata dolore\nverba sono tenui maerens fundebat, ut olim\ncarmina iam moriens canit exequialia cygnus.\nLuctibus extremis teneras liquefacta medullas\ntabuit inque leves paulatim evanuit auras;\nfama tamen signata loco est, quem rite Canentem\nnomine de nymphae veteres dixere Camenae.â€�\nTalia multa mihi longum narrata per annum\nvisaque sunt. Resides et desuetudine tardi\nrursus inire fretum, rursus dare vela iubemur.\nAncipitesque vias et iter Titania vastum\ndixerat et saevi restare pericula ponti.\nPertimui, fateor, nactusque hoc litus adhaesi.â€�\nFinierat Macareus. Urnaque Aeneia nutrix\ncondita marmoreo tumulo breve carmen habebat:\nHIC ME CAIETAM NOTAE PIETATIS ALUMNUS\nEREPTAM ARGOLICO QUO DEBUIT IGNE CREMAVIT.\nSolvitur herboso religatus ab aggere funis,\net procul insidias infamataeque relinquunt\ntecta deae lucosque petunt, ubi nubilus umbra\nin mare cum flava prorumpit Thybris harena;\nFaunigenaeque domo potitur nataque Latini,\nnon sine Marte tamen: bellum cum gente feroci\nsuscipitur, pactaque furit pro coniuge Turnus.\nConcurrit Latio Tyrrhenia tota, diuque\nardua sollicitis victoria quaeritur armis.\nAuget uterque suas externo robore vires,\net multi Rutulos, multi Troiana tuentur\ncastra. Neque Aeneas Euandri ad moenia frustra,\nat Venulus frustra profugi Diomedis ad urbem\nvenerat: ille quidem sub Iapyge maxima Dauno\nmoenia condiderat dotaliaque arva tenebat.\nSed Venulus Turni postquam mandata peregit\nauxilium petiit, vires Aetolius heros\nexcusat: nec se aut soceri committere pugnae\nvelle sui populos, aut quos e gente suorum\narmet habere ullos, â€œneve haec commenta putetis,\nadmonitu quamquam luctus renoventur amari\nperpetiar memorare tamen. Postquam alta cremata est\nIlion et Danaas paverunt Pergama flammas,\nNaryciusque heros, a virgine virgine rapta,\nquam meruit poenam solus, digessit in omnes,\nspargimur et ventis inimica per aequora rapti\nfulmina, noctem, imbres, iram caelique marisque\nperpetimur Danai cumulumque Capherea cladis.\nNeve morer referens tristes ex ordine casus,\nGraecia tum potuit Priamo quoque flenda videri.\nMe tamen armiferae servatum cura Minervae\nfluctibus eripuit, patriis sed rursus ab agris\npellor, et antiquo memores de vulnere poenas\nexigit alma Venus, tantosque per alta labores\naequora sustinui, tantos terrestribus armis,\nut mihi felices sint illi saepe vocati,\nquos communis hiems importunusque Caphereus\nmersit aquis, vellemque horum pars una fuissem.\nUltima iam passi comites belloque fretoque\ndeficiunt finemque rogant erroris, at Acmon\nfervidus ingenio, tum vero et cladibus asper,\nâ€œquid superest, quod iam patientia nostra recuset\nferre, viri?” dixit; “quid habet Cytherea, quod ultra\n(velle puta!) faciat? Nam dum peiora timentur,\nest locus in vulnus: sors autem ubi pessima rerum,\nsub pedibus timor est securaque summa malorum.\nAudiat ipsa licet, et, quod facit, oderit omnes\nsub Diomede viros, odium tamen illius omnes\nspernimus: et magno stat magna potentia nobis!â€�\nTalibus iratam Venerem Pleuronius Acmon\ninstimulat verbis stimulisque resuscitat iram.\nDicta placent paucis: numeri maioris amici\nAcmona corripimus; cui respondere volenti\nvox pariter vocisque via est tenuata, comaeque\nin plumas abeunt, plumis nova colla teguntur\npectoraque et tergum, maiores bracchia pennas\naccipiunt, cubitusque leves sinuatur in alas.\nMagna pedis digitos pars occupat, oraque cornu\nindurata rigent finemque in acumine ponunt.\nHunc Lycus, hunc Idas et cum Rhexenore Nycteus,\nhunc miratur Abas: et dum mirantur, eandem\naccipiunt faciem, numerusque ex agmine maior\nsubvolat et remos plausis circumvolat alis.\nSi volucrum quae sit dubiarum forma, requiris,\nut non cygnorum, sic albis proxima cygnis.\nVix equidem has sedes et Iapygis arida Dauni\narva gener teneo minima cum parte meorum.â€�\nHactenus Oenides. Venulus Calydonia regna\nPeucetiosque sinus Messapiaque arva relinquit.\nIn quibus antra videt, quae multa nubila silva\net levibus cannis manantia semicaper Pan\nnunc tenet, at quodam tenuerunt tempore nymphae.\nApulus has illa pastor regione fugatas\nterruit et primo subita formidine movit,\nmox, ubi mens rediit et contempsere sequentem,\nad numerum motis pedibus duxere choreas.\nImprobat has pastor, saltuque imitatus agresti\naddidit obscenis convicia rustica dictis,\nnec prius os tacuit, quam guttura condidit arbor:\narbore enim sucoque licet cognoscere mores;\nquippe notam linguae bacis oleaster amaris\nexhibet: asperitas verborum cessit in illas.\nHinc ubi legati rediere, negata ferentes\narma Aetola sibi, Rutuli sine viribus illis\nbella instructa gerunt, multumque ab utraque cruoris\nparte datur; fert ecce avidas in pinea Turnus\ntexta faces, ignesque timent, quibus unda pepercit.\nIamque picem et ceras alimentaque cetera flammae\nMulciber urebat perque altum ad carbasa malum\nibat, et incurvae fumabant transtra carinae:\ncum memor has pinus Idaeo vertice caesas\nsancta deum genetrix tinnitibus aera pulsi\naeris et inflati complevit murmure buxi,\nperque leves domitis invecta leonibus auras\nâ€œinrita sacrilega iactas incendia dextra,\nTurne!” ait. “Eripiam, nec me patiente cremabit\nignis edax nemorum partes et membra meorum.â€�\nIntonuit dicente dea, tonitrumque secuti\ncum saliente graves ceciderunt grandine nimbi,\naeraque et tumidum subitis concursibus aequor\nAstraei turbant et eunt in proelia fratres.\nE quibus alma parens unius viribus usa\nstuppea praerupit Phrygiae retinacula puppis\nfertque rates pronas medioque sub aequore mergit;\nrobore mollito lignoque in corpora verso\nin capitum facies puppes mutantur aduncae,\nin digitos abeunt et crura natantia remi,\nquodque prius fuerat, latus est mediisque carina\nsubdita navigiis spinae mutatur in usum,\nlina comae molles, antemnae bracchia fiunt,\ncaerulus, ut fuerat, color est; quasque ante timebant,\nillas virgineis exercent lusibus undas\nnaides aequoreae durisque in montibus ortae\nmolle fretum celebrant nec eas sua tangit origo.\nNon tamen oblitae, quam multa pericula saepe\npertulerint pelago, iactatis saepe carinis\nsupposuere manus, nisi siqua vehebat Achivos:\ncladis adhuc Phrygiae memores, odere Pelasgos\nNeritiaeque ratis viderunt fragmina laetis\nvultibus et laetis videre rigescere puppem\nvultibus Alcinoi saxumque increscere ligno.\nSpes erat, in nymphas animata classe marinas,\nposse metu monstri Rutulum desistere bello:\nperstat, habetque deos pars utraque, quodque deorum est\ninstar, habent animos; nec iam dotalia regna\nnec sceptrum soceri, nec te, Lavinia virgo,\nsed vicisse petunt deponendique pudore\nbella gerunt, tandemque Venus victricia nati\narma videt, Turnusque cadit, cadit Ardea, Turno\nsospite dicta potens. Quem postquam barbarus ensis\nabstulit et tepida latuerunt tecta favilla,\ncongerie e media tum primum cognita praepes\nsubvolat et cineres plausis everberat alis.\nEt sonus et macies et pallor et omnia, captam\nquae deceant urbem, nomen quoque mansit in illa\nurbis; et ipsa suis deplangitur Ardea pennis.\nIamque deos omnes ipsamque Aeneia virtus\nIunonem veteres finire coegerat iras,\ncum, bene fundatis opibus crescentis Iuli,\ntempestivus erat caelo Cythereius heros:\nambieratque Venus superos, colloque parentis\ncircumfusa sui “numquam mihi” dixerat “ullo\ntempore dure pater, nunc sis mitissimus, opto,\nAeneaeque meo, qui te de sanguine nostro\nfecit avum, quamvis parvum des, optime, numen,\ndummodo des aliquod: satis est inamabile regnum\nadspexisse semel, Stygios semel isse per amnes.â€�\nAdsensere dei, nec coniunx regia vultus\nimmotos tenuit placatoque adnuit ore;\ntum pater “estis” ait “caelesti numine digni,\nquaeque petis, pro quoque petis: cape, nata, quod optas!â€�\nFatus erat: gaudet gratesque agit illa parenti,\nperque leves auras iunctis invecta columbis\nlitus adit Laurens, ubi tectus harundine serpit\nin freta flumineis vicina Numicius undis.\nHunc iubet Aeneae, quaecumque obnoxia morti,\nabluere et tacito deferre sub aequora cursu;\ncorniger exsequitur Veneris mandata suisque,\nquidquid in Aenea fuerat mortale, repurgat\net respergit aquis: pars optima restitit illi.\nLustratum genetrix divino corpus odore\nunxit et ambrosia cum dulci nectare mixta\ncontigit os fecitque deum, quem turba Quirini\nnuncupat Indigetem temploque arisque recepit.\nInde sub Ascanii dicione binominis Alba\nresque Latina fuit. Succedit Silvius illi.\nQuo satus antiquo tenuit repetita Latinus\nnomina cum sceptro. Clarus subit Alba Latinum.\nEpytus ex illo est; post hunc Capetusque Capysque,\nsed Capys ante fuit. Regnum Tiberinus ab illis\ncepit et in Tusci demersus fluminis undis\nnomina fecit aquae; de quo Remulusque feroxque\nAcrota sunt geniti. Remulus maturior annis\nfulmineo periit, imitator fulminis, ictu.\nFratre suo sceptrum moderatior Acrota forti\ntradit Aventino, qui, quo regnarat, eodem\nmonte iacet positus tribuitque vocabula monti.\nIamque Palatinae summam Proca gentis habebat.\nRege sub hoc Pomona fuit, qua nulla Latinas\ninter hamadryadas coluit sollertius hortos\nnec fuit arborei studiosior altera fetus.\nUnde tenet nomen: non silvas illa nec amnes,\nrus amat et ramos felicia poma ferentes.\nNec iaculo gravis est, sed adunca dextera falce,\nqua modo luxuriem premit et spatiantia passim\nbracchia compescit, fisso modo cortice lignum\ninserit et sucos alieno praestat alumno;\nnec sentire sitim patitur bibulaeque recurvas\nradicis fibras labentibus inrigat undis:\nhic amor, hoc studium; veneris quoque nulla cupido est.\nVim tamen agrestum metuens pomaria claudit\nintus et accessus prohibet refugitque viriles.\nQuid non et satyri, saltatibus apta iuventus,\nfecere et pinu praecincti cornua Panes\nSilenusque, suis semper iuvenalior annis,\nquique deus fures vel falce vel inguine terret,\nut poterentur ea? Sed enim superabat amando\nhos quoque Vertumnus neque erat felicior illis.\nO quotiens habitu duri messoris aristas\ncorbe tulit verique fuit messoris imago!\nTempora saepe gerens faeno religata recenti\ndesectum poterat gramen versasse videri;\nsaepe manu stimulos rigida portabat, ut illum\niurasses fessos modo disiunxisse iuvencos.\nFalce data frondator erat vitisque putator;\ninduerat scalas: lecturum poma putares;\nmiles erat gladio, piscator harundine sumpta.\nDenique per multas aditum sibi saepe figuras\nrepperit, ut caperet spectatae gaudia formae.\nIlle etiam picta redimitus tempora mitra,\ninnitens baculo, positis per tempora canis,\nadsimulavit anum cultosque intravit in hortos\npomaque mirata est “tanto” que “potentior!” inquit,\npaucaque laudatae dedit oscula, qualia numquam\nvera dedisset anus, glaebaque incurva resedit\nsuspiciens pandos autumni pondere ramos.\nUlmus erat contra speciosa nitentibus uvis:\nquam socia postquam pariter cum vite probavit,\n“at si staret” ait “caelebs sine palmite truncus,\nnil praeter frondes, quare peteretur, haberet;\nhaec quoque, quae iuncta est, vitis requiescit in illo:\nsi non nupta foret, terrae acclinata iaceret.\nTu tamen exemplo non tangeris arboris huius\nconcubitusque fugis nec te coniungere curas.\nAtque utinam velles! Helene non pluribus esset\nsollicitata procis nec quae Lapitheia movit\nproelia nec coniunx nimium tardantis Ulixei.\nNunc quoque, cum fugias averserisque petentes,\nmille viri cupiunt et semideique deique\net quaecumque tenent Albanos numina montes.\nSed tu, si sapies, si te bene iungere anumque\nhanc audire voles, quae te plus omnibus illis,\nplus quam credis, amo, vulgares reice taedas\nVertumnumque tori socium tibi selige! pro quo\nme quoque pignus habes (neque enim sibi notior ille est,\nquam mihi); nec passim toto vagus errat in orbe:\nhaec loca magna colit; nec, uti pars magna procorum,\nquam modo vidit, amat: tu primus et ultimus illi\nardor eris, solique suos tibi devovet annos.\nAdde, quod est iuvenis, quod naturale decoris\nmunus habet formasque apte fingetur in omnes,\net quod erit iussus, iubeas licet omnia, fiet.\nQuid quod amatis idem? quod, quae tibi poma coluntur,\nprimus habet laetaque tenet tua munera dextra?\nSed neque iam fetus desiderat arbore demptos,\nnec, quas hortus alit, cum sucis mitibus herbas,\nnec quicquam, nisi te; miserere ardentis et ipsum,\nquod petit, ore meo praesentem crede precari\nultoresque deos et pectora dura perosam\nIdalien memoremque time Rhamnusidis iram!\nQuoque magis timeas (etenim mihi multa vetustas\nscire dedit), referam tota notissima Cypro\nfacta, quibus flecti facile et mitescere possis.\nViderat a veteris generosam sanguine Teucri\nIphis Anaxareten, humili de stirpe creatus,\nviderat et totis perceperat ossibus aestum\nluctatusque diu, postquam ratione furorem\nvincere non potuit, supplex ad limina venit\net modo nutrici miserum confessus amorem,\nne sibi dura foret, per spes oravit alumnae,\net modo de multis blanditus cuique ministris\nsollicita petiit propensum voce favorem;\nsaepe ferenda dedit blandis sua verba tabellis,\ninterdum madidas lacrimarum rore coronas\npostibus intendit posuitque in limine duro\nmolle latus tristisque serae convicia fecit.\nSaevior illa freto surgente cadentibus Haedis,\ndurior et ferro, quod Noricus excoquit ignis,\net saxo, quod adhuc vivum radice tenetur,\nspernit et inridet factisque inmitibus addit\nverba superba ferox et spe quoque fraudat amantem.\nNon tulit impatiens longi tormenta doloris\nIphis et ante fores haec verba novissima dixit:\nâ€œVincis, Anaxarete, neque erunt tibi taedia tandem\nulla ferenda mei: laetos molire triumphos\net Paeana voca nitidaque incingere lauru!\nVincis enim, moriorque libens: age, ferrea, gaude!\nCerte aliquid laudare mei cogeris amoris,\nNon tamen ante tui curam fugisse memento,\nquam vitam, geminaque simul mihi luce carendum est.\nNec tibi fama mei ventura est nuntia leti:\nipse ego, ne dubites, adero praesensque videbor,\ncorpore ut exanimi crudelia lumina pascas.\nSi tamen, o superi, mortalia facta videtis,\neste mei memores (nihil ultra lingua precari\nsustinet) et longo facite ut narremur in aevo,\net, quae dempsistis vitae, date tempora famae!â€�\nDixit, et ad postes ornatos saepe coronis\numentes oculos et pallida bracchia tollens,\ncum foribus laquei religaret vincula summis,\n“haec tibi serta placent, crudelis et impia?” dixit,\ninseruitque caput, sed tum quoque versus ad illam,\natque onus infelix elisa fauce pependit.\nIcta pedum motu est adapertaque ianua factum\nprodidit. Exclamant famuli frustraque levatum\n(nam pater occiderat) referunt ad limina matris;\naccipit illa sinu complexaque frigida nati\nmembra sui postquam miserarum verba parentum\nedidit et matrum miserarum facta peregit,\nfunera ducebat mediam lacrimosa per urbem\nluridaque arsuro portabat membra feretro.\nForte viae vicina domus, qua flebilis ibat\npompa, fuit, duraeque sonus plangoris ad aures\nvenit Anaxaretae, quam iam deus ultor agebat:\nmota “tamen videamus” ait “miserabile funus”\net patulis iniit tectum sublime fenestris;\nvixque bene impositum lecto prospexerat Iphin,\nderiguere oculi, calidusque e corpore sanguis\ninducto pallore fugit, conataque retro\nferre pedes haesit, conata avertere vultus\nhoc quoque non potuit, paulatimque occupat artus,\nquod fuit in duro iam pridem pectore, saxum.\nNeve ea ficta putes, dominae sub imagine signum\nservat adhuc Salamis: Veneris quoque nomine templum\nProspicientis habet. â€” Quorum memor, o mea, lentos\npone, precor, fastus et amanti iungere, nymphe.\nSic tibi nil vernum nascentia frigus adurat\npoma nec excutiant rapidi florentia venti!'\nHaec ubi nequiquam formae deus aptus anili\nedidit, in iuvenem rediit et anilia demit\ninstrumenta sibi talisque apparuit illi,\nqualis ubi oppositas nitidissima solis imago\nevicit nubes nullaque obstante reluxit,\nvimque parat: sed vi non est opus, inque figura\ncapta dei nymphe est et mutua vulnera sensit.\nProximus Ausonias iniusti miles Amuli\nrexit opes, Numitorque senex amissa nepotis\nmunere regna capit, festisque Palilibus urbis\nmoenia conduntur, Tatiusque patresque Sabini\nbella gerunt, arcisque via Tarpeia reclusa\ndignam animam poena congestis exuit armis.\nInde sati Curibus tacitorum more luporum\nore premunt voces et corpora victa sopore\ninvadunt portasque petunt, quas obice firmo\nclauserat Iliades: unam tamen ipsa reclusit\nnec strepitum verso Saturnia cardine fecit.\nSola Venus portae cecidisse repagula sensit\net clausura fuit, nisi quod rescindere numquam\ndis licet acta deum. Iano loca iuncta tenebant\nnaides Ausoniae gelido rorantia fonte:\nhas rogat auxilium, nec nymphae iusta petentem\nsustinuere deam venasque et flumina fontis\nelicuere sui; nondum tamen invia Iani\nora patentis erant, neque iter praecluserat unda:\nlurida supponunt fecundo sulphura fonti\nincenduntque cavas fumante bitumine venas.\nViribus his aliisque vapor penetravit ad ima\nfontis, et Alpino modo quae certare rigori\naudebatis aquae, non ceditis ignibus ipsis!\nFlammifera gemini fumant adspergine postes,\nportaque, nequiquam rigidis promissa Sabinis,\nfonte fuit praestructa novo, dum Martius arma\nindueret miles; quae postquam Romulus ultro\nobtulit, et strata est tellus Romana Sabinis\ncorporibus strata estque suis, generique cruorem\nsanguine cum soceri permiscuit impius ensis,\npace tamen sisti bellum nec in ultima tantum\ndecertare placet Tatiumque accedere regno.\nOcciderat Tatius, populisque aequata duobus,\nRomule, iura dabas, posita cum casside Mavors\ntalibus adfatur divumque hominumque parentem:\nâ€œTempus adest, genitor, quoniam fundamine magno\nres Romana valet et praeside pendet ab uno,\npraemia (sunt promissa mihi dignoque nepoti!)\nsolvere et ablatum terris imponere caelo.\nTu mihi concilio quondam praesente deorum\n(nam memoro memorique animo pia verba notavi)\n“unus erit, quem tu tolles in caerula caeli”\ndixisti: rata sit verborum summa tuorum!â€�\nAdnuit omnipotens et nubibus aera caecis\nocculuit tonitruque et fulgure terruit orbem:\nquae sibi promissae sensit rata signa rapinae\ninnixusque hastae pressos temone cruento\nimpavidus conscendit equos Gradivus et ictu\nverberis increpuit pronusque per aera lapsus\nconstitit in summo nemorosi colle Palati\nreddentemque suo non regia iura Quiriti\nabstulit Iliaden: corpus mortale per auras\ndilapsum tenues, ceu lata plumbea funda\nmissa solet medio glans intabescere caelo.\nPulchra subit facies et pulvinaribus altis\ndignior, est qualis trabeati forma Quirini.\nFlebat ut amissum coniunx, cum regia Iuno\nIrin ad Hersiliam descendere limite curvo\nimperat et vacuae sua sic mandata referre:\nâ€œO et de Latio, o et de gente Sabina\npraecipuum, matrona, decus, dignissima tanti\nante fuisse viri, coniunx nunc esse Quirini,\nsiste tuos fletus et, si tibi cura videndi\nconiugis est, duce me lucum pete, colle Quirini\nqui viret et templum Romani regis obumbrat.â€�\nParet et in terram pictos delapsa per arcus\nHersilien iussis compellat vocibus Iris.\nIlla verecundo vix tollens lumina vultu\nâ€œo, dea, namque mihi nec, quae sis, dicere promptum est,\net liquet esse deam, duc, o duc” inquit “et offer\nconiugis ora mihi, quem si modo posse videre\nfata semel dederint, caelum accepisse fatebor.â€�\nNec mora, Romuleos cum virgine Thaumantea\ningreditur colles: ibi sidus ab aethere lapsum\ndecidit in terras, a cuius lumine flagrans\nHersilie crines cum sidere cessit in auras.\nHanc manibus notis Romanae conditor urbis\nexcipit et priscum pariter cum corpore nomen\nmutat Horamque vocat, quae nunc dea iuncta Quirino est.\nQuaeritur interea quis tantae pondera molis\nsustineat tantoque queat succedere regi:\ndestinat imperio clarum praenuntia veri\nfama Numam; non ille satis cognosse Sabinae\ngentis habet ritus: animo maiora capaci\nconcipit et, quae sit rerum natura, requirit.\nHuius amor curae, patria Curibusque relictis,\nfecit ut Herculei penetraret ad hospitis urbem.\nGraia quis Italicis auctor posuisset in oris\nmoenia, quaerenti sic e senioribus unus\nrettulit indigenis, veteris non inscius aevi:\nâ€œDives ab Oceano bubus Iove natus Hiberis\nlitora felici tenuisse Lacinia cursu\nfertur et, armento teneras errante per herbas,\nipse domum magni nec inhospita tecta Crotonis\nintrasse et requie longum relevasse laborem\natque ita discedens “aevo” dixisse “nepotum\nhic locus urbis eritâ€�; promissaque vera fuerunt.\nNam fuit Argolico generatus Alemone quidam\nMyscelos, illius dis acceptissimus aevi.\nHunc super incumbens pressum gravitate soporis\nclaviger adloquitur: â€œLapidosas Aesaris undas\ni, pete diversi! Patrias, age, desere sedes!â€�\net, nisi paruerit multa ac metuenda minatur;\npost ea discedunt pariter somnusque deusque.\nSurgit Alemonides tacitaque recentia mente\nvisa refert, pugnatque diu sententia secum:\nnumen abire iubet, prohibent discedere leges,\npoenaque mors posita est patriam mutare volenti.\nCandidus Oceano nitidum caput abdiderat Sol,\net caput extulerat densissima sidereum Nox:\nvisus adesse idem deus est eademque monere\net, nisi paruerit, plura et graviora minari.\nPertimuit patriumque simul transferre parabat\nin sedes penetrale novas: fit murmur in urbe,\nspretarumque agitur legum reus; utque peracta est\ncausa prior crimenque patens sine teste probatum,\nsqualidus ad superos tollens reus ora manusque\nâ€œo cui ius caeli bis sex fecere labores,\nfer, precor” inquit, “opem! nam tu mihi criminis auctor.”\nMos erat antiquus niveis atrisque lapillis,\nhis damnare reos, illis absolvere culpa;\ntunc quoque sic lata est sententia tristis, et omnis\ncalculus inmitem demittitur ater in urnam.\nQuae simul effudit numerandos versa lapillos,\nomnibus e nigro color est mutatus in album,\ncandidaque Herculeo sententia numine facta\nsolvit Alemoniden. Grates agit ille parenti\nAmphitryoniadae, ventisque faventibus aequor\nnavigat Ionium, Sallentinumque Neretum\npraeterit et Sybarin Crimisenque et Iapygis arva;\nvixque pererratis, quae spectant litora, terris,\ninvenit Aesarei fatalia fluminis ora\nnec procul hinc tumulum, sub quo sacrata Crotonis\nossa tegebat humus, iussaque ibi moenia terra\ncondidit et nomen tumulati traxit in urbem.â€�\nTalia constabat certa primordia fama\nesse loci positaeque Italis in finibus urbis.\nVir fuit hic, ortu Samius, sed fugerat una\net Samon et dominos odioque tyrannidis exsul\nsponte erat, isque, licet caeli regione remotos,\nmente deos adiit et quae natura negabat\nvisibus humanis, oculis ea pectoris hausit,\ncumque animo et vigili perspexerat omnia cura,\nin medium discenda dabat coetusque silentum\ndictaque mirantum magni primordia mundi\net rerum causas et, quid natura, docebat,\nquid deus, unde nives, quae fulminis esset origo,\nIuppiter an venti discussa nube tonarent,\nquid quateret terras, qua sidera lege mearent â€”\net quodcumque latet; primusque animalia mensis\narguit imponi, primus quoque talibus ora\ndocta quidem solvit, sed non et credita, verbis:\nâ€œParcite, mortales, dapibus temerare nefandis\ncorpora! Sunt fruges, sunt deducentia ramos\npondere poma suo tumidaeque in vitibus uvae,\nsunt herbae dulces, sunt quae mitescere flamma\nmollirique queant; nec vobis lacteus umor\neripitur, nec mella thymi redolentia flore:\nprodiga divitias alimentaque mitia tellus\nsuggerit atque epulas sine caede et sanguine praebet.\nCarne ferae sedant ieiunia, nec tamen omnes:\nquippe equus et pecudes armentaque gramine vivunt.\nAt quibus ingenium est inmansuetumque ferumque,\nArmeniae tigres iracundique leones\ncumque lupis ursi, dapibus cum sanguine gaudent.\nHeu quantum scelus est in viscera viscera condi\ncongestoque avidum pinguescere corpore corpus\nalteriusque animantem animantis vivere leto!\nScilicet in tantis opibus, quas optima matrum\nterra parit, nil te nisi tristia mandere saevo\nvulnera dente iuvat ritusque referre Cyclopum,\nnec, nisi perdideris alium, placare voracis\net male morati poteris ieiunia ventris?\nAt vetus illa aetas, cui fecimus aurea nomen,\nfetibus arboreis et, quas humus educat, herbis\nfortunata fuit nec polluit ora cruore.\nTunc et aves tutae movere per aera pennas,\net lepus impavidus mediis erravit in arvis,\nnec sua credulitas piscem suspenderat hamo:\ncuncta sine insidiis nullamque timentia fraudem\nplenaque pacis erant. Postquam non utilis auctor\nvictibus invidit, quisquis fuit ille, deorum\ncorporeasque dapes avidam demersit in alvum,\nfecit iter sceleri, primoque e caede ferarum\nincaluisse potest maculatum sanguine ferrum\n(idque satis fuerat), nostrumque petentia letum\ncorpora missa neci salva pietate fatemur:\nsed quam danda neci, tam non epulanda fuerunt.\nLongius inde nefas abiit, et prima putatur\nhostia sus meruisse mori, quia semina pando\neruerit rostro spemque interceperit anni.\nVite caper morsa Bacchi mactatus ad aras\ndicitur ultoris; nocuit sua culpa duobus!\nQuid meruistis oves, placidum pecus, inque tuendos\nnatum homines, pleno quae fertis in ubere nectar,\nmollia quae nobis vestras velamina lanas\npraebetis vitaque magis quam morte iuvatis?\nQuid meruere boves, animal sine fraude dolisque,\ninnocuum, simplex, natum tolerare labores?\nInmemor est demum nec frugum munere dignus,\nqui potuit curvi dempto modo pondere aratri\nruricolam mactare suum, qui trita labore\nilla, quibus totiens durum renovaverat arvum,\ntot dederat messes, percussit colla securi.\nNec satis est, quod tale nefas committitur: ipsos\ninscripsere deos sceleri, numenque supernum\ncaede laboriferi credunt gaudere iuvenci.\nVictima labe carens et praestantissima forma\n(nam placuisse nocet) vittis insignis et auro\nsistitur ante aras auditque ignara precantem\nimponique suae videt inter cornua fronti,\nquas coluit, fruges percussaque sanguine cultros\ninficit in liquida praevisos forsitan unda.\nProtinus ereptas viventi pectore fibras\ninspiciunt mentesque deum scrutantur in illis:\nunde (fames homini vetitorum tanta ciborum!)\naudetis vesci, genus o mortale? Quod, oro,\nne facite, et monitis animos advertite nostris!\nCumque boum dabitis caesorum membra palato,\nmandere vos vestros scite et sentite colonos.\nEt quoniam deus ora movet, sequar ora moventem\nrite deum Delphosque meos ipsumque recludam\naethera et augustae reserabo oracula mentis.\nMagna nec ingeniis investigata priorum\nquaeque diu latuere, canam; iuvat ire per alta\nastra, iuvat terris et inerti sede relicta\nnube vehi validique umeris insistere Atlantis\npalantesque homines passim ac rationis egentes\ndespectare procul trepidosque obitumque timentes\nsic exhortari seriemque evolvere fati:\nO genus attonitum gelidae formidine mortis,\nquid Styga, quid manes et nomina vana timetis,\nmateriem vatum, falsique pericula mundi?\nCorpora, sive rogus flamma, seu tabe vetustas\nabstulerit, mala posse pati non ulla putetis!\nMorte carent animae, semperque priore relicta\nsede novis domibus vivunt habitantque receptae.\nIpse ego (nam memini) Troiani tempore belli\nPanthoides Euphorbus eram, cui pectore quondam\nhaesit in adverso gravis hasta minoris Atridae:\ncognovi clipeum, laevae gestamina nostrae,\nnuper Abanteis templo Iunonis in Argis.\nOmnia mutantur, nihil interit: errat et illinc\nhuc venit, hinc illuc, et quoslibet occupat artus\nspiritus eque feris humana in corpora transit\ninque feras noster nec tempore deperit ullo;\nutque novis facilis signatur cera figuris\nnec manet ut fuerat nec formas servat easdem,\nsed tamen ipsa eadem est: animam sic semper eandem\nesse, sed in varias doceo migrare figuras.\nErgo, ne pietas sit victa cupidine ventris,\nparcite, vaticinor, cognatas caede nefanda\nexturbare animas, nec sanguine sanguis alatur!\nEt quoniam magno feror aequore plenaque ventis\nvela dedi: nihil est toto, quod perstet, in orbe.\nCuncta fluunt, omnisque vagans formatur imago;\nipsa quoque adsiduo labuntur tempora motu,\nnon secus ac flumen, neque enim consistere flumen\nnec levis hora potest, sed ut unda impellitur unda\nurgeturque eadem veniente urgetque priorem,\ntempora sic fugiunt pariter pariterque sequuntur\net nova sunt semper; nam quod fuit ante, relictum est,\nfitque quod haud fuerat, momentaque cuncta novantur.\nCernis et emensas in lucem tendere noctes,\net iubar hoc nitidum nigrae succedere nocti.\nNec color est idem caelo, cum lassa quiete\ncuncta iacent media, cumque albo Lucifer exit\nclarus equo rursusque alius, cum praevia lucis\ntradendum Phoebo Pallantias inficit orbem.\nIpse dei clipeus, terra cum tollitur ima,\nmane rubet, terraque, rubet cum conditur ima,\ncandidus in summo est, melior natura quod illic\naetheris est terraeque procul contagia fugit.\nNec par aut eadem nocturnae forma Dianae\nesse potest umquam, semperque hodierna sequente,\nsi crescit, minor est, maior, si contrahit orbem.\nQuid? non in species succedere quattuor annum\nadspicis, aetatis peragentem imitamina nostrae?\nNam tener ac lactens puerique simillimus aevo\nvere novo est: tunc herba nitens et roboris expers\nturget et insolida est et spe delectat agrestes.\nOmnia tunc florent, florumque coloribus almus\nludit ager, neque adhuc virtus in frondibus ulla est.\nTransit in aestatem post ver robustior annus\nfitque valens iuvenis: neque enim robustior aetas\nulla nec uberior, nec quae magis ardeat, ulla est.\nExcipit autumnus, posito fervore iuventae\nmaturus mitisque, inter iuvenemque senemque\ntemperie medius, sparsus quoque tempora canis.\nInde senilis hiems tremulo venit horrida passu,\naut spoliata suos, aut quos habet, alba capillos.\nNostra quoque ipsorum semper requieque sine ulla\ncorpora vertuntur, nec, quod fuimusve sumusve,\ncras erimus; fuit illa dies, qua semina tantum\nspesque hominum primae matrisque habitavimus alvo.\nArtifices natura manus admovit et angi\ncorpora visceribus distentae condita matris\nnoluit eque domo vacuas emisit in auras.\nEditus in lucem iacuit sine viribus infans;\nmox quadrupes rituque tulit sua membra ferarum,\npaulatimque tremens et nondum poplite firmo\nconstitit adiutis aliquo conamine nervis.\nInde valens veloxque fuit spatiumque iuventae\ntransit et emeritis medii quoque temporis annis\nlabitur occiduae per iter declive senectae.\nSubruit haec aevi demoliturque prioris\nrobora, fletque Milon senior, cum spectat inanes\n(illos, qui fuerant solidorum mole tororum\nHerculeis similes!) fluidos pendere lacertos;\nFlet quoque, ut in speculo rugas adspexit aniles,\nTyndaris et secum, cur sit bis rapta, requirit.\nTempus edax rerum, tuque, invidiosa vetustas,\nomnia destruitis, vitiataque dentibus aevi\npaulatim lenta consumitis omnia morte.\nHaec quoque non perstant, quae nos elementa vocamus,\nquasque vices peragant, (animos adhibete!) docebo.\nQuattuor aeternus genitalia corpora mundus\ncontinet; ex illis duo sunt onerosa suoque\npondere in inferius, tellus atque unda, feruntur,\net totidem gravitate carent nulloque premente\nalta petunt, aer atque aere purior ignis.\nQuae quamquam spatio distant, tamen omnia fiunt\nex ipsis et in ipsa cadunt, resolutaque tellus\nin liquidas rarescit aquas, tenuatus in auras\naeraque umor abit, dempto quoque pondere rursus\nin superos aer tenuissimus emicat ignes.\nInde retro redeunt, idemque retexitur ordo;\nignis enim densum spissatus in aera transit,\nhic in aquas, tellus glomerata cogitur unda.\nNec species sua cuique manet, rerumque novatrix\nex aliis alias reddit natura figuras:\nnec perit in toto quicquam, mihi credite, mundo,\nsed variat faciemque novat, nascique vocatur\nincipere esse aliud, quam quod fuit ante, morique\ndesinere illud idem. Cum sint huc forsitan illa,\nhaec translata illuc, summa tamen omnia constant.\nNil equidem durare diu sub imagine eadem\ncrediderim: sic ad ferrum venistis ab auro,\nsaecula, sic totiens versa est fortuna locorum.\nVidi ego, quod fuerat quondam solidissima tellus,\nesse fretum, vidi factas ex aequore terras:\net procul a pelago conchae iacuere marinae,\net vetus inventa est in montibus ancora summis.\nQuodque fuit campus, vallem decursus aquarum\nfecit, et eluvie mons est deductus in aequor,\neque paludosa siccis humus aret harenis,\nquaeque sitim tulerant, stagnata paludibus ument.\nHic fontes natura novos emisit, at illic\nclausit, et antiquis tam multa tremoribus orbis\nflumina prosiliunt aut excaecata residunt.\nSic ubi terreno Lycus est epotus hiatu,\nexsistit procul hinc alioque renascitur ore:\nSic modo combibitur, tecto modo gurgite lapsus\nredditur Argolicis ingens Erasinus in arvis,\net Mysum, capitisque sui ripaeque prioris\npaenituisse ferunt, alia nunc ire Caicum;\nnec non Sicanias volvens Amenanus harenas\nnunc fluit, interdum suppressis fontibus aret.\nAnte bibebatur, nunc, quas contingere nolis,\nfundit Anigros aquas, postquam, nisi vatibus omnis\neripienda fides, illic lavere bimembres\nvulnera, clavigeri quae fecerat Herculis arcus.\nQuid? non et Scythicis Hypanis de montibus ortus,\nqui fuerat dulcis, salibus vitiatur amaris?\nFluctibus ambitae fuerant Antissa Pharosque\net Phoenissa Tyros, quarum nunc insula nulla est.\nLeucada continuam veteres habuere coloni:\nnunc freta circueunt. Zancle quoque iuncta fuisse\ndicitur Italiae, donec confinia pontus\nabstulit et media tellurem reppulit unda.\nSi quaeras Helicen et Burin, Achaidas urbes,\ninvenies sub aquis, et adhuc ostendere nautae\ninclinata solent cum moenibus oppida mersis.\nEst prope Pittheam tumulus Troezena, sine ullis\narduus arboribus, quondam planissima campi\narea, nunc tumulus; nam (res horrenda relatu!)\nvis fera ventorum, caecis inclusa cavernis,\nexspirare aliqua cupiens luctataque frustra\nliberiore frui caelo, cum carcere rima\nnulla foret toto nec pervia flatibus esset,\nextentam tumefecit humum, ceu spiritus oris\ntendere vesicam solet aut derepta bicorni\nterga capro; tumor ille loci permansit et alti\ncollis habet speciem longoque induruit aevo.\nPlurima cum subeant audita et cognita nobis,\npauca super referam. Quid? non et lympha figuras\ndatque capitque novas? Medio tua, corniger Ammon,\nunda die gelida est, ortuque obituque calescit.\nAdmotis Athamanas aquis accendere lignum\nnarratur, minimos cum luna recessit in orbes.\nFlumen habent Cicones, quod potum saxea reddit\nviscera, quod tactis inducit marmora rebus.\nCrathis et huic Sybaris, nostris conterminus oris\nelectro similes faciunt auroque capillos.\nQuodque magis mirum est, sunt qui non corpora tantum,\nverum animos etiam valeant mutare liquores.\nCui non audita est obscenae Salmacis undae\nAethiopesque lacus? Quos siquis faucibus hausit,\naut furit, aut patitur mirum gravitate soporem.\nClitorio quicumque sitim de fonte levavit,\nvina fugit gaudetque meris abstemius undis,\nseu vis est in aqua calido contraria vino,\nsive, quod indigenae memorant, Amythaone natus,\nProetidas attonitas postquam per carmen et herbas\neripuit furiis, purgamina mentis in illas\nmisit aquas odiumque meri permansit in undis.\nHuic fluit effectu dispar Lyncestius amnis;\nquem quicumque parum moderato gutture traxit,\nhaud aliter titubat, quam si mera vina bibisset.\nEst locus Arcadiae (Pheneum dixere priores),\nambiguis suspectus aquis, quas nocte timeto:\nnocte nocent potae, sine noxa luce bibuntur.\nSic alias aliasque lacus et flumina vires\nconcipiunt, tempusque fuit, quo navit in undis,\nnunc sedet Ortygie. Timuit concursibus Argo\nundarum sparsas Symplegadas elisarum,\nquae nunc inmotae perstant ventisque resistunt.\nNec, quae sulphureis ardet fornacibus, Aetne\nignea semper erit, neque enim fuit ignea semper.\nNam sive est animal tellus et vivit habetque\nspiramenta locis flammam exhalantia multis,\nspirandi mutare vias, quotiensque movetur,\nhas finire potest, illas aperire cavernas;\nsive leves imis venti cohibentur in antris\nsaxaque cum saxis et habentem semina flammae\nmateriam iactant, ea concipit ictibus ignem,\nantra relinquentur sedatis frigida ventis;\nsive bitumineae rapiunt incendia vires\nluteave exiguis ardescunt sulphura fumis:\nnempe ubi terra cibos alimentaque pinguia flammae\nnon dabit absumptis per longum viribus aevum\nnaturaeque suum nutrimen deerit edaci,\nnon feret illa famem desertaque deseret ignis.\nEsse viros fama est in Hyperborea Pallene,\nqui soleant levibus velari corpora plumis,\nolim Tritoniacam noviens subiere paludem.\nHaud equidem credo: sparsae quoque membra venenis\nexercere artes Scythides memorantur easdem.\nSiqua fides rebus tamen est addenda probatis,\nnonne vides, quaecumque mora fluidoque calore\ncorpora tabescunt, in parva animalia verti?\nI quoque, delectos mactatos obrue tauros\n(cognita res usu) de putri viscere passim\nflorilegae nascuntur apes, quae more parentum\nrura colunt operique favent in spemque laborant;\npressus humo bellator equus crabronis origo est;\nconcava litoreo si demas bracchia cancro,\ncetera supponas terrae, de parte sepulta\nscorpius exibit caudaque minabitur unca;\nquaeque solent canis frondes intexere filis\nagrestes tineae (res observata colonis)\nferali mutant cum papilione figuram.\nSemina limus habet virides generantia ranas,\net generat truncas pedibus, mox apta natando\ncura dat, utque eadem sint longis saltibus apta,\nposterior superat partes mensura priores.\nNec catulus, partu quem reddidit ursa recenti,\nsed male viva caro est: lambendo mater in artus\nfingit et in formam, quantam capit ipsa, reducit.\nNonne vides, quos cera tegit sexangula, fetus\nmelliferarum apium sine membris corpora nasci\net serosque pedes serasque adsumere pennas?\nIunonis volucrem, quae cauda sidera portat,\narmigerumque Iovis Cythereiadasque columbas\net genus omne avium mediis e partibus ovi,\nni sciret fieri, quis nasci posse putaret?\nSunt qui, cum clauso putrefacta est spina sepulcro,\nmutari credant humanas angue medullas.\nHaec tamen ex aliis generis primordia ducunt:\nuna est, quae reparet seque ipsa reseminet, ales.\nAssyrii phoenica vocant; non fruge neque herbis,\nsed turis lacrimis et suco vivit amomi.\nHaec ubi quinque suae complevit saecula vitae,\nilicis in ramis tremulaeque cacumine palmae\nunguibus et puro nidum sibi construit ore.\nQuo simul ac casias et nardi lenis aristas\nquassaque cum fulva substravit cinnama murra,\nse super imponit finitque in odoribus aevum.\nInde ferunt, totidem qui vivere debeat annos,\ncorpore de patrio parvum phoenica renasci.\nCum dedit huic aetas vires, onerique ferendo est,\nponderibus nidi ramos levat arboris altae\nfertque pius cunasque suas patriumque sepulcrum,\nperque leves auras Hyperionis urbe potitus\nante fores sacras Hyperionis aede reponit.\nSi tamen est aliquid mirae novitatis in istis,\nalternare vices et quae modo femina tergo\npassa marem est, nunc esse marem miremur hyaenam;\nid quoque, quod ventis animal nutritur et aura,\nprotinus adsimulat, tetigit quoscumque colores.\nVicta racemifero lyncas dedit India Baccho:\ne quibus, ut memorant, quidquid vesica remisit,\nvertitur in lapides et congelat aere tacto.\nSic et curalium quo primum contigit auras\ntempore, durescit: mollis fuit herba sub undis.\nDesinet ante dies et in alto Phoebus anhelos\naequore tinget equos, quam consequar omnia verbis\nin species translata novas: sic tempora verti\ncernimus atque illas adsumere robora gentes,\nconcidere has. Sic magna fuit censuque virisque\nperque decem potuit tantum dare sanguinis annos,\nnunc humilis veteres tantummodo Troia ruinas\net pro divitiis tumulos ostendit avorum.\nNunc quoque Dardaniam fama est consurgere Romam,\nAppenninigenae quae proxima Thybridis undis\nmole sub ingenti rerum fundamina ponit:\nhaec igitur formam crescendo mutat et olim\nimmensi caput orbis erit. Sic dicere vates\nfaticinasque ferunt sortes quantumque recordor,\ndixerat Aeneae, cum res Troiana labaret,\nPriamides Helenus flenti dubioque salutis:\nâ€œNate dea, si nota satis praesagia nostrae\nmentis habes, non tota cadet te sospite Troia!\nFlamma tibi ferrumque dabunt iter: ibis et una\nPergama rapta feres, donec Troiaeque tibique\nexternum patrio contingat amicius arvum.\nUrbem etiam cerno Phrygios debere nepotes,\nquanta nec est nec erit nec visa prioribus annis.\nHanc alii proceres per saecula longa potentem,\nsed dominam rerum de sanguine natus Iuli\nefficiet; quo cum tellus erit usa, fruentur\naetheriae sedes, caelumque erit exitus illi.â€�\nHaec Helenum cecinisse penatigero Aeneae\nmente memor refero, cognataque moenia laetor\ncrescere et utiliter Phrygibus vicisse Pelasgos.\nNe tamen oblitis ad metam tendere longe\nexspatiemur equis, caelum et quodcumque sub illo est,\ninmutat formas tellusque et quidquid in illa est:\nnos quoque, pars mundi, quoniam non corpora solum,\nverum etiam volucres animae sumus inque ferinas\npossumus ire domos pecudumque in corpora condi,\ncorpora, quae possunt animas habuisse parentum\naut fratrum aut aliquo iunctorum foedere nobis\naut hominum certe, tuta esse et honesta sinamus\nneve Thyesteis cumulemus viscera mensis!\nQuam male consuescit, quam se parat ille cruori\nimpius humano, vituli qui guttura cultro\nrumpit et inmotas praebet mugitibus aures,\naut qui vagitus similes puerilibus haedum\nedentem iugulare potest, aut alite vesci,\ncui dedit ipse cibos! Quantum est, quod desit in istis\nad plenum facinus? Quo transitus inde paratur?\nBos aret aut mortem senioribus imputet annis,\nhorriferum contra borean ovis arma ministret,\nubera dent saturae manibus pressanda capellae!\nRetia cum pedicis laqueosque artesque dolosas\ntollite nec volucrem viscata fallite virga,\nnec formidatis cervos includite pennis,\nnec celate cibis uncos fallacibus hamos!\nPerdite, siqua nocent, verum haec quoque perdite tantum:\nora vacent epulis alimentaque mitia carpant!â€�\nTalibus atque aliis instructum pectora dictis\nin patriam remeasse ferunt ultroque petitum\naccepisse Numam populi Latiaris habenas.\nConiuge qui felix nympha ducibusque Camenis\nsacrificos docuit ritus gentemque feroci\nadsuetam bello pacis traduxit ad artes.\nQui postquam senior regnumque aevumque peregit,\nexstinctum Latiaeque nurus populusque patresque\ndeflevere Numam; nam coniunx urbe relicta\nvallis Aricinae densis latet abdita silvis\nsacraque Oresteae gemitu questuque Dianae\nimpedit: a! quotiens nymphae nemorisque lacusque,\nne faceret, monuere et consolantia verba\ndixerunt. Quotiens flenti Theseius heros\n“siste modum!” dixit, “ne que enim fortuna querenda\nsola tua est; similes aliorum respice casus:\nmitius ista feres, utinamque exempla dolentem\nnon mea te possent relevare! Sed et mea possunt.\nFando aliquem Hippolytum vestras puto, contigit aures\ncredulitate patris, sceleratae fraude novercae\noccubuisse neci: mirabere, vixque probabo,\nsed tamen ille ego sum. Me Pasiphaeia quondam\ntemptatum frustra patrium temerare cubile,\nquod voluit, voluisse, infelix crimine verso\n(indiciine metu magis offensane repulsae?)\ndamnavit, meritumque nihil pater eicit urbe\nhostilique caput prece detestatur euntis.\nPittheam profugo curru Troezena petebam,\niamque Corinthiaci carpebam litora ponti,\ncum mare surrexit, cumulusque inmanis aquarum\nin montis speciem curvari et crescere visus\net dare mugitus summoque cacumine findi.\nCorniger hinc taurus ruptis expellitur undis,\npectoribusque tenus molles erectus in auras\nnaribus et patulo partem maris evomit ore.\nCorda pavent comitum. Mihi mens interrita mansit\nexsiliis contenta suis: cum colla feroces\nad freta convertunt adrectisque auribus horrent\nquadrupedes monstrique metu turbantur et altis\npraecipitant currum scopulis; ego ducere vana\nfrena manu spumis albentibus oblita luctor\net retro lentas tendo resupinus habenas.\nNec vires tamen has rabies superasset equorum.\nni rota, perpetuum qua circumvertitur axem,\nstipitis occursu fracta ac disiecta fuisset.\nExcutior curru, lorisque tenentibus artus\nviscera viva trahi nervosque in stipe teneri,\nmembra rapi partim, partim reprensa relinqui,\nossa gravem dare fracta sonum fessamque videres\nexhalari animam nullasque in corpore partes,\nnoscere quas posses; unumque erat omnia vulnus.\nNum potes aut audes cladi componere nostrae,\nnympha, tuam? Vidi quoque luce carentia regna\net lacerum fovi Phlegethontide corpus in unda,\nnec nisi Apollineae valido medicamine prolis\nreddita vita foret; quam postquam fortibus herbis\natque ope Paeonia Dite indignante recepi,\ntum mihi, ne praesens augerem muneris huius\ninvidiam, densas obiecit Cynthia nubes,\nutque forem tutus possemque impune videri,\naddidit aetatem nec cognoscenda reliquit\nora mihi Cretenque diu dubitavit habendam\ntraderet an Delon: Delo Creteque relictis\nhic posuit nomenque simul, quod possit equorum\nadmonuisse, iubet deponere, “qui” que “fuisti\nHippolytus” dixit, “nunc idem Virbius esto!”\nHoc nemus inde colo, de disque minoribus unus\nnumine sub dominae lateo atque accenseor illi.â€�\nNon tamen Egeriae luctus aliena levare\ndamna valent, montisque iacens radicibus imis\nliquitur in lacrimas, donec pietate dolentis\nmota soror Phoebi gelidum de corpore fontem\nfecit et aeternas artus tenuavit in undas.\nEt nymphas tetigit nova res, et Amazone natus\nhaud aliter stupuit, quam cum Tyrrhenus arator\nfatalem glaebam mediis adspexit in arvis\nsponte sua primum nulloque agitante moveri,\nsumere mox hominis terraeque amittere formam\noraque venturis aperire recentia fatis\n(indigenae dixere Tagen, qui primus Etruscam\nedocuit gentem casus aperire futuros);\nutve Palatinis haerentem collibus olim\ncum subito vidit frondescere Romulus hastam,\nquae radice nova, non ferro stabat adacto\net iam non telum, sed lenti viminis arbor\nnon exspectatas dabat admirantibus umbras;\naut sua fluminea cum vidit Cipus in unda\ncornua (vidit enim) falsamque in imagine credens\nesse fidem, digitis ad frontem saepe relatis,\nquae vidit, tetigit, nec iam sua lumina damnans\nrestitit, ut victor domito veniebat ab hoste,\nad caelumque manus et eodem lumina tollens\n“quiquid” ait, “superi, monstro portenditur isto,\nseu laetum est, patriae laetum populoque Quirini,\nsive minax, mihi sit!â€� viridique e caespite factas\nplacat odoratis herbosas ignibus aras\nvinaque dat pateris mactatarumque bidentum,\nquid sibi significent, trepidantia consulit exta.\nQuae simul adspexit Tyrrhenae gentis haruspex,\nmagna quidem rerum molimina vidit in illis,\nnon manifesta tamen. Cum vero sustulit acre\na pecudis fibris ad Cipi cornua lumen,\n“rex” ait, “o salve! Tibi enim, tibi, Cipe, tuisque\nhic locus et Latiae parebunt cornibus arces.\nTu modo rumpe moras portasque intrare patentes\nadpropera! sic fata iubent; namque urbe receptus\nrex eris et sceptro tutus potiere perenni.â€�\nRettulit ille pedem torvamque a moenibus urbis\navertens faciem “procul a! procul omina” dixit\nâ€œtalia di pellant! Multoque ego iustius aevum\nexsul agam, quam me videant Capitolia regem!â€�\nDixit et extemplo populumque gravemque senatum\nconvocat, ante tamen pacali cornua lauro\nvelat; et aggeribus factis a milite forti\ninsistit priscosque deos e more precatus\n“est” ait “hic unus, quem vos nisi pellitis urbe,\nrex erit. Is qui sit, signo, non nomine dicam:\ncornua fronte gerit. Quem vobis indicat augur,\nsi Romam intrarit, famularia iura daturum.\nIlle quidem potuit portas inrumpere apertas,\nsed nos obstitimus, quamvis coniunctior illo\nnemo mihi est. Vos urbe virum prohibete, Quirites,\nvel, si dignus erit, gravibus vincite catenis,\naut finite metum fatalis morte tyranni!â€�\nQualia succinctis, ubi trux insibilat eurus,\nmurmura pinetis fiunt, aut qualia fluctus\naequorei faciunt, siquis procul audiat illos,\ntale sonat populus; sed per confusa frementis\nverba tamen vulgi vox eminet una “quis ille est?”,\net spectant frontes praedictaque cornua quaerunt.\nRursus ad hos Cipus “quem poscitis” inquit, “habetis”\net dempta capiti, populo prohibente, corona\nexhibuit gemino praesignia tempora cornu.\nDemisere oculos omnes gemitumque dedere\natque illud meritis clarum (quis credere possit?)\ninviti videre caput; nec honore carere\nulterius passi, festam imposuere coronam.\nAt proceres, quoniam muros intrare vetaris,\nruris honorati tantum tibi, Cipe, dedere,\nquantum depresso subiectis bubus aratro\ncomplecti posses ad finem lucis ab ortu,\ncornuaque aeratis miram referentia formam\npostibus insculpunt, longum mansura per aevum.\nPandite nunc, Musae, praesentia numina vatum\n(scitis enim, nec vos fallit spatiosa vetustas,)\nunde Coroniden circumflua Thybridis alti\ninsula Romuleae sacris adiecerit urbis.\nDira lues quondam Latias vitiaverat auras,\npallidaque exsangui squalebant corpora morbo.\nFuneribus fessi postquam mortalia cernunt\ntemptamenta nihil, nihil artes posse medentum,\nauxilium caeleste petunt mediamque tenentes\norbis humum Delphos adeunt, oracula Phoebi,\nutque salutifera miseris succurrere rebus\nsorte velit tantaeque urbis mala finiat, orant:\net locus et laurus et, quas habet ipse, pharetras\nintremuere simul, cortinaque reddidit imo\nhanc adyto vocem pavefactaque pectora movit:\nâ€œQuod petis hinc, propiore loco, Romane, petisses,\net pete nunc propiore loco! nec Apolline vobis,\nqui minuat luctus, opus est, sed Apolline nato.\nIte bonis avibus prolemque accersite nostram!â€�\nIussa dei prudens postquam accepere senatus,\nquam colat, explorant, iuvenis Phoebeius urbem,\nquique petant ventis Epidauria litora mittunt.\nQuae simul incurva missi tetigere carina,\nconcilium Graiosque patres adiere, darentque,\noravere, deum, qui praesens funera gentis\nfiniat Ausoniae: certas ita dicere sortes.\nDissidet et variat sententia, parsque negandum\nnon putat auxilium, multi retinere suamque\nnon emittere opem nec numina tradere suadent:\ndum dubitant, seram pepulere crepuscula lucem,\numbraque telluris tenebras induxerat orbi,\ncum deus in somnis opifer consistere visus\nante tuum, Romane, torum, sed qualis in aede\nesse solet, baculumque tenens agreste sinistra\ncaesariem longae dextra deducere barbae\net placido tales emittere pectore voces:\nâ€œPone metus! Veniam simulacraque nostra relinquam.\nHunc modo serpentem, baculum qui nexibus ambit,\nperspice et usque nota visu, ut cognoscere possis!\nVertar in hunc, sed maior ero tantusque videbor,\nin quantum verti caelestia corpora debent.â€�\nExtemplo cum voce deus, cum voce deoque\nsomnus abit, somnique fugam lux alma secuta est.\nPostera sidereos aurora fugaverat ignes:\nincerti, quid agant, proceres ad templa petiti\nperveniunt operosa dei, quaque ipse morari\nsede velit, signis caelestibus indicet, orant.\nVix bene desierant, cum cristis aureus altis\nin serpente deus praenuntia sibila misit\nadventuque suo signumque arasque foresque\nmarmoreumque solum fastigiaque aurea movit\npectoribusque tenus media sublimis in aede\nconstitit atque oculos circumtulit igne micantes.\nTerrita turba pavet. Cognovit numina castos\nevinctus vitta crines albente sacerdos:\nâ€œEn deus est deus est! Animis linguisque favete,\nquisquis ades!” dixit. “Sis, o pulcherrime, visus\nutiliter populosque iuves tua sacra colentes !â€�\nQuisquis adest, visum venerantur numen, et omnes\nverba sacerdotis referunt geminata piumque\nAeneadae praestant et mente et voce favorem.\nAdnuit his motisque deus rata pignora cristis\net repetita dedit vibrata sibila lingua.\nTum gradibus nitidis delabitur oraque retro\nflectit et antiquas abiturus respicit aras\nadsuetasque domos habitataque templa salutat.\nInde per iniectis adopertam floribus ingens\nserpit humum flectitque sinus mediamque per urbem\ntendit ad incurvo munitos aggere portus.\nRestitit hic agmenque suum turbaeque sequentis\nofficium placido visus dimittere vultu\ncorpus in Ausonia posuit rate: numinis illa\nsensit onus, pressa estque dei gravitate carina;\nAeneadae gaudent caesoque in litore tauro\ntorta coronatae solvunt retinacula navis.\nImpulerat levis aura ratem: deus eminet alte,\nimpositaque premens puppim cervice recurvam\ncaeruleas despectat aquas modicisque per aequor\nIonium zephyris sextae Pallantidos ortu\nItaliam tenuit praeterque Lacinia templo\nnobilitata deae Scylaceaque litora fertur;\nlinquit Iapygiam laevisque Amphrisia remis\nsaxa fugit, dextra praerupta Celennia parte,\nRomethiumque legit Caulonaque Naryciamque,\nevincitque fretum Siculique angusta Pelori\nHippotadaeque domos regis Temesesque metalla,\nLeucosiamque petit tepidique rosaria Paesti.\nInde legit Capreas promunturiumque Minervae\net Surrentino generosos palmite colles\nHerculeamque urbem Stabiasque et in otia natam\nParthenopen et ab hac Cumaeae templa Sibyllae.\nHinc calidi fontes lentisciferumque tenetur\nLiternum multamque trahens sub gurgite harenam\nVolturnus niveisque frequens Sinuessa columbis\nMinturnaeque graves et quam tumulavit alumnus\nAntiphataeque domus Trachasque obsessa palude\net tellus Circaea et spissi litoris Antium.\nHuc ubi veliferam nautae advertere carinam\n(asper enim iam pontus erat), deus explicat orbes\nperque sinus crebros et magna volumina labens\ntempla parentis init flavum tangentia litus.\nAequore placato patrias Epidaurius aras\nlinquit et hospitio iuncti sibi numinis usus\nlitoream tractu squamae crepitantis harenam\nsulcat et innixus moderamine navis in alta\npuppe caput posuit, donec Castrumque sacrasque\nLavini sedes Tiberinaque ad ostia venit.\nHuc omnis populi passim matrumque patrumque\nobvia turba ruit, quaeque ignes, Troica, servant,\nVesta, tuos, laetoque deum clamore salutant.\nQuaque per adversas navis cita ducitur undas,\ntura super ripas aris ex ordine factis\nparte ab utraque sonant et odorant aera fumis,\nictaque coniectos incalfacit hostia cultros.\nIamque caput rerum, Romanam intraverat urbem:\nerigitur serpens summoque acclinia malo\ncolla movet sedesque sibi circumspicit aptas.\nScinditur in geminas partes circumfluus amnis\n(Insula nomen habet), laterumque a parte duorum\nporrigit aequales media tellure lacertos.\nHuc se de Latia pinu Phoebeius anguis\ncontulit et finem, specie caeleste resumpta,\nluctibus imposuit venitque salutifer urbi.\nHic tamen accessit delubris advena nostris:\nCaesar in urbe sua deus est; quem Marte togaque\npraecipuum non bella magis finita triumphis\nresque domi gestae properataque gloria rerum\nin sidus vertere novum stellamque comantem,\nquam sua progenies; neque enim de Caesaris actis\nullum maius opus, quam quod pater exstitit huius:\nscilicet aequoreos plus est domuisse Britannos\nperque papyriferi septemflua flumina Nili\nvictrices egisse rates Numidasque rebelles\nCinyphiumque Iubam Mithridateisque tumentem\nnominibus Pontum populo adiecisse Quirini\net multos meruisse, aliquos egisse triumphos,\nquam tantum genuisse virum? Quo praeside rerum\nhumano generi, superi, favistis abunde!\nNe foret hic igitur mortali semine cretus,\nille deus faciendus erat. Quod ut aurea vidit\nAeneae genetrix, vidit quoque triste parari\npontifici letum et coniurata arma moveri,\npalluit et cunctis, ut cuique erat obvia, divis\n“adspice” dicebat, “quanta mihi mole parentur\ninsidiae quantaque caput cum fraude petatur,\nquod de Dardanio solum mihi restat Iulo.\nSolane semper ero iustis exercita curis,\nquam modo Tydidae Calydonia vulneret hasta,\nnunc male defensae confundant moenia Troiae,\nquae videam natum longis erroribus actum\niactarique freto sedesque intrare silentum\nbellaque cum Turno gerere, aut, si vera fatemur,\ncum Iunone magis? Quid nunc antiqua recordor\ndamna mei generis? Timor hic meminisse priorum\nnon sinit: en acui sceleratos cernitis enses?\nQuos prohibete, precor, facinusque repellite, neve\ncaede sacerdotis flammas exstinguite Vestae!â€�\nTalia nequiquam toto Venus anxia caelo\nverba iacit superosque movet, qui rumpere quamquam\nferrea non possunt veterum decreta sororum,\nsigna tamen luctus dant haud incerta futuri.\nArma ferunt inter nigras crepitantia nubes\nterribilesque tubas auditaque cornua caelo\npraemonuisse nefas; solis quoque tristis imago\nlurida sollicitis praebebat lumina terris.\nSaepe faces visae mediis ardere sub astris,\nsaepe inter nimbos guttae cecidere cruentae.\nCaerulus et vultum ferrugine Lucifer atra\nsparsus erat, sparsi Lunares sanguine currus.\nTristia mille locis Stygius dedit omina bubo,\nmille locis lacrimavit ebur, cantusque feruntur\nauditi sanctis et verba minantia lucis.\nVictima nulla litat magnosque instare tumultus\nfibra monet, caesumque caput reperitur in extis.\nInque foro circumque domos et templa deorum\nnocturnos ululasse canes umbrasque silentum\nerravisse ferunt motamque tremoribus urbem.\nNon tamen insidias venturaque vincere fata\npraemonitus potuere deum, strictique feruntur\nin templum gladii; neque enim locus ullus in urbe\nad facinus diramque placet nisi curia, caedem.\nTum vero Cytherea manu percussit utraque\npectus et Aeneaden molitur condere nube,\nqua prius infesto Paris est ereptus Atridae\net Diomedeos Aeneas fugerat enses.\nTalibus hanc genitor: â€œSola insuperabile fatum,\nnata, movere paras? Intres licet ipsa sororum\ntecta trium: cernes illic molimine vasto\nex aere et solido rerum tabularia ferro,\nquae neque concussum caeli neque fulminis iram\nnec metuunt ullas tuta atque aeterna ruinas.\nInvenies illic incisa adamante perenni\nfata tui generis: legi ipse animoque notavi\net referam, ne sis etiamnum ignara futuri.\nHic sua complevit, pro quo, Cytherea, laboras,\ntempora, perfectis, quos terrae debuit, annis.\nUt deus accedat caelo templisque colatur,\ntu facies natusque suus, qui nominis heres\nimpositum feret unus onus caesique parentis\nnos in bella suos fortissimus ultor habebit.\nIllius auspiciis obsessae moenia pacem\nvicta petent Mutinae, Pharsalia sentiet illum.\nEmathiique iterum madefient caede Philippi,\net magnum Siculis nomen superabitur undis,\nRomanique ducis coniunx Aegyptia taedae\nnon bene fisa cadet, frustraque erit illa minata,\nservitura suo Capitolia nostra Canopo.\nQuid tibi barbariem, gentesque ab utroque iacentes\noceano numerem? Quodcumque habitabile tellus\nsustinet, huius erit: pontus quoque serviet illi!\nPace data terris animum ad civilia vertet\niura suum legesque feret iustissimus auctor\nexemploque suo mores reget inque futuri\ntemporis aetatem venturorumque nepotum\nprospiciens prolem sancta de coniuge natam\nferre simul nomenque suum curasque iubebit,\nnec nisi cum senior Pylios aequaverit annos,\naetherias sedes cognataque sidera tanget.\nHanc animam interea caeso de corpore raptam\nfac iubar, ut semper Capitolia nostra forumque\ndivus ab excelsa prospectet Iulius aede.â€�\nVix ea fatus erat, media cum sede senatus\nconstitit alma Venus, nulli cernenda, suique\nCaesaris eripuit membris neque in aera solvi\npassa recentem animam caelestibus intulit astris.\nDumque tulit, lumen capere atque ignescere sensit\nemisitque sinu: luna volat altius illa,\nflammiferumque trahens spatioso limite crinem\nstella micat natique videns bene facta fatetur\nesse suis maiora et vinci gaudet ab illo.\nHic sua praeferri quamquam vetat acta paternis,\nlibera fama tamen nullisque obnoxia iussis\ninvitum praefert unaque in parte repugnat:\nsic magni cedit titulis Agamemnonis Atreus,\nAegea sic Theseus, sic Pelea vicit Achilles;\ndenique, ut exemplis ipsos aequantibus utar,\nsic et Saturnus minor est Iove: Iuppiter arces\ntemperat aetherias et mundi regna triformis,\nterra sub Augusto est; pater est et rector uterque.\nDi, precor, Aeneae comites, quibus ensis et ignis\ncesserunt, dique Indigetes genitorque Quirine\nurbis et invicti genitor Gradive Quirini,\nVestaque Caesareos inter sacrata penates,\net cum Caesarea tu, Phoebe domestice, Vesta,\nquique tenes altus Tarpeias Iuppiter arces,\nquosque alios vati fas appellare piumque est:\ntarda sit illa dies et nostro serior aevo,\nqua caput Augustum, quem temperat, orbe relicto\naccedat caelo faveatque precantibus absens!\nIamque opus exegi, quod nec Iovis ira nec ignis\nnec poterit ferrum nec edax abolere vetustas.\nCum volet, illa dies, quae nil nisi corporis huius\nius habet, incerti spatium mihi finiat aevi:\nparte tamen meliore mei super alta perennis\nastra ferar, nomenque erit indelebile nostrum,\nquaque patet domitis Romana potentia terris,\nore legar populi, perque omnia saecula fama,\nsiquid habent veri vatum praesagia, vivam.\n"};
