var sequence = {"name":"Ovid. Tristia","data":"Parve—nec invideo—sine me, liber, ibis in urbem,\nei mihi, quod domino non licet ire tuo!\nvade, sed incultus, qualem decet exulis esse\ninfelix habitum temporis huius habe.\nnec te purpureo velent vaccinia fucoâ€”\nnon est conveniens luctibus ille colorâ€”\nnec titulus minio, nec cedro charta notetur,\ncandida nec nigra cornua fronte geras.\nfelices ornent haec instrumenta libellos;\nfortunae memorem te decet esse meae.\nnec fragili geminae poliantur pumice frontes,\nhirsutus sparsis ut videare comis,\nneve liturarum pudeat; qui viderit illas,\nde lacrimis factas sentiet esse meis.\nvade, liber, verbisque meis loca grata saluta:\ncontingam certe quo licet illa pede.\nsiquis, ut in populo, nostri non inmemor illi,\nsiquis, qui, quid agam, forte requirat, erit,\nvivere me dices, salvum tamen esse negabis;\nid quoque, quod vivam, munus habere dei.\natque ita tu tacitus—quaerenti plura legendus —\nne, quae non opus est, forte loquare, cave!\nprotinus admonitus repetet mea crimina lector,\net peragar populi publicus ore reus.\ntu cave defendas, quamvis mordebere dictis;\ncausa patrocinio non bona maior erit.\ninvenies aliquem, qui me suspiret ademptum,\ncarmina nec siccis perlegat ista genis,\net tacitus secum, ne quis malus audiat, optet,\nsit mea lenito Caesare poena levis.\nnos quoque, quisquis erit, ne sit miser ille, precamur,\nplacatos miseris qui volet esse deos,\nquaeque volet, rata sint, ablataque principis ira\nsedibus in patriis det mihi posse mori.\nut peragas mandata, liber, culpabere forsan\ningeniique minor laude ferere mei.\niudicis officium est ut res, ita tempora rerum\nquaerere, quaesito tempore tutus eris.\ncarmina proveniunt animo deducta sereno;\nnubila sunt subitis tempora nostra malis,\ncarmina secessum scribentis et otia quaerunt;\nme mare, me venti, me fera iactat hiems.\ncarminibus metus omnis obest ; perditus ensem\nhaesurum iugulo iam puto iamque meo.\nhaec quoque quod facio, iudex mirabitur aequus,\nscriptaque cum venia qualiacumque leget.\nda mihi Maeoniden et tot circumice casus,\ningenium tantis excidet omne malis.\ndenique securus famae, liber, ire memento,\nnec tibi sit lecto displicuisse pudor.\nnon ita se nobis praebet Fortuna secundam,\nut tibi sit ratio laudis habenda tuae.\ndonec eram sospes, tituli tangebar amore,\nquaerendique mihi nominis ardor erat.\ncarmina nunc si non studiumque, quod obfuit, odi,\nsit satis; ingenio sic fuga parta meo.\ntu tamen i pro me, tu, cui licet, aspice Romam,\ndi facerent, possem nunc meus esse liber!\nnec te, quod venias magnam peregrinus in urbem,\nignotum populo posse venire puta.\nut titulo careas, ipso noscere colore\ndissimulare velis, te liquet esse meum,\nclam tamen intrato, ne te mea carmina laedant;\nnon sunt ut quondam plena favoris erant.\nsiquis erit, qui te, quia sis meus, esse legendum\nnon putet, e gremio reiciatque suo,\ninspice dic â€˜ titulum, non sum praeceptor amoris;\nquas meruit, poenas iam dedit illud opus.\nforsitan expectes, an in alta Palatia missum\nscandere te iubeam Caesareamque domum.\nignoscant augusta mihi loca dique locorum!\nvenit in hoc illa fulmen ab arce caput.\nesse quidem memini mitissima sedibus illis\nnumina, sed timeo qui nocuere deos.\nterretur minimo pennae stridore columba,\nunguibus, accipiter, saucia facta tuis.\nnec procul a stabulis audet discedere, siqua\nexcussa est avidi dentibus agna lupi.\nvitaret caelum Phaethon, si viveret, et quos\noptarat stulte, tangere nollet equos.\nme quoque, quae sensi, fateor Iovis arma timere :\nme reor infesto, cum tonat, igne peti.\nquicumque Argolica de classe Capherea fugit,\nsemper ab Euboicis vela retorsit aquis;\net mea cumba semel vasta percussa procella\nillum, quo laesa est, horret adire locum,\nergo cave, liber, et timida circumspice mente,\nut satis a media sit tibi plebe legi.\ndum petit infirmis nimium sublimia pennis\nIcarus, aequoreas nomine fecit aquas.\ndifficile est tamen hinc, remis utaris an aura,\ndicere: consilium resque locusque dabunt,\nsi poteris vacuo tradi, si cuncta videbis\nmitia, si vires fregerit ira suas,\nsiquis erit, qui te dubitantem et adire timentem\ntradat, et ante tamen pauca loquatur, adi.\nluce bona dominoque tuo felicior ipso\npervenias illuc et mala nostra leves.\nnamque ea vel nemo, vel qui mihi vulnera fecit\nsolus Achilleo tollere more potest.\ntantum ne noceas, dum vis prodesse, videtoâ€”\nnam spes est animi nostra timore minorâ€”\nquaeque quiescebat, ne mota resaeviat ira\net poenae tu sis altera causa, cave!\ncum tamen in nostrum fueris penetrale receptus,\ncontigerisque tuam, scrinia curva, domum,\naspicies illic positos ex ordine fratres,\nquos studium cunctos evigilavit idem.\ncetera turba palam titulos ostendet apertos,\net sua detecta nomina fronte geret;\ntres procul obscura latitantes parte videbis,â€”\nsic quoque, quod nemo nescit, amare docent.\nhos tu vel fugias, vel, si satis oris habebis,\nOedipodas facito Telegonosque voces.\ndeque tribus, moneo, si qua est tibi cura parentis,\nne quemquam, quamvis ipse docebit, ames.\nsunt quoque mutatae, ter quinque volumina, formae,\nnuper ab exequiis carmina rapta meis.\nhis mando dicas, inter mutata referri\nfortunae vultum corpora posse meae.\nnamque ea dissimilis subito est effecta priori,\nflendaque nunc, aliquo tempore laeta fuit.\nplura quidem mandare tibi, si quaeris, habebam,\nsed vereor tardae causa fuisse morae ;\net si quae subeunt, tecum, liber, omnia ferres,\nsarcina laturo magna futurus eras.\nlonga via est, propera! nobis habitabitur orbis\nultimus, a terra terra remota mea.â€™\nDi maris et caeli—quid enim nisi vota supersunt?—\nsolvere quassatae parcite membra ratis,\nneve, precor, magni subscribite Caesaris irae!\nsaepe premente deo fert deus alter opem.\nMulciber in Troiam, pro Troia stabat Apollo;\naequa Venus Teucris, Pallas iniqua fuit.\noderat Aenean propior Saturnia Turno;\nille tamen Veneris numine tutus erat.\nsaepe ferox cautum petiit Neptunus Ulixen;\neripuit patruo saepe Minerva suo.\net nobis aliquod, quamvis distamus ab illis,\nquis vetat irato numen adesse deo?\nverba miser frustra non proficientia perdo.\nipsa graves spargunt ora loquentis aquae,\nterribilisque Notus iactat mea dicta, precesque\nad quos mittuntur, non sinit ire deos.\nergo idem venti, ne causa laedar in una,\nvelaque nescio quo votaque nostra ferunt,\nme miserum, quanti montes volvuntur aquarum!\niam iam tacturos sidera summa putes,\nquantae diducto subsidunt â€˜aequore valles!\niam iam tacturas Tartara nigra putes,\nquocumque aspicio, nihil est, nisi pontus et aer,\nfluctibus hic tumidus, nubibus ille minax.\ninter utrumque fremunt inmani murmure venti.\nnescit, cui domino pareat, unda maris.\nnam modo purpureo vires capit Eurus ab ortu,\nnunc Zephyrus sero vespere missus adest,\nnunc sicca gelidus Boreas bacchatur ab Arcto,\nnunc Notus adversa proelia fronte gerit.\nrector in incerto est nec quid fugiatve petatve\ninvenit: ambiguis ars stupet ipsa malis,\nscilicet occidimus, nec spes est ulla salutis,\ndumque loquor, vultus obruit unda meos.\nopprimet hanc animam fluctus, frustraque precanti\nore necaturas accipiemus aquas,\nat pia nil aliud quam me dolet exule coniunx:\nhoc unum nostri scitque gemitque mali.\nnescit in inmenso iactari corpora ponto,\nnescit agi ventis, nescit adesse necem.\no bene, quod non sum mecum conscendere passus,\nne mihi mors misero bis patienda foret!\nat nunc, ut peream, quoniam caret illa periclo,\ndimidia certe parte superstes ero.\nei mihi, quam celeri micuerunt nubila flamma!\nquantus ab aetherio personat axe fragor!\nnec levius tabulae laterum feriuntur ab undis,\nquam grave balistae moenia pulsat onus.\nqui venit hic fluctus, fluctus supereminet omnes:\nposterior nono est undecimoque prior.\nnec letum timeo; genus est miserabile leti.\ndemite naufragium, mors mihi munus erit.\nest aliquid, fatove suo ferrove cadentem\nin solida moriens ponere corpus humo,\net mandare suis aliqua et sperare sepulcrum\net non aequoreis piscibus esse cibum,\nfingite me dignum tali nece, non ego solus\nhic vehor. inmeritos cur mea poena trahit?\npro superi viridesque dei, quibus aequora curae,\nutraque iam vestras sistite turba minas,\nquamque dedit vitam mitissima Caesaris ira,\nhanc sinite infelix in loca iussa feram,\nsi quantam merui, poena me perdere vultis,\nculpa mea est ipso iudice morte minor.\nmittere me Stygias si iam voluisset in undas\nCaesar, in hoc vestra non eguisset ope.\nest illi nostri non invidiosa cruoris\ncopia; quodque dedit, cum volet, ipse feret,\nvos modo, quos certe nullo, puto, crimine laesi,\ncontenti nostris iam, precor, este malis!\nnec tamen, ut cuncti miserum servare velitis,\nquod periit, salvum iam caput esse potest,\nut mare considat ventisque ferentibus utar,\nut mihi parcatis, non minus exul ero.\nnon ego divitias avidus sine fine parandi\nlatum mutandis mercibus aequor aro,\nnec peto, quas quondam petii studiosus, Athenas,\noppida non Asiae, non loca visa prius,\nnon ut Alexandri claram delatus ad urbem\ndelicias videam, Nile iocose, tuas.\nquod faciles opto ventos,—quis credere posset ?—\nSarmatis est tellus, quam mea vela petunt,\nobligor, ut tangam laevi fera litora Ponti;\nquodque sit a patria tam fuga tarda, queror.\nnescio quo videam positos ut in orbe Tomitas,\nexilem facio per mea vota viam.\nseu me diligitis, tantos conpescite fluctus,\npronaque sint nostrae numina vestra rati;\nseu magis odistis, iussae Ine advertite terrae:\nsupplicii pars est in regione mei.\nferte—quid hic facio?—rapidi mea corpora venti!\nAusonios fines cur mea vela volunt?\nnoluit hoc Caesar, quid, quem fugat ille, tenetis?\naspiciat vultus Pontica terra meos.\net iubet et merui; nec, quae damnaverit ille,\ncrimina defendi fasque piumque puto.\nsi tamen acta deos numquam mortalia fallunt,\na culpa facinus scitis abesse mea.\nimmo ita si scitis, si me meus abstulit error,\nstultaque mens nobis, non scelerata fuit,\nquod licet et minimis, domui si favimus illi,\nsi satis Augusti publica iussa mihi,\nhoc duce si dixi felicia saecula, proque\nCaesare tura piis Caesaribusque dedi,â€”\nsi fuit hic animus nobis, ita parcite divi!\nsi minus, alta cadens obruat unda caput!\nfallor, an incipiunt gravidae vanescere nubes,\nvictaque mutati frangitur unda maris?\nnon casu, vos sed sub condicione vocati,\nfallere quos non est, hanc mihi fertis opem.â€™\nCum subit illius tristissima noctis imago,\nqua mihi supremum tempus in urbe fuit,\ncum repeto noctem, qua tot mihi cara reliqui,\nlabitur ex oculis nunc quoque gutta meis.\niam prope lux aderat, qua me discedere Caesar\nfinibus extremae iusserat Ausoniae,\nnec spatium nec mens fuerat satis apta parandi:\ntorpuerant longa pectora nostra mora.\nnon mihi servorum, comites non cura legendi,\nnon aptae profugo vestis opisve fuit.\nnon apter stupui, quam qui Iovis ignibus ictus\nvivit et est vitae nescius ipse suae.\nut tamen hanc animi nubem dolor ipse removit,\net tandem sensus convaluere mei,\nadloquor extremum maestos abiturus amicos,\nqui modo de multis unus et alter erant,\nuxor amans flentem flens acrius ipsa tenebat,\nimbre per indignas usque cadente genas,\nnata procul Libycis aberat diversa sub oris,\nnec poterat fati certior esse mei.\nquocumque aspiceres, luctus gemitusque sonabant,\nformaque non taciti funeris intus erat.\nfemina virque meo, pueri quoque funere maerent,\ninque domo lacrimas angulus omnis habet.\nsi licet exemplis in parvis grandibus uti,\nhaec facies Troiae, cum caperetur, erat.\niamque quiescebant voces hominumque canumque,\nLunaque nocturnos alta regebat equos.\nhanc ego suspiciens et ad hanc Capitolia cernens,\nquae nostro frustra iuncta fuere Lari,\nnumina vicinis habitantia sedibus, inquam,\nâ€˜iamque oculis numquam templa videnda meis,\ndique relinquendi, quos urbs habet alta Quirini,\neste salutati tempus in omne mihi.\net quamquam sero clipeum post vulnera sumo,\nattamen hanc odiis exonerate fugam,\ncaelestique viro, quis me deceperit error,\ndicite, pro culpa ne scelus esse putet,\nut quod vos scitis, poenae quoque sentiat auctor.\nplacato possum non miser esse deo.â€™\nhac prece adoravi superos ego, pluribus uxor,\nsingultu medios impediente sonos,\nilla etiam ante Lares passis adstrata capillis\ncontigit extinctos ore tremente focos,\nmultaque in adversos effudit verba Penates\npro deplorato non valitura viro.\niamque morae spatium nox praecipitata negabat,\nversaque ab axe suo Parrhasis Arctos erat.\nquid facerem? blando patriae retinebar amore,\nultima sed iussae nox erat illa fugae.\na! quotiens aliquo dixi properante quid urgues?\nvel quo festinas ire, vel unde, vide.\na! quotiens certam me sum mentitus habere\nhoram, propositae quae foret apta viae.\nter limen tetigi, ter sum revocatus, et ipse\nindulgens animo pes mihi tardus erat.\nsaepe vale dicto rursus sum multa locutus,\net quasi discedens oscula summa dedi.\nsaepe eadem mandata dedi meque ipse fefelli,\nrespiciens oculis pignora cara meis.\ndenique quid propero? Scythia est, quo mittimur, inquam,\nâ€˜Roma relinquenda est. utraque iusta mora est.\nuxor in aeternum vivo mihi viva negatur,\net domus et fidae dulcia membra domus,\nquosque ego dilexi fraterno more sodales,\no mihi Thesea pectora iuncta fide!\ndum licet, amplectar: numquam fortasse licebit\namplius, in lucro est quae datur hora mihi.â€™\nnec mora, sermonis verba inperfecta relinquo,\ncomplectens animo proxima quaeque meo.\ndum loquor et flemus, caelo nitidissimus alto,\nstella gravis nobis. Lucifer ortus erat.\ndividor haud aliter, quam si mea membra relinquam,\net pars abrumpi corpore visa suo est.\nsic doluit Mettus tunc cum in contraria versos\nultores habuit proditionis equos.\ntum vero exoritur clamor gemitusque meorum,\net feriunt maestae pectora nuda manus.\ntum vero coniunx umeris abeuntis inhaerens\nmiscuit haec lacrimis tristia verba meis;\nnon potes avelli. simul hinc, simul ibimus, inquit,\nâ€˜te sequar et coniunx exulis exul ero.\net mihi facta via est, et me capit ultima tellus :\naccedam profugae sarcina parva rati.\nte iubet e patria discedere Caesaris ira,\nme pietas, pietas haec mihi Caesar erit.â€™\ntalia temptabat, sicut temptaverat ante,\nvixque dedit victas utilitate manus.\negredior, sive illud erat sine funere ferri,\nsqualidus inmissis hirta per ora comis,\nilla dolore amens tenebris narratur obortis\nsemianimis media procubuisse domo,\nutque resurrexit foedatis pulvere turpi\ncrinibus et gelida membra levavit humo,\nse modo, desertos modo complorasse Penates,\nnomen et erepti saepe vocasse viri,\nnec gemuisse minus, quam si nataeque meumque\nvidisset structas corpus habere rogos,\net voluisse mori, monendo ponere sensus,\nrespectuque tamen non periisse mei.\nvivat, et absentem, quoniam sic fata tulerunt, vivat ut auxilio sublevet usque suo.\nTinguitur oceano custos Erymanthidos ursae,\naequoreasque suo sidere turbat aquas.\nnos tamen Ionium non nostra findimus aequor\nsponte, sed audaces cogimur esse metu.\nme miserum! quantis increscunt aequora ventis,\nerutaque ex imis fervet harena fretis!\nmonte nec inferior prorae puppique recurvae\ninsilit et pictos verberat unda deos.\npinea texta sonant, pulsi stridore rudentes,\ningemit et nostris ipsa carina malis.\nnavita confessus gelidum pallore timorem,\niam sequitur victus, non regit arte ratem,\nutque parum validus non proficientia rector\ncervicis rigidae frena remittit equo.\nsic non quo voluit, sed quo rapit impetus undae,\naurigam video vela dedisse rati.\nquod nisi mutatas emiserit Aeolus auras,\nin loca iam nobis non adeunda ferar.\nnam procul Illyriis laeva de parte relictis\ninterdicta mihi cernitur Italia.\ndesinat in vetitas quaeso contendere terras,\net mecum magno pareat aura deo.\ndum loquor, et timeo pariter cupioque repelli,\nincrepuit quantis viribus unda latus!\nparcite caerulei, vos parcite numina ponti,\ninfestumque mihi sit satis esse Iovem,\nvos animam saevae fessam subducite morti,\nsi modo, qui periit, non periisse potest.\nO mihi post nullos umquam memorande sodales,\net cui praecipue sors mea visa sua est,\nattonitum qui me, memini, carissime, primus\nausus es adloquio sustinuisse tuo,\nqui mihi consilium vivendi mite dedisti,\ncum foret in misero pectore mortis amor,\nscis bene, cui dicam, positis pro nomine signis,\nofficium nec te fallit, amice, tuum.\nhaec mihi semper erunt imis infixa medullis,\nperpetuusque animae debitor huius ero,\nspiritus et vacuas prius hic tenuandus in auras\nibit, et in tepido deseret ossa rogo,\nquam subeant animo meritorum oblivia nostro,\net longa pietas excidat ista die.\ndi tibi sint faciles, tibi di nullius egentem\nfortunam praestant dissimilemque meae.\nsi tamen haec navis vento ferretur amico,\nignoraretur forsitan ista fides.\nThesea Pirithous non tam sensisset amicum,\nsi non infernas vivus adisset aquas,\nut foret exemplum veri Phoceus amoris,\nfecerunt furiae, tristis Oresta, tuae.\nsi non Euryalus Rutulos cecidisset in hostes,\nHyrtacidae Nisi gloria nulla foret.\nscilicet ut fulvum spectatur in ignibus aurum,\ntempore sic duro est inspicienda fides,\ndum iuvat et vultu ridet Fortuna sereno,\nindelibatas cuncta sequuntur opes:\nat simul intonuit, fugiunt, nec noscitur ulli,\nagminibus comitum qui modo cinctus erat.\natque haec, exemplis quondam collecta priorum,\nnunc mihi sunt propriis cognita vera malis,\nvix duo tresve mihi de tot superestis amici :\ncetera Fortunae, non mea turba fuit.\nquo magis, o pauci, rebus succurrite laesis,\net date naufragio litora tuta meo,\nneve metu falso nimium trepidate, timentes,\nhac offendatur ne pietate deus!\nsaepe fidem adversis etiam laudavit in armis,\ninque suis amat hanc Caesar, in hoste probat,\ncausa mea est melior, qui non contraria fovi\narma, sed hanc merui simplicitate fugam.\ninvigiles igitur nostris pro casibus, oro,\ndeminui siqua numinis ira potest.\nscire meos casus siquis desiderat omnes,\nplus, quam quod fieri res sinit, ille petit.\ntot mala sum passus, quot in aethere sidera lucent\nparvaque quot siccus corpora pulvis habet;\nmultaque credibili tulimus maiora ratamque,\nquamvis acciderint, non habitura fidem.\npars etiam quaedam mecum moriatur oportet,\nmeque velim possit dissimulante tegi.\nsi vox infragilis, pectus mihi firmius aere,\npluraque cum linguis pluribus ora forent,\nnon tamen idcirco complecterer omnia verbis,\nmateria vires exsuperante meas.\npro duce Neritio docti mala nostra poetae\nscribite . Neritio nam mala plura tuli.\nille brevi spatio multis erravit in annis\ninter Dulichias Iliacasque domos:\nnos freta sideribus totis distantia mensos\nsors tulit in Geticos Sarmaticosque sinus,\nille habuit fidamque manum sociosque fideles:\nme profugum comites deseruere mei.\nille suam laetus patriam victorque petebat:\na patria fugi victus et exul ego.\nnec mihi Dulichium domus est Ithaceve Samosve,\npoena quibus non est grandis abesse locis,\nsed quae de septem totum circumspicit orbem\nmontibus, imperii Roma deumque locus,\nilli corpus erat durum patiensque laborum:\ninvalidae vires ingenuaeque mihi.\nille erat assidue saevis agitatus in armis :\nadsuetus studiis mollibus ipse fui.\nme deus oppressit, nullo mala nostra levante:\nbellatrix illi diva ferebat opem.\ncumque minor Iove sit tumidis qui regnat in undis,\nillum Neptuni, me Iovis ira premit,\nadde, quod illius pars maxima ficta laborum,\nponitur in nostris fabula nulla malis.\ndenique quaesitas tetigit tamen ille Penates,\nquaeque diu petiit, contigit arva tamen:\nat mihi perpetuo patria tellure carendum est,\nni fuerit laesi mollior ira dei.\nNec tantum Clario est Lyde dilecta poetae,\nnec tantum Coo Bittis amata suo est,\npectoribus quantum tu nostris, uxor, inhaeres,\ndigna minus misero, non meliore viro.\nte mea supposita veluti trabe fulta ruina est:\nsiquid adhuc ego sum, muneris omne\ntui est. tu facis, ut spolium non sim, nec nuder ab illis,\nnaufragii tabulas qui petiere mei.\nutque rapax stimulante fame cupidusque cruoris\nincustoditum captat ovile lupus,\naut ut edax vultur corpus circumspicit ecquod\nsub nulla positum cernere possit humo,\nsic mea nescio quis, rebus male fidus acerbis\nin bona venturus, si paterere, fuit.\nhunc tua per fortis virtus summovit amicos,\nnulla quibus reddi gratia digna potest,\nergo quam misero, tam vero teste probans,\nhic aliquod pondus si modo testis habet.\nnec probitate tua prior est aut Hectoris uxor,\naut comes extincto Laodamia viro.\ntu si Maeonium vatem sortita fuisses,\nPenelopes esset fama secunda tuae:\nsive tibi hoc debes, nullo pia facta magistro,\ncumque nova mores sunt tibi luce dati,\nfemina seu princeps omnes tibi culta per annos\nte docet exemplum coniugis esse bonae,\nadsimilemque sui longa adsuetudine fecit,\ngrandia si parvis adsimulare licet,\nei mihi, non magnas quod habent mea carmina vires,\nnostraque sunt meritis ora minora tuis!â€”\nsiquid et in nobis vivi fuit ante vigoris,\nextinctum longis occidit omne malis!â€”\nprima locum sanctas heroidas inter haberes,\nprima bonis animi conspicerere tui.\nquantumcumque tamen praeconia nostra valebunt,\ncarminibus vives tempus in omne meis.\nSiquis habes nostris similes in imagine vultus,\ndeme meis hederas, Bacchica serta, comis.\nista decent laetos felicia signa poetas :\ntemporibus non est apta corona meis.\nhoc tibi dissimula, senti tamen, optime, dici,\nin digito qui me fersque refersque tuo,\neffigiemque meam fulvo complexus in auro\ncara relegati, quae potes, ora vides.\nquae quotiens spectas, subeat tibi dicere forsan\nâ€˜quam procul a nobis Naso sodalis abest!\ngrata tua est pietas, sed carmina maior imago\nsunt mea, quae mando qualiacumque legas,\ncarmina mutatas hominum dicentia formas,\ninfelix domini quod fuga rupit opus.\nhaec ego discedens, sicut bene multa meorum,\nipse mea posui maestus in igne manu.\nutque cremasse suum fertur sub stipite natum\nThestias et melior matre fuisse soror,\nsic ego non meritos mecum peritura libellos\nimposui rapidis viscera nostra rogis:\nvel quod eram Musas, ut crimina nostra, perosus,\nvel quod adhuc crescens et rude carmen erat.\nquae quoniam non sunt penitus sublata, sed extantâ€”\npluribus exemplis scripta fuisse reorâ€”\nnunc precor ut vivant et non ignava legentem\notia delectent admoneantque mei.\nnec tamen illa legi poterunt patienter ab ullo,\nnesciet his summam siquis abesse manum,\nablatum mediis opus est incudibus illud,\ndefuit et scriptis ultima lima meis.\net veniam pro laude peto, laudatus abunde,\nnon fastiditus si tibi, lector, ero.\nhos quoque sex versus, in prima fronte libelli\nsi praeponendos esse putabis, habe.â€™\norba parente suo quicumque volumina tangis,\nhis saltem vestra detur in urbe locus.\nquoque magis faveas, haec non sunt edita ab ipso,\nsed quasi de domini funere rapta sui.\nquicquid in his igitur vitii rude carmen habebit,\nemendaturus, si licuisset, eram.\nIn caput alta suum labentur ab aequore retro\nflumina, conversis Solque recurret equis:\nterra feret stellas, caelum findetur aratro,\nunda dabit flammas, et dabit ignis aquas,\nomnia naturae praepostera legibus ibunt,\nparsque suum mundi nulla tenebit iter,\nomnia iam fient, fieri quae posse negabam,\net nihil est, de quo non sit habenda fides.\nhaec ego vaticinor, quia sum deceptus ab illo,\nlaturum misero quem mihi rebar opem.\ntantane te, fallax, cepere oblivia nostri,\nafflictumque fuit tantus adire timor,\nut neque respiceres nec solarere iacentem,\ndure, nec exequias prosequerere meas?\nillud amicitiae sanctum et venerabile nomen\nre tibi pro vili sub pedibusque iacet?\nquid fuit, ingenti prostratum mole sodalem\nvisere et adloquiis parte levare tuis,\ninque meos si non lacrimam demittere casus,\npauca tamen ficto verba dolore pati,\nidque, quod ignoti faciunt, vel dicere saltem,\net vocem populi publicaque ora sequi,â€”\ndenique lugubres vultus numquamque videndos\ncernere supremo dum licuitque die,\ndicendumque semel toto non amplius aevo\naccipere, et parili reddere voce vale ?\nat fecere alii nullo mihi foedere iuncti,\net lacrimas animi signa dedere sui.\nquid, nisi convictu causisque valentibus essem\ntemporis et longi iunctus amore tibi?\nquid, nisi tot lusus et tot mea seria nosses,\ntot nossem lusus seriaque ipse tua?\nquid, si dumtaxat Romae mihi cognitus esses,\nascitus totiens in genus omne loci?\ncunctane in aequoreos abierunt irrita ventos?\ncunctane Lethaeis mersa feruntur aquis?\nnon ego te genitum placida reor\nurbe Quirini, urbe meo quae iam non adeunda pede est, haec habet ora sinistri,\nsed scopulis, Ponti quos haec habet\ninque feris Scythiae Sarmaticisque iugis:\net tua sunt silicis circum praecordia venae,\net rigidum ferri semina pectus habet,\nquaeque tibi quondam tenero ducenda palato\nplena dedit nutrix ubera, tigris erat:\naut mala nostra minus quam nunc aliena putares,\nduritiaeque mihi non agerere reus.\nsed quoniam accedit fatalibus hoc quoque damnis,\nut careant numeris tempora prima suis,\neffice, peccati ne sim memor huius, et illo\nofficium laudem, quo queror, ore tuum.\nDetur inoffenso vitae tibi tangere metam,\nqui legis hoc nobis non inimicus opus.\natque utinam pro te possent mea vota valere,\nquae pro me duros non tetigere deos!\ndonec eris sospes, multos numerabis amicos :\ntempora si fuerint nubila, solus eris.\naspicis, ut veniant ad candida tecta columbae,\naccipiat nullas sordida turris aves.\nhorrea formicae tendunt ad inania numquam:\nnullus ad amissas ibit amicus opes.\nutque comes radios per solis euntibus umbra est,\ncum latet hic pressus nubibus, illa fugit,\nmobile sic sequitur Fortunae lumina vulgus:\nquae simul inducta nocte teguntur, abit.\nhaec precor ut semper possint tibi falsa videri;\nsunt tamen eventu vera fatenda meo.\ndum stetimus, turbae quantum satis esset, habebat\nnota quidem, sed non ambitiosa domus,\nat simul impulsa est, omnes timuere ruinam,\ncautaque communi terga dedere fugae.\nsaeva neque admiror metuunt si fulmina, quorum\nignibus adflari proxima quaeque solent,\nsed tamen in duris remanentem rebus amicum\nquamlibet inviso Caesar in hoste probat,\nnec solet irasci—neque enim moderatior alter—\ncum quis in adversis, siquid amavit, amat.\nde comite Argolici postquam cognovit Orestis,\nnarratur Pyladen ipse probasse Thoas.\nquae fuit Actoridae cum magno semper Achille,\nlaudari solita est Hectoris ore fides.\nquod pius ad Manes Theseus comes iret amico,\nTartareum dicunt indoluisse deum.\nEuryali Nisique fide tibi, fume, relata\ncredibile est lacrimis inmaduisse genas\nest etiam miseris pietas, et in hoste probatur,\nei mihi, quam paucos haec mea dicta movent!\nis status, haec rerum nunc est fortuna mearum,\ndebeat ut lacrimis nullus adesse modus,\nat mea sunt, proprio quamvis maestissima casu,\npectora processu facta serena tuo.\nhoc eventurum iam tum, carissime, vidi,\nferret adhuc istam cum minus aura ratem,\nsive aliquod morum seu vitae labe carentis\nest pretium, nemo pluris emendus erat:\nsive per ingenuas aliquis caput extulit artesâ€”\nquaelibet eloquio fit bona causa tuo.\nhis ego commotus dixi tibi protinus ipsi\nscaena manet dotes grandis, amice, tuas.\nhaec mihi non ovium fibrae tonitrusve sinistri,\nlinguave servatae pennave dixit avis:\naugurium ratio est et coniectura futuri:\nhac divinavi notitiamque tuli.\nquae quoniam vera est, tota tibi mente mihique\ngratulor, ingenium non latuisse tuum.\nat nostrum tenebris utinam latuisset in imis!\nexpediit studio lumen abesse meo.\nutque tibi prosunt artes, facunde, severae,\ndissimiles illis sic nocuere mihi.\nvita tamen tibi nota mea est. scis artibus illis\nauctoris mores abstinuisse sui .\nscis vetus hoc iuveni lusum mihi carmen, et istos\nut non laudandos, sic tamen esse iocos.\nergo ut defendi nullo mea posse colore,\nsic excusari crimina posse puto.\nqua potes, excusa, nec amici desere causam:\nqua bene coepisti, sic bene semper eas.\nEst mihi sitque, precor, flavae tutela Minervae,\nnavis et a picta casside nomen habet.\nsive opus est velis, minimam bene currit ad auram,\nsive opus est remo, remige carpit iter.\nnec comites volucri contenta est vincere cursu,\noccupat egressas quamlibet ante rates,\net pariter fluctus fert ac salientia longe\naequora, nec saevis victa madescit aquis,\nilla, Corinthiacis primum mihi cognita Cenchreis,\nfida manet trepidae duxque comesque fugae,\nperque tot eventus et iniquis concita ventis\naequora Palladio numine tuta fuit.\nnunc quoque tuta, precor, vasti secet ostia Ponti,\nquasque petit, Getici litoris intret aquas.\nquae simul Aeoliae mare me deduxit in Helles,\net longum tenui limite fecit iter,\nfleximus in laevum cursus, et ab Hectoris urbe\nvenimus ad portus, Imbria terra, tuos.\ninde, levi vento Zerynthia litora nacta,\nThreÃ¯ciam tetigit fessa carina Samon.\nsaltus ab hac contra brevis est Tempyra petenti:\nhac dominum tenus est illa secuta suum.\nnam mihi Bistonios placuit pede carpere campos:\nHellespontiacas illa relegit aquas\nDardaniamque petit, auctoris nomen habentem,\net te ruricola, Lampsace, tuta deo,\nquodque per angustas vectae male virginis undas\nSeston Abydena separat urbe fretum,\ninque Propontiacis haerentem Cyzicon oris,\nCyzicon, Haemoniae nobile gentis opus,\nquaeque tenent Ponti Byzantia litora fauces:\nhic locus est gemini ianua vasta maris.\nhaec, precor, evincat, propulsaque fortibus Austris\ntranseat instabilis strenua Cyaneas\nThyniacosque sinus, et ab his per Apollinis urbem arta\nsub Anchiali moenia tendat iter.\ninde Mesembriacos portus et Odeson et arces\npraetereat dictas nomine, Bacche, tuo,\net quos Alcathoi memorant e moenibus ortos\nsedibus his profugos constituisse Larem,\na quibus adveniat Miletida sospes ad urbem,\noffensi quo me detulit ira dei.\nhaec si contigerint, meritae cadet agna Minervae:\nnon facit ad nostras hostia maior opes.\nvos quoque, Tyndaridae, quos haec colit insula, fratres,\nmite precor duplici numen adesse viae!\naltera namque parat Symplegadas ire per artas,\nscindere Bistonias altera puppis aquas.\nvos facite ut ventos, loca cum diversa petamus,\nilla suos habeat, nec minus illa suos.\nLittera quaecumque est toto tibi lecta libello,\nest mihi sollicito tempore facta viae.\naut haec me, gelido tremerem cum mense Decembri,\nscribentem mediis Hadria vidit aquis,\naut, postquam bimarem cursu superavimus Isthmon,\nalteraque est nostrae sumpta carina fugae,\nquod facerem versus inter fera murmura ponti,\nCycladas Aegaeas obstipuisse puto.\nipse ego nunc miror tantis animique marisque\nfluctibus ingenium non cecidisse meum.\nseu stupor huic studio sive est insania nomen,\nomnis ab hac cura cura levata mea est,\nsaepe ego nimbosis dubius iactabar ab Haedis,\nsaepe minax Steropes sidere pontus erat,\nfuscabatque diem custos Atlantidos Ursae,\naut Hyadas seris hauserat Auster aquis,\nsaepe maris pars intus erat, tamen ipse trementi\ncarmina ducebam qualiacumque manu.\nnunc quoque contenti stridunt Aquilone rudentes,\ninque modum tumuli concava surgit aqua.\nipse gubernator tollens ad sidera palmas\nexposcit votis, inmemor artis, opem.\nquocumque aspexi, nihil est nisi mortis imago,\nquam dubia timeo mente timensque precor.\nattigero portum, portu terrebor ab ipso:\nplus habet infesta terra timoris aqua.\nnam simul insidiis hominum pelagique laboro,\net faciunt geminos ensis et unda metus,\nille meo vereor ne speret sanguine praedam,\nhaec titulum nostrae mortis habere velit.\nbarbara pars laeva est avidaeque adsueta rapinae,\nquam cruor et caedes bellaque semper habent,\ncumque sit hibernis agitatum fluctibus aequor,\npectora sunt ipso turbidiora mari.\nquo magis his debes ignoscere, candide lector,\nsi spe sunt, ut sunt, inferiora tua.\nnon haec in nostris, ut quondam, scripsimus hortis,\nnec, consuete, meum, lectule, corpus habes,\niactor in indomito brumali luce profundo\nipsaque caeruleis charta feritur aquis.\nimproba pugnat hiems indignaturque quod ausim\nscribere se rigidas incutiente minas,\nvincat hiems hominem! sed eodem tempore, quaeso,\nipse modum statuam carminis, illa sui.\nQuid mihi vobiscum est, infelix cura, libelli,\ningenio perii qui miser ipse meo?\ncur modo damnatas repeto, mea crimina, Musas?\nan semel est poenam commeruisse parum?\ncarmina fecerunt, ut me cognoscere vellet\nomine non fausto femina virque meo:\ncarmina fecerunt, ut me moresque notaret\niam demi iussa Caesar ab Arte mea.\ndeme mihi studium, vitae quoque crimina demes;\nacceptum refero versibus esse nocens.\nhoc pretium curae vigilatorumque laborum\ncepimus . ingenio est poena reperta meo.\nsi saperem, doctas odissem iure sorores,\nnumina cultori perniciosa suo.\nat nunc—tanta meo comes est insania morbo—\nsaxa malum refero rursus ad ista pedem :\nscilicet ut victus repetit gladiator harenam,\net redit in tumidas naufraga puppis aquas,\nforsitan ut quondam Teuthrantia regna tenenti,\nsic mihi res eadem vulnus opemque feret,\nMusaque, quam movit, motam quoque leniet iram;\nexorant magnos carmina saepe deos.\nipse quoque Ausonias Caesar matresque nurusque\ncarmina turrigerae dicere iussit Opi.\niusserat et Phoebo dici, quo tempore ludos\nfecit, quos aetas aspicit una semel.\nhis precor exemplis tua nunc, mitissime Caesar,\nfiat ab ingenio mollior ira meo.\nilla quidem iusta est, nec me meruisse negaboâ€”\nnon adeo nostro fugit ab ore pudorâ€”\nsed nisi peccassem, quid tu concedere posses?\nmateriam veniae sors tibi nostra dedit,\nsi, quotiens peccant homines, sua fulmina mittat\nIuppiter, exiguo tempore inermis erit;\nnunc ubi detonuit strepituque exterruit orbem,\npurum discussis aera reddit aquis,\niure igitur genitorque deum rectorque vocatur,\niure capax mundus nil Iove maius habet.\ntu quoque, cum patriae rector dicare paterque,\nutere more dei nomen habentis idem.\nidque facis, nec te quisquam moderatius umquam\nimperii potuit frena tenere sui.\ntu veniam parti superatae saepe dedisti,\nnon concessurus quam tibi victor erat.\ndivitiis etiam multos et honoribus auctos\nvidi, qui tulerant in caput arma tuum;\nquaeque dies bellum, belli tibi sustulit iram,\nparsque simul templis utraque dona tulit;\nutque tuus gaudet miles, quod vicerit hostem,\nsic victum cur se gaudeat, hostis habet,\ncausa mea est melior, qui nec contraria dicor\narma nec hostiles esse secutus opes.\nper mare, per terras, per tertia numina iuro,\nper te praesentem conspicuumque deum,\nhunc animum favisse tibi, vir maxime, meque,\nqua sola potui, mente fuisse tuum.\noptavi, peteres caelestia sidera tarde,\nparsque fui turbae parva precantis idem,\net pia tura dedi pro te, cumque omnibus unus\nipse quoque adiuvi publica vota meis.\nquid referam libros, illos quoque, crimina nostra,\nmille locis plenos nominis esse tui?\ninspice maius opus, quod adhuc sine fine tenetur,\nin non credendos corpora versa modos:\ninvenies vestri praeconia nominis illic,\ninvenies animi pignora multa mei.\nnon tua carminibus maior fit gloria, nec quo,\nut maior fiat, crescere possit, habet,\nfama Iovi superest : tamen hunc sua facta referri\net se materiam carminis esse iuvat,\ncumque Gigantei memorantur proelia belli,\ncredibile est laetum laudibus esse suis.\nte celebrant alii, quanto decet ore, tuasque\ningenio laudes uberiore canunt:\nsed tamen, ut fuso taurorum sanguine centum,\nsic capitur minimo turis honore deus.\na! ferus et nobis crudelior omnibus hostis,\ndelicias legit qui tibi cumque meas,\ncarmina ne nostris quae te venerantia libris\niudicio possint candidiore legi.\nesse sed irato quis te mihi posset amicus?\nvix tunc ipse mihi non inimicus eram.\ncum coepit quassata domus subsidere, partes\nin proclinatas omne recumbit onus,\ncunctaque fortuna rimam faciente dehiscunt,\ninque suo cladem pondere tracta ruunt.\nergo hominum quaesitum odium mihi carmine, quosque\ndebuit, est vultus turba secuta tuos.\nat, memini, vitamque meam moresque probabas\nillo, quem dederas, praetereuntis equo.\nquod si non prodest et honesti gloria nulla\nredditur, at nullum crimen adeptus eram.\nnec male commissa est nobis fortuna reorum Usque\ndecem deciens inspicienda viris.\nres quoque privatas statui sine crimine iudex,\ndeque mea fassa est pars quoque victa fide.\nme miserum! potui, si non extrema nocerent,\niudicio tutus non semel esse tuo.\nultima me perdunt, imoque sub aequore mergit\nincolumem totiens una procella ratem.\nnec mihi pars nocuit de gurgite parva, sed omnes\npressere hoc fluctus oceanusque caput,\ncur aliquid vidi? cur noxia lumina feci?\ncur imprudenti cognita culpa mihi?\ninscius Actaeon vidit sine veste Dianam:\npraeda fuit canibus non minus ille suis.\nscilicet in superis etiam fortuna luenda est,\nnec veniam laeso numine casus habet,\nilla nostra die, qua me malus abstulit error,\nparva quidem periit, sed sine labe domus:\nsic quoque parva tamen, patrio dicatur ut aevo\nclara nec ullius nobilitate minor,\net neque divitiis nec paupertate notanda,\nunde sit in neutrum conspiciendus eques.\nsit quoque nostra domus vel censu parva vel ortu,\ningenio certe non latet illa meo,\nquo videar quamvis nimium iuvenaliter usus,\ngrande tamen toto nomen ab orbe fero,\nturbaque doctorum Nasonem novit et audet\nnon fastiditis adnumerare viris.\ncorruit haec igitur Musis accepta, sub uno\nsed non exiguo crimine lapsa domus:\natque ea sic lapsa est, ut surgere, si modo laesi\nematuruerit Caesaris ira, queat,\ncuius in eventu poenae clementia tanta est,\nvenerit ut nostro lenior illa metu.\nvita data est, citraque necem tua constitit ira,\no princeps parce viribus use tuis!\ninsuper accedunt, te non adimente, paternae,\ntamquam vita parum muneris esset, opes.\nnec mea decreto damnasti facta senatus,\nnec mea selecto iudice iussa fuga est.\ntristibus invectus verbis—ita principe dignum—\nultus es offensas, ut decet, ipse tuas.\nadde quod edictum, quamvis immite minaxque,\nattamen in poenae nomine lene fuit;\nquippe relegatus, non exul, dicor in illo,\nprivaque fortunae sunt ibi verba meae.\nnulla quidem sano gravior mentisque potenti\npoena est, quam tanto displicuisse viro;\nsed solet interdum fieri placabile numen:\nnube solet pulsa candidus ire dies.\nvidi ego pampineis oneratam vitibus ulmum,\nquae fuerat saevi fulmine tacta Iovis.\nipse licet sperare vetes, sperabimus usque ;\nhoc unum fieri te prohibente potest,\nspes mihi magna subit, eum te, mitissime princeps,\nspes mihi, respicio cum mea facta, cadit.\nac veluti ventis agitantibus aera non est\naequalis rabies continuusque furor,\nsed modo subsidunt intermissique silescunt,\nvimque putes illos deposuisse suam:\nsic abeunt redeuntque mei variantque timores,\net spem placandi dantque negantque tui.\nper superos igitur, qui dant tibi longa dabuntque\ntempora, Romanum si modo nomen amant,\nper patriam, quae te tuta et secura parente est,\ncuius, ut in populo, pars ego nuper eram,\nsic tibi, quem semper factis animoque mereris,\nreddatur gratae debitus urbis amor;\nLivia sic tecum sociales compleat annos,\nquae, nisi te, nullo coniuge digna fuit,\nquae si non esset, caelebs te vita deceret,\nnullaque, cui posses esse maritus, erat;\nsospite sit tecum natus quoque sospes, et olim\nimperium regat hoc cum seniore senex;\nut faciuntque tui, sidus iuvenale, nepotes,\nper tua perque sui facta parentis eant;\nsic adsueta tuis semper Victoria castris\nnunc quoque se praestet notaque signa petat,\nAusoniumque ducem solitis circumvolet alis,\nponat et in nitida laurea serta coma,\nper quem bella geris, cuius nunc corpore pugnas,\nauspicium cui das grande deosque tuos,\ndimidioque tui praesens es et aspicis urbem,\ndimidio procul es saevaque bella geris;\nhic tibi sic redeat superato victor ab hoste,\ninque coronatis fulgeat altus equis,â€”\nparce, precor, fulmenque tuum, fera tela, reconde,\nheu nimium misero cognita tela mihi!\nparce, pater patriae, nec nominis inmemor huius\nolim placandi spem mihi tolle tui\nnon precor ut redeam, quamvis maiora petitis\ncredibile est magnos saepe dedisse deos;\nmitius exilium si das propiusque roganti,\npars erit ex poena magna levata mea.\nultima perpetior medios eiectus in hostes,\nnec quisquam patria longius exul abest,\nsolus ad egressus missus septemplicis Histri\nParrhasiae gelido virginis axe premorâ€”\nCiziges et Colchi Tereteaque turba Getaeque\nDanuvii mediis vix prohibentur aquisâ€”\ncumque alii causa tibi sint graviore fugati,\nulterior nulli, quam mihi, terra data est.\nlongius hac nihil est, nisi tantum frigus\net hostes, et maris adstricto quae coit unda gelu.\nhactenus Euxini pars est Romana sinistri:\nproxima Basternae Sauromataeque tenent.\nhaec est Ausonio sub iure novissima vixque\nhaeret in imperii margine terra tui.\nunde precor supplex ut nos in tuta releges,\nne sit cum patria pax quoque adempta mihi,\nne timeam gentes, quas non bene summovet Hister,\nneve tuus possim civis ab hoste capi.\nfas prohibet Latio quemquam de sanguine natum\nCaesaribus salvis barbara vincla pati.\nperdiderint cum me duo crimina, carmen et error,\nalterius facti culpa silenda milli'.\nnam non sum tanti, renovem ut tua vulnera. Caesar,\nquem nimio plus est indoluisse semel.\naltera pars superest, qua turpi carmine factus\narguor obsceni doctor adulterii,\nfas ergo est aliqua caelestia pectora falli,\net sunt notitia multa minora tua;\nutque deos caelumque simul sublime tuenti\nnon vacat exiguis rebus adesse Iovi,\nde te pendentem sic dum circumspicis orbem,\neffugiunt curas inferiora tuas.\nscilicet imperii princeps statione relicta\nimparibus legeres carmina facta modis?\nnon ea te moles Romani nominis urguet,\ninque tuis umeris tam leve fertur onus,\nlusibus ut possis advertere numen ineptis,\nexcutiasque oculis otia nostra tuis.\nnunc tibi Pannonia est, nunc Illyris ora domanda,\nRaeticanunc praebent Thraciaque arma metum,\nnunc petit Armenius pacem, nunc porrigit arcus\nParthus eques timida captaque signa manu,\nnunc te prole tua iuvenem Germania sentit,\nbellaque pro magno Caesare Caesar obit;\ndenique, ut in tanto, quantum non extitit umquam,\ncorpore pars nulla est, quae labet, imperii.\nurbs quoque te et legum lassat tutela tuarum\net morum, similes quos cupis esse tuis.\nnec tibi contingunt, quae gentibus otia praestas,\nbellaque cum multis inrequieta geris,\nmirer in hoc igitur tantarum pondere rerum\nte numquam nostros evoluisse iocos?\nat si, quod mallem, vacuum tibi forte fuisset,\nnullum legisses crimen in Arte mea.\nilla quidem fateor frontis non esse severae\nscripta, nec a tanto principe digna legi:\nnon tamen idcirco legum contraria iussis\nsunt ea Romanas erudiuntque nurus.\nneve, quibus scribam, possis dubitare, libellos,\nquattuor hos versus e tribus unus habet :\neste procul, vittae tenues, insigne pudoris,\nquaeque tegis medios instita longa pedes!\nnil nisi legitimum concessitque furta canemus,\ninque meo nullum carmine crimen erit.\necquid ab hac omnes rigide summovimus Arte,\nquas stola contingi vittaque sumpta vetat?\nat matrona potest alienis artibus uti, quodque\ntrahat, quamvis non doceatur, habet.\nnil igitur matrona legat, quia carmine ab omni\nad delinquendum doctior esse potest.\nquodcumque attigerit, siqua est studiosa sinistri,\nad vitium mores instruet inde suos.\nsumpserit Annales—nihil est hirsutius illis—\nfacta sit unde parens Ilia, nempe leget,\nsumpserit Aeneadum genetrix ubi prima, requiret,\nAeneadum genetrix unde sit alma Venus.\npersequar inferius, modo si licet ordine ferri,\nposse nocere animis carminis omne genus.\nnon tamen idcirco crimen liber omnis habebit :\nnil prodest, quod non laedere possit idem.\nigne quid utilius? siquis tamen urere tecta\ncomparat, audaces instruit igne manus.\neripit interdum, modo dat medicina salutem,\nquaeque iuvet, monstrat, quaeque sit herba nocens.\net latro et cautus praecingitur ense viator;\nille sed insidias, hic sibi portat opem.\ndiscitur innocuas ut agat facundia causas;\nprotegit haec sontes, inmeritosque premit.\nsic igitur carmen, recta si mente legatur,\nconstabit nulli posse nocere meum.\nat quasdam vitio. quicumque hoc concipit, errat,\net nimium scriptis arrogat ille meis.\nut tamen hoc fatear, ludi quoque semina praebent\nnequitiae: tolli tota theatra iube!\npeccandi causam multis quam saepe dederunt.\nMartia cum durum sternit harena solum!\ntollatur Circus! non tuta licentia Circi est.\nhic sedet ignoto iuncta puella viro.\ncum quaedam spatientur in hoc, ut amator eodem\nconveniat, quare porticus ulla patet .\nquis locus est templis augustior? haec quoque vitet,\nin culpam siqua est ingeniosa suam.\ncum steterit Iovis aede, Iovis succurret in aede\nquam multas matres fecerit ille deus.\nproxima adoranti Iunonis templa subibit,\npaelicibus multis hanc doluisse deam.\nPallade conspecta, natum de crimine virgo\nsustulerit quare, quaeret, Erichthonium.\nvenerit in magni templum, tua munera, Martis,\nstat Venus Ultori iuncta, vir ante fores.\nIsidis aede sedens, cur hanc Saturnia, quaeret,\negerit Ionio Bosphorioque mari.\nin Venerem Anchises, in Lunam Latmius heros,\nin Cererem Iasion, qui referatur, erit.\nomnia perversae possunt corrumpere mentes;\nstant tamen illa suis omnia tuta locis,\net procul a scripta solis meretricibus Arte\nsummovet ingenuas pagina prima manus.\nquaecumque erupit, qua non sinit ire sacerdos,\nprotinus huic dempti criminis ipsa rea est.\nnec tamen est facinus versus evolvere mollis;\nmulta licet castae non facienda legant.\nsaepe supercilii nudas matrona severi\net veneris stantis ad genus omne videt,\ncorpora Vestales oculi meretricia cernunt,\nnec domino poenae res ea causa fuit.\nat cur in nostra nimia est lascivia Musa,\ncurve meus cuiquam suadet amare liber?\nnil nisi peccatum manifestaque culpa fatenda est:\npaenitet ingenii iudiciique mei.\ncur non Argolicis potius quae concidit armis\nvexata est iterum carmine Troia meo?\ncur tacui Thebas et vulnera mutua fratrum,\net septem portas, sub duce quamque suo?\nnec mihi materiam bellatrix Roma negabat,\net pius est patriae facta referre labor.\ndenique cum meritis impleveris omnia, Caesar,\npars mihi de multis una canenda fuit,\nutque trahunt oculos radiantia lumina solis,\ntraxissent animum sic tua facta meum.\narguor iumento, tenuis mihi campus aratur;\nillud erat magnae fertilitatis opus.\nnon ideo debet pelago se credere, siqua\naudet in exiguo ludere cumba lacu.\nforsan—et hoc dubitem—numeris levioribus aptus\nsim satis, in parvos sufficiamque modos:\nat si me iubeas domitos Iovis igne Gigantes\ndicere, conantem debilitabit onus\ndivitis ingenii est immania Caesaris acta\ncondere, materia ne superetur opus.\net tamen ausus eram; sed detrectare videbar,\nquodque nefas, damno viribus esse tuis.\nad leve rursus opus, iuvenalia carmina, veni,\net falso movi pectus amore meum.\nnon equidem vellem, sed me mea fata trahebant,\ninque meas poenas ingeniosus eram.\nei mihi, quod didici! cur me docuere parentes\nlitteraque est oculos ulla morata meos?\nhaec tibi me invisum lascivia fecit, ob artes,\nquis ratus es vetitos sollicitare toros.\nsed neque me nuptae didicerunt furta magistro,\nquodque parum novit, nemo docere potest,\nsic ego delicias et mollia carmina feci,\nstrinxerit ut nomen fabula nulla meum.\nnec quisquam est adeo media de plebe maritus,\nut dubius vitio sit pater ille meo,\ncrede mihi, distant mores a carmine nostroâ€”\nvita verecunda est, Musa iocosa meaâ€”\nmagnaque pars mendax operum est et ficta meorum:\nplus sibi permisit compositore suo.\nnec liber indicium est animi, sed honesta voluntas\nplurima mulcendis auribus apta ferens.\nAccius esset atrox, conviva Terentius esset,\nessent pugnaces qui fera bella canunt.\ndenique composui teneros non solus amores:\ncomposito poenas solus amore dedi.\nquid, nisi cum multo Venerem confundere vino\npraecepit lyrici Teia Musa senis?\nLesbia quid docuit Sappho, nisi amare, puellas?\ntuta tamen Sappho, tutus et ille fuit.\nnec tibi, Battiade, nocuit, quod saepe legenti\ndelicias versu fassus es ipse tuas.\nfabula iucundi nulla est sine amore Menandri,\net solet hic pueris virginibusque legi.\nIlias ipsa quid est aliud nisi adultera, de qua\ninter amatorem pugna virumque fuit?\nquid prius est illi flamma Briseidos, utque\nfecerit iratos rapta puella duces?\naut quid Odyssea est nisi femina propter amorem,\ndum vir abest, multis una petita procis?\nquis nisi Maeonides, Venerem Martemque ligatos\nnarrat, in obsceno corpora prensa toro?.\nunde nisi indicio magni sciremus Homeri\nhospitis igne duas incaluisse- deas?\nomne genus scripti gravitate tragoedia vinci .\nhaec quoque materiam semper amoris habet,\nnum quid in Hippolyto, nisi caecae flamma novercae?\nnobilis est Canace fratris amore sui.\nquid? non Tantalides, agitante Cupidine currus,\nPisaeam Phrygiis vexit eburnus equis?\ntingueret ut ferrum natorum sanguine mater,\nconcitus a laeso\nfecit amore dolor, fecit amor subitas volucres cum paelice regem,\nquaeque suum luget nunc quoque mater Ityn.\nsi non AÃ«ropen frater sceleratus amasset,\naversos Solis non legeremus equos.\nimpia nec tragicos tetigisset Scylla cothurnos,\nni patrium crinem desecuisset amor.\nqui legis Electran et egentem mentis Oresten,\nAegisthi crimen Tyndaridosque legis.\nnam quid de tetrico referam domitore Chimaerae,\nquem leto fallax hospita paene dedit?\nquid loquar Hermionen, quid te, SchoeneÃ¯a virgo,\nteque, Mycenaeo Phoebas amata duci.\nquid Danaen Danaesque nurum matremque Lyaei\nHaemonaque et noctes cui coiere duae?\nquid Peliae generum, quid Thesea, quique Pelasgum\nIliacam tetigit de rate primus humum?\nhuc Iole Pyrrhique parens, huc Herculis uxor,\nhuc accedat Hylas Iliacusque puer.\ntempore deficiar, tragicos si persequar ignes,\nvixque meus capiet nomina nuda Uber.\nest et in obscenos commixta tragoedia risus,\nmultaque praeteriti verba pudoris habet;\nnec nocet auctori, mollem qui fecit Achillem,\ninfregisse suis fortia facta modis,\niunxit Aristides Milesia crimina secum,\npulsus Aristides nec tamen urbe sua est.\nnec qui descripsit corrumpi semina matrum,\nEubius, impurae conditor historiae,\nnec qui composuit nuper Sybaritica, fugit,\nnec qui concubitus non tacuere suos.\nsuntque ea doctorum monumentis mixta virorum,\nmuneribusque ducum publica facta patent.\nneve peregrinis tantum defendar ab armis,\net Romanus habet multa iocosa liber,\nutque suo Martem cecinit gravis\nEnnius ore—Ennius ingenio maximus, arte rudis—\nexplicat ut causas rapidi Lucretius ignis,\ncasurumque triplex vaticinatur opus,\nsic sua lascivo cantata est saepe Catullo\nfemina, cui falsum Lesbia nomen erat;\nnec contentus ea, multos vulgavit amores,\nin quibus ipse suum fassus adulterium est.\npar fuit exigui similisque licentia Calvi,\ndetexit variis qui sua furta modis,\nquid referam Ticidae, quid Memmi carmen, apud quos\nrebus adest nomen nominibusque pudor?\nCinna quoque his comes est, Cinnaque procacior Anser,\net leve Cornifiei parque Catonis opus.\net quorum libris modo dissimulata Perillae,\nnomine, nunc legitur dicta, Metelle, tuo.\nis quoque, Phasiacas Argon qui duxit in undas,\nnon potuit Veneris furta tacere suae.\nnec minus Hortensi, nec sunt minus improba Servi\ncarmina, quis dubitet nomina Planta sequi?\nvertit Aristiden Sisenna, nec obfuit illi\nhistoriae turpis inseruisse iocos.\nnon fuit opprobrio celebrasse Lycorida Gallo,\nsed linguam nimio non tenuisse mero.\ncredere iuranti durum putat esse Tibullus,\nsic etiam de se quod neget illa viro.\nfallere custodes idem docuisse fatetur,\nseque sua miserum nunc ait arte premi.\nsaepe, velut gemmam dominae signumve probaret,\nper causam meminit se tetigisse manum;\nutque refert, digitis saepe est nutuque locutus,\net tacitam mensae duxit in orbe notam\net quibus e sucis abeat de corpore livor,\nimpresso fieri qui solet ore, docet:\ndenique ab incauto nimium petit ille marito,\nse quoque uti servet, peccet ut illa minus,\nscit, cui latretur, cum solus obambulet, ipsas\ncur totiens clausas exercet ante fores,\nmultaque dat furti talis praecepta docetque\nqua nuptae possint fallere ab arte viros,\nnon fuit hoc illi fraudi, legiturque Tibullus\net placet, et iam te principe notus erat.\ninvenies eadem blandi praecepta Properti:\ndestrictus minima nec tamen ille nota est.\nhis ego successi, quoniam praestantia candor\nnomina vivorum dissimulare iubet,\nnon timui, fateor, ne, qua tot iere carinae,\nnaufraga servatis omnibus una foret.\nsunt aliis scriptae, quibus alea luditur, artes:â€”\nhoc est ad nostros non leve crimen avos——\nquid valeant tali, quo possis plurima iactu\nfigere, damnosos effugiasque canes;\ntessera quos habeat numeros, distante vocato\nmittere quo deceat, quo dare missa modo;\ndiscolor ut recto grassetur limite miles,\neum medius gemino calculus hoste perit,\nut bellare sequens sciat et revocare priorem,\nnec tuto fugiens incomitatus eat,\nparva sit ut ternis instructa tabella lapillis,\nin qua vicisse est continuasse suos,\nquique alii lusus—neque enim nunc persequar omnes—\nperdere, rem caram, tempora nostra solent.\necce canit formas alius laetusque pilarum,\nhic artem nandi praecipit, ille trochi.\ncomposita est aliis fucandi cura coloris,\nhic epulis leges hospitioque dedit;\nalter humum, de qua fingantur pocula, monstrat,\nquaeque, docet, liquido testa sit apta mero.\ntalia luduntur fumoso mense Decembri,\nquae damno nulli composuisse fuit.\nhis ego deceptus non tristia carmina feci,\nsed tristis nostros poena secuta iocos.\ndenique nec video tot de scribentibus unum,\nquem sua perdiderit Musa; repertus ego.\nquid, si scripsissem mimos obscena iocantes,\nqui semper vetiti crimen amoris habent,\nin quibus assidue cultus procedit adulter,\nverbaque dat stulto callida nupta viro?\nnubilis hos virgo matronaque virque puerque\nspectat, et ex magna parte senatus adest,\nnec satis incestis temerari vocibus aures;\nadsuescunt oculi multa pudenda pati;\ncumque fefellit amans aliqua novitate maritum,\nplauditur et magno palma favore datur; quodque\nminus prodest, scaena est lucrosa poetae,\ntantaque non parvo crimina praetor emit.\ninspice ludorum sumptus, Auguste, tuorum:\nempta tibi magno talia multa leges.\nhaec tu spectasti spectandaque saepe dedisti\nmaiestas adeo comis ubique tua estâ€”\nluminibusque tuis, totus quibus utitur orbis,\nscaenica vidisti lentus adulteria.\nscribere si fas est imitantes turpia mimos,\nmateriae minor est debita poena meae.\nan genus hoc scripti faciunt sua pulpita tutum,\nquodque licet, mimis scaena licere dedit?\net mea sunt populo saltata poemata saepe,\nsaepe oculos etiam detinuere tuos.\nscilicet in domibus nostris ut prisca virorum\nartificis fulgent corpora picta manu,\nsic quae concubitus varios venerisque figuras\nexprimat, est aliquo parva tabella loco.\nutque sedet vultu fassus Telamonius iram,\ninque oculis facinus barbara mater habet,\nsic madidos siccat digitis Venus uda capillos,\net modo maternis tecta videtur aquis,\nbella sonant alii telis instructa eruditis,\nparsque tui generis, pars tua facta canunt,\ninvida me spatio natura coercuit arto,\ningenio vires exiguasque dedit,\net tamen ille tuae felix Aeneidos auctor\ncontulit in Tyrios arma virumque toros,\nnec legitur pars ulla magis de corpore toto,\nquam non legitimo foedere iunctus amor.\nPhyllidis hic idem teneraeque Amaiyllidis ignes\nbucolicis iuvenis luserat ante modis,\nnos quoque iam pridem scripto peccavimus isto:\nsupplicium patitur non nova culpa novum;\ncarminaque edideram, cum te delicta notantem\npraeterii totiens inreprehensus eques.\nergo quae iuvenis mihi non nocitura putavi\nscripta parum prudens, nunc nocuere seni.\nsera redundavit veteris vindicta libelli,\ndistat et a meriti tempore poena sui.\nne tamen omne meum credas opus esse remissum..\nsaepe dedi nostrae grandia vela rati.\nsex ego Pastorum scripsi totidemque libellos,\ncumque suo finem mense volumen habet,\nidque tuo nuper scriptum sub nomine. Caesar,\net tibi sacratum sors mea rupit opus;\net dedimus tragicis scriptum regale cothurnis,\nquaeque gravis debet verba cothurnus habet,\ndictaque sunt nobis, quamvis manus ultima coeptis\ndefuit, in facies corpora versa novas,\natque utinam revoces animum paulisper ab ira,\net vacuo iubeas hinc tibi pauca legi?\npauca, quibus prima surgens ab origine mundi\nin tua deduxi tempora. Caesar, opus!\naspicies, quantum dederis mihi pectoris ipse,\nquoque favore animi teque tuosque canam,\nnon ego mordaci destrinxi carmine quemquam.\nnec meus ullius crimina versus habet,\ncandidus a salibus suffusis felle refugi:\nnulla venenato littera mixta ioco est.\ninter tot populi, tot scriptis, milia nostri,\nquem mea Calliope laeserit, unus ero.\nnon igitur nostris ullum gaudere Quiritem\nauguror, at multos indoluisse malis;\nnec mihi credibile est, quemquam insultasse iacenti\ngratia candori si qua relata meo est.\nhis, precor, atque aliis possint tua numina flecti,\no pater, o patriae cura salusque tuae!\nnon ut in Ausoniam redeam, nisi forsitan olim,\ncum longo poenae tempore victus eris;\ntutius exilium pauloque quietius oro,\nut par delicto sit mea poena suo.\nâ€˜Missus in hanc venio timide liber exulis urbem:\nda placidam fesso, lector amice, manum;\nneve reformida, ne sim tibi forte pudori:\nnullus in hac charta versus amare docet.\nhaec domini fortuna mei est, ut debeat illam\ninfelix nullis dissimulare iocis,\nid quoque, quod viridi quondam male lusit in aevo,\nheu nimium sero damnat et odit opus!\ninspice quid portem: nihil hic nisi triste videbis,\ncarmine temporibus conveniente suis.\nclauda quod alterno subsidunt carmina versu,\nvel pedis hoc ratio, vel via longa facit;\nquod neque sum cedro flavus nec pumice levis,\nerubui domino cultior esse meo;\nlittera suffusas quod habet maculosa lituras,\nlaesit opus lacrimis ipse poeta suum.\nsiqua videbuntur casu non dicta Latine,\nin qua scribebat, barbara terra fuit.\ndicite, lectores, si non grave, qua sit eundum,\nquasque petam sedes hospes in urbe liber.â€™\nhaec ubi sum furtim lingua titubante locutus,\nqui mihi monstraret, vix fuit unus, iter.\nâ€˜di tibi dent, nostro quod non tribuere poetae,\nmolliter in patria vivere posse tua.\nduc age! namque sequar, quamvis terraque marique\nlonginquo referam lassus ab orbe pedem.â€™\nparuit, et ducens haec sunt fora Caesaris, inquit,\nâ€˜haec est a sacris quae via nomen habet,\nhic locus est Vestae, qui Pallada servat et ignem,\nhaec fuit antiqui regia parva Numae.â€™\ninde petens dextram porta est ait â€˜ista Palati,\nhic Stator, hoc primum condita Roma loco est.â€™\nsingula dum miror, video fulgentibus armis\nconspicuos postes tectaque digna deo.\net Iovis haec dixi domus est? quod ut esse putarem,\naugurium monti querna corona dabat,\ncuius ut accepi dominum, non fallimur, inquam,\net magni verum est hanc Iovis esse domum,\ncur tamen opposita velatur ianua lauro,\ncingit et augustas arbor opaca comas?\nnum quia perpetuos meruit domus ista triumphos,\nan quia Leucadio semper amata deo est?\nipsane quod festa est, an quod facit omnia festa?\nquam tribuit terris, pacis an ista nota est?\nutque viret semper laurus nec fronde caduca\ncarpitur, aeternum sic habet illa decus?\ncausa superpositae scripto est testata coronae:\nservatos cives indicat huius ope.\nadice servatis unum, pater optime, civem,\nqui procul extremo pulsus in orbe latet,\nin quo poenarum, quas se meruisse fatetur,\nnon facinus causam, sed suus error habet.\nme miserum! vereorque locum vereorque potentem,\net quatitur trepido littera nostra metu.\naspicis exsangui chartam pallere colore?\naspicis alternos intremuisse pedes?\nquandocumque, precor, nostro placere parenti\nisdem et sub dominis aspiciare domus!\ninde tenore pari gradibus sublimia celsis\nducor ad intonsi candida templa dei,\nsigna peregrinis ubi sunt alterna columnis,\nBelides et stricto barbarus ense pater,\nquaeque viri docto veteres cepere novique\npectore, lecturis inspicienda patente\nquaerebam fratres, exceptis scilicet illis,\nquos suus optaret non genuisse pater.\nquaerentem frustra custos e sedibus illis\npraepositus sancto iussit abire loco.\naltera templa peto, vicino iuncta theatro:\nhaec quoque erant pedibus non adeunda meis.\nnec me, quae doctis patuerunt prima libellis,\natria Libertas tangere passa sua est.\nin genus auctoris miseri fortuna redundat,\net patimur nati, quam tulit ipse, fugam.\nforsitan et nobis olim minus asper et illi\nevictus longo tempore Caesar erit.\ndi, precor, atque adeoâ€”neque enim mihi turba roganda est\nCaesar, ades voto, maxime dive, meo!\ninterea, quoniam statio mihi publica clausa est,\nprivato liceat delituisse loco.\nvos quoque, si fas est, confusa pudore repulsae\nsumite plebeiae carmina nostra manus.\nErgo erat in fatis Scythiam quoque visere nostris,\nquaeque Lycaonio terra sub axe iacet;\nnec vos, Pierides, nec stirps LetoÃ¯a, vestro\ndocta sacerdoti turba tulistis opem.\nnec mihi, quod lusi vero sine crimine, prodest,\nquodque magis vita Musa iocata mea est,\nplurima sed pelago terraque pericula passum\nustus ab assiduo frigore Pontus habet,\nquique fugax rerum securaque in otia natus,\nmollis et inpatiens ante laboris eram,\nultima nunc patior, nec me mare portubus orbum\nperdere, diversae nec potuere viae,\nsuffecitque malis animus; nam corpus ab illo\naccepit vires vixque ferenda tulit.\ndum tamen et terris dubius laetabar et undis,\nfallebat curas aegraque corda labor!\nut via finita est\net opus requievit eundi, et poenae tellus est mihi tacta meae,\nnil nisi flere libet, nec nostro parcior imber\nlumine, de verna quam nive manat aqua.\nRoma domusque subit desideriumque locorum,\nquicquid et amissa restat in urbe mei.\nei mihi, quod totiens nostri pulsata sepulcri\nianua, sed nullo tempore aperta fuit!\ncur ego tot gladios fugi totiensque minata\nobruit infelix nulla procella caput?\ndi, quos experior nimium constanter iniquos,\nparticipes irae quos deus unus habet,\nexstimulate, precor, cessantia fata meique\ninteritus clausas esse vetate fores!\nHaec mea si casu miraris epistula quare\nalterius digitis scripta sit,\naeger eram. aeger in extremis ignoti partibus orbis,\nincertusque meae paene salutis eram.\nquem mihi nunc animum dira regione iacenti\ninter Sauromatas esse Getasque putes?\nnec caelum patior, nec aquis adsuevimus istis,\nterraque nescio quo\nnon placet ipsa modo. non domus apta satis, non hic cibus utilis aegro,\nnullus, Apollinea qui levet arte malum,\nnon qui soletur, non qui labentia tarde\ntempora narrando fallat, amicus adest.\nlassus in extremis iaceo populisque locisque,\net subit adfecto nunc mihi, quicquid abest.\nomnia cum subeant, vineis tamen omnia, coniunx,\net plus in nostro pectore parte\ntenes. te loquor absentem, te vox mea nominat unam;\nnulla venit sine te nox mihi, nulla dies.\nquin etiam sic me dicunt aliena locutum,\nut foret amenti nomen in ore tuum.\nsi iam deficiam, suppressaque lingua palato\nvix instillato restituenda mero,\nnuntiet huc aliquis dominam venisse, resurgam,\nspesque tui nobis causa vigoris erit.\nergo ego sum dubius vitae, tu forsitan istic\niucundum nostri nescia tempus agis?\nnon agis, adfirmo. liquet hoc, carissima, nobis,\ntempus agi sine me non nisi triste tibi.\nsi tamen inplevit mea sors, quos debuit, annos,\net mihi vivendi tam cito finis adest,\nquantum erat, o magni, morituro parcere, divi,\nut saltem patria contumularer humo?\nvel poena in tempus mortis dilata fuisset,\nvel praecepisset mors properata fugam.\ninteger hanc potui nuper bene reddere lucem;\nexul ut occiderem, nunc mihi vita data est.\ntam procul ignotis igitur moriemur in oris,\net fient ipso tristia fata loco,\nnec mea consueto languescent corpora lecto,\ndepositum nec me qui fleat, ullus erit;\nnec dominae lacrimis in nostra cadentibus ora\naccedent animae tempora parva mea;\nnec mandata dabo, nec cum clamore supremo\nlabentes oculos condet amica manus;\nsed sine funeribus caput hoc, sine honore sepulcri\nindeploratum barbara terra teget!\necquid, ubi audieris, tota turbabere mente,\net feries pavida pectora fida manu?\necquid, in has frustra tendens tua brachia partes,\nclamabis miseri nomen inane viri?\nparce tamen lacerare genas, nec scinde capillos:\nnon tibi nunc primum, lux mea, raptus ero.\ncum patriam amisi, tunc me periisse putato:\net prior et gravior mors fuit illa mihi.\nnunc, si forte potes—sed non potes, optima coniunx—\nfinitis gaude tot mihi morte malis,\nquod potes, extenua forti mala corde ferendo,\nad quae iam pridem non rude pectus habes,\natque utinam pereant animae eum corpore nostrae,\neffugiatque avidos pars mihi nulla rogos!\nnam si morte carens vacua volat altus in aura\nspiritus, et Samii sunt rata dicta senis,\ninter Sarmaticas Romana vagabitur umbras,\nperque feros manes hospita semper erit.\nossa tamen facito parva referantur in urna :\nsic ego non etiam mortuus exul ero.\nnon vetat hoc quisquam : fratrem Thebana peremptum\nsupposuit tumulo rege vetante soror,\natque ea cum foliis et amomi pulvere misce,\ninque suburbano condita pone solo;\nquosque legat versus oculo properante viator,\ngrandibus in tituli marmore caede notis:\nHIC . EGO . QVI. IACEO. TENERORVM. LVSOR. AMORVM.\nINGENIO. PERUII. NASO . POETA. MEO\nAT. TIBI. QVI. TRANSIS . NE. SIT . GRAVE. QVISQVIS. AMASTI\nDICERE. NASONIS . MOLLITER. OSSA . CVBENT\nhoc Satis in titulo est. etenim maiora libelli\net diuturna magis Sunt monimenta mihi,\nquos ego confido, quamvis nocuere, daturos\nnomen et auctori tempora longa suo.\ntu tamen extincto feralia munera semper\ndeque tuis lacrimis umida serta dato.\nquamvis in cineres corpus mutaverit ignis,\nsentiet officium maesta favilla pium.\nscribere plura libet : sed vox mihi fessa loquendo\ndictandi vires siccaque lingua negat,\naccipe supremo dictum mihi forsitan ore,\nquod, tibi qui mittit, non habet ipse, vale.\nO mihi care quidem semper, sed tempore duro\ncognite, res postquam procubuere meae,\nusibus edocto si quicquam credis amico,\nvive tibi et longe nomina magna fuge.\nvive tibi, quantumque potes praelustria vita .\nsaevum praelustri fulmen ab arce venit,\nnam quamquam soli possunt prodesse potentes,\nnon prosint potius, siquis obesse potest.\neffugit hibernas demissa antemna procellas,\nlataque plus parvis vela timoris habent.\naspicis ut summa cortex levis innatet unda,\ncum grave nexa simul retia mergat onus.\nhaec ego si monitor monitus prius ipse fuissem,\nin qua debebam forsitan urbe forem.\ndum tecum vixi, dum me levis aura ferebat,\nhaec mea per placidas cumba cucurrit aquas,\nqui cadit in plano—vix hoc tamen evenit ipsum—\nsic cadit, ut tacta surgere possit humo;\nat miser Elpenor tecto delapsus ab alto\noccurrit regi debilis umbra suo.\nquid fuit, ut tutas agitaret Daedalus alas,\nIcarus inmensas nomine signet aquas?\nnempe quod hic alte, demissius ille volabat;\nnam pennas ambo non habuere suas.\ncrede mihi, bene qui latuit bene vixit, et intra\nfortunam debet quisque manere suam.\nnon foret Eumedes orbus, si filius eius\nstultus Achilleos non adamasset equos;\nnec natum in flamma vidisset, in arbore natas,\ncepisset genitor si PhaÃ«thonta Merops.\ntu quoque formida nimium sublimia semper,\npropositique, precor, contrahe vela tui.\nnam pede inoffenso spatium decurrere vitae\ndignus es et fato candidiore frui.\nquae pro te ut voveam, miti pietate mereris\nhaesuraque fide tempus in omne mihi.\nvidi ego te tali vultu mea fata gementem,\nqualem credibile est ore fuisse meo.\nnostra tuas vidi lacrimas super ora cadentes,\ntempore quas uno fidaque verba bibi.\nnunc quoque summotum studio defendis amicum,\net mala vix ulla parte levanda levas.\nvive sine invidia, mollesque inglorius annos\nexige, amicitias et tibi iunge pares,\nNasonisque tui, quod adhuc non exulat unum,\nnomen ama : Scythicus cetera Pontus habet.\nProxima sideribus tellus Erymanthidos Ursae\nme tenet, adstricta terra perusta gelu.\nBosphoros et Tanais superant Scythiaeque paludes\nvix satis et noti nomina pauca loci.\nulterius nihil est nisi non habitabile frigus.\nheu quam vicina est ultima terra mihi!\nat longe patria est, longe carissima coniunx,\nquicquid et haec nobis post duo dulce fuit.\nsic tamen haec adsunt, ut quae contingere non est\ncorpore: sunt animo cuncta videnda meo.\nante oculos errant domus, urbsque et forma locorum,\nacceduntque suis singula facta locis,\nconiugis ante oculos, sicut praesentis, imago est.\nilla meos casus ingravat, illa levat;\ningravat hoc, quod abest; levat hoc, quod praestat amorem\ninpositumque sibi firma tuetur onus.\nvos quoque pectoribus nostris haeretis, amici,\ndicere quos cupio nomine quemque suo.\nsed timor officium cautus compescit, et ipsos\nin nostro poni carmine nolle puto.\nante volebatis, gratique erat instar honoris,\nversibus in nostris nomina vestra legi.\nquod quoniam est anceps, intra mea pectora quemque\nadloquar, et nulli causa timoris ero.\nnec meus indicio latitantes versus amicos protrahit.\nocculte siquis amabat, amet.\nscite tamen, quamvis longe regione remotus\nabsim, vos animo semper adesse meo;\net qua quisque potest, aliqua mala nostra levate,\nfidam proiecto neve negate manum.\nprospera sic maneat vobis fortuna, nec umquam\ncontacti simili sorte rogetis idem.\nUsus amicitiae tecum mihi parvus, ut illam\nnon aegre posses dissimulare, fuit,\nnec me complexus vinclis propioribus esses\nnave mea vento, forsan, eunte suo.\nut cecidi cunctique metu fugere ruinam,\nversaque amicitiae terga dedere meae,\nausus es igne Iovis percussum tangere corpus\net deploratae limen adire domus:\nidque recens praestas nec longo cognitus usu,\nquod veterum misero vix duo tresve mihi.\nvidi ego confusos vultus visosque notavi,\nosque madens fletu pallidiusque meo,\net lacrimas cernens in singula verba cadentes\nore meo lacrimas, auribus illa bibi ;\nbrachiaque accepi presso pendentia collo,\net singultatis oscula mixta sonis.\nsum quoque, care, tuis defensus viribus absensâ€”\nscis carum veri nominis esse locoâ€”\nmultaque praeterea manifesti signa favoris\npectoribus teneo non abitura meis.\ndi tibi posse tuos tribuant defendere semper,\nquos in materia prosperiore iuves,\nsi tamen interea, quid in his ego perditus oris\nquod te credibile est quaerere quaeris, agam,\nspe trahor exigua, quam tu mihi demere noli,\ntristia leniri numina posse dei.\nseu temere expecto, sive id contingere fas est,\ntu mihi, quod cupio, fas, precor, esse proba,\nquaeque tibi linguae est facundia, confer in illud,\nut doceas votum posse valere meum.\nquo quisque est maior, magis est placabilis irae,\net faciles motus mens generosa capit,\ncorpora magnanimo satis est prostrasse leoni,\npugna suum finem, cum iacet hostis, habet:\nat lupus et turpes instant morientibus ursi\net quaecumque minor nobilitate fera.\nmaius apud Troiam forti quid habemus Achille ?\nDardanii lacrimas non tulit ille senis,\nquae ducis Emathii fuerit clementia, Porus\nDareique docent funeris exequiae.\nneve hominum referam flexas ad mitius iras,\nIunonis gener est qui prius hostis erat.\ndenique non possum nullam sperare salutem,\ncum poenae non sit causa cruenta meae.\nnon mihi quaerenti pessumdare cuncta petitum\nCaesareum caput est, quod caput orbis erat;\nnon aliquid dixive, elatave lingua loquendo est,\nlapsaque sunt nimio verba profana mero:\ninscia quod crimen viderunt lumina, plector,\npeccatumque oculos est habuisse meum.\nnon equidem totam possum defendere culpam,\nsed partem nostri criminis error habet,\nspes igitur superest facturum ut molliat ipse\nmutati poenam condicione loci.\nhos utinam nitidi Solis praenuntius ortus\nafferat admisso Lucifer albus equo!\nFoedus amicitiae nec vis, carissime, nostrae,\nnec, si forte velis, dissimulare potes,\ndonec enim licuit, nec te mihi carior alter,\nnec tibi me tota iunctior urbe fuit,\nisque erat usque adeo populo testatus, ut esset\npaene magis quam tu quamque ego notus, amor ;\nquique est in caris animi tibi candor amicisâ€”\ncognita sunt ipsi, quem colis, ista viro.\nnil ita celabas, ut non ego conscius essem,\npectoribusque dabas multa tegenda meis:\ncuique ego narrabam secreti quicquid habebam,\nexcepto quod me perdidit, unus eras.\nid quoque si scisses, salvo fruerere sodali,\nconsilioque forem sospes, amice, tuo.\nsed mea me in poenam nimirum fata trahebant :\nomne bonae claudunt utilitatis iter.\nsive malum potui tamen hoc vitare cavendo,\nseu ratio fatum vincere nulla valet,\ntu tamen, o nobis usu iunctissime longo,\npars desiderii maxima paene mei,\nsis memor, et siquas fecit tibi gratia vires,\nillas pro nobis experiare, rogo,\nnuminis ut laesi fiat mansuetior ira,\nmutatoque minor sit mea poena loco,\nidque ita, si nullum scelus est in pectore nostro,\nprincipiumque mei criminis error habet.\nnec breve nec tutum, quo sint mea, dicere, casu\nlumina funesti conscia facta mali;\nmensque reformidat, veluti sua vulnera, tempus\nillud, et admonitu fit novus ipse pudor,\net quaecumque adeo possunt afferre pudorem,\nilla tegi caeca condita nocte decet,\nnil igitur referam nisi me peccasse, sed illo\npraemia peccato nulla petita mihi,\nstultitiamque meum crimen debere vocari,\nnomina si facto reddere vera velis,\nquae si non ita sunt, alium, quo longius absim,\nquaere; suburbana est hic mihi terra locus.\nVADE salutatum, subito perarata, Perillam,\nlittera, sermonis fida ministra mei.\naut illam invenies dulci cum matre sedentem,\naut inter libros Pieridasque suas.\nquidquid aget, cum te scient venisse, relinquet,\nnec mora, quid venias quidve, requiret, agam.\nvivere me dices, sed sic, ut vivere nolim,\nnec mala tam longa nostra levata mora\net tamen ad Musas, quamvis nocuere, reverti.\naptaque in alternos cogere verba pedes.\ntu quoque dic â€˜ studiis communibus ecquid inhaeres,\ndoctaque non patrio carmina more canis?\nnam tibi cum fatis mores natura pudicos\net raras dotes ingeniumque dedit.\nhoc ego Pegasidas deduxi primus ad undas,\nne male fecundae vena periret aquae;\nprimus id aspexi teneris in virginis annis,\nutque pater natae duxque comesque fui.\nergo si remanent ignes tibi pectoris idem,\nsola tuum vates Lesbia vincet opus.\nsed vereor, ne te mea nunc fortuna retardet,\npostque meos casus sit tibi pectus iners,\ndum licuit, tua saepe mihi, tibi nostra legebam;\nsaepe tui iudex, saepe magister eram:\naut ego praebebam factis modo versibus aures,\naut, ubi cessares, causa ruboris eram.\nforsitan exemplo, quia me laesere libelli,\ntu quoque sis poenae fata secuta meae.\npone, Perilla, metum; tantummodo femina nulla\nneve vir a scriptis discat amare tuis.\nergo desidiae remove, doctissima, causas,\ninque bonas artes et tua sacra redi.\nista decens facies longis vitiabitur annis,\nrugaque in antiqua fronte senilis erit,\ninicietque manum formae damnosa senectus,\nquae strepitum passu non faciente venit;\ncumque aliquis dicet fuit haec formosa dolebis,\net speculum mendax esse querere tuum.\nsunt tibi opes modicae, cum sis dignissima magnis:\nfinge sed inmensis censibus esse pares,\nnempe dat id quodcumque libet fortuna rapitque,\nIrus et est subito, qui modo Croesus erat.\nsingula ne referam, nil non mortale tenemus\npectoris exceptis ingentique bonis.\nen ego, cum caream patria vobisque domoque,\nraptaque sint, adimi quae potuere mihi,\ningenio tamen ipse meo comitorque fruorque:\nCaesar in hoc potuit iuris habere nihil,\nquilibet hanc saevo vitam mihi finiat ense,\nme tamen extincto fama superstes erit,\ndumque suis victrix omnem de montibus orbem\nprospiciet domitum Martia Roma, legar.\ntu quoque, quam studii maneat felicior usus,\neffuge venturos, qua potes, usque rogos!â€™\nNunc ego Triptolemi cuperem consistere curru,\nmisit in ignotam qui rude semen humum;\nnunc ego Medeae vellem frenare dracones,\nquos habuit fugiens arce, Corinthe, tua,\nnunc ego iactandas optarem sumere pennas,\nsive tuas, Perseu, Daedale, sive tuas :\nut tenera nostris cedente volatibus aura\naspicerem patriae dulce repente solum,\ndesertaeque domus vultus, memoresque sodales,\ncaraque praecipue coniugis ora meae.\nstulte, quid haec frustra votis puerilibus optas,\nquae non ulla tibi fertque feretque dies?\nsi semel optandum est, Augusti numen adora,\net, quem sensisti, rite precare deum.\nille tibi pennasque potest currusque volucres\ntradere: det reditum, protinus ales eris.\nsi precer hoc—neque enim possum maiora rogare—\nne mea sint, timeo, vota modesta parum,\nforsitan hoc olim, cum iam satiaverit iram,\ntum quoque sollicita mente rogandus erit.\nquod minus interea est, instar mihi muneris ampli,\nex his me iubeat quolibet ire locis,\nnec caelum nec aquae faciunt nec terra nec aurae;\nei mihi, perpetuus corpora languor habet!\nseu vitiant artus aegrae contagia mentis,\nsive mei causa est in regione mali,\nut tetigi Pontum, vexant insomnia, vixque\nossa tegit macies nec iuvat ora cibus;\nquique per autumnum percussis frigore primo\nest color in follis, quae nova laesit hiems,\nis mea membra tenet, nec viribus adlevor ullis,\net numquam queruli causa doloris abest.\nnec melius valeo, quam corpore, mente, sed aegra est\nutraque pars aeque binaque damna fero.\nhaeret et ante oculos veluti spectabile corpus\nastat fortunae forma legenda meae:\ncumque locum moresque hominum cultusque sonumque\ncernimus, et, qui sim qui fuerimque, subit,\ntantus amor necis est, querar ut cum Caesaris ira,\nquod non offensas vindicet ense suas.\nat, quoniam semel est odio civiliter usus,\nmutato levior sit fuga nostra loco.\nHic quoque sunt igitur Graiae—quis crederet?—urbes\ninter inhumanae nomina barbariae;\nhuc quoque Mileto missi venere coloni,\ninque Getis Graias constituere domos.\nsed vetus huic nomen, positaque antiquius urbe,\nconstat ab Absyrti caede fuisse loco.\nnam rate, quae cura pugnacis facta Minervae\nper non temptatas prima cucurrit aquas,\nimpia desertum fugiens Medea parentem\ndicitur his remos applicuisse vadis.\nquem procul ut vidit tumulo speculator ab alto,\nhospes, ait, nosco, Colchide, vela, venit.\ndum trepidant Minyae, dum solvitur aggere funis,\ndum sequitur celeres ancora tracta manus,\nconscia percussit meritorum pectora Colchis\nausa atque ausura multa nefanda manu;\net, quamquam superest ingens audacia menti,\npallor in attonitae virginis ore fuit.\nergo uni prospexit venientia vela tenemur,\net pater est aliqua fraude morandus ait.\ndum quid agat quaerit, dum versat in omnia vultus,\nad fratrem casu lumina flexa tulit.\ncuius ut ornata est praesentia, vicimus inquit:\nhic mihi morte sua causa salutis erit.\nprotinus ignari nec quicquam tale timentis\ninnocuum rigido perforat ense latus,\natque ita divellit divulsaque membra per agros\ndissipat in multis invenienda locis,\nneu pater ignoret, scopulo proponit in alto\npallentesque manus sanguineumque caput.\nut genitor luctuque novo tardetur et, artus\ndum legit extinctos, triste moretur iter.\ninde Tomis dictus locus hic, quia fertur in illo\nmembra soror fratris consecuisse sui.\nSiquis adhuc istic meminit Nasonis adempti,\net superest sine me nomen in urbe meum,\nsuppositum stellis numquam tangentibus aequor\nme sciat In media vivere barbaria.\nSauromatae cingunt, fera gens, Bessique Getaeque.\nquam non ingenio nomina digna meo!\ndum tamen aura tepet, medio defendimur Histro :\nille suis liquidus bella repellit aquis,\nat cum tristis hiems squalentia protulit ora,\nterraque marmoreo est candida facta gelu,\ndum prohibet Boreas et nix habitare sub Arcto,\ntum patet has gentes axe tremente premi.\nnix iacet, et iactam ne sol pluviaeque resolvant,\nindurat Boreas perpetuamque facit.\nergo ubi delicuit nondum prior, altera venit,\net solet in multis bima manere locis\ntantaque commoti vis est Aquilonis, ut altas\naequet humo turres tectaque rapta ferat.\npellibus et sutis arcent mala frigora bracis,\noraque de toto corpore sola patent.\nsaepe sonant moti glacie pendente capilli,\net nitet inducto candida barba gelu;\nnudaque consistunt, formam servantia testae,\nvina, nec hausta meri, sed data frusta bibunt.\nquid loquar, ut vincti concrescant frigore rivi,\ndeque lacu fragiles effodiantur aquae?\nipse, papyrifero qui non angustior amne\nmiscetur vasto multa per ora freto,\ncaeruleos ventis latices durantibus, Hister\ncongelat et tectis in mare serpit aquis;\nquaque rates ierant, pedibus nunc itur, et undas\nfrigore concretas ungula pulsat equi;\nperque novos pontes, subter labentibus undis,\nducunt Sarmatici barbara plaustra boves.\nvix equidem credar, sed, cum sint praemia falsi\nnulla, ratam debet testis habere fidem:\nvidimus ingentem glacie consistere pontum,\nlubricaque inmotas testa premebat aquas,\nnec vidisse sat est; durum calcavimus aequor,\nundaque non udo sub pede summa fuit.\nsi tibi tale fretum quondam, Leandre, fuisset,\nnon foret augustae mors tua crimen aquae.\ntum neque se pandi possunt delphines in auras\ntollere; conantes dura coÃ«rcet hiems;\net quamvis Boreas iactatis insonet alis,\nfluctus in obsesso gurgite nullus erit;\ninclusaeque gelu stabunt in marmore puppes,\nnec poterit rigidas findere remus aquas.\nvidimus in glacie pisces haerere ligatos,\nsed pars ex illis tum quoque viva fuit.\nsive igitur nimii Boreae vis saeva marinas,\nsive redundatas flumine cogit aquas,\nprotinus aequato siccis Aquilonibus Histro\ninvehitur celeri barbarus hostis equo;\nhostis equo pollens longeque volante sagitta\nvicinam late depopulatur humum.\ndiffugiunt alii, nullisque tuentibus agros\nincustoditae diripiuntur opes,\nruris opes parvae, pecus et stridentia plaustra,\net quas divitias incola pauper habet.\npars agitur vinctis post tergum capta lacertis,\nrespiciens frustra rura Laremque suum:\npars cadit hamatis misere confixa sagittis .\nnam volucri ferro tinctile virus inest.\nquae nequeunt secum ferre aut abducere, perdunt,\net cremat insontes hostica flamma casas.\ntunc quoque, cum pax est, trepidant formidine belli,\nnec quisquam presso vomere sulcat humum,\naut videt aut metuit locus hic, quem non videt, hostem;\ncessat iners rigido terra relicta situ.\nnon hic pampinea dulcis latet uva sub umbra,\nnec cumulant altos fervida musta lacus.\npoma negat regio, nec haberet Acontius in quo\nscriberet hic dominae verba legenda suae.\naspiceres nudos sine fronde, sine arbore, campos .\nheu loca felici non adeunda viro!\nergo tam late pateat cum maximus orbis,\nhaec est in poenam terra reperta meam!\nSi quis es, insultes qui casibus, improbe, nostris,\nmeque reum dempto fine cruentus agas,\nnatus es e scopulis\net pastus lacte ferino, et dicam silices pectus habere tuum.\nquis gradus ulterior, quo se tua porrigat ira,\nrestat? quidve meis cernis abesse malis?\nbarbara me tellus et inhospita litora Ponti\ncumque suo Borea Maenalis Ursa videt.\nnulla mihi cum gente fera commercia linguae:\nomnia solliciti sunt loca plena metus.\nutque fugax avidis cervus deprensus ab ursis,\ncinctave montanis ut pavet agna lupis,\nsic ego belligeris a gentibus undique saeptus\nterreor, hoste meum paene premente latus.\nutque sit exiguum poenae, quod coniuge cara,\nquod patria careo pignoribusque meis:\nut mala nulla feram nisi nudam Caesaris iram,\nnuda parum nobis Caesaris ira mali est?\net tamen est aliquis, qui vulnera cruda retractet,\nsolvat et in mores ora diserta meos.\nin causa facili cuivis licet esse diserto,\net minimae vires frangere quassa valent,\nsubruere est arces et stantia moenia virtus:\nquamlibet ignavi praecipitata premunt.\nnon sum ego quod fueram, quid inanem proteris umbram\nquid cinerem saxis bustaque nostra petis?\nHector erat tunc cum bello certabat; at idem\nvinctus ad Haemonios non erat Hector equos,\nme quoque, quem noras olim, non esse memento:\nex illo superant haec simulacra viro.\nquid simulacra, ferox, dictis incessis amans?\nparce, precor, Manes sollicitare meos!\nomnia vera puta mea crimina, nil sit in illis,\nquod magis errorem quam scelus esse putes,\npendimus en profugi——satia tua pectora poenas\nexilioque graves exiliique loco.\ncarnifici fortuna potest mea flenda videri:\net tamen est uno iudice mersa parum.\nsaevior es tristi Busiride, saevior illo,\nqui falsum lento terruit igne bovem,\nquique bovem Siculo fertur donasse tyranno,\net dictis artes conciliasse suas:\nâ€˜munere in hoc, rex, est usus, sed imagine maior,\nnec sola est operis forma probanda mei.\naspicis a dextra latus hoc adapertile tauri?\nhac tibi, quem perdes, coniciendus erit.\nprotinus inclusum lentis carbonibus ure:\nmugiet, et veri vox erit illa bovis.\npro quibus inventis, ut munus munere penses,\nda, precor, ingenio praemia digna meo.â€™\ndixerat, at Phalaris â€˜poenae mirande repertor,\nipse tuum praesens imbue â€™ dixit opus.\n'nec mora, monstratis crudeliter ignibus ustus\nexhibuit geminos ore gemente sonos.\nquid mihi cum Siculis inter Scythiamque Getasque?\nad te, quisquis is es, nostra querella redit,\nutque sitim nostro possis explere cruore,\nquantaque vis, avido gaudia corde feras,\ntot mala sum fugiens tellure, tot aequore passus,\nte quoque ut auditis posse dolere putem,\ncrede mihi, si sit nobis collatus Ulixes,\nNeptuni minor est quam Iovis ira fuit.\nergo quicumque es, rescindere crimina noli,\ndeque gravi duras vulnere tolle manus;\nutque meae famam tenuent oblivia culpae,\nfacta cicatricem ducere nostra sine;\nhumanaeque memor sortis, quae tollit eosdem\net premit, incertas ipse verere vices.\net quoniam, fieri quod numquam posse putavi,\nest tibi de rebus maxima cura meis,\nnon est quod timeas . fortuna miserrima nostra est,\nomne trahit secum Caesaris ira malum.\nquod magis ut liqueat, neve hoc ego fingere credar,\nipse velim poenas experiare meas.\nFrigora iam Zephyri minuunt, annoque peracto\nlongior antiquis visa Maeotis hiems,\ninpositamque sibi qui non bene pertulit Hellen,\ntempora nocturnis aequa diurna facit,\niam violam puerique legunt hilaresque puellae,\nrustica quae nullo nata serente venit;\nprataque pubescunt variorum flore colorum,\nindocilique loquax gutture vernat avis;\nutque malae matris crimen deponat hirundo\nsub trabibus cunas tectaque parva facit :\nherbaque, quae latuit Cerealibus obruta sulcis,\nexit et expandit molle cacumen humo;\nquoque loco est vitis, de palmite gemma movetur:\nnam procul a Getico litore vitis abest;\nquoque loco est arbor, turgescit in arbore ramus:\nnam procul a Getieis finibus arbor abest,\notia nunc istic, iunctisque ex ordine ludis\ncedunt verbosi garrula bella fori. lusus\nequi nunc est, levibus nunc luditur armis,\nnunc pila, nunc celeri volvitur orbe trochus;\nnunc ubi perfusa est oleo labente iuventus,\ndefessos artus Virgine tinguit aqua.\nscaena viget studiisque favor distantibus ardet,\nproque tribus resonant terna theatra foris.\no quater, o quotiens\nnon est numerare, beatum, non interdicta cui licet urbe frui!\nat mihi sentitur nix verno sole soluta,\nquaeque lacu durae non fodiantur aquae .\nnec mare concrescit glacie, nec, ut ante, per Histrum\nstridula Sauromates plaustra bubulcus agit.\nincipient aliquae tamen huc adnare carinae,\nhospitaque in Ponti litore puppis erit.\nsedulus occurram nautae, dictaque salute,\nquid veniat, quaeram, quisve quibusve locis.\nille quidem mirum ni de regione propinqua\nnon nisi vicinas tutus ararit aquas.\nrarus ab Italia tantum mare navita transit,\nlitora rarus in haec portubus orba venit,\nsive tamen Graeca scierit, sive ille Latina\nvoce loquiâ€”certe gratior huius erit;\nfas quoque ab ore freti longaeque Propontidos undis\nhuc aliquem certo vela dedisse Notoâ€”\nquisquis is est, memori rumorem voce referre\net fieri famae parsque gradusque potest.\nis, precor, auditos possit narrare triumphos\nCaesaris et Latio reddita vota Iovi,\nteque, rebellatrix, tandem, Germania, magni\ntriste caput pedibus supposuisse ducis.\nhaec mihi qui referet, quae non vidisse dolebo,\nille meae domui protinus hospes erit.\nei mihi, iamne domus Scythico Nasonis in orbe est?\niamque suum mihi dat pro Lare poena locum?\ndi facite ut Caesar non hic penetrale domumque,\nhospitium poenae sed velit esse meae.\nEcce supervacuus—quid enim fuit utile gigni?—\nad sua Natalis tempora noster adest,\ndure, quid ad miseros veniebas exulis annos?\ndebueras illis inposuisse modum.\nsi tibi cura mei, vel si pudor ullus inesset,\nnon ultra patriam me sequerere meam,\nquoque loco primum tibi sum male cognitus infans,\nillo temptasses ultimus esse mihi,\ninque relinquendo, quod idem fecere sodales,\ntu quoque dixisses tristis in urbe vale.\nquid tibi cum Ponto? num te quoque Caesaris ira\nextremam gelidi misit in orbis humum?\nscilicet expectas soliti tibi moris honorem,\npendeat ex umeris vestis ut alba meis,\nfumida cingatur florentibus ara coronis,\nmicaque sollemni turis in igne sonet,\nlibaque dem proprie genitale notantia tempus,\nconcipiamque bonas ore favente preces.\nnon ita sum positus, nec sunt ea tempora nobis,\nadventu possim laetus ut esse tuo.\nfuneris ara mihi, ferali cincta cupressu,\nconvenit et structis flamma parata rogis.\nnec dare tura libet nil exorantia divos,\nin tantis subeunt nec bona verba malis.\nsi tamen est aliquid nobis hac luce petendum,\nin loca ne redeas amplius ista, precor,\ndum me terrarum pars paene novissima. Pontus,\nEuxinus falso nomine dictus, habet.\nCultor et antistes doctorum sancte virorum,\nquid facis, ingenio semper amice meo?\necquid, ut incolumem quondam celebrare solebas,\nnunc quoque, ne videar totus abesse, caves?\nsuscipis exceptis ecquid mea carmina solis\nArtibus, artifici quae nocuere suo?\nimmo ita fac, quaeso, vatum studiose novorum,\nquaque potes, retine corpus in urbe meum.\nest fuga dicta mihi, non est fuga dicta libellis,\nqui domini poenam non meruere sui.\nsaepe per externas profugus pater exulat oras,\nurbe tamen natis exulis esse licet.\nPalladis exemplo de me sine matre creata\ncarmina sunt; stirps haec progeniesque mea est.\nhanc tibi commendo, quae quo magis orba parente est,\nhoc tibi tutori sarcina maior erit.\ntres mihi sunt nati contagia nostra secuti:\ncetera fac curae sit tibi turba palam.\nsunt quoque mutatae, ter quinque volumina, formae,\ncarmina de domini funere rapta sui.\nillud opus potuit, si non prius ipse perissem,\ncertius a summa nomen habere manu:\nnunc incorrectum populi pervenit in ora,\nin populi quicquam si tamen ore mei est.\nhoc quoque nescio quid nostris appone libellis,\ndiverso missum quod tibi ab orbe venit.\nquod quicumque leget, si quis leget aestimet ante,\ncompositum quo sit tempore quoque loco.\naequus erit scriptis, quorum cognoverit esse\nexilium tempus barbariamque locum:\ninque tot adversis carmen mirabitur ullum\nducere me tristi sustinuisse manu.\ningenium fregere meum mala, cuius et ante\nfons infecundus parvaque vena fuit.\nsed quaecumque fuit, nullo exercente refugit,\net longo periit arida facta situ.\nnon hic librorum, per quos inviter alarque,\ncopia . pro libris arcus et arma sonant,\nnullus in hac terra, recitem si carmina, cuius\nintellecturis auribus utar, adest;\nnon quo secedam locus est. custodia muri\nsummovet infestos clausaque porta Getas.\nsaepe aliquod quaero verbum nomenque locumque,\nnec quisquam est a quo certior esse queam.\ndicere saepe aliquid conanti—turpe fateri!—\nverba mihi desunt dedidicique loqui.\nThreicio Scythicoque fere circumsonor ore,\net videor Geticis scribere posse modis,\ncrede mihi, timeo ne sint inmixta Latinis\ninque meis scriptis Pontica verba legas,\nqualemcumque igitur venia dignare libellum,\nsortis et excusa condicione meae.\nSiqua meis fuerint, ut erunt, vitiosa libellis,\nexcusata suo tempore, lector, habe.\nexul eram, requiesque mihi, non fama petita est,\nmens intenta suis ne foret usque malis.\nhoc est cur cantet vinctus quoque compede fossor,\nindocili numero cum grave mollit opus.\ncantat et innitens limosae pronus harenae,\nadverso tardam qui trahit amne ratem;\nquique refert pariter lentos ad pectora remos,\nin numerum pulsa brachia pulsat aqua.\nfessus ubi incubuit baculo saxove resedit\npastor, harundineo carmine mulcet oves.\ncantantis pariter, pariter data pensa trahentis,\nfallitur ancillae decipiturque labor.\nfertur et abducta Lyrneside tristis Achilles\nHaemonia curas attenuasse lyra.\ncum traheret silvas Orpheus et dura canendo\nsaxa, bis amissa coniuge maestus erat.\nme quoque Musa levat Ponti loca iussa petentem.\nsola comes nostrae perstitit illa fugae;\nsola nec insidias, Sinti nec militis ensem,\nnec mare nec ventos barbariamque timet.\nscit quoque, cum perii, quis me deceperit error,\net culpam in facto, non scelus, esse meo,\nscilicet hoc ipso nunc aequa, quod obfuit ante,\ncum mecum iuncti criminis acta rea est.\nnon equidem vellem, quoniam nocitura fuerunt,\nPieridum sacris inposuisse manum,\nsed nunc quid faciam? vis me tenet ipsa sacrorum,\net carmen demens carmine laesus amo.\nsic nova Dulichio lotos gustata palato\nillo, quo nocuit, grata sapore fuit.\nsentit amans sua damna fere, tamen haeret in illis,\nmateriam culpae persequiturque suae.\nnos quoque delectant, quamvis nocuere, libelli,\nquodque mihi telum vulnera fecit, amo.\nforsitan hoc studium possit furor esse videri,\nsed quiddam furor hic utilitatis habet,\nsemper in obtutu mentem vetat esse malorum,\npraesentis casus inmemoremque facit,\nutque suum Bacche non sentit saucia vulnus,\ndum stupet Idaeis exululata modis,\nsic ubi mota calent viridi mea pectora thyrso,\naltior humano spiritus ille malo est.\nille nec exilium, Scythici nec litora ponti,\nille nec iratos sentit habere deos.\nutque soporiferae biberem si pocula Lethes,\ntemporis adversi sic mihi sensus abest.\niure deas igitur veneror mala nostra levantes,\nsollicitae comites ex Helicone fugae,\net partim pelago partim vestigia terra\nvel rate dignatas vel pede nostra sequi,\nsint, precor, haec saltem faciles mihi! namque deorum\ncetera cum magno Caesare turba facit,\nmeque tot adversis cumulant, quot litus harenas,\nquotque fretum pisces, ovaque piscis habet,\nvere prius flores, aestu numerabis aristas,\npoma per autumnum frigoribusque nives,\nquam mala, quae toto patior iactatus in orbe,\ndum miser Euxini litora laeva peto.\nnec tamen, ut veni, levior fortuna malorum est :\nhuc quoque sunt nostras fata secuta vias.\nhic quoque cognosco natalis stamina nostri,\nstamina de nigro vellere facta mihi.\nutque neque insidias capitisque pericula narrem,\nvera quidem, veri sed graviora fide,\nvivere quam miserum est inter Bessosque Getasque\nillum, qui populi semper in ore ruit .\nquam miserum est, porta vitam muroque tueri,\nvixque sui tutum viribus esse loci!\naspera militiae iuvenis certamina fugi,\nnec nisi lusura movimus arma manu;\nnunc senior gladioque latus scutoque sinistram,\ncanitiem galeae subicioque meam.\nnam dedit e specula custos ubi signa tumultus,\ninduimus trepida protinus arma manu.\nhostis, habens arcus imbutaque tela venenis,\nsaevus anhelanti moenia lustrat equo,\nutque rapax pecudem, quae se non texit ovili,\nper sata, per silvas fertque trahitque lupus,\nsic, siquem nondum portarum saepe receptum\nbarbarus in campis repperit hostis, habet:\naut sequitur captus coniectaque vincula collo\naccipit, aut telo virus habente perit.\nhic ego sollicitae lateo novus incola sedis .\nheu nimium fati tempora longa mei!\net tamen ad numeros antiquaque sacra reverti\nsustinet in tantis hospita Musa malis,\nsed neque cui recitem quisquam est mea carmina, nec qui\nauribus accipiat verba Latina suis.\nipse mihi—quid enim faciam?—scriboque legoque,\ntutaque iudicio littera nostra suo est.\nsaepe tamen dixi cui nunc haec cura laborat?\nan mea Sauromatae scripta Getaeque legent?\nsaepe etiam lacrimae me sunt scribente profusae,\numidaque est fletu littera facta meo,\ncorque vetusta meum, tamquam nova, vulnera novit,\ninque sinum maestae labitur imber aquae,\ncum vice mutata, qui sim fuerimque, recordor,\net, tulerit quo me casus et unde, subit,\nsaepe manus demens, studiis irata sibique,\nmisit in arsuros carmina nostra focos,\natque ita de multis quoniam non multa supersunt,\ncum venia facito, quisquis es, ista legas.\ntu quoque non melius, quam sunt mea tempora, carmen,\ninterdicta mihi, consule. Roma, boni.\nIam fera Caesaribus Germania, totus ut orbis,\nvicta potest flexo succubuisse genu,\naltaque velentur fortasse Palatia sertis,\nturaque in igne sonent inficiantque diem,\ncandidaque adducta collum percussa securi\nvictima purpureo sanguine pulset humum,\ndonaque amicorum templis promissa deorum\nreddere victores Caesar uterque parent,\net qui Caesareo iuvenes sub nomine crescunt,\nperpetuo terras ut domus illa regat,\ncumque bonis nuribus pro sospite Livia nato\nmunera det meritis, saepe datura, deis,\net pariter matres et quae sine crimine castos\nperpetua servant virginitate focos;\nplebs pia cumque pia laetetur plebe senatus,\nparvaque cuius eram pars ego nuper eques.\nnos procul expulsos communia gaudia fallunt,\nfamaque tam longe non nisi parva venit,\nergo omnis populus poterit spectare triumphos,\ncumque ducum titulis oppida capta leget,\nvinclaque captiva reges cervice gerentes\nante coronatos ire videbit equos,\net cernet vultus aliis pro tempore versos,\nterribiles aliis inmemoresque sui,\nquorum pars causas et res et nomina quaeret,\npars referet, quamvis noverit illa parum.\nâ€˜hic, qui Sidonio fulget sublimis in ostro,\ndux fuerat belli, proximus ille duci.\nhic, qui nunc in humo lumen miserabile fixit,\nnon isto vultu, cum tulit arma, fuit.\nille ferox et adhuc oculis hostilibus ardens\nhortator pugnae consiliumque fuit.\nperfidus hic nostros inclusit fraude locorum,\nsqualida promissis qui tegit ora comis.\nillo, qui sequitur, dicunt mactata ministro\nsaepe recusanti corpora capta deo.\nhic lacus, hi montes, haec tot castella, tot amnes\nplena ferae caedis, plena cruoris erant.\nDrusus in his meruit quondam cognomina terris,\nquae bona progenies, digna parente, fuit.\ncornibus hic fractis viridi male tectus ab ulva\ndecolor ipse suo sanguine Rhenus erat.\ncrinibus en etiam fertur Germania passis,\net ducis invicti sub pede maesta sedet,\ncollaque Romanae praebens animosa securi\nvincula fert illa, qua tulit arma, manu.â€™\nhos super in curru, Caesar, victore veheris\npurpureus populi rite per ora tui,\nquaque ibis, manibus circumplaudere tuorum,\nundique iactato flore tegente vias.\ntempora Phoebea lauro cingetur io que\nmiles io magna voce triumphe canet,\nipse sono plausuque simul fremituque canente\nquadriiugos cernes saepe resistere equos.\ninde pet es arcem et delubra faventia votis,\net dabitur merito laurea vota Iovi.\nhaec ego summotus qua possum mente videbo :\nerepti nobis ius habet illa loci :\nilla per inmensas spatiatur libera terras,\nin caelum celeri pervenit illa via ,\nilla meos oculos mediam deducit in urbem,\nimmunes tanti nec sinit esse boni;\ninvenitque animus, qua currus spectet eburnos;\nsic certe in patria per breve tempus ero,\nvera tamen capiet populus spectacula felix,\nlaetaque erit praesens cum duce turba suo.\nat mihi fingendo tantum longeque remotis\nauribus hic fructus percipiendus erit,\natque procul Latio diversum missus in orbem\nqui narret cupido, vix erit, ista mihi.\nis quoque iam serum referet veteremque triumphum:\nquo tamen audiero tempore, laetus ero.\nilla dies veniet, mea qua lugubria ponam,\ncausaque privata publica maior erit.\nMagna minorque ferae, quarum regis altera Graias,\naltera Sidonias, utraque sicca, rates,\nomnia cum summo positae videatis in axe,\net maris occiduas non subeatis aquas,\naetheriamque suis cingens amplexibus arcem\nvester ab intacta circulus extet humo,\naspicite illa, precor, quae non bene moenia quondam\ndicitur Iliades transiluisse Remus,\ninque meam nitidos dominam convertite vultus,\nsitque memor nostri necne, referte mihi.\nei mihi, cur timeam? quae sunt manifesta, requiro.\ncur iacet ambiguo spes mea mixta metu?\ncrede, quod est et vis, ac desine tuta vereri,\ndeque fide certa sit tibi certa fides,\nquodque polo fixae nequeunt tibi dicere flammae,\nnon mentitura tu tibi voce refer,\nesse tui memorem, de qua tibi maxima cura est,\nquodque potest, secum nomen habere tuum\nvultibus illa tuis tamquam praesentis inhaeret,\nteque remota procul, si modo vivit, amat.\necquid, ubi incubuit iusto mens aegra dolori,\nlenis ab admonito pectore somnus abit?\ntunc subeunt curae, dum te lectusque locusque\ntangit et oblitam non sinit esse mei,\net veniunt aestus, et nox inmensa videtur,\nfessaque iactati corporis ossa dolent?\nnon equidem dubito, quin haec et cetera fiant,\ndetque tuus maesti signa doloris amor,\nnec cruciere minus, quam cum Thebana cruentum\nHectora Thessalico vidit ab axe rapi.\nquid tamen ipse precer dubito, nec dicere possum,\naffectum quem te mentis habere velim.\ntristis es? indignor quod sim tibi causa doloris ;\nnon es? at amisso coniuge digna fores.\ntu vero tua damna dole, mitissima coniunx,\ntempus et a nostris exige triste malis,\nAeque meos casus: est quaedam flere voluptas;\nexpletur lacrimis egeriturque dolor,\natque utinam lugenda tibi non vita, sed esset\nmors mea, morte fores sola relicta mea!\nspiritus hic per te patrias exisset in auras,\nsparsissent lacrimae pectora nostra piae,\nsupremoque die notum spectantia caelum\ntexissent digiti lumina nostra tui,\net cinis in tumulo positus iacuisset avito,\ntactaque nascenti corpus haberet humus;\ndenique, ut et vixi, sine crimine mortuus essem.\nnunc mea supplicio vita pudenda suo est.\nme miserum, si tu, cum dicens exulis uxor,\navertis vultus et subit ora rubor!\nme miserum, si turpe putas mihi nupta videri!\nme miserum, si te iam pudet esse meam!\ntempus ubi est illud, quo te iactare solebas\nconiuge, nec nomen dissimulare viri?\ntempus ubi est, quo te —nisi non vis illa referri—\net dici, memini, iuvit et esse meam?\nutque proba dignum est, omni tibi dote placebam:\naddebat veris multa faventis amor.\nnec, quem praeferres—ita res tibi magna videbar—\nquemque tuum malles esse, vir alter erat.\nnunc quoque ne pudeat, quod sis mihi nupta; tuusque\nnon debet dolor hinc, debet abesse pudor,\ncum cecidit Capaneus subito temerarius ictu,\nnum legis Euadnen erubuisse viro?\nnec quia rex mundi compescuit ignibus ignes,\nipse suis PhaÃ«thon infitiandus erat.\nnec Semele Cadmo facta est aliena parenti,\nquod precibus periit ambitiosa suis.\nnec tibi, quod saevis ego sum Iovis ignibus ictus,\npurpureus molli fiat in ore pudor.\nsed magis in curam nostri consurge tuendi,\nexemplumque mihi coniugis esto bonae,\nmateriamque tuis tristem virtutibus imple:\nardua per praeceps gloria vadit iter.\nHectora quis nosset, si felix Troia fuisset?\npublica virtutis per mala facta via est.\nars tua, Tiphy, iacet, si non sit in aequore fluctus:\nsi valeant homines, ars tua, Phoebe, iacet.\nquae latet inque bonis cessat non cognita rebus,\napparet virtus arguiturque malis.\ndat tibi nostra locum tituli fortuna, caputque\nconspicuum pietas qua tua tollat, habet.\nutere temporibus, quorum nunc munere facta est\net patet in laudes area lata tuas.\nO qui, nominibus cum sis generosus avorum,\nexsuperas morum nobilitate genus,\ncuius inest animo patrii candoris imago,\nnon careat nervis candor ut iste suis,\ncuius in ingenio est patriae facundia linguae,\nqua prior in Latio non fuit ulla foroâ€”\nquod minime volui, positis pro nomine signis\ndictus es: ignoscas laudibus ipse tuis.\nnil ego peccavi; tua te bona cognita produnt\nsi, quod es, appares, culpa soluta mea est.\nnec tamen officium nostro tibi carmine factum\nprincipe tam iusto posse nocere puto.\nipse pater patriaeâ€”quid enim est civilius illo?-\nsustinet in nostro carmine saepe legi,\nnec prohibere potest, quia res est publica Caesar,\net de communi pars quoque nostra bono est.\nIuppiter ingeniis praebet sua numina vatum,\nseque celebrari quolibet ore sinit,\ncausa tua exemplo superorum tuta duorum est,\nquorum hic aspicitur, creditur ille deus.\nut non debuerim, tamen hoc ego crimen habebo :\nnon fuit arbitri! littera nostra tui.\nnec nova, quod tecum loquor, est iniuria nostra,\nincolumis cum quo saepe locutus era.\nquo vereare minus ne sim tibi crimen amicus,\ninvidiam, siqua est, auctor habere potest,\nnam tuus est primis cultus mihi semper ab annisâ€”\nhoc certe noli dissimulareâ€”pater,\ningeniumque meum (potes hoc meminisse) probabat\nplus etiam quam me iudice dignus eram;\ndeque meis illo referebat versibus ore,\nin quo pars magnae nobilitatis erat.\nnon igitur tibi nunc, quod me domus ista recepit,\nsed prius auctori sunt data verba tuo.\nnec data sunt, mihi crede, tamen: sed in omnibus actis\nultima si demas, vita tuenda mea est.\nhanc quoque, qua perii, culpam scelus esse negabis,\nsi tanti senes sit tibi nota mali.\naut timor aut error nobis, prius obfuit error.\na! sine me fati non meminisse mei;\nneve retractando nondum coeuntia rumpam\nvulnera: vix illis proderit ipsa quies,\nergo ut iure damus poenas, sic afuit omne\npeccato facinus consiliumque meo;\nidque deus sentit; pro quo nec lumen ademptum,\nnec mihi detractas possidet alter opes.\nforsitan hanc ipsam, vivam modo, finiet olim,\ntempore cum fuerit lenior ira, fugam.\nnunc precor hinc alio iubeat discedere, si non\nnostra verecundo vota pudore carent,\nmitius exilium pauloque propinquius opto,\nquique sit a saevo longius hoste locus;\nquantaque in Augusto clementia, si quis ab illo\nhoc peteret pro me, forsitan ille daret.\nfrigida me cohibent Euxini litora Ponti :\ndictus ab antiquis Axenus ille fuit.\nnam neque iactantur moderatis aequora ventis,\nnec placidos portus hospita navis adit.\nsunt circa gentes, quae praedam sanguine quaerunt;\nnec minus infida terra timetur aqua.\nilli, quos audis hominum gaudere cruore,\npaene sub eiusdem sideris axe iacent,\nnec procul a nobis locus est, ubi Taurica dira\ncaede pharetratae spargitur ara deae.\nhaec prius, ut memorant, non invidiosa nefandis\nnec cupienda bonis regna Thoantis erant.\nhic pro supposita virgo PelopeÃ¯a cerva\nsacra deae coluit qualiacumque suae.\nquo postquam, dubium pius an sceleratus, Orestes\nexactus Furiis venerat ipse suis,\net comes exemplum veri Phoceus amoris,\nqui duo corporibus mentibus unus erant,\nprotinus evincti tristem ducuntur ad aram,\nquae stabat geminas ante cruenta fores.\nnec tamen hunc sua mors, nec mors sua terruit illum\nalter ob alterius funera maestus erat.\net iam constiterat stricto mucrone sacerdos,\ncinxerat et Graias barbara vitta comas,\ncum vice sermonis fratrem cognovit, et illi\npro nece complexus Iphigenia dedit,\nlaeta deae signum crudelia sacra perosae\ntranstulit ex illis in meliora locis,\nhaec igitur regio, magni paene ultima mundi,\nquam fugere homines dique, propinqua mihi est:\naque mea terra prope sunt funebria sacra,\nsi modo Nasoni barbara terra sua est.\no utinam venti, quibus est ablatus Orestes,\nplacato referant et mea vela deo!\nO mihi dilectos inter pars prima sodales,\nunica fortunis ara reperta meis\ncuius ab adloquiis anima haec moribunda revixit,\nut vigil infusa Pallade flamma solet;\nqui veritus non es portus aperire fideles\nfulmine percussae confugiumque rati;\ncuius eram censu non me sensurus egentem,\nsi Caesar patrias eripuisset opes.\ntemporis oblitum dum me rapit impetus huius,\nexcidit heu nomen quam mihi paene\ntuum! tu tamen agnoscis tactusque cupidine laudis,\nille ego sum cuperes dicere posse palam,\ncerte ego, si sineres, titulum tibi reddere vellem,\net raram famae conciliare fidem.\nne noceam grato vereor tibi carmine, neve\nintempestivus nominis obstet honor,\nquod licet (et tutum est) intra tua pectora gaude\nmeque tui memorem teque fuisse pium,\nutque facis, remis ad opem luctare ferendam,\ndum veniat placido mollior aura deo;\net tutare caput nulli servabile, si non\nqui mersit Stygia sublevet illud aqua;\nteque, quod est rarum, praesta constanter ad omne\nindeclinatae munus amicitiae.\nsic tua processus habeat fortuna perennes,\nsic ope non egeas ipse iuvesque tuos,\nsic aequet tua nupta virum bonitate perenni,\nincidat et vestro nulla querella toro;\ndiligat et semper socius de sanguinis illo,\nquo pius affectu Castora frater amat;\nsic iuvenis similisque tibi sit natus, et illum\nmoribus agnoscat quilibet esse tuum;\nsic faciat socerum taeda te nata iugali,\nnec tardum iuveni det tibi nomen avi.\nTempore ruricolae patiens fit taurus aratri,\npraebet et incurvo colla premenda iugo;\ntempore paret equus lentis animosus habenis,\net placido duros accipit ore lupos;\ntempore Poenorum compescitur ira leonum,\nnec feritas animo, quae fuit ante, manet;\nquaeque sui monitis obtemperat Inda magistri\nbelua, servitium tempore victa subit.\ntempus ut extensis tumeat facit uva racemis,\nvixque merum capiant grana quod intus habent;\ntempus et in canas semen producit aristas,\net ne sint tristi poma sapore cavet.\nhoc tenuat dentem terram renovantis aratri,\nhoc rigidas silices, hoc adamanta terit;\nhoc etiam saevas paulatim mitigat iras,\nhoc minuit luctus maestaque corda levat,\ncuncta potest igitur tacito pede lapsa vetustas\npraeterquam curas attenuare meas.\nut patria careo, bis frugibus area trita est,\ndissiluit nudo pressa bis uva pede.\nnec quaesita tamen spatio patientia longo est,\nmensque mali sensum nostra recentis habet,\nscilicet et veteres fugiunt iuga saepe iuvenci,\net domitus freno saepe repugnat equus.\ntristior est etiam praesens aerumna priore:\nut sit enim sibi par, crevit et aucta mora est.\nnec tam nota mihi, quam sunt, mala nostra fuerunt;\nnunc magis hoc, quo sunt cognitiora, gravant.\nest quoque non nihilum vires afferre recentes,\nnec praeconsumptum temporis esse malis,\nfortior in fulva novus est luctator harena,\nquam cui sunt tarda brachia fessa mora.\ninteger est melior nitidis gladiator in armis,\nquam cui tela suo sanguine tincta rubent.\nfert bene praecipites navis modo facta procellas:\nquamlibet exiguo solvitur imbre vetus.\nnos quoque quae ferimus, tulimus patientius ante quam\nmala sunt longa multiplicata die!\ncredite, deficio, nostroque a corpore quantum\nauguror, accedunt tempora parva malis.\nnam neque sunt vires, nec qui color esse solebat:\nvix habeo tenuem, quae tegat ossa, cutem,\ncorpore sed mens est aegro magis aegra, malique\nin circumspectu stat sine fine sui.\nurbis abest facies, absunt, mea cura, sodales,\net, qua nulla mihi carior, uxor abest,\nvulgus adest Scythicum bracataque turba Getarum:\nsic me quae video non videoque movent.\nuna tamen spes est quae me soletur in istis,\nhaec fore morte mea non diuturna mala.\nBis me sol adiit gelidae post frigora brumae,\nbisque suum tacto Pisce peregit iter.\ntempore tam longo cur non tua dextera versus\nquamlibet in paucos officiosa fuit?\ncur tua cessavit pietas, scribentibus illis,\nexiguus nobis cum quibus usus erat?\ncur, quotiens alicui chartae sua vincula dempsi,\nillam speravi nomen habere tuum?\ndi faciant ut saepe tua sit epistula dextra\nscripta, sed e multis reddita nulla mihi.\nquod precor, esse liquet. credam prius ora Medusae\nGorgonis anguineis cincta fuisse comis,\nesse canes utero sub virginis, esse Chimaeram,\na truce quae flammis separet angue leam.\nquadrupedesque hominis cum pectore pectora iunctos,\ntergeminumque virum tergeminumque canem,\nSphingaque et Harpyias serpentipedesque Gigantes,\ncentimanumque Gyan semibovemque virum.\nhaec ego cuncta prius, quam te, carissime, credam\nmutatum curam deposuisse mei,\ninnumeri montes inter me teque viaeque\nSummaque et campi nec freta pauca iacent,\nmille potest causis a te quae littera saepe\nmissa sit in nostras rara venire manus;\nmille tamen causas scribendo vince frequenter,\nexcusem ne te semper, amice, mihi.\nIam mea cycneas imitantur tempora plumas,\ninficit et nigras alba senecta comas,\niam subeunt anni fragiles et inertior aetas,\niamque parum firmo me mihi ferre grave est.\nnunc erat, ut posito deberem fine laborum\nvivere, me nullo sollicitante metu,\nquaeque meae semper placuerunt otia menti\ncarpere et in studiis molliter esse meis,\net parvam celebrare domum veteresque Penates\net quae nunc domino rura paterna carent,\ninque sinu dominae carisque sodalibus inque\nsecurus patria consenuisse mea.\nhaec mea sic quondam peragi speraverat aetas:\nhos ego sic annos ponere dignus eram.\nnon ita dis visum est, qui me terraque marique\nactum Sarmaticis exposuere locis.\nin cava ducuntur quassae navalia puppes,\nne temere in mediis dissoluantur aquis.\nne cadat et multas palmas inhonestet adeptus,\nlanguidus in pratis gramina carpit equus,\nmiles ubi emeritis non est satis utilis annis,\nponit ad antiquos, quae tulit, arma Lares,\nsic igitur, tarda vires minuente senecta,\nme quoque donari iam rude tempus erat.\ntempus erat nec me peregrinum ducere caelum,\nnec siccam Getico fonte levare sitim,\nsed modo, quos habui, vacuos secedere in hortos,\nnunc hominum visu rursus et urbe frui.\nsic animo quondam non divinante futura\noptabam placide vivere posse senex.\nfata repugnarunt, quae, cum mihi tempora prima\nmollia praebuerint, posteriora gravant.\niamque decem lustris omni sine labe peractis,\nparte premor vitae deteriore meae,\nnec procul a metis, quas paene tenere videbar,\ncurriculo gravis est facta ruina meo.\nergo illum demens in me saevire coegi,\nmitius inmensus quo nihil orbis habet?\nipsaque delictis victa est clementia nostris,\nnec tamen errori vita negata meo est?\nvita procul patria peragenda sub axe Boreo,\nqua maris Euxini terra sinistra iacet.\nhoc mihi si Delphi Dodonaque diceret ipsa,\nesse videretur vanus uterque locus.\nnil adeo validum est, adamas licet alliget illud,\nut maneat rapido firmius igne Iovis;\nnil ita sublime est supraque pericula tendit\nnon sit ut inferius suppositumque deo.\nnam quamquam vitio pars est contracta malorum,\nplus tamen exitii numinis ira dedit.\nat vos admoniti nostris quoque casibus este,\naequantem superos emeruisse virum.\nSi licet et pateris, nomen facinusque tacebo,\net tua Lethaeis acta dabuntur aquis,\nnostraque vincetur lacrimis clementia seris,\nfac modo te pateat paenituisse tui;\nfac modo te damnes cupiasque eradere vitae\ntempora, si possis, Tisiphonea tuae.\nsin minus, et flagrant odio tua pectora nostro,\ninduet infelix arma coacta dolor,\nsim licet extremum, sicut sum, missus in orbem,\nnostra suas istinc porriget ira manus,\nomnia, si nescis, Caesar mihi iura reliquit,\net sola est patria poena carere mea.\net patriam, modo sit sospes, speramus ab illo:\nsaepe Iovis telo quercus adusta viret.\ndenique vindictae si sit mihi nulla facultas,\nPierides vires et sua tela dabunt,\nquod Scythicis habitem longe summotus in oris,\nsiccaque sint oculis proxima signa meis,\nnostra per inmensas ibunt praeconia gentes,\nquodque querar notum qua patet orbis erit.\nibit ad occasum quicquid dicemus ab ortu,\ntestis et Hesperiae vocis Eous erit.\ntrans ego tellurem, trans altas audiar undas,\net gemitus vox est magna futura mei,\nnec tua te sontem tantummodo saecula norint .\nperpetuae crimen posteritatis eris.\niam feror in pugnas et nondum cornua sumpsi,\nnec mihi sumendi causa sit ulla velim.\nCircus adhuc cessat; spargit iam torvus harenam\ntaurus et infesto iam pede pulsat humum.\nhoc quoque, quam volui, plus est. cane, Musa, receptus,\ndum licet huic nomen dissimulare suum.\nIlle ego qui fuerim, tenerorum lusor amorum,\nquem legis, ut noris, accipe posteritas.\nSulmo mihi patria est, gelidis uberrimus undis,\nmilia qui novies distat ab urbe decem.\neditus hic ego sum, nec non, ut tempora noris,\ncum cecidit fato consul uterque pari\nsi quid id est, usque a proavis vetus ordinis heres\nnon modo fortunae munere factus eques,\nnec stirps prima fui; genito sum fratre creatus,\nqui tribus ante quater mensibus ortus erat.\nLucifer amborum natalibus affuit idem:\nuna celebrata est per duo liba dies;\nhaec est armiferae festis de quinque Minervae,\nquae fieri pugna prima cruenta solet.\nprotinus excolimur teneri curaque parentis\nimus ad insignes urbis ab arte viros.\nfrater ad eloquium viridi tendebat ab aevo,\nfortia verbosi natus ad arma fori,\nat mihi iam puero caelestia sacra placebant,\ninque suum furtim Musa trahebat opus.\nsaepe pater dixit â€˜studium quid inutile temptas :\nMaeonides nullas ipse reliquit opes.â€™\nmotus eram dictis, totoque Helicone relicto\nscribere temptabam verba soluta modis.\nsponte sua carmen numeros veniebat ad aptos,\net quod temptabam scribere versus erat.\ninterea tacito passu labentibus annis\nliberior fratri sumpta mihique toga est,\ninduiturque umeris cum lato purpura clavo,\net studium nobis, quod fuit ante, manet.\niamque decem vitae frater geminaverat annos,\ncum perit, et coepi parte carere mei.\ncepimus et tenerae primos aetatis honores,\neque viris quondam pars tribus una fui.\ncuria restabat . clavi mensura coacta est,\nmaius erat nostris viribus illud onus.\nnec patiens corpus, nec mens fuit apta labori,\nsollicitaeque fugax ambitionis eram,\net petere Aoniae suadebant tuta sorores\notia, iudicio semper amata meo.\ntemporis illius colui fovique poÃ«tas,\nquotque aderant vates, rebar adesse deos.\nsaepe suas volucres legit mihi grandior aevo,\nquaeque nocet serpens, quae iuvat herba. Macer.\nsaepe suos solitus recitare Propertius ignes,\niure sodalicii, quo mihi iunctus erat.\nPonticus heroo, Bassus quoque clarus iambis\ndulcia convictus membra fuere mei.\net tenuit nostras numerosus Horatius aures;\ndum ferit Ausonia carmina culta lyra.\nVergilium vidi tantum : nec avara Tibullo\ntempus amicitiae fata dedere meae.\nsuccessor fuit hic tibi, Galle, Propertius illi;\nquartus ab his sene temporis ipse fui.\nutque ego maiores, sic me coluere minores,\nnotaque non tarde facta Thalia mea est.\ncarmina cum primum populo iuvenalia legi,\nbarba resecta mihi bisve semelve fuit.\nmoverat ingenium totam cantata per urbem\nnomine non vero dicta Corinna mihi.\nmulta quidem scripsi, sed, quae vitiosa putavi,\nemendaturis ignibus ipse dedi.\ntunc quoque, cum fugerem, quaedam placitura cremavi,\niratus studio carminibusque meis.\nmolle Cupidineis nec inexpugnabile telis\ncor mihi, quodque levis causa moveret, erat.\ncum tamen hic essem minimoque accenderer igni,\nnomine sub nostro fabula nulla fuit.\npaene mihi puero nec digna nec utilis uxor\nest data, quae tempus per breve nupta fuit.\nilli successit, quamvis sine crimine coniunx,\nnon tamen in nostro firma futura toro.\nultima, quae mecum seros permansit in annos;\nsustinuit coniunx exulis esse viri.\nfilia me mea bis prima fecunda iuventa,\nsed non ex uno coniuge, fecit avum.\net iam complerat genitor sua fata novemque\naddiderat lustris altera lustra novem.\nnon aliter flevi, quam me fleturus ademptum\nille fuit. Matri proxima busta tuli.\nfelices ambo tempestiveque sepulti,\nante diem poenae quod periere\nmeae! me quoque felicem, quod non viventibus illis\nsum miser, et de me quod doluere nihil!\nsi tamen extinctis aliquid nisi nomina restat,\net gracilis structas effugit umbra rogos,\nfama, parentales, si vos mea contigit, umbrae,\net sunt in Stygio crimina nostra foro,\nscite, precor, causam (nec vos mihi fallere fas est)\nerrorem iussae, non scelus, esse fugae.\nManibus hoc satis est: ad vos, studiosa, revertor,\npectora, quae vitae quaeritis acta meae.\niam mihi canities pulsis melioribus annis\nvenerat, antiquas miscueratque comas,\npostque meos ortus Pisaea vinctus oliva\nabstulerat deciens praemia victor eques,\ncum maris Euxini positos ad laeva Tomitas\nquaerere me laesi principis ira iubet.\ncausa meae cunctis nimium quoque nota ruinae\nindicio non est testificanda meo.\nquid referam comitumque nefas famulosque nocentes?\nIpsa multa tuli non leviora fuga.\nindignata malis mens est succumbere seque\npraestitit invictam viribus usa suis;\noblitusque mei ductaeque per otia vitae\ninsolita cepi temporis arma manu;\ntotque tuli terra casus pelagoque quot inter\noccultum stellae conspicuumque polum.\ntacta mihi tandem longis erroribus acto\niuncta pharetratis Sarmatis ora Getis.\nhic ego, finitimis quamvis circumsoner armis,\ntristia, quo possum, carmine fata levo.\nquod quamvis nemo est, cuius referatur ad aures,\nsic tamen absumo decipioque diem.\nergo quod vivo duosque laboribus obsto,\nnec me sollicitae taedia lucis habent,\ngratia. Musa, tibi: nam tu solacia praebes,\ntu curae requies, tu medicina venis.\ntu dux et comes es, tu nos abducis ab Histro,\nin medioque mihi das Helicone locum;\ntu mihi, quod rarum est, vivo sublime dedisti\nnomen, ab exequiis quod dare fama solet,\nnec, qui detractat praesentia, Livor iniquo\nullum de nostris dente momordit opus.\nnam tulerint magnos cum saecula nostra poetas,\nnon fuit ingenio fama maligna meo,\ncumque ego praeponam multos mihi, non minor illis\ndicor et in toto plurimus orbe legor.\nsi quid habent igitur vatum praesagia veri,\nprotinus ut moriar, non ero, terra, tuus.\nsive favore tuli, sive hanc ego carmine famam,\niure tibi grates, candide lector, ago.\nHunc quoque de Getico, nostri studiose, libellum\nlitore praemissis quattuor adde meis.\nhic quoque talis erit, qualis fortuna poetae:\ninvenies toto carmine dulce nihil.\nflebilis ut noster status est, ita flebile carmen,\nmateriae scripto conveniente suae.\ninteger et laetus laeta et iuvenalia lusi:\nilla tamen nunc me composuisse piget,\nut cecidi, subiti perago praeconia casus,\nsumque argumenti conditor ipse mei.\nutque iacens ripa deflere Caystrius ales\ndicitur ore suam deficiente necem,\nsic ego, Sarmaticas longe proiectus in oras,\nefficio tacitum ne mihi funus eat.\ndelicias siquis lascivaque carmina quaerit,\npraemoneo, non est scripta quod ista legat,\naptior huic Gallus blandique Propertius oris,\naptior, ingenium come, Tibullus erit.\natque utinam numero non nos essemus in isto!\nei mihi, cur umquam Musa iocata mea est?\nsed dedimus poenas, Scythicique in finibus Histri\nille pharetrati lusor Amoris abest,\nquod superest, animos ad publica carmina flexi,\net memores iussi nominis esse mei.\nsi tamen e vobis aliquis tam multa requiret,\nunde dolenda Canam, multa dolenda tuli.\nnon haec ingenio, non haec componimus arte:\nmateria est propriis ingeniosa malis,\net quota fortunae pars est in carmine nostrae?\nfelix, qui patitur quae numerare potest!\nquot frutices silvae, quot flavas Thybris harenas,\nmollia quot Martis gramina campus habet,\ntot mala pertulimus, quorum medicina quiesque\nnulla nisi in studio est Pieridumque mora.\nquis tibi, Naso, modus lacrimosi carminis? inquis\nidem, fortunae qui modus huius erit.\nquod querar, illa mihi pleno de fonte ministrat,\nnec mea sunt, fati verba sed ista mei.\nat mihi si cara patriam cum coniuge reddas,\nsint vultus hilares, simque quod ante fui.\nlenior invicti si sit mihi Caesaris ira,\ncarmina laetitiae iam tibi plena dabo.\nnec tamen ut lusit, rursus mea littera ludet;\nsit semel illa ioco luxuriata meo.\nquod probet ipse, canam, poenae modo parte levata\nbarbariam rigidos effugiamque Getas.\ninterea nostri quid agant, nisi triste, libelli?\ntibia funeribus convenit ista meis.\nat poteras inquis â€˜melius mala ferre silendo,\net tacitus casus dissimulare tuos.â€™\nexigis ut nulli gemitus tormenta sequantur,\nacceptaque gravi vulnere flere vetas?\nipse Perilleo Phalaris permisit in aere\nedere mugitus et bovis ore queri.\ncum Priami lacrimis offensus non sit AchillesÂ»,\ntu fletus inhibes, durior hoste, meos?\ncum faceret Nioben orbam Latonia proles,\nnon tamen et siccas iussit habere genas.\nest aliquid, fatale malum per verba levare .\nhoc quendam Procnen Halcyonenque facit.\nhoc erat, in gelido quare Poeantius antro\nvoce fatigaret Lemnia saxa sua.\nstrangulat inclusus dolor atque exaestuat intus,\ncogitur et vires multiplicare suas.\nda veniam potius, vel totos tolle libellos,\nsi mihi quod prodest hoc tibi, lector, obest,\nsed neque obesse potest, ulli nec scripta fuerunt\nnostra nisi auctori perniciosa suo.\nat mala sunt. lateor. quis te mala sumere cogit?\naut quis deceptum ponere sumpta vetat?\nipse nec emendo, sed ut hic deducta legantur;\nnon sunt illa suo barbariora loco.\nnec me Roma suis debet conferre poetis :\ninter Sauromatas ingeniosus eram.\ndenique nulla mihi captatur gloria, quaeque\ningeniis stimulos subdere fama solet.\nnolumus assiduis animum tabescere curis,\nquae tamen inrumpunt quoque vetantur eunt.\ncur scribam, docui, cur mittam, quaeritis, isto ?\nvobiscum cupio quolibet esse modo.\nEcquid ubi e Ponto nova venit epistula, palles,\net tibi sollicita solvitur illa manu?\npone metum, valeo; corpusque, quod ante laborum\ninpatiens nobis invalidumque fuit,\nsufficit, atque ipso vexatum induruit usu.\nan magis infirmo non vacat esse mihi?\nmens tamen aegra iacet, nec tempore robora sumpsit,\naffectusque animi, qui fuit ante, manet.\nquaeque mora spatioque suo coitura putavi\nvulnera non aliter quam modo facta dolent.\nscilicet exiguis prodest annosa vetustas;\ngrandibus accedunt tempore damna malis,\npaene decem totis aluit Poeantius annis\npestiferum tumido vulnus ab angue datum.\nTelephus aeterna consumptus tabe perisset,\nsi non, quae nocuit, dextra tulisset opem.\net mea, si facinus nullum commisimus, opto,\nvulnera qui fecit, facta levare velit,\ncontentusque mei iam tandem parte doloris\nexiguum pleno de mare demat aquae,\ndetrahat ut multum, multum restabit acerbi,\nparsque meae poenae totius instar erit.\nlitora quot conchas, quot amoena rosaria flores,\nquotve soporiferum grana papaver habet,\nsilva feras quot alit, quot piscibus unda natatur,\nquot tenerum pennis aera pulsat avis,\ntot premor adversis: quae si comprendere coner,\nIcariae numerum dicere coner aquae,\nutque viae casus, ut amara pericula ponti,\nut taceam strictas in mea fata manus,\nbarbara me tellus orbisque novissima magni\nsustinet et saevo cinctus ab hoste locus,\nhinc ego traicerer —neque enim mea culpa cruenta est—\nesset, quae debet, si tibi cura mei.\nille deus, bene quo Romana potentia nixa est,\nsaepe suo victor lenis in hoste fuit.\nquid dubitas et tuta times? accede rogaque:\nCaesare nil ingens mitius orbis habet,\nme miserum! quid agam, si proxima quaeque relinquunt?\nsubtrahis effracto tu\nquoque colla iugo? quo ferar? unde petam lassis solacia rebus?\nancora iam nostram non tenet ulla ratem, videris\n! ipse sacram, quamvis invisus, ad aram\nconfugiam; nullas summovet ara manus.\nAdloquor en absens absentia numina supplex,\nsi fas est homini cum Iove posse loqui,\narbiter imperii, quo certum est sospite cunctos\nAusoniae curam gentis habere deos,\nO decus, o patriae per te florentis imago,\no vir non ipso, quem regis, orbe minorâ€”\nsic habites terras et te desideret aether,\nsic ad pacta tibi sidera tardus easâ€”\nparce, precor, minimamque tuo de fulmine partem\ndeme! satis poenae, quod superabit, erit.\nira quidem moderata tua est, vitamque dedisti,\nnec mihi ius civis nec mihi nomen abest,\nnec mea concessa est aliis fortuna, nec exul\nedicti verbis nominor ipse tui.\nomniaque haec timui, quia me meruisse videbam ;\nsed tua peccato lenior ira meo est.\narva relegatum iussisti visere Ponti,\net Scythicum profuga scindere puppe fretum,\niussus ad Euxini deformia litora veni\naequoris—haec gelido terra sub axe iacet—\nnec me tam cruciat numquam sine frigore caelum,\nglaebaque canenti semper obusta gelu,\nnesciaque est vocis quod barbara lingua Latinae,\nGraecaque quod Getico victa loquella sono est,\nquam quod finitimo cinctus premor undique Marte,\nvixque brevis tutum murus ab hoste facit.\npax tamen interdum est, pacis fiducia numquam:\nsic hic nunc patitur, nunc timet arma locus.\nhinc ego dum muter, vel me Zanclaea Charybdis\ndevoret atque suis ad Styga mittat aquis,\nvel rapidae flammis urar patienter in Aetnae,\nvel freta Leucadii mittar in alta dei.\nquod petimus, poena est: neque enim miser esse recuso,\nsed precor ut possim tutius esse miser.\nIlla dies haec est, qua te celebrare poetae,\nsi modo non fallunt tempora, Bacche, solent,\nfestaque odoratis innectunt tempora sertis,\net dicunt laudes ad tua vina tuas.\ninter quos, memini, dum me mea fata sinebant,\nnon invisa tibi pars ego saepe fui,\nquem nunc suppositum stellis Cynosuridos Ursae\niuncta tenet crudis Sarmatis ora Getis,\nquique prius mollem vacuamque laboribus egi\nin studiis vitam Pieridumque choro,\nnunc procul a patria Getieis circumsonor armis\nmulta prius pelago multaque passus humo.\nsive mihi casus sive hoc dedit ira deorum,\nnubila nascenti seu mihi Parca fuit,\ntu tamen e sacris hederae cultoribus unum\nnumine debueras sustinuisse tuo.\nan dominae fati quicquid cecinere sorores,\nomne sub arbitrio desinit esse dei?\nipse quoque aetherias meritis invectus es arces,\nquo non exiguo facta labore via est.\nnec patria est habitata tibi, sed adusque nivosum\nStrymona venisti Marticolamque Geten,\nPersidaque et lato spatiantem flumine Gangen,\net quascumque bibit decolor Indus aquas.\nscilicet hanc legem nentes fatalia Parcae\nstamina bis genito bis cecinere tibi.\nme quoque, si fas est exemplis ire deorum,\nferrea sors vitae difficilisque premit.\nillo nec levius cecidi, quem magna locutum\nreppulit a Thebis Iuppiter igne suo.\nut tamen audisti percussum fulmine vatem,\nadmonitu matris condoluisse potes,\net potes aspiciens circum tua sacra poÃ«tas,\nnescioquis nostri dicere cultor abest.\nfer, bone Liber, opem: sic altera degravet ulmum\nvitis et incluso plena sit uva inero,\nsic tibi cum Bacchis Satyrorum gnava iuventus\nadsit, et attonito non taceare sono,\nossa bipenniferi sic sint male pressa Lycurgi,\nimpia nec poena Pentheos umbra vacet,\nsic micet aeternum vicinaque sidera vincat\nconiugis in caelo clara corona tuae .\nhuc ades et casus releves, pulcherrime, nostros,\nunum de numero me memor esse tuo.\nsunt dis inter se commercia, flectere tempta\nCaesareum numen numine, Bacche, tuo.\nvos quoque, consortes studii, pia turba, poetae,\nhaec eadem sumpto quisque rogate mero.\natque atque vestrum, Nasonis nomine dicto,\nopponat lacrimis pocula mixta suis,\nadmonitusque mei, cum circumspexerit omnes,\ndicat ubi est nostri pars modo Naso chori?\nidque ita, si vestrum merui candore favorem,\nnullaque iudicio littera laesa meo est,\nsi, veterum digne veneror cum scripta virorum,\nproxima non illis esse minora reor.\nsic igitur dextro faciatis Apolline carmen:\nquod licet, inter vos nomen habete meum.\nLitore ab Euxino Nasonis epistula veni,\nlassaque facta mari lassaque facta via,\nqui mihi flens dixit \" tu, cui licet, aspice Romam.\nheu quanto melior sors tua sorte mea est!\"\nflens quoque me scripsit, nec qua signabar, ad os est\nante, sed ad madidas gemma relata genas.\ntristitiae causam siquis cognoscere quaerit,\nostendi solem postulat ille sibi,\nnec frondem in silvis, nec aperto mollia prato\ngramina, nec pleno flumine cernit aquam ;\nquid Priamus doleat, mirabitur, Hectore rapto,\nquidve Philoctetes ictus ab angue gemat.\ndi facerent utinam talis status esset in illo,\nut non tristitiae causa dolenda foret!\nfert tamen, ut debet, casus patienter amaros,\nmore nec indomiti frena recusat equi.\nnec fore perpetuam sperat sibi numinis iram,\nconscius in culpa non scelus esse sua.\nsaepe refert, sit quanta dei clementia, cuius\nse quoque in exemplis adnumerare solet:\nnam, quod opes teneat patrias, quod nomina civis,\ndenique quod vivat, munus habere dei.\nte tamen (o, si quid credis mihi, carior illi\nomnibus) in toto pectore semper habet;\nteque Menoetiaden, te, qui comitatus Oresten,\nte vocat Aegiden Euryalumque suum.\nnec patriam magis ille suam desiderat et quae\nplurima eum patria sentit abesse sibi,\nquam vultus oculosque tuos, o dulcior illo\nmelle, quod in ceris Attica ponit apis.\nsaepe etiam maerens tempus reminiscitur illud,\nquod non praeventum morte fuisse dolet;\ncumque alii fugerent subitae contagia cladis,\nnec vellent ictae limen adire domus,\nte sibi cum paucis meminit mansisse fidelem,\nsi paucos aliquis tresve duosve vocat.\nquamvis attonitus, sensit tamen omnia, nec te\nse minus adversis indoluisse suis.\nverba solet vultumque tuum gemitusque referre,\net te flente suos emaduisse sinus:\nquam sibi praestiteris, qua consolatus amicum\nsis ope, solandus cum simul ipse fores,\npro quibus affirmat fore se memoremque piumque,\nsive diem videat sive tegatur humo,\nper caput ipse suum solitus iurare tuumque,\nquod scio non illi vilius esse suo.\nplena tot ac tantis referetur gratia factis,\nnec sinet ille tuos litus arare boves.\nfac modo, constanter profugum tueare: quod ille,\nqui bene te novit, non rogat, ipsa rogo.\nAnnuus adsuetum dominae natalis honorem\nexigit: ite manus ad pia sacra meae.\nsic quondam festum LaÃ«rtius egerat heros\nforsan in extremo coniugis orbe diem.\nlingua favens adsit, nostrorum oblita malorum,\nquae, puto, dedidicit iam bona verba loqui;\nquaeque semel toto vestis mihi sumitur anno,\nsumatur fatis discolor alba meis;\naraque gramineo viridis de caespite fiat,\net velet tepidos nexa corona focos.\nda mihi tura, puer, pingues facientia flammas,\nquodque pio fusum stridat in igne merum.\noptime natalis! quamvis procul absumus, opto\ncandidus huc venias dissimilisque meo,\nsi quod et instabat dominae miserabile vulnus,\nsit perfuncta meis tempus in omne malis;\nquaeque gravi nuper plus quam quassata procella est,\nquod superest, tutum per mare navis eat.\nilla domo nataque sua patriaque fruatur\nerepta haec uni sit satis esse mihiâ€”\nquatenus et non est in caro coniuge felix,\npars vitae tristi cetera nube vacet,\nvivat, ametque virum, quoniam sic cogitur, absens,\nconsumatque annos, sed diuturna, suos.\nadicerem et nostros, sed ne contagia fati\ncorrumpant timeo, quos agit ipsa, mei.\nnil homini certum est. fieri quis posse putaret,\nut facerem in mediis haec ego sacra Getis?\naspice ut aura tamen fumos e ture coortos\nin partes Italas et loca dextra ferat.\nsensus inest igitur nebulis, quas exigit ignis:\nconsilio fugiunt aethera, Ponte, tuum.\nconsilio, commune sacrum cum fiat in ara\nfratribus, alterna qui periere manu,\nipsa sibi discors, tamquam mandetur ab illis,\nscinditur in partes atra favilla duas.\nhoc, memini, quondam fieri non posse loquebar,\net me Battiades iudice falsus erat:\nomnia nunc credo, cum tu non stultus ab Arcto\nterga, vapor, dederis Ausoniamque petas.\nhaec ergo lux est, quae si non orta fuisset,\nnulla fuit misero festa videnda mihi.\nedidit haec mores illis heroisin aequos,\nquis erat EÃ«tion Icariusque pater.\nnata pudicitia est, virtus probitasque, fidesque,\nat non sunt ista gaudia nata die,\nsed labor et curae fortunaque moribus impar,\niustaque de viduo paene querella toro.\nscilicet adversis probitas exercita rebus\ntristi materiam, tempore laudis habet,\nsi nihil infesti durus vidisset Ulixes,\nPenelope felix sed sine laude foret,\nvictor Echionias si vir penetrasset in arces,\nforsitan Euadnen vix sua nosset humus.\ncum Pelia genitae tot sint, cur nobilis una est?\nnempe fuit misero nupta quod una viro.\neffice ut Iliacas tangat prior alter harenas,\nLaudamia nihil cur referatur erit.\net tua, quod malles, pietas ignota maneret,\nimplerent venti si mea vela sui.\ndi tamen et Caesar dis accessure, sed olim,\naequarint Pyhos cum tua fata dies,\nnon mihi, qui poenam fateor meruisse, sed illi\nparcite, quae nullo digna dolore dolet.\nTu quoque, nostrarum quondam fiducia rerum,\nqui mihi confugiam, qui mihi portus eras,\ntu quoque suscepti curam dimittis amici,\nofficiique pium tam cito ponis onus?\nsarcina sum, fateor, quam si non tempore nostro\ndepositurus eras, non subeunda fuit.\nfluctibus in mediis navem, Palinure, relinquis?\nne fuge, neve tua sit minor arte fides.\nnumquid Achilleos inter fera proelia fidi\ndeseruit levitas Automedontis equos?\nquem semel excepit, numquam Podalirius aegro\npromissam medicae non tulit artis opem.\nturpius eicitur, quam non admittitur hospes:\nquae patuit, dextrae firma sit ara meae.\nnil nisi me solum primo tutatus es; at nunc\nme pariter serva iudiciumque tuum,\nsi modo non aliqua est in me nova culpa, tuamque\nmutarunt subito crimina nostra fidem,\nspiritus hic, Scythica quem non bene ducimus aura,\nquod cupio, membris exeat ante meis,\nquam tua delicto stringantur pectora nostro,\net videar merito vilior esse tibi.\nnon adeo toti fatis urguemur iniquis,\nut mea sit longis mens quoque mota malis.\nfinge tamen motam, quotiens Agamemnone natum\ndixisse in Pyladen improba verba putas?\nnec procul a vero est quin et pulsarit amicum:\nmansit in officiis non minus ille suis.\nhoc est cum miseris solum commune beatis,\nambobus tribui quod solet obsequium :\nceditur et caecis et quos praetexta verendos\nvirgaque cum verbis imperiosa facit,\nsi mihi non parcis, fortunae parcere debes:\nnon habet in nobis ullius ira locum.\nelige nostrorum minimum minimumque laborum,\nisto, quod reris, grandius illud erit.\nquam multa madidae celantur harundine fossae,\nflorida quam multas Hybla tuetur apes,\nquam multae gracili terrena sub horrea ferre\nlimite formicae grana reperta solent,\ntam me circumstat densorum turba malorum.\ncrede mihi, vero est nostra querella minor.\nhis qui contentus non est,\nin litus harenas, in segetem spicas, in mare fundat aquas.\nintempestivos igitur compesce tumores,\nvela nec in medio desere nostra mari.\nQuam legis, ex illa tibi venit epistula terra,\nlatus ubi aequoreis additur Hister aquis,\nsi tibi contingit cum dulci vita salute,\ncandida fortunae pars manet una meae.\nscilicet, ut semper, quid agam, carissime, quaeris;\nquamvis hoc vel me scire tacente potes,\nsum miser; haec brevis est nostrorum summa malorum,\nquisquis et offenso Caesare vivit, erit.\nturba Tomitanae quae sit regionis et inter\nquos habitem mores, discere cura tibi est?\nmixta sit haec quamvis inter Graecosque Getasque,\na male pacatis plus trahit ora Getis.\nSarmaticae maior Geticaeque frequentia gentis\nper medias in equis itque reditque vias.\nin quibus est nemo, qui non coryton et arcum\ntelaque vipereo lurida felle gerat,\nvox fera, trux vultus, verissima Martis imago,\nnon coma, non ulla barba resecta manu,\ndextera non segnis fixo dare vulnera cultro,\nquem iunctum lateri barbarus omnis habet,\nvivit in his heu nunc, lusorum oblitus amorum,\nhos videt, hos vates audit, amice, tuus:\natque utinam vivat non et moriatur in illis,\nabsit ab invisis et tamen umbra locis.\ncarmina quod pleno saltari nostra theatro,\nversibus et plaudi scribis, amice, meis,\nnil equidem feci tu scis hoc ipseâ€”theatris,\nMusa nec in plausus ambitiosa mea est.\nnon tamen ingratum est, quodcumque oblivia nostri\nimpedit et profugi nomen in ora refert,\nquamvis interdum, quae me laesisse recordor,\ncarmina devoveo Pieridasque meas,\ncum bene devovi, nequeo tamen esse sine illis,\nvulneribusque meis tela cruenta sequor,\nquaeque modo Euboicis lacerata est fluctibus, audet\nGraia Capheream currere puppis aquam.\nnec tamen, ut lauder, vigilo curamque futuri\nnominis, utilius quod latuisset, ago.\ndetineo studiis animum falloque dolores,\nexperior curis et dare verba meis.\nquid potius faciam desertis solus in oris,\nquamve malis aliam quaerere coner opem?\nsive locum specto, locus est inamabilis, et quo\nesse nihil toto tristius orbe potest,\nsive homines, vix sunt homines hoc nomine digni,\nquamque lupi, saevae plus feritatis habent.\nnon metuunt leges, sed cedit viribus aequum,\nvictaque pugnaci iura sub ense iacent.\npellibus et laxis arcent mala frigora bracis,\noraque sunt longis horrida tecta comis,\nin paucis remanent Graecae vestigia linguae,\nhaec quoque iam Getico barbara facta sono.\nunus in hoc nemo est populo,\nqui forte Latine quaelibet e medio reddere verba queat.\nille ego Romanus vates—ignoscite, Musae!—\nSarmatico cogor plurima more loqui.\nen pudet et fateor, iam desuetudine longa\nvix subeunt ipsi verba Latina mihi.\nnec dubito quin sint et in hoc non pauca libello\nbarbara . non hominis culpa, sed ista loci.\nne tamen Ausoniae perdam commercia linguae,\net fiat patrio vox mea muta sono,\nipse loquor mecum desuetaque verba retracto,\net studii repeto signa sinistra mei.\nsic animum tempusque traho, sic meque reduco\na contemplatu summoveoque mali.\ncarminibus quaero miserarum oblivia rerum:\npraemia si studio consequar ista, sat est.\nNon adeo cecidi, quamvis abiectus, ut infra\nte quoque sim, inferius quo nihil esse potest,\nquae tibi res animos in me facit, improbe? curve\ncasibus insultas, quos potes ipse pati?\nnec mala te reddunt mitem placidumque iacenti\nnostra, quibus possint inlacrimare ferae;\nnec metuis dubio Fortunae stantis in orbe\nnumen, et exosae verba superba deae.\nExigit a dignis ultrix Rhamnusia poenas:\ninposito calcas quid mea fata pede?\nvidi ego naufragium qui risit in aequora mergi,\net numquam dixi iustior unda fuit.\nvilia qui quondam miseris alimenta negarat,\nnunc mendicato pascitur ipse cibo.\npassibus ambiguis Fortuna volubilis errat\net manet in nullo certa tenaxque loco,\nsed modo laeta venit, vultus modo sumit acerbos,\net tantum constans in levitate sua est.\nnos quoque floruimus, sed flos erat ille caducus,\nflammaque de stipula nostra brevisque fuit.\nneve tamen tota capias fera gaudia mente,\nnon est placandi spes mihi nulla dei,\nvel quia peccavi citra scelus, utque pudore\nnon caret, invidia sic mea culpa caret,\nvel quia nil ingens ad finem solis ab ortu\nillo, cui paret, mitius orbis habet.\nscilicet ut non est per vim superabilis ulli,\nmolle cor ad timidas sic habet ille preces,\nexemploque deum, quibus accessurus et ipse est,\ncum poenae venia plura roganda dabit.\nsi numeres anno soles et nubila toto,\ninvenies nitidum saepius esse diem.\nergo ne nimium nostra laetere ruina,\nrestitui quondam me quoque posse puta:\nposse puta fieri lenito principe vultus\nut videas media tristis in urbe meos,\nutque ego te videam causa graviore fugatum,\nhaec sunt a primis proxima vota meis.\nO tua si sineres in nostris nomina poni\ncarminibus, positus quam mihi saepe fores :\nte canerem solum, meriti memor, inque libellis\ncrevisset sine te pagina nulla meis.\nquid tibi deberem, tota sciretur in urbe,\nexul in amissa si tamen urbe legor.\nte praesens mitem nosset, te serior aetas,\nscripta vetustatem si modo nostra ferunt,\nnec tibi cessaret doctus bene dicere lector:\nhic te servato vate maneret honor.\nCaesaris est primum munus, quod ducimus auras;\ngratia post magnos est tibi habenda deos.\nille dedit vitam; tu, quam dedit ille, tueris,\net facis accepto munere posse frui.\ncumque perhorruerit casus pars maxima nostros,\npars etiam credi pertimuisse velit,\nnaufragiumque meum tumulo spectant ab alto,\nnec dederit nanti per freta saeva manum,\nseminecem Stygia revocasti solus ab unda.\nhoc quoque, quod memores possumus esse, tuum est.\ndi tibi se tribuant cum Caesare semper amicos :\nnon potuit votum plenius esse meum.\nhaec meus argutis, si tu paterere, libellis\nponeret in multa luce videnda labor;\nnunc quoque se, quamvis est iussa quiescere, quin te\nnominet invitum, vix mea Musa tenet,\nutque canem pavidae nactum vestigia cervae\nlatrantem frustra copula dura tenet,\nutque fores nondum reserati carceris acer\nnunc pede, nunc ipsa fronte lacessit equus,\nsic mea lege data vincta atque inclusa Thalia\nper titulum vetiti nominis ire cupit.\nne tamen officio memoris laedaris amici,\nparebo iussis—parce timere—tuis.\nat non parerem, nisi me meminisse putares.\nhoc quod non prohibet vox tua, gratus ero.\ndumque quod o breve sit!â€”lumen vitale videbo,\nserviet officio spiritus iste tuo.\nUt sumus in Ponto, ter frigore constitit Hister,\nfacta est Euxini dura ter unda maris.\nat mihi iam videor patria procul esse tot annis,\nDardana quot Graio Troia sub hoste fuit.\nstare putes, adeo procedunt tempora tarde,\net peragit lentis passibus annus iter.\nnec mihi solstitium quicquam de noctibus aufert,\nefficit angustos nec mihi bruma dies,\nscilicet in nobis rerum natura novata est,\ncumque meis curis omnia longa facit.\nan peragunt solitos communia tempora motus, suntque\nmagis vitae tempora dura meae?\nquem tenet Euxini mendax cognomine litus,\net Scythici vere terra sinistra freti,\ninnumerae circa gentes fera bella minantur,\nquae sibi non rapto vivere turpe putant.\nnil extra tutum est: tumulus defenditur ipse\nmoenibus exiguis ingenioque loci.\ncum minime credas, ut aves, densissimus hostis\nadvolat, et praedam vix bene visus agit.\nsaepe intra muros clausis venientia portis\nper medias legimus noxia tela vias.\nest igitur rarus, rus qui colere audeat, isque\nhac arat infelix, hac tenet arma manu.\nsub galea pastor iunctis pice cantat avenis,\nproque lupo pavidae bella verentur oves.\nvix ope castelli defendimur; et tamen intus\nmixta facit Graecis barbara turba metum,\nquippe simul nobis habitat discrimine nullo\nbarbarus et tecti plus quoque parte tenet,\nquos ut non timeas, possis odisse videndo\npellibus et longa pectora tecta coma.\nhos quoque, qui geniti Graia creduntur ab urbe,\npro patrio cultu Persica braca tegit.\nexercent illi sociae commercia linguae:\nper gestum res est significanda mihi.\nbarbarus hic ego sum, qui non intellegor ulli,\net rident stolidi verba Latina Getae;\nmeque palam de me tuto mala saepe loquuntur,\nforsitan obiciunt exiliumque mihi.\nutque fit, in me aliquid ficti, dicentibus illis\nabnuerim quotiens adnuerimque, putant,\nadde quod iniustum rigido ius dicitur ense,\ndantur et in medio vulnera saepe foro.\no duram Lachesin, quae tam grave sidus habenti\nfila dedit vitae non breviora meae!\nquod patriae vultu vestroque caremus, amici,\natque hic in Scythicis gentibus esse queror :\nutraque poena gravis, merui tamen urbe carere,\nnon merui tali forsitan esse loco.\nquid loquor, a! demens? ipsam quoque perdere vitam,\nCaesaris offenso numine, dignus eram.\nQuod te nescioquis per iurgia dixerit esse\nexulis uxorem, littera questa tua est.\nindolui, non tam mea quod fortuna male audit,\nqui iam consuevi fortiter esse miser,\nquam quod cui minime vellem, sum causa pudoris,\nteque reor nostris erubuisse malis.\nperfer et obdura; multo graviora tulisti,\neripuit cum me principis ira tibi.\nfallitur iste tamen, quo iudice nominor exul:\nmollior est culpam poena secuta meam.\nmaxima poena mihi est ipsum offendisse, priusque\nvenisset mallem funeris hora mihi.\nquassa tamen nostra est, non mersa nec obruta navis,\nutque caret portu, sic tamen extat aquis.\nnec vitam nec opes nec ius mihi civis ademit,\nqui merui vitio perdere cuncta meo.\nsed quia peccato facinus non affuit illi,\nnil nisi me patriis iussit abesse focis,\nutque aliis, quorum numerum comprendere non est,\nCaesareum numen sic mihi mite fuit.\nipse relegati, non exulis utitur in me\nnomine . tuta suo iudice causa mea est.\niure igitur laudes. Caesar, pro parte virili\ncarmina nostra tuas qualiacumque canunt:\niure deos, ut adhuc caeli tibi limina claudant,\nteque velint sine se, comprecor, esse deum.\noptat idem populus; sed, ut in mare flumina vastum,\nsic solet exiguae currere rivus aquae,\nat tu fortunam, cuius vocor exul ab ore,\nnomine mendaci parce gravare meam!\nScribis, ut oblectem studio lacrimabile tempus,\nne pereant turpi pectora nostra situ.\ndifficile est quod, amice, mones, quia carmina laetum\nsunt opus, et pacem mentis habere volunt.\nnostra per adversas agitur fortuna procellas,\nsorte nec ulla mea tristior esse potest.\nexigis ut Priamus natorum funere ludat,\net Niobe festos ducat ut orba choros.\nluctibus an studio videor debere teneri,\nsolus in extremos iussus abire Getas?\ndes licet in valido pectus mihi robore fultum,\nfama refert Anyti quale fuisse reo,\nfracta cadet tantae sapientia mole ruinae:\nplus valet humanis viribus ira dei.\nille senex, dictus sapiens ab Apolline, nullum\nscribere in hoc casu sustinuisset opus.\nut veniant patriae, veniant oblivia vestri,\nomnis ut amissi sensus abesse queat,\nat timor officio fungi vetat ipse quietum:\ncinctus ab innumero me tenet hoste locus,\nadde quod ingenium longa rubigine laesum\ntorpet et est multo, quam fuit ante, minus,\nfertilis, assiduo si non renovatur aratro,\nnil nisi cum spinis gramen habebit ager.\ntempore qui longo steterit, male curret et inter\ncarceribus missos ultimus ibit equus,\nvertitur in teneram cariem rimisque dehiscit,\nsiqua diu solitis cumba vacavit aquis,\nme quoque despera, fuerim cum parvus et ante,\nilli, qui fueram, posse redire parem.\ncontudit ingenium patientia longa malorum,\net pars antiqui nulla vigoris adest.\nsiqua tamen nobis, ut nunc quoque, sumpta tabella est,\ninque suos volui cogere verba pedes,\ncarmina nulla mihi sunt scripta, aut qualia cernis,\ndigna sui domini tempore, digna loco.\ndenique non parvas animo dat gloria vires,\net fecunda facit pectora laudis amor.\nnominis et famae quondam fulgore trahebar,\ndum tulit antemnas aura secunda meas.\nnon adeo est bene nunc ut sit mihi gloria curae:\nsi liceat, nulli cognitus esse velim,\nan quia cesserunt primo bene carmina, suades\nscribere, successus ut sequar ipse meos?\npace, novem, vestra liceat dixisse, sorores:\nvos estis nostrae maxima causa fugae,\nutque dedit iustas tauri fabricator aeni,\nsic ego do poenas artibus ipse meis.\nnil mihi debebat cum versibus amplius esse,\ncum fugerem merito naufragus omne fretum,\nat, puto, si demens studium fatale retemptem,\nhic mihi praebebit carminis arma locus.\nnon liber hic ullus, non qui mihi commodet aurem,\nverbaque significent quid mea, norit, adest.\nomnia barbariae loca sunt vocisque ferinae,\nomniaque hostilis plena timore soni.\nipse mihi videor iam dedidicisse Latine:\nnam didici Getice Sarmaticeque loqui.\nnec tamen, ut verum fatear tibi, nostra teneri\na componendo carmine Musa potest.\nscribimus et scriptos absumimus igne libellos:\nexitus est studii parva favilla mei.\nnec possum et cupio non nullos ducere versus :\nponitur idcirco noster in igne labor,\nnec nisi pars casu flammis erepta dolove\nad vos ingenii pervenit ulla mei.\nsic utinam, quae nil metuentem tale magistrum\nperdidit, in cineres Ars mea versa foret!\nHanc tuus e Getico mittit tibi Naso salutem,\nmittere si quisquam, quo caret ipse, potest,\naeger enim traxi contagia corpore mentis,\nlibera tormento pars mihi ne qua vacet,\nperque dies multos lateris cruciatibus uror;\nsic me non modico frigore laesit hiems,\nsi tamen ipse vales, aliqua nos parte valemus:\nquippe mea est umeris fulta ruina tuis.\nQuid, mihi cum dederis ingentia pignora, cumque\nper numeros omnes hoc tueare caput,\nquod tua me raro solatur epistula, peccas,\nremque piam praestas, sed mihi verba negas?\nhoc, precor, emenda! quod si correxeris unum,\nnullus in egregio corpore naevus erit.\npluribus accusem, fieri nisi possit, ut ad me\nlittera non veniat, missa sit illa tamen,\ndi faciant, ut sit temeraria nostra querella,\nteque putem falso non meminisse mei.\nquod precor, esse liquet: neque enim mutabile robur\ncredere me fas est pectoris esse tui.\ncana prius gelido desint absinthia Ponto,\net careat dulci Trinacris Hybla thymo,\ninmemorem quam te quisquam convincat amici.\nnon ita sunt fati stamina nigra mei.\ntu tamen, ut possis falsae quoque pellere culpae\ncrimina, quod non es, ne videare, cave.\nutque solebamus consumere longa loquendo\ntempora, sermoni deficiente die,\nsic ferat ac referat tacitas nunc littera voces,\net peragant linguae charta manusque vices,\nquod fore ne nimium videar diffidere, sitque\nversibus hoc paucis admonuisse satis,\naccipe quo semper finitur epistula verbo atque meis distent ut tua fata!â€”vale.\nQuanta tibi dederim nostris monumenta libellis,\no mihi me coniunx carior, ipsa vides,\ndetrahat auctori multum fortuna licebit,\ntu tamen ingenio clara ferere meo;\ndumque legar, mecum pariter tua fama legetur,\nnec potes in maestos omnis abire rogos;\ncumque viri casu possis miseranda videri,\ninvenies aliquas, quae, quod es, esse velint,\nquae te, nostrorum cum sis in parte malorum,\nfelicem dicant invideantque tibi.\nnon ego divitias dando tibi plura dedissem:\nnil feret ad Manes divitis umbra suos.\nperpetui fructum donavi nominis idque,\nquo dare nil potui munere maius, habes.\nadde quod, ut rerum sola es tutela mearum,\nad te non parvi venit honoris onus,\nquod numquam vox est de te mea muta tuique\nindiciis debes esse superba viri.\nquae ne quis possit temeraria dicere, persta,\net pariter serva meque piamque fidem.\nnam tua, dum stetimus, turpi sine crimine mansit,\net tantum probitas inreprehensa fuit.\narea de nostra nunc est tibi facta ruina\nconspicuum virtus hic tua ponat opus.\nesse bonam facile est, ubi, quod vetet esse, remotum est,\net nihil officio nupta quod obstet habet,\ncum deus intonuit, non se subducere nimbo,\nid demum est pietas, id socialis amor.\nrara quidem virtus, quam non fortuna gubernet,\nquae maneat stabili, eum fugit illa, pede.\nsiqua tamen pretium sibi virtus ipsa petitum,\ninque parum laetis ardua rebus adest,\nut tempus numeres, per saecula nulla tacetur,\net loca mirantur qua patet orbis iter.\naspicis ut longo teneat laudabilis aevo\nnomen inextinctum Penelopea fides?\ncernis ut Admeti cantetur et Hectoris uxor\nausaque in accensos Iphias ire rogos?\nut vivat fama coniunx PhylaceÃ¯a, cuius\nIliacam celeri vir pede pressit humum?\nmorte nihil opus est pro me, sed amore fideque:\nnon ex difficili fama petenda tibi est.\nnec te credideris, quia non facis, ista moneri:\nvela damus, quamvis remige puppis eat,\nqui monet ut facias, quod iam facis, ille monendo\nlaudat et hortatu comprobat acta suo.\n"};
