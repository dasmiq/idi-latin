var sequence = {"name":"Jerome, Saint. Epistulae","data":"Saepe a me, Innocenti carissime, postulasti, ut de eius miraculo\nrei, quae in nostram aetatem inciderat, non tacerem.\ncumque ego id uerecunde et uere, ut nunc experior, negarem\nmeque adsequi posse diffiderem, siue quia omnis humanus\nsermo inferior esset laude caelesti, siue quia otium quasi\nquaedam ingenii robigo paruulam licet facultatem pristini siccasset\neloquii, tu e contrario adserebas in dei rebus non\npossibilitatem inspici debere, sed animum, neque eum posse\nuerba deficere, qui credidisset in uerbo.\nQuid igitur faciam? quod inplere non possum, negare\nnon audeo. super onerariam nauem rudis uector inponor et\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nhomo, qui necdum scalmum in lacu rexi, Euxini maris credor\nfragori. nunc mihi euanescentibus terris caelum und i que\net undique pontus, nunc unda tenebris inhorrescens et\ncaeca nocte nimborum spumei fluctus canescunt.\nhortaris, ut\ntumida malo uela suspendam, rudentes explicem, clauum regam.\npareo iam iubenti et, quia caritas omnia potest, spiritu sancto\ncursum prosequente confidam habiturus in utraque parte solacium:\nsi me ad optatos portus aestus adpulerit, gubernator\nputabor; si inter asperos orationis anfractus inpolitus sermo\nsubstiterit, facultatem forsitan quaeras, uoluntatem certe flagitare\nnon poteris.\nIgitur Vercellae Ligurum ciuitas haud procul a radicibus\nAlpium sita, olim potens, nunc raro habitatore semiruta. hanc\ncum ex more consularis inuiseret, oblatam sibi quandam mulierculam\nuna cum adultero .— nam id crimen maritus inpegerat\n— poenali carceris horrore circumdedit.\nneque multo\npost, cum liuidas carnes ungula cruenta pulsaret. et sulcatis\nlateribus dolor quaereret ueritatem, infelicissimus iuuenis\nuolens conpendio mortis longos uitare cruciatus, dum in suum\nmentitur sanguinem, accusauit alienum solusque omnium miser\nmerito nisus est percuti, quia non reliquit innoxiae, unde\n\n\n\n\n\n\nposset negare.\nat uero mulier sexu fortior suo, cum eculeus\ncorpus extenderet et sordidas paedore carceris manus post\ntergum uincula cohiberent, oculis, quos tantum tortor alligare\nnon poterat, suspexit ad caelum et uolutis per ora lacrimis:\n\\'tu,\\' inquit, \\'testis, domine Iesu, cui occultum nihil est, qui es\nscrutator renis et cordis, non ideo me negare uelle, ne peream,\nsed ideo mentiri nolle, ne peccem.\nat tu, miserrime homo, si\ninterire festinas, cur duos interimis innocentes? equidem et\nipsa cupio mori, cupio inuisum hoc corpus exuere, sed non\nquasi adultera. praesto iugulum, micantem intrepida excipio\nmucronem, innocentiam tantum mecum feram. non moritur,\nquisquis uicturus occiditur.\\'\nIgitur consularis pastis cruore luminibus ut fera, quae\ngustatum semel sanguinem semper sitit, duplicari tormenta\niubet et saeuum dentibus frendens similem carnifici minitatus\nest poenam, nisi confiteretur sexus infirmior, quod non potuerat\nrobur uirile reticere.\n\\'Succurre, domine Iesu: ad unum hominem tuum quam\nplura sunt inuenta supplicia!\\' crines ligantur ad stipitem et\ntoto corpore ad eculeum fortius alligato uicinus pedibus ignis\n\n\n\n\n\n\n\n\nadponitur, utrumque latus carnifex fodit nec papillis dantur\nindutiae: inmota mulier manet et a dolore corporis spiritu\nseparato, dum conscientiae bono fruitur, uetuit circa se saeuire\n2\ntormenta. iudex crudelis quasi superatus adtollitur, illa dominum\ndeprecatur; soluuntur membra conpagibus, illa oculos\nad caelum tendit; de communi scelere alius confitetur, illa pro\neonfitente negat et periclitans ipsa alium uindicat periclitantem.\nUna interim uox: \\'caede, ure, lacera; non feci. si dictis\ntollitur fides, ueniet dies, quae hoc crimen diligenter excutiat;\nhabebo iudicem meum.\\' iam lassus tortor suspirabat in gemitum\nnec erat nouo uulneri locus, iam uicta saeuitia corpus, quod\nlaniarat, horrebat: extemplo ira excitus consularis: \\'quid miramini,\\'\ninquit, \\'circumstantes, si torqueri mauult mulier, quam\nperire? adulterium certe sine duobus committi non potest et\nÄ—sse credibilius reor noxiam. ream negare de scelere, quam\ninnocentem iuuenem confiteri.\\'\nPari igitur prolata in utrumque sententia damnatos carnifex\ntrahit. totus ad spectaculum populus effunditur et, prorsus\nquasi migrare ciuitas putaretur, stipatis proruens portis turba\ndensatur. et quidem miserrimi iuuenis ad primum statim\nictum amputatur gladio caput truncumque in suo sanguine\n\n\n\n\nuolutatur cadauer.\npostquam uero ad feminam uentum est pt\nflexis in terram poplitibus super trementem ceruicem mioans\neleuatus est gladius et exercitatam carnifex dexteram totis uiribus\nconcitauit, ad primum corporis tactum stetit mucro letalis et\nleuiter perstringens cutem rasurae modicae sanguinem aspersit.\ninbellem manum percussor expauit et uictam dexteram gladio\nmarcescente miratus in secundos impetus torquet.\nlanguidus\nrursum in feminam mucro delabitur et, quasi ferrum ream\ntimeret adtingere, circa ceruicem torpet innoxium. itaque furens ..\net anhelus lictor paludamento in ceruicem retorto, dum totas\nexpedit uires, fibulam, quae chlamydis mordebat oras, in humum\nexcussit ignarusque rei ensem librat in uulnus et \\'en\ntibi\\', ait mulier, \\'ex umero aurum ruit. collige multo quaesitum\nlabore, ne pereat.\\' Y,\nRogo, quae est ista securitas? inpendentem non timet\nmortem, laetatur percussa, carnifex pallet; oculi gladium non\nuidentes tantum fibulam uident et, ne parum esset, quod non.\nformidabat interitum, praestabat beneficium saeuienti.\niam igitur\net tertius ictus: sacramentum frustrauerat trinitatis. iam spe-::\nculator exterritus et non credens ferro mucronem aptabat in\n\n\n\n\niugulum, ut, qui secare non poterat, saltim premente manu\ncorpori conderetur: — o omnibus inaudita res saeculis! — ad\ncapulum gladius reflectitur et uelut dominum suum uictus\naspiciens confessus est se ferire nonvposse.\nHuc, huc mihi trium exempla puerorum, qui inter frigidos\nflammarum globos hymnos edidere pro fletibus, circa quorum\nâ–  . sarabara sanctamque caesariem innoxium lusit incendium. huc\nbeati Danihelis reuocetur historia, iuxta quem adulantibus\ncaudis praedam suam leonum ora timuerunt.\nnunc Susanna\nnobilis fide mentes omnium subeat, quae iniquo damnata\niudicio sancto spiritu puerum replente seruata est. ecce non\ndispar in utraque misericordia domini: illa liberata per iudicem,\nne iret ad gladium, haec a iudice damnata absoluta per gladium\nest.\nTandem ergo ad feminam uindicandam populus armatur.\nomnis aetas, omnis sexus carnificem fugat et coetu in circulum\ncoeunte non credit paene unusquisque, quod uidit. turbatur\ntali nuntio urbs propinqua et tota lictorum caterua glomeratur.\ne quibus medius, ad quem damnatorum cura pertinebat, erumpens\net canitiem inmundam perfuso puluere\n\n\n\n\n\n\nturpans: \\'meum,\\' inquit, \\'o ciues, petitis caput, me illi uicarium\ndatis! si misericordes, si clementes estis, si uultis seruare\ndamnatam, innocens certe perire non debeo.\n\\' quo fletu uulgi\nconcussus est animus maestusque se per omnes torpor insinuat\net mirum in modum uoluntate mutata, cum pietatis fuisset,\nquod ante defenderant, pietatis uisum est genus, ut paterentur\noccidi.\nNouus igitur ensis, nouus percussor adponitur. stat\nuictima Christo tantum fauente munita. semel percussa concutitur,\niterum repetita quassatur, tertio uulnerata prosternitur\net — o diuinae potentiae sublimanda maiestas! — quae prius\nfuerat quarto percussa nec laesa, ideo paululum uisa est mori.\nne pro ea periret innoxius.\nClerici, quibus id officii erat, cruentum linteo cadauer\nobuolnunt et fossam humum lapidibus construentes ex more\ntumulum parant. festinato sol cursu occasum petit et misericordiam\ndomini celatura nox aduenit.\nsubito teminae palpitat\npectus et oculis quaerentibus lucem corpus animatur ad uitam:\niam spirat, iam uidet, iam subleuatur et loquitur, iam in illam\npotest uocem erumpere: dominus auxiliator meus, non\ntimebo, quid faciat mihi homo.\nAnus interim quaedam, quae ecclesiae sustentabatur\nopibus, debitum caelo spiritum reddidit et quasi de industria\nordine currente rerum uicarium tumulo corpus operitur. dubia\nadhuc luce in lictore zabulus occurrit, quaerit cadauer occisae,\nxsepulchrum sibi monstrari petit; uiuere putat, quam mori\npotuisse miratur.\nrecens a clericis caespes ostenditur et dudum\nsuperiecta humus cum his uocibus ingeritur flagitanti: \\'erue\nscilicet ossa iam condita, infer nouum sepulchro bellum et,\nsi hoc parum est, auibus ferisque lanianda membra discerpe;\nsepties percussa debet aliquid morte plus perpeti.\\'\nTali inuidia carnifice confuso clam domi mulier focilatur\net, ne forte creber ad ecclesiam medici commeatus suspicionis\npanderet uiam, cum quibusdam uirginibus ad secretiorem\nnillulam secto crine transmittitur. ibi paulatim uirili habitu\nueste mutata in cicatricem uulnus obducitur. et — o uere ius\nsummum summa malitia! — post tanta miracula adhuc\nsaeuiunt leges.\nEn quo me gestorum ordo protraxit! iam enim ad Euagrii\nnostri nomen aduenimus. cuius ego pro Christo laborem si\narbitrer a me dici posse, non sapiam, si penitus tacere uelim, i\nloce in gaudium erumpente non possim.\nquis enim tialeat\n\n\n\n\n\n\ndigno canere praeconio Auxentium Mediolanii incubantem huius\nexcubiis sepultum paene ante quam mortuum, Romanum episcopum\niam paene factionis laqueis inretitum et uicisse aduersarios\net non nocuisse superatis?\n,Verum haec ipse equidem spatiis exclusus iniquis\npraetereo atque aliis post (me) memoranda relinquo.\npraesentis tantum rei fine contentus sum: imperatorem industria\nadit, precibus fatigat, merito lenit, sollicitudine promeretur,\nut redditam uitae redderet libertati.\nPlus deum tribuere, quam rogatur, et ea saepe concedere,\nquae nec oculus uidit nec auris audiuit nec\nin cor hominis ascenderunt, licet ex sacrorum magisterio\nuoluminum ante cognouerim, tamen in causa propria\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nnune probaui, Rufine carissime. ego enim, qui audacia satis\nu.ota credebam, si uicissitudine litterarum imaginem nobis\npraesentiae mentiremur, audio te Aegypti secreta penetrare\nmonachorum inuisere choros et caelestem in terris circuire\nfamiliam.\no si mihi nunc dominus Iesus Christus uel Philippi\nad eunuchum uel Ambacum ad Danihelum translationem repente\nconcederet, quam ego nunc arte tua stringerem colla conplexibus,\nquam illud os, quod mecum uel errauit aliquando uel\nsapuit, inpressis figerem labiis! uerum quia non mereor et\ninualidum etiam cum sanum est corpusculum crebri fregere\nmorbi, has mei uicarias et tibi obuias mitto, quae te copula\namoris innexum ad me usque perducant.\nPrima inopinati gaudii ab Heliodoro nuntiata felicitas. non\ncredebam certum, quod certum esse cupiebam, praesertim cum\net ille ab alio audisse se diceret et rei nouitas fidem sermonis\nauferret. rursum suspensam uoto nutantemque mentem quidam\nAlexandrinus monachus, qui ad Aegyptios confessores et uoluntate\niam martyres pio plebis fuerat transmissus obsequio, manifestus\nad credulitatem nuntii auctor inpulerat.\nfateor et in hoc\n\n\n\n\n\n\nmeam labasse sententiam. nam cum et patriam tuam ignoraret\net nomen, in eo plus tantum uidebatur adferre, quod eadem\nadserebat, quae iam alius indicauerat. tandem plenum ueritatis\npondus erupit; Rufinum enim Ni\\'triae esse et ad beatum perrexisse\nMacarium crebra conmeantium multitudo referebat.\nhic\nuero tota credulitatis frena laxaui et tunc uere aegrotum esse\nme dolui. et nisi me adtenuatae corporis uires quadam conpede\npraepedissent, nec mediae feruor aestatis nec nauigantibus\nsemper incertum mare pia festinatione gradienti ualnisset obsistere.\ncredas mihi uelim, frater, non sic tempestate iactatus\nportum nauta prospectat, non sic sitientia imbres arua desiderant,\nnon sic curuo adsidens litori anxia filium mater expectat.\nPostquam me a tuo latere subitus turbo conuoluit, postquam\nglutino caritatis haerentem inpia distraxit auulsio, tunc\nmihi caeruleus supracaput adstitit imbertunc maria\nundique et undique caelum.tandeminincertoperegrinationis\nerranti, cum me Thracia, Pontus atque Bithynia totumque Galatiae\nuel Cappadociae iter et feruido Cilicum terra fregisset aestu,\nSyria mihi uelut fidissimus naufrago portus occurrit. ubi ego\nquicquid morborum esse poterat expertus e duobus oculis unum\n\n\n\n\n\n\nperdidi; Innocentium enim, partem animae meae, repentinus\nfebrium ardor abstraxit.\nnunc uno et toto mihi lumine Euagrio\nnostro fruor, cui ego semper infirmus quidam ad laborem cumulus\naccessi. erat nobiscum et Hylas sanctae Melaniae famulus,\nqui puritate morum maculam seruitutis abluerat; et hic necdum\nobductam rescidit cicatricem. uerum quia de dormientibus contristari\napostoli uoce prohibemur et nimia uis maeroris laeto\nsuperueniente nuntio temperata est, indicamus tibi, ut, si nescis,\ndiscas, si ante cognouisti, pariter gaudeamus.\nBonosus tuus, immo meus et, ut uerius dicam, noster,\nscalam praesagatam Iacob somniante iam scandit: portat crucem\nsuam nec de crastino cogitat nec post tergum respicit. seminat\nin lacrimis, ut in gaudio metat, et sacramento Moysi serpentem\nin heremo suspendit. cedant huic ueritati tam Graeco quam\nRomano stilo mendaciis ficta miracula.\necce puer honestis saeculo\nnobiscum artibus institutus, cui opes adfatim, dignitas adprime\ninter aequales, contempta matre; sororibus et carissimo sibi\ngermano insulam pelago circumsonante nauifragam, cui asperae\ncautes et nuda saxa et solitudo terrori est, quasi quidam nouus\nparadisi colonus insedit. nullus ibi agricolarum, nullus\n\n\n\n\n\n\nmonachorum, ne paruulus quidem quem nosti Onesimus, quo uelut\nfratre minusculo fruebatur, in tanta uastitate adhaeret lateri comes.\nsolus ibi, immo iam Christo comitante non solus, uidet gloriam\ndei, quam etiam apostoli nisi in deserto non uiderant. non quidem\nconspicit turritas urbes, sed in nouae ciuitatis censu dedit\nnomen suum. horrent sacco membra deformi, sed sic melius\nobuiam Christo rapietur in nubibus. nulla euriporum amoenitate\nperfruitur, sed de latere domini aquam uitae bibit. propone\ntibi ante oculos, amice dulcissime, et in praesentiam rei totus\nanimo ac mente conuertere; tunc poteris laudare uictoriam,\ncum laborem proeliantis agnoueris.\ntotam circa insulam fremit\ninsanum mare et sinuosis montibus inlisum scopulis aequor\nreclamat; nullo terra gramine uiret; nullis uernans campus\ndensatur umbraculis; abruptae rupes quasi quondam horroris\ncarcerem claudunt. ille securus, intrepidus et totus de apostolo\narmatus nunc deum audit, cum diuina relegit, nunc cum deo\nloquitur, cum dominum rogat, et fortasse ad exemplum Iohannis\naliquid uidet, dum in insula commoratur.\nQuas nunc diabolum nectere credis tricas, quas parare\narbitraris insidias? forsitan antiquae fraudis memor famem suadere\ntemptabit. sed iam illi responsum est non in solo pane\n\n\n\n\n\n\nuiuere hominem. opes forsitan gloriamque proponet, sed dicetur\nilli: qui cupiunt diuites fieri, incidunt in muscipulam\net temptationes, et: mihi gloriatio omnis\nin Christo est. fessa ieiuniis membra morbo grauante concutiet,\nsed apostoli repercutietur eloquio: quando infirmor,\ntunc fortior sum, et:uirtus in infirmitate perficitur.\nminabitur mortem, sed audiet: cupio dissolui et esse\ncum Christo. ignita iacula uibrabit, sed excipientur scuto\nfidei. et, ne multa, inpugnabit satanas, sed tutabitur Christus.\ngratias tibi, domine Iesu, quod in die tuo habeo, qui pro me te\npossit rogare. scis ipse — tibi enim patent pectora singulorum,\nqui cordis arcana rimaris, qui tantae bestiae aluo inclusum\nprophetam in profundo uides —, ut ego et ille a tenera pariter\ninfantia ad florentem usque adoleuerimus aetatem, ut idem\nnos nutricum sinus, idem amplexus fouerint baiulorum et, cum\npost Romana studia ad Rheni semibarbaras ripas eodem cibo,\npari frueremur hospitio, ut ego primus coeperim uelle te colere.\nmemento, quaeso, istum bellatorem tuum mecum quondam\nfuisse tironem. habeo promissum maiestatis tuae: qui\n\n\n\n\n\n\n\n\n\n\ndocuerit et non fecerit, minimus uocabitur in regno\ncaelorum; < qui autem fecerit et docuerit, hic\nmagnus uocabitur in regno caelorum.) fruatur ille\nuirtutis corona et ob cotidiana martyria stolatus agnum sequatur,\n(mihi) — multae sunt mansiones apud patrem\net stella ab stella differt in claritate —, mihi concede,\nut inter sanctorum calcanea possim leuare caput; [ut]\ncum ego uoluerim, ille perfecerit; mihi ignoscas, quia inplere\nnon potui, illi tribuas praemium, quod meretur.\nPlura fortasse, quam epistulae breuitas patiebatur, longo\nsermone protraxerim, quod mihi semper accidere consueuit,,\nquando aliquid de Bonosi nostri laude dicendum est. sed ut\nad id redeam, unde discesseram, obsecro te, ne amicum, qui\ndiu quaeritur, uix inuenitur, difficile seruatur, pariter cum\noculis mens amittat. fulgeat quilibet auro et pompaticis ferculis\ncorusca ex sarcinis metalla radient: caritas non potest conparari;\ndilectio pretium non habet; amicitia, quae desinere potest,\nuera numquam fuit.\nQuantus beatitudinis tuae rumor diuersa populorum ora\nconpleuerit, hinc poteris aestimare, quod ego te ante incipio\namare, quam nosse. ut enim apostolus ait: quorundam hominum\npeccata manifesta sunt praecedentia ad\niudicium, ita e contrario tuae dilectionis fama dispergitur,\nut non tantum laudandus sit ille, qui te amat, quam scelus\nputetur facere ille, qui non amat.\npraetermitto innumerabiles,\nin quibus Christum sustentasti, pauisti, uestisti, uisitasti: Heliodori\nfratris a te adiuta necessitas mutorum etiam potest ora\nlaxare. quibus gratiis, quo ille praeconio peregrinationis incommoda\na te fota referebat, ut ego ille tardissimus, quoniam\nintolerabilis languor, pinnatis, ut aiunt, pedibus charta caritatis\net uoto te salutauerim et iam conplexus sim! gratulor\nitaque tibi et, nascentem amicitiam ut dominus foederare dignetur,\nprecor.\nEt quia frater Rufinus, qui cum sancta Melania ab ;\nAegypto Hierosolymam uenisse narratur, indiuidua mihi germanitatis\ncaritate conexus est, quaeso ut epistulam meam huic\ntuae epistulae copulatam ei reddere non graueris. noli nos ex\neius aestimare uirtutibus. in illo conspicies expressa sanctitatis\ninsignia; ego cinis et uilissimi pars luti et iam fauilla, dum\nuegetor, satis habeo, si splendorem morum eius inbecillitas\noculorum meorum ferre sustineat.\nille modo lauit, mundus est\net tamquam nix dealbatus; ego cunctis peccatorum sordibus\ninquinatus diebus ac noctibus opperior cum tremore reddere\nnouissimum quadrantem. sed tamen quia dominus soluit\nconpeditos et super humilem et quietum et trementem\nuerba sua requiescit, forsitan et mihi in sepulchro scelerum\niacenti dicat: \\'Hieronyme, ueni foras\\'. sanctus presbyter Euagrius\nplurimum te salutat; et Martinianum fratrem iuncto\nsalutamus obsequio, quem ego uidere desiderans catena languoris\ninnector.\nIn ea mihi parte heremi commoranti, quae iuxta Syriam\nSarracenis iungitur, tuae dilectionis scripta sunt perlata, quibus\nlectis ita reaccensus est animus Hierosolymam proficiscendi,\nut paene nocuerit proposito, quod profuerit caritati. nunc igitur,\nquomodo ualeo, pro me tibi litteras repraesento. etsi corpore\nabsens, amore et spiritu uenio inpendio exposcens, ne nascentes\namicitias, quae Christi glutino cohaeserunt, aut temporis aut\nlocorum magnitudo diuellat. quin potius foederemus eas reciprocis\nepistulis; illae inter nos currant, illae se obuient, illae\nnobiscum loquantur. non multum perditura erit caritas, si tali\nsecum sermone fabuletur.\nRufinus autem frater, ut scribis, necdum uenit et, si\nuenerit, non multum proderit desiderio meo, cum eum iam\nuisurus non sim. ita enim et ille longo a me interuallo separatus\nest, ut huc non possit currere, et ego arreptae solitudinis\nterminis arceor, ut coeperit mihi iam non licere, quod nolui.\nob hoc et ego obsecro et, ut tu petas, plurimum quaeso, ut\ntibi beati Reticii Augustodunensis episcopi commentarios ad describendum\nlargiatur, in quibus Canticum Canticorum sublimi\nore disseruit. scripsit mihi et quidam de patria supra dicti fratris\nRufini Paulus senex Tertulliani suum codicem apud eum esse,\nquem uehementer repoposcit. et ex hoc quaeso, ut eos libros,\nquos non habere me breuis subditus edocebit, librarii manu\nin charta scribi iubeas.\ninterpretationein quoque psalmorum\nDauiticorum et prolixum ualde de synodis librum sancti Hilarii,\nquae ei apud Treueris manu mea ipse descripseram, aeque ut\nmihi transferas peto. nosti hoc esse Christianae animae pabulum,\nsi in lege domini meditetur die ac nocte. ceteros hospitio\nrecipis, solacio foues, sumptibus iuuas; mihi si rogata praestiteris,\nmulta largitus es.\net quoniam tribuente domino multis\nsacrae bibliothecae codicibus abundamus, impera uicissim:\nquodcumque uis, mittam. nec putes mihi graue esse, si iubeas:\nhabeo alumnos, qui antiquariae arti seruiant. neque uero\n\n\n\n\n\n\nbeneficium pro eo, quod postulo, polliceor. Heliodorus frater mihi\nindicauit te multa de scripturis quaerere nec sic inuenire; aut\nsi omnia habes, incipiet sibi caritas uindicare plus petere.\nMagistrum autem pueri tui, de quo dignatus es rescribere,\nquem plagiatorem esse eius non dubium est, saepe Euagrius\npresbyter, dum adhuc Antiochiae essem, me praesente\ncorripuit. cui ille respondit: \\'ego nihil timeo\\'. dicit se a domino\nsuo fuisse dimissum et, si uobis placet, ecce hic est;\ntransmittite eum, quo unltis. arbitror me non peccare, si hominem\nuagum non sinam longius fugire. quapropter quia ego in\nhac solitudine constitutus non possum agere quod iussisti,\nrogaui carissimum mihi Euagrium, ut tam tui quam mei causa\ninstanter negotium prosequatur.\nAntiquus sermo est: \\'mendaces faciunt, ut nec uera dicentibus\ncredatur\\'; quod mihi ego a te obiurgatus de silentio litterarum\naccidisse uideo. dicam: \\'saepe scripsi, sed neglegentia baiulorum\nfuit\\'? respondebis: \\'omnium non scribentium uetus ista excusatio\nest\\'. dicam: \\'non repperi qui epistulas ferret\\'? dices hinc\nilluc isse quam plurimos. contendam me etiam his dedisse?\nat illi, quia non reddiderunt, negabunt et erit inter absentes\nincerta cognitio.\nquid igitur faciam? sine culpa ueniam postulabo\nrectius arbitrans pacem loco motus petere, quam aequo\ngradu certamina concitare; quamquam ita me iugis tam corporis\naegrotatio quam animae aegritudo consumpsit, ut morte\ninminente nec mei paene memor fuerim. quod ne falsum putes,\noratorio more post argumenta testes uocabo.\nSanctus frater Heliodorus hic adfuit, qui, cum mecum heremum\nuellet incolere, meis sceleribus fugatus abscessit. uerum\nomnem culpam praesens uerbositas excusabit. nam, ut ait\nFlaccus in satura: omnibus hoc uitium est cantoribus,\ninter amicos rogati ut numquam cantent, iniussi numquam\ndesistant. ita te deinceps fascibus obruam litterarum,\nut e contrario incipias rogare, ne scribam. sororem meam,\nfiliam in Christo tuam, gaudeo te primum nuntiante in eo\npermanere, quo coeperat.\nhic enim, ubi nunc sum, non solum\nquid agatur in patria, sed an ipsa patria perstet, ignoro. et\nlicet me sinistro Hibera excetra rumore dilaniet, non timebo\nhominum iudicium habiturus iudicem meum: si fractus\ninlabatur orbis, inpauidum ferient ruinae. quapropter\nquaeso ut apostolici memor praecepti, quo docet opus\nnOstrum permanere debere, et tibi a domino praemium in illius\nsalute pares et me de communi in Christo gloria crebris reddas\nsermonibus laetiorem.\nNon debet charta diuidere, \\'quos amor mutuus copulauit,\nnec per singulos officia mei sunt partienda sermonis, cum sic\ninuicem uos ametis, ut non minus tres caritas iungat, quam\nduos natura sociauit. quin potius, si rei condicio pateretur, sub\nuno litterulae apice nomina indiuisa concluderem uestris quoque\nita me litteris prouocantibus, ut et in uno tres et in tribus\nunum putarem.\nnam postquam sancto Euagrio transmittente\nin ea ad me heremi parte delatae sunt, quae inter Syros\nac Sarracenos uastum limitem ducit, sic gauisus sum, ut illum\ndiem Romanae felicitatis, quo primum Marcelli apud Nolam\nproelio post Cannensem pugnam superba Hannibalis agmina\nconciderunt, ego uicerim. et licet supra dictus frater saepe me\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nuisitet atque ita ut sua in Christo uiscera foueat, tamen longo\na me spatio seiunctus non minus mihi dereliquit abeundo\ndesiderium, quam adtulerat ueniendo laetitiam.\nNunc cum uestris litteris fabulor, illas amplexor, illae\nmecum loquuntur, illae hic tantum Latine sciunt. hic enim\naut barbarus seni sermo discendus est aut tacendum est. quotienscumque\ncarissimos mihi uultus notae manus referunt\ninpressa uestigia, totiens aut ego hic non sum aut uos hic\nestis. credite amori uera dicenti: et cum has scriberem, uos\nuidebam.\nquibus hoc pnmum queror, cur tot interiacentibus\nspatiis maris atque terrarum tam paruam epistulam miseritis,\nnisi quod ita merui, qui uobis, ut scribitis, ante non scripsi.\nchartam defuisse non puto Aegypto ministrante commercia. et\nsi aliqui Ptolomaeus maria clausisset, tamen rex Attalus membranas\ne Pergamo miserat, ut penuria chartae pellibus pensaretur;\nunde pergamenarum nomen ad hanc usque diem tradente\nsibi inuicem posteritate seruatum est. quid igitur?\narbitrer\nbaiulum festinasse? quamuis longae epistulae una nox sufficit.\nan uos aliqua occupatione detentos? nulla necessitas maior est\ncaritate. restant duo, ut aut uos piguerit aut ego non\n\n\n\n\n\n\nmeruerim. e quibus malo uos incessere tarditatis, quam me condemnare\nnon meriti. facilius enim neglegentia emendari potest,\nquam amor nasci.\nBonosus, ut scribitis, quasi filius lyaco? aquosa petiit, nos\npristina contagione sordentes quasi reguli et scorpiones arentia\nquaeque sectamur. ille iam calcat super colubri caput, nos serpenti\nterram ex diuina sententia comedenti adhuc cibo sumus.\nille iam potest summum graduum psalmum scandere, nobis\nadhuc in primo ascensu flentibus nescio an dicere aliquando\ncontingat: leuaui oculos meos in montes, unde ueniat\nauxilium mihi. ille inter minaces saeculi fluctus in tuto\ninsulae, hoc est ecclesiae gremio, sedens ad exemplum Iohannis\nlibrum forte iam deuorat, ego in scelerum meorum sepulchro\niacens et peccatorum uinculis. conligatus dominicum de euangelio\nexpecto clamorem: \\'Hieronyme, ueni foras\\'.\nBonosus,\ninquam, — quia secundum prophetam omnis diaboli uirtus in\nlumbo est — trans Euphraten tulit lumbare suum ibi illud\nin foramine petrae abscondens et postea scissum repperiens\ncecinit: \\'domine, tu possedisti renes meos;\n\n\n\n\n\n\nEpistula nincnla mea; tibi sacrificabo hostiam laudis\\', me\nuerus Nabuchodonosor ad Babylonem, id est confusionem\nmentis meae, catenatum duxit; ibi mihi captiuitatis iugum\ninposuit, ibi ferri circulum innectens de canticis Sion cantare\npraecepit. cui ego dixi: dominus soluit conpeditos,\ndominus inluminat caecos; et, ut breuiter coeptam\ndissimilitudinem finiam; ego ueniam deprecor, ille expectat\ncoronam.-\nSoror mea sancti Iuliani in Christo fructus est: ille plantauit,\nuos rigate, dominus incrementum dabit. hanc mihi Iesus\npro eo nulnere, quod diabolus inflixerat, praestitit uiuam reddendo\npro mortua. huic ego, ut ait gentilis poeta, omnia etiam\ntuta timeo. scitis ipsi lubricum adulescentiae iter, in quo et\nego lapsus sunt et uos non sine timore transistis.\nhoc illa\ncum maxime ingrediens omnium fulcienda praeceptis, omnium\nest sustentanda solaciis, id est crebris uestrae sanctitudinis\nepistulis roboranda. et quia caritas omnia sustinet, obsecro ut\netiam a papa Valeriano ad eam confortandam litteras exigatis.\nnostis puellares animos his rebus plerumque solidari, si se\nintellegant curae esse maioribus.\nIn mea enim patria rusticitatis uernacula deus uenter est\net de die uiuitur: sanctior est ille, qui ditior est. accessit huic\n\n\n\n\n\n\npatellae iuxta tritum populi sermone prouerbium dignum operculum,\nLupicinus sacerdos — secundum illud quoque, de quo\nsemel in uita Crassum ait risisse Lucilius: \\'similem habent\nlabra lactucam asino cardus comedente\\' —, uidelicet ut\nperforatam nauem debilis gubernator regat et caecus caecos\nducat in foueam talisque sit rector, quales illi qui reguntur.\nMatrem communem, quae, cum uobis sanctitate societur,\nin eo uos praeuenit, quia tales genuit, cuius uere uenter\naureus potest dici, eo salutamus honore, quo nostis; una quoque\nsuspiciendas cunctis sorores, quae sexum uicere cum saeculo,\nquae oleo ad lampadas largiter praeparato sponsi opperiuntur\naduentum.\no beata domus, in qua morantur Anna uidua,\nuirgines prophetissae, geminus Samuhel nutritus in templo!\no tecta felicia, in quibus cernimus Macchabaeorum martyrum\ncoronis cinctam martyrem matrem! nam licet cotidie Christum\nconfiteamini, dum eius praecepta seruatis, tamen ad priuatam\ngloriam publica haec accessit uobis et aperta confessio, quod\nper uos ab urbe uestra Arriani quondam dogmatis uirus\n\n\n\n\n\n\nexclusum est.\net miremini forsitan, quod in fine iam epistulae\nrursus exorsus sim. quid faciam? uocem pectori negare non\nualeo. epistulae breuitas conpellit tacere, desiderium uestri\ncogit loqui. praeproperus sermo; confusa turbatur oratio; amor\nordinem nescit.\nHumanae uitae breuitas damnatio delictorum est et in\nipso saepe lucis exordio mors secuta nascentem labentia cotidie\nin uitium saecula profitetur. nam cum primum paradisi colonum\nuiperinis nexibus praepeditum coluber deduxisset ad terras,\naeternitas mortalitate mutata in nongentos et eo amplius annos,\nsecundam quodammodo inmortalitatem, maledicti hominis distulerat\nelogium. exinde paulatim recrudescente peccato totius\norbis naufragium gigantum adduxit inpietas.\npost illud, ut\nita dixerim, purgati baptismum mundi in breue tempus hominum\nuita contracta est. hoc quoque spatium sceleribus nostris\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nsemper contra diuina pugnantibus paene perdidimus. quotus\nenim quisque aut centenariam transgreditur aetatem aut non\nad eam sic peruenit, ut peruenisse paeniteat, secundum quod\nin libro psalmorum scriptura testatur: dies uitae nostrae\nseptuaginta anni, si autem multum, octoginta;\nquidquid reliquum est, labor et dolor?\n\\'Quorsum\\', ais, \\'ista tam alto repetita principio et ita procul\ncoepta, ut merito quiuis Horatiano de nobis possit sale\nludere: et gemino bellum Troianum orditur ab ono?\\'\nuidelicet ut senectutem tuam et caput ad Christi similitudinem\ncandidum dignis uocibus praedicem.\necce iam centenarius aetatum\ncirculus uoluitur et tu semper domini praecepta custodiens futurae\nbeatitudines uitae per praesentium exempla meditaris. oculi\npuro lumine uigent, pedes inprimunt certa uestigia, auditus\n\n\n\n\n\n\npenetrabilis, dentes candidi, uox canora, corpus solidum et suci plenum.\ncani cum rubore discrepant, uirtus cum aetate dissentit. non\nmemoriae tenacitatem, ut in plerisque cernimus, antiquior senecta\ndissoluit, non calidi acumen ingenii frigidus sanguis obtundit, non\ncontractam rugis faciem arata frons asperat, non denique tremula\nmanus per curuos cerae tramites errantem stilum ducit.\nfuturae\nresurrectionis uirorem in te nobis dominus ostendit, ut peccati\nsciamus esse, quod ceteri adhuc uiuentes praemoriuntur in\ncarne, iustitiae, quod tu adulescentiam in aliena aetate mentiris.\net quamquam multis istam corporis sanitatem, etiam peccatoribus,\neuenire uideamus, tamen illis hoc diabolus ministrat,\nut peccent, tibi dominus praestat, ut gaudeas.\nDoctissimi quique Graecorum, de quibus pro Flacco agens\nluculente Tullius ait: ingenita leuitas et erudita uanitas,\nregum suorum uel principum laudes accepta mercede\ndicebant. hoc ego nunc faciens pretium posco pro laudibus.\net ne putes modica esse, quae deprecor, margaritam de euaugelo\npostularis, eloquia domini eloquia casta,\n\n\n\n\n\n\nargeutuni igue exauiinatum terKae, purgatum septuplum,\nscilicet commentarios Fortunatiani et propter notitiam\npersecutorum Aurelii Victoris historiam simulque epistulas\nNouatiani, ut, dum scismatici hominis uenena cognoscimus.\nlibentius sancti martyris Cypriani bibamus antidotum. misimus\ninterim tibi, id est Paulo seni, Paulum seniorem, in quo\npropter simpliciores quosque multum in deiciendo sermone\nlaborauimus. sed nescio quomodo, etiam si aqua plena sit,\ntamen eundem odorem lagoena seruat, quo, dum rudis esset,\ninbuta est. si hoc munusculum placuerit, habemus etiam alia\ncondita, quae cum plurimis orientalibus mercibus ad te, si\nspiritus sanctus adflauerit, nauigabunt.\nQuanto studio et amore contenderim, ut pariter in heremo\nmoraremur, conscium mutuae caritatis pectus agnoscit. quibus\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nlamentis, quo dolore, quo gemitu te abeuntem prosecutus\nsim, istae quoque litterae testes sunt, quas lacrimis cernis\ninterlitas. uerum tu quasi paruulus delicatus contemptum rogantis\nper blandimenta fouisti et ego incautus, quid tunc\nagerem, nesciebam. tacerem?\nsed quod ardenter nolebam,\nmoderate dissimulare non poteram. inpensius obsecrarem? sed\naudire nolebas, quia similiter non amabas. quod unum potuit,\nspreta caritas fecit. quem praesentem retinere non ualuit, quaerit\nabsentem. quoniam igitur et tu ipse abiens postularas, ut\ntibi, postquam ad deserta migrassem, inuitatoriam a me scriptam\ntransmitterem, et ego facturum receperam, inuito, iam\npropera. nolo pristinarum necessitatum recorderis — nudos amat\nheremus —, nolo te antiquae peregrinationis terreat difficultas.\nqui in Christo credis, et eius crede sermonibus: quaerite\nprimum regnum dei, et haec omnia adponentur\nuobis. non pera tibi sumenda, non uirga est; adfatim diues\nest, qui cum Christo pauper est.\nSed quid ago? rursus inprouidus obsecro? abeant preceS,\nblandimenta discedant; debet amor laesus irasci. qui rogantem\ncontempseras, forsitan audies obiurgantem. quid facis in paterna\ndomo, delicate miles? ubi uallum, ubi fossa, ubi hiemps\nacta sub pellibus? ecce de caelo tuba canit, ecce cum nubibus\ndebellaturus orbem imperator armatus egreditur, ecce bis acutus\ngladius ex regis ore procedens obuia quaeque metit: et\ntu mihi de cubiculo ad aciem, de umbra egrederis ad solem?\ncorpus adsuetum tunica loricae onus non suffert, caput opertum\nlinteo galeam recusat, mollem otio manum durus exasperat\ncapulus. audi edictum regis tui: qui mecum non est,\ncontra me est; et qui mecum non colligit, spargit.\nrecordare tirocinii tui diem, quo Christo in baptismate consepultus\nin sacramenti uerba iurasti: pro nomine eius non te\nmatri parciturum esse, non patri.\necce aduersarius in pectore\ntuo Christum conatur occidere; ecce donatiuum, quod militaturus\nacceperas, hostilia castra suspirant. licet paruulus ex collo\n\n\n\n\n\n\npendeat nepos, -licet sparso crine et scissis uestibus ubera,\nquibus nutrierat, mater ostendat, licet in limine pater iaceat,\nper calcatum perge patrem, siccis oculis ad uexillum crucis\nuola! pietatis genus est in hac re esse crudelem.\nUeniet postea dies, quo uictor reuertaris in patriam, quo\nHierosolymam caelestem uir fortis coronatus incedas. tunc\nmunicipatum cum Paulo capies, tunc et parentibus tuis eiusdem\nciuitatis ius petes, tunc et pro me rogabis, qui, ut uinceres,\nincitaui. neque uero nescio, qua te nunc dicas conpede praepediri.\nnon est nobis ferreum pectus nec dura praecordia, non\nex silice natos Hyrcanae nutriere tigrides. et nos per ista transiuimus.\nnunc tibi blandis uidua soror haeret lacertis, nunc illi,\ncum quibus adoleuisti, uernulae aiunt: \\'cui nos seruituros relinquis?\\'\nnunc et gerula quondam, iam anus, et nutricius, secundus\npost naturalem pietatis pater, clamitat: \\'morituros expecta\npaulisper et sepeli.\\' forsitan et laxis uberum pellibus, arata\nrugis fronte antiquum referens mamma lallare congeminet.\ndicant, si uolunt, et grammatici: in te omnis domus inclinata\nrecumbit. facile rumpit haec uincula amor Christi et\ntimor gehennae.\n(at scriptura praecipit parentibus obsequendum\\':\nsed quicumque eos supra Christum amat, perdit animam suam.\ngladium tenet hostis, ut me perimat, et ego de matris lacrimis\ncogitabo ? propter patrem militiam deseram, cui sepulturam\nChristi causa non debeo, quam etiam omnibus eius causa\ndebeo? domino passuro timide consulens Petrus scandalum\nfuit. Paulus retinentibus fratribus, ne Hierosolymam pergeret,\nrespondit: quid facitis plorantes et conturbantes\ncor meum? ego enim non solum ligari, sed et mori\nin Hierusalem paratus sum pro nomine domini\nnostri Iesu Christi.\naries iste pietatis, quo fides quatitur,\n\n\n\n\n\n\neuaugelii retundendus est muro: mater mea et fratres mei\nhi sunt, quicumque faciunt uoluntatem patris mei,\nqui in caelis est. si credunt in Christo, faueant mihi pro\neius nomine pugnaturo; si non credunt, mortui sepeliant\nmortuos suos.\n\\'Sed hoc,\\' ais, \\'in martyrio\\'. erras, frater, erras, si putas\numquam Christianum persecutionem non pati; et nunc cum\nmaxime oppugnaris, si te oppugnari nescis. aduersarius noster\ntamquam leo rugiens aliquem deuorare quaerens circuit et tu\npacem putas? sedetininsidiiscumdiuitibusinoccultis,\nut interficiat innocentem; oculi eius in pauperem\nrespiciunt; insidiatur in occulto sicut leo in\nspelunca sua; insidiatur, ut rapiat pauperem: et tu\nfrondosae arboris tectus umbraculo molles somnos, futura praeda,\ncarpis?\ninde me persequitur luxuria, inde auaritia conatur inrumpere,\ninde uenter meus uult mihi deus esse pro Christo, conpellit\n\n\n\n\n\n\n\n\n\n\nlibido, ut habitantem in me spiritum sanctum fugem, ut templum\neius uiolem, persequitur me, inquam, hostis, cui nomina\nmille, mille nocendi artes: et ego infelix uictorem me\nputabo, dum capior?\nNolo, frater carissime, examinato pondere delictorum minora\narbitreris idolatriae crimina esse, quae diximus; immo\napostoli disce sententiam, qui ait: hoc enim scitote intellegentes,\nquia omnis fornicator aut inmundus aut\nfraudator, quodestidolatria, nonhabethereditatem\nin regno dei et Uhnstl.\net quamquam generaiiter aauersus\ndeum sapiat, quidquid diaboli est, et, quod diaboli est, idolatria\nsit, cui omnia idola mancipantur, tamen et in alio loco speciatim j\nnominatimque determinat dicens: mortificate membra\nuestra, quae in terra sunt, exponentes fornicationem,\ninmunditiam et concupiscentiam malam et\ncupiditatem, quae sunt idolorum seruitus, propter\n\n\n\n\n\n\nquae uenit ira dei. non est tantum in eo seruitus idoli.\nsi quis duobus digitulis tura conprehensa in bustum arae iaciat\naut haustum patera fundat merum. neget auaritiam idolatriam,\nqui potest triginta argenteis dominum uenditum appellare\niustitiam; neget sacrilegium in libidine, sed is, qui membra\nChristi et hostiam uiuam placentem deo cum publicarum libidinum\nuictimis nefaria conluuione uiolauit; non fateatur idolatras\neos, sed similis eorum, qui in actibus apostolorum ex\npatrimonio suo partem pretii reseruantes praesenti periere uindicta.\nanimaduerte, frater: non tibi licet de tuis quicquam habere\n. rebus. omnis, inquit dominus, qui non renuntiauerit\ncunctis, quae possidet, non potest meus. esse discipulus.\nCur timido animo Christianus es? respice cum patre relictum\nrete, respice surgentem de teloneo publicanum, statim apostolum.\nfilius hominis non habet, ubi caput reclinet: et tu\namplas porticus et ingentia tectorum spatia metaris? hereditatem\nexpectas saeculi, coheres Christi? interpretare uocabulum monachi,\nhoc est nomen tuum: quid facis in turba, qui solus es?\net\nhaec ego non integris rate uel mercibus quasi ignaros fluctuum\ndoctus nauta praemoneo, sed quasi nuper naufragio eiectus in\nlitus timida nauigaturis uoce denuntio. in illo aestu Charybdis\nluxuriae salutem uorat, ibi ore uirgineo ad pudicitiae perpetranda\nnaufragia Scyllaceum renidens libido blanditur; hic barbarum\nlitus, hic diabolus pirata cum sociis portat uincla capiendis.\nnolite credere, nolite esse securi. licet in morem stagni fusum\naequor adrideat, licet uix summa iacentis elementi spiritu terga\ncrispentur, magnus hic campus montes habet, intus inclusum\nest periculum, intus est hostis. expedite rudentes, uela suspen-I\n\n\n\n\n\n\ndite. crux antemnae figatur in frontibus: tranquillitas ista tempestas\nest. \\'quid ergo? quicumque in ciuitate sunt, Christiani\nnon sunt?\\' non est tibi eadem causa, quae ceteris. dominum\nausculta dicentem: si uis perfectus esse, uade, uende\nomnia tua et da pauperibus et ueni, sequere me. tu\nautem perfectum te esse pollicitus es. nam cum derelicta mi- litia\ncastrasti te propter regnum caelorum, quid aliud quam\nperfectam sectatus es uitam? perfectus autem seruus Christi\nnihil praeter Christum habet aut, si praeter Christum habet,\nperfectus non est. et si perfectus non est, cum se perfectum\ndeo fore pollicitus sit, ante mentitus est. os autem, quod\nmentitur, occidit animam. igitur, ut concludam, si per-\nfectus es, cur bona paterna desideras? si perfectus non es,\ndominum fefellisti. diuinis euangelium uocibus tonat: non.\npotestis duobus dominis seruire, et audet quisquam\nmendacem Christum facere mamonae et domino seruiendo?\nuociferatur ille saepe: si quis uult post me ueni, ab- neget\nse ipsum et tollat crucem suam et sequatur\n\n\n\n\n\n\niii e. et ego onustus auro arbitror me Christum sequi? qui\ndicit se in Christo manere, debet, quomodo ille\nambulauit, et ipse ambularet.\nQuodsi nihil habes, ut responsurum te scio, cur tam\nbene paratus ad bella non militas? nisi forte in patria tua te\narbitraris hoc facere, cum in sua dominus signa non fecerit.\net cur id? cum auctoritate sume rationem: nemo propheta\nin sua patria honorem habet. \\'non quaero\\', inquies,\n\\'honorem; sufficit mihi conscientia mea\\'. neque dominus quaerebat,\nquippe qui, ne a turbis rex constitueretur, aufugit.\nsed\nnbi honor non est, ibi contemptus est; ubi contemptus, ibi\nfrequens iniuria; ubi autem iniuria, ibi et indignatio; ubi indignatio,\nibi quies nulla; ubi quies non est, ibi mens a proposito\nsaepe deducitur; ubi autem per inquietudinem aliquid\naufertur ex studio, minus fit ab eo, quod tollitur, et ubi minus\nest, perfectum non potest dici. ex hac supputatione illa summa\nnascitur, monachum perfectum in patria sua esse non posse.\nperfectum autem esse nolle delinquere est.\nSed de hoc gradu pulsus prouocabis ad clericos: \\'an de\nhis aliquid audeam dicere, qui certe in suis urbibus commorantur?\\'\nabsit ut quicquam de his sinistrum loquar, qui apostolico\ngradui succedentes Christi corpus sacro ore conficiunt,\nper quos nos etiam Christiani sumus, qui claues regni caelorum\nhabentes quodammodo ante iudicii diem iudicant, qui\nsponsam domini sobria castitate conseruant. sed alia, ut ante\npraestruxi, monachi causa est, alia clericorum.\nclerici oues\npascunt, ego pascor; illi de altario uiuunt, mihi quasi infructuosae\narbori securis ponitur ad radices, si munus ad altare\nnon defero. nec possum obtendere paupertatem, cum in euangelio\nanum uideam duo, quae sola sibi supererant, aera mittentem.\nmihi ante presbyterum sedere non licet; illi, si peccauero,\nlicet tradere me satanae in interitum carnis, ut spiritus\nsaluus fiat.\net in ueteri quidem lege, quicumque sacerdotibus\n\n\n\n\n\n\nnon obtemperasset, aut extra castra positus lapidabatur a populo\naut gladio ceruice subiecta contemptum expiabat cruore.\nnunc uero inoboediens spiritali mucrone truncatur aut eiectus\nde ecclesia rabido daemonum ore discerpitur.\nquod si te quoque\nad eundem ordinem pia fratrum blandimenta sollicitant,\ngaudebo de ascensu, timebo de lapsu. qui episcopatum\ndesiderat, bonum opus desiderat. scimus ista, sed\niunge, quod sequitur: oportet autem huiusmodi inreprehensibilem\nesse, unius uxoris uirum, sobrium,\npudicum, prudentem, ornatum, hospitalem, docibilem,\nnOlI uinolentum, non percussorem, sed modestum.\net ceteris de eo, quae sequuntur, explicitis non\nminorem in tertio gradu adhibuit diligentiam dicens: diaconos\nsimiliter pudicos, non bilingues, non multo\nxuino deditos, non turpilucros, habentes mysterium\nfidei in conscientia pura. et hi autem probentur\nprimum et sic ministrent nullum crimen habentes. ;\nuae illi homini, qui uestem non habens nuptialem ingreditur\nad cenam! nihil superest, nisi ut statim audiat: amice,\n\n\n\n\n\n\nquomodo huc uenisti? et illo obmutescente dicatur ministris:\ntollite illum pedibus et manibus et mittite eum\nin tenebras exteriores; ibi erit fletus et stridor\ndentium.\nuae illi, qui acceptum talentum in sudario ligans\nceteris lucra facientibus id tantum, quod acceperat, reseruarit!\nilico indignantis domini clamore ferietur: s ern e nequam,\nquare non dedisti pecuniam meam ad mensam, et\nego ueniens cum usuris exegissem? id est: \\'deposuisses\nad altare, quod ferre non poteras. dum enim tu, ignauus\nnegotiator, denarium tenes, alterius locum, qui pecuniam duplicare\npoterat, occupasti\\'. quam ob rem sicut, qui bene ministrat,\nbonum gradum sibi adquirit, ita, qui indigne ad calicem domini\naccedit, reus erit dominici corporis et sanguinis.\nNon omnes episcopi episcopi. adtendis Petrum, sed et ludam\nconsidera. Stephanum suspicis, sed et Nicolaum respice, quem\n\n\n\n\n\n\ndominus in Apocalypsi sua odit; qui tam turpia et nefanda\ncommentus est, ut Ophitarum heresis ex illa radice nascatur.\nprobet se unusquisque et sic accedat. non facit ecclesiastica\ndignitas Christianum. Cornelius centurio adhuc ethnicus dono\nspiritus sancti inundatur; presbyteros Danihel puer iudicat;\nAmos ruborum mora destringens repente propheta est; Dauid\npastor adlegitur in regem; minimum discipulum Iesus amat plurimum.\ninferius, frater, accumbe, ut minore uemente sursum\niubearis accedere. super quem dominus requiescit, nisi super humilem\net quietum et trementem uerba sua? cui plus creditur, plus\nab eo exigitur. potentes potenter tormenta patientur.\nnec sibi quisquam de corporis tantum mundi castitate supplaudat,\ncum omne uerbum otiosum, quodcumque locuti fuerint homines,\nreddituri sint pro eo rationem in die iudicii, cum etiam\n\n\n\n\n\n\nconuicium in fratrem homicidii sit reatus.\nnon est facile stare\nloco Pauli, tenere gradum iam cum Christo regnantium, ne\nforte ueniat angelus, qui scindat uelum templi tui, qui candelabrum\ntuum loco moueat. aedificaturus turrem futuri operis\nsumptus supputa. infatuatum sal ad nihilum est utile, nisi ut\nproiciatur foras et a porcis conculcetur. monachus si ceciderit,\nrogabit pro eo sacerdos; pro sacerdotis lapsu quis rogaturus\nest?\nSed quoniam e scopulosis locis enauigauit oratio et\ninter cauas spumeis fluctibus cautes fragilis in altum cumba\nprocessit, expandenda uela sunt uentis et quaestionum scopulis\ntransuadatis laetantium more nautarum epilogi celeuma cantandum\nest. o desertum Christi floribus uernans!\no solitudo,\nin qua illi nascuntur lapides, de quibus in Apocalypsi ciuitas\nmagni regis extruitur! o heremus familiari deo gaudens! quid\nagis, frater, in saeculo, qui maior es mundo? quam diu te\n\n\n\n\n\n\ntectorum umbrae premunt? quam diu fumeus harum urbium carcer\nincludit? crede mihi, nescio quid plus lucis aspicio. libet\nsarcina carnis abiecta ad purum aetheris uolare fulgorem.\npau- pertatem\ntimes? sed beatos pauperes Christus appellat. labore\nterreris? sed nemo athleta sine sudoribus coronatur. de cibo\ncogitas? sed fides famem non sentit. super nudam metuis humum\nexesa ieiuniis membra conlidere? sed dominus tecum iacet:\nsqualidi capitis horret inculta caesaries? sed caput tuum\nChristus est. infinita heremi uastitas tenet? sed tu paradisum\nmente deambula. quotienscumque illuc cogitatione conscenderis.\ntotiens in heremo non eris. scabra sine balneis adtrahitur cutis?\nsed qui in Christo semel lotus est, non illi necesse est iterum\nlauare.\net, ut breuiter, ad cuncta apostolum audias respondentem:\nnon sunt condignaepassiones huius saeculi\nad superuenturam gloriam, quae reuelabitur in\nuobis. delicatus es, carissime, si et hic uis gaudere cum saeculo\net postea regnare cum Christo.\nUeniet, ueniet illa dies, qua corruptiuum hoc et mortale\nincorruptionem induat et inmortalitatem. beatus seruus, quem\ndominus inuenerit uigilantem. tunc ad uocem tubae pauebit terra\ncum populis, tu gaudebis. indicaturo domino lugubre mundus\ninmugiet; tribus ad tribum ferient pectora; potentissimi quondam\nreges nudo latere palpitabunt; exhibebitur cum prole sua\nuere tunc ignitus Iuppiter; adducetur et cum suis stultus\nPlato discipulis; Aristoteli argumenta non proderunt.\ntunc tu\nrusticanus et pauper exultabis, ridebis et dices: \\'ecce crucifixus\ndeus meus, ecce iudex, qui obuolutus pannis in praesepio\nuagiit. hic est ille operarii et quaestuariae filius, hic, qui matris\ngestatus sinu hominem deus fugit in Aegyptum, hic uestitus\ncoccino, hic sentibus coronatus, hic magus daemonium habens\net Samarites. cerne manus, Iudaee, quas fixeras; cerne latus,\nRomane, quod foderas. uidete corpus, an idem sit, quod\n\n\n\n\n\n\ndicebatis clam nocte tulisse discipulos\\'. ut haec tibi, frater.\ndicere. ut his interesse contingat, qui nunc labor durus est? .\nQuoniam uetusto oriens inter se populorum furore conlisus\nindiscissam domini tunicam et desuper textam minntatim per\nfrusta discerpit et Christi uineam exterminant uulpes, ut inter\nlacus contritos, qui aquam non habent, difficile, ubi fons signatus\net hortus ille conclusus sit, possit intellegi, ideo mihi\n\n\n\n\n\n\n\n\n\n\n\n\n\n\n\n\n\n\n\n\n\n\n\n\ncathedram Petri et fidem apostolico ore laudatam censui consulendam\ninde nunc meae animae postulans cibum, unde olim\nChristi uestimenta suscepi.\nneque uero tanta uastitas liquentis\nelementi et interiacens longitudo terrarum me a pretiosae\nmargaritae potuit inquisitione prohibere. ubicumque fuerit\ncorpus, illuc congregabuntur et aquilae. profligato\na subole mala patrimonio apud uos solos incorrupta patrum\nseruatur hereditas. ibi caespite terra fecundo dominici seminis\npuritatem centeno fructu refert; hic obruta sulcis frumenta in\nlolium anenasque degenerant.\nnunc in occidente sol iustitiae\nI oritur; in oriente autem lucifer ille, qui ceciderat, super sidera\nposuit thronum suum. uos estis lux mundi, uos sal terrae,\nuos uasa aurea et argentea; hic testacea uasa uel lignea uirgam\nferream et aeternum opperiuntur incendium.\nQuamquam igitur tui me terreat magnitudo, tamen inuitat\nhumanitas. a sacerdote uictima salutem, a pastore praesidium\nouis flagito. facessat inuidia, Romani culminis recedat ambitio:\ncum successore piscatoris et discipulo crucis loquor. ego nul-\nIlum primum nisi Christum sequens beatitudini tuae, id est\n\n\n\n\n\n\ncathedrae Petri, communione consocior. super illam petram\naedificatam ecclesiam scio. quicumque extra hanc domum agftum\ncomederit, profanus est. si quis in Noe arca non fuerit, periet\nregnante diluuio.\net quia pro facinoribus meis ad eam solitudiliem\nconmigraui, quae Syriam iuncto barbariae fine determinat,\nnec possum sanctum domini tot interiacentibus spatiis a sanctimonia\ntua semper expetere, ideo hic collegas tuos Aegyptios\nconfessores sequor et sub onerariis nauibus parua nauicula\ndelitesco. non noui Vitalem, Meletium respuo, ignoro Paulinum.\nquicumque tecum non colligit, spargit, hoc est, qui\nChristi non est, antichristi est.\nNunc igitur — pro dolor! — post Nicenam fidem, post Alexandrinum\niuncto pariter occidente decretum trium ύποστάεν\nab Arrianorum prole, Campensibus, nouellum a me, homine\nRomano, nomen exigitur. qui ista, quaeso, apostoli prodidere?\nquis nouus magister gentium Paulus haec docuit? interrogamus,\nquid tres hypostases posse arbitrentur intellegi: \\'tres personas\nsubsistentes\\' aiunt.\nrespondemus nos ita credere: non sufficit\nsensus, ipsum nomen efflagitant, quia nescio quid ueneni in\n\n\n\n\n\n\nsyllabis latet. clamamus: \\'si quis tres hypostases ut tria\nἐνυπόστατα, hoc est ut tres subsistentes personas, non confitetur,\nanathema sit\\' et, quia uocabula non edicimus, heretici iudicamur.\nsi quis autem hypostasin usian intellegens non in tribus\npersonis unam hypostasin dicit, alienus a Christo est et sub\nhac confessione uobiscum pariter cauterio unionis inurimur.\nDecernite, obsecro: si placet, non timebo tres hypostases\ndicere; si iubetis, condatur noua post Nicenam fides et similibus\nuerbis cum Arrianis confiteamur orthodoxi. tota saecularium\nlitterarum schola nihil aliud hypostasin nisi usian\nnouit. et quisquam, rogo, ore sacrilego tres substantias praedicabit?\nuna est dei sola natura, quae uere est — ad id enim,\nquod subsistit, non habet aliunde, sed suum est —, cetera, quae\ncreata sunt, etiamsi uidentur esse, non sunt, quia aliquando\nnon fuerunt et potest rursus non esse, quod non fuit. deus\nsolus, qui aeternus est, hoc. est, qui exordium non habet,\nessentiae nomen uere tenet. idcirco et ad Moysen de rubo\nloquitur: ego sum, qui sum, et rursum: qui est, misit\nme. erant utique tunc angeli, caelum, terra uel maria: et\n\n\n\n\n\n\n\n\n\n\nquomodo commune nomen essentiae proprium sibi uindicat deus?\nsed quia illa sola est infecta natura et in tribus personis\ndeitas una subsistit, quae est uere, una natura est: quisque\ntria esse, hoc est tres ύποστάσεlς, dicit, sub nomine pietatis\ntres naturas conatur adserere. et si ita est, cur ab Arrio\nparietibus -separamur perfidia copulati? iungatur cum beatitudine\ntua Ursinus, cum Ambrosio societur Auxentius.\nabsit\nhoc a Romana fide: sacrilegium tantum religiosa populorum\ncorda non hauriant. sufficiat nobis dicere unam substantiam,\ntres personas subsistentes perfectas, aequales, coaeternas; taceantur\ntres hypostases, si placet, et una teneatur. non bonae\nsuspicionis est, cum in eodem sensu uerba dissentiunt.\nsufficiat\nnobis memorata credulitas aut, si rectum putatis, scribite tres\nhypostases cum interpretationibus suis debere nos dicere. non\nnegamus, sed, mihi credite, uenenum sub melle latet. transfigurauit\nse angelus satanae in angelum lucis: bene interpretantur\nhypostasin, et cum id, quod ipsi exponunt, habere me\ndicam, hereticus iudicor. quid tam anxie unum uerbum tenent?\nquid sub ambiguo sermone latitant? si sic credunt, ut\n\n\n\n\n\n\ninterrpretantur, non damno, quod retinent; si sic credo, ut ipsi sentire\nse simulant, permittant mihi meis uerbis suum sensum\nloqui.\nQuam ob rem obtestor beatitudinem tuam per crucifixum,\nmundi salutem, per homousiam trinitatem, ut mihi epistulis\ntuis siue tacendarum siue dicendarum hypostaseon detur auctoritas.\net ne forte obscuritas, in quo dego, loci fallat baiulos\nlitterarum, ad Euagrium presbyterum, quem optime nosti, dignare\nscripta transmittere.\nsimul etiam, cui apud Antiochiam\ndebeam communicare, significes, quia Campenses, cum Tarsensibus\nhereticis copulantur, nihil aliud ambiunt, quam ut auctoritate\ncommunionis uestrae fulti tres hypostases cum antiquo\nsensu praedicent.\nInportuna in euangelio mulier tandem meruit audiri et\ncluso cum seruis ostio, media licet nocte, ab amico amicus\npanes accepit; deus ipse, qui nullis contra se superari uiribus\npotest, publicani precibus uincitur; Nineue ciuitas, quae peccato\nperiit, fletibus stetit. quorsum ista tam longo repetita\nprooemio? uidelicet, ut paruum magnus aspicias, ut diues\npastor morbidam non contemnas ouem.\nChristus in paradisum\nde cruce latronem tulit et, ne quis aliquando seram conuersionem\nputaret, fecit homicidii poena martyrium. Christus,\ninquam, prodigum filium reuertentem laetus amplectitur et\nnonaginta nouem sanis pecudibus derelictis una ouicula, quae\nremanserat, umeris boni pastoris aduehitur\\'. Paulus ex\n\n\n\n\n\n\n\n\n\n\n\n\n\n\n\n\n\n\npersecutore fit praedicator; oculis carnalibus excaecatur, ut mente\nplus uideat, et qui uinctos Christi famulos ducebat ad concilium\nIudaeorum, ipse postea de Christi uinculis gloriatur.\nEgo igitur, ut ante iam scripsi, Christi uestem in Romana\nurbe suscipiens nunc barbaro Syriae limite teneor. et ne putes\nalterius hanc de me fuisse sententiam, quid mererer, ipse constitui.\nuerum, ut ait gentilis poeta: caelum, non animum\nmutat, qui trans mare currit, ita me incessabilis inimicus\npostergum secutus est, ut maiora in solitudine bella\nnunc patiar.\nhinc enim praesidiis fulta mundi Arriana rabies\nfremit; hinc in tres partes scissa ecclesia ad se rapere festinat.\nmonachorum circa commanentium antiqua in me surgit\nauctoritas. ego interim clamito: \\'si quis cathedrae Petri iungitur,\nmeus est\\'. Meletius, Yitalis atque Paulinus tibi haerere\nse dicunt: possem credere, si hoc unus adsereret; nunc aut .\nduo mentiuntur aut omnes.\nidcirco obtestor beatitudinem tuam\nper crucem domini, per necessarium fidei nostrae decus, passionem:\nita, qui apostolos honore sequeris, sequaris et merito,\nita in solio cum duodecim iudicaturis sedeas, ita te alius senem\ncum Petro cingat, ita municipatum caeli cum Paulo consequaris,\nut mihi litteris tuis, apud quem in Syria debeam communicare,\nsignifices. noli despicere animam, pro qua Christus est mortuus.\nDecreueram quidem utendum mihi psalmistae uoce dicentis:\ncum consisteret aduersum me peccator, obmutui\net humiliatus sum et silui a bonis et iterum:\nego uero tamquam surdus non audiebam et tamquam\nmutus non aperiens os suum factus sum ut\nhomo non audiens, sed quoniam caritas omnia superat et\npropositum uincit affectus, non tam iniuriam facientibus reddo\nuicem, quam tibi respondeo postulanti. apud Christianos enim\nnon qui patitur, ut ait quidam, sed qui facit contumeliam,\nmiser est.\nEt primo quidem, antequam de fide mea, quam optime\nnosti, tecum loquar, aduersus barbariam istius loci uersu cogor\nclamare uulgato:\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nquod genus hoc hominum? quaeue hunc tam barbara morempermittit patria? hospitio prohibemur arenae. bella cient primaque netant consistere terra\net cetera. quae idcirco de gentili poeta sumpsimus, ut qui Christi\npacem non seruat, pacem saltim discat ab ethnico.\nhereticus\nuocor homousiam praedicans trinitatem; Sabellianae inpietatis\narguor tres subsistentes, ueras, integras perfectasque personas\nindefessa uoce pronuntians. si ab Arrianis, merito; si ab orthodoxis,\nqui huiusmodi arguunt fidem, esse orthodoxi desierunt\naut, si eis placet, hereticum me cum occidente, hereticum\ncum Aegypto, hoc est cum Damaso Petroque, condemnent.\nquid unum hominem exceptis sociis criminantur?\nsi riuus tenuiter\neffluit, non est aluei culpa, sed fontis. pudet dicere: de\ncauernis cellularum damnamus orbem, si in sacco et cinere\nuolutati de episcopis sententiam ferimus. quid facit sub tunica\npaenitentis regius animus? catena, sordes et comae non sunt\ndiadematis signa, sed fletus.\npermittant mihi, quaeso, nihil\nloqui. cur eum lacerant, qui non meretur inuidiam? hereticus\n\n\n\n\n\n\nsum: quid ad te? quiesce, iam dictum est. plane times, ne\neloquentissimus homo in Syro sermone uel Graeco ecclesias\ncircumeam, populos seducam, scisma conficiam. nihil alicui\npraeripui, nihil otiosus accipio. manu cotidie et proprio sudore\nquaerimus cibum scientes ab apostolo scriptum esse: qui autem\nnon operatur, nec manducet.\nHaec, uenerabilis et sancte pater, cum quali gemitu, cum\nquali dolore conscripserim, testis est Iesus. tacui, numquid\nsemper tacebo? dicit dominus. non mihi conceditur unus\nangulus heremi. cotidie exposcor fidem, quasi sine fide renatus\nsim. confiteor, ut uolunt: non placet. subscribo: non credunt.\nunum tantum placet, ut hinc recedam. iam iam cedo. abruperunt\na me partem animae meae, carissimos fratres. ecce discedere\ncupiunt, immo discedunt melius esse dicentes inter\nferas habitare, quam cum talibus Christianis; et ego ipse, nisi\nme et corporis inbecillitas et hiemis retineret asperitas, modo\nfugerem. uerumtamen, dum uernum tempus adueniat, obsecro,\nut paucis mihi mensibus heremi concedatur hospitium; aut si\net hoc tardum uidetur, abscedo.\ndomini est terra et plenitudo\neius. ascendant soli caelum, propter illos tantum Christus\nmortuus sit, habeant, possideant, glorientur; mihi autem\nabsit gloriari nisi in cruce domini nostri Iesu\n\n\n\n\n\n\nChristi, per quem mihi mundus crucifixus est et\nego mundo.\nDe fide autem quod dignatus es scribere, sancto Cyrillo\ndedi conscriptam fidem. qui sic non credit, alienus a Christo est.\nceterum ego fidei meae testes habeo aures tuas et beati\nfratris Zenobii, quem tecum omnes, qui hic sumus, plurimum\nsalutamus.\nEt factum est in anno, quo mortuus us estrex Ozias:\nuidi dominum sedentem super thronum excelsum\net eleuatum. antequam de uisione dicamus, pertractandum\nuidetur, qui sit Ozias, quot annis regnauerit, qui ei in ceteris\ngentibus sint coaeui.\net de persona quidem, sicut in Regnorum\net Praeteritorum libris legimus, fuit uir iustus et\n\n\n\n\nfecit rectum in conspectu domini aedificans templumaquaeductum\nfabricans, offerens uasa et pro hoc merito aduersarios\nsuperans, quodque maximum pietatis indicium est, habens multos\nin suo imperio prophetas. hic, quamdiu uixit Zacharias sacerdos\ncognomento Intellegens, placuit deo et cum omni ueneratione\ndelubrum eius ingressus est.\npostquam uero Zacharias obiit,\nuolens per se offerre donaria sacerdotalem ordinem non tam\npie quam audacter inuasit et reclamantibus leuitis et ceteris\nsacerdotibus: (nonne tu es Ozias rex et non sacerdos?\\' audire\nnoluit statimque lepra perfusus in fronte est secundum prophetae\nuocem dicentis: inple, domine, facies eorum ignominia,\nquam corporis partem sacerdos auri lammina protegebat,\nquam in Ezechiel dominus iubet tau litterae inpressione signari,\nde qua Dauid exultat dicens: signatum est super nos\nlumen uultus tui, domine, in qua allophylus procax fundae\nlapide ictus interiit.\nregnauit autem Ozias annis quinquaginta\nduobus, quo tempore apud Latinos Amulius, apud\nAthenienses Agamestor undecimus imperabant. post cuius mortem\nEsaias propheta hanc uisionem, quam explanare nunc\nnitimur, uidit, id est eo anno, quo Romulus, Romani imperii\nconditor, natus est, sicut manifestum esse poterit his, qui uoluerint\nlegere Temporum librum, quem nos in Latinam linguam\nex Graeco sermone transtulimus.\nEt factum est in annoquo mortuus est rexOzias\\':\nuidi dominum sedentem super thronum excelsum\net eleuatum. praemissa historia spiritalis sequitur intellectus,\ncuius causa historia ipsa replicata est. uiuente leproso rege\net, quantum in se est, sacerdotium dissipante Esaias uisionem\nuidere non potuit.\nquam diu ille regnum tenuit in ludaea, propheta\noculos non leuauit ad caelum, non ei sunt reserata caelestia,\nnon apparuit dominus sabaoth nec in mysterio fidei\nter sancti nomen auditum est. quando uero ille mortuus est,\nuniuersa, quae subsequens sermo monstrabit, aperto sese\nlumine prodiderunt. tale quiddam et in Exodo scriptum est:\ndum Pharao uixit, populus Israhel ex luti et lateris palearumque\nopere non suspirauit ad dominum; dum ille regnauit,\nnemo quaesiuit deum patrum Abraham, Isaac et Iacob.\nquando\nuero ille mortuus est, suspirauerunt filii Israhel, ut scriptura\ndicit: et ascendit clamor eorum ad dominum, cum\nutique iuxta historiam tunc magis gaudere debuerint et ante\nsuspirare, dum uiueret. Ezechiel quoque prophetante Phaltias\nfilius Banaiae occubuit et post pessimi ducis interitum: cecidi,\ninquit, super faciem meam et clamaui uoce magna et\ndixi : heu mihi, heu mihi, adonai domine, in\n\n\n\n.\n\n\nconsummationem tu facis reliquias Israhel.\nsi ergo intellegas\nin Ozia et Pharaone et Phaltia et ceteris istiusmodi contrarias\nfortitudines, uidebis, quomodo illis uiuentibus nullus nostrum\nuideat ac suspiret et in paenitentiam corruat. non regnet,\nait apostolus, peccatum in mortali uestro corpore.\nregnante peccato Aegyptiis extruimus ciuitates, in cinere uersamur\net sordibus, pro frumento paleas, pro solida petra luti\nopera sectamur.\nSequitur: uidi dominum sedentem super thronum\nexcelsum et eleuatum. uidit et Danihel sedentem\ndominum, sed non super thronum excelsum et eleuatum. pollicetur\net alibi uox diuina dicens: ueniam et sedebo et\niudicabo populum in ualle Iosaphat, quod interpretatur\n\\'domini indicium\\'.\nqui peccator est et mei similis, uidet\ndominum sedentem in ualle Iosaphat, non in colle, non in\nmonte, sed in ualle et in ualle iudicii; qui uero iustus et\nEsaiae similis est, uidet illum sedentem super thronum excelsum\net eleuatum. ut autem et aliud inferam: quando eum\nmente pertracto regnare thronis, dominationibus, angelis ceterisque\nuirtutibus, uideo excelsum thronum eius; quando autem\nconsidero, quo- modo genus dispenset humanum et pro nostra\nsalute saepe descendere dicatur ad terras, uideo humilem et\nterrae proximum thronum eius.\nSequitur: uidi dominum sedentem super thronum\n\n\n\n\n\n\nexcelsum et eleuatum, et plena domus a gloria\neius. et seraphim stabant in circuitu eius. quidam\nante me tam Graeci quam Latini hunc locum exponentes dominum\nsuper thronum sedentem deum patrem et duo seraphim,\nquae ex utraque parte stantia praedicantur, dominum nostrum\nIesum Christum et spiritum sanctum interpretati sunt.\nquorum\nego auctoritati, quamuis sint eruditissimi, non adsentio, multo\nsi quidem melius est uera rustice quam diserte falsa proferre,\nmaxime cum Iohannes euangelista in hac eadem uisione non\ndeum patrem, sed Christum scribat esse conspectum. nam\ncum de incredulitate diceret Iudaeorum, statim causas incredulitatis\nexposuit: et ideo non poterant credere in eum,\nquiadixitEsaias: aure audietis et nonintellegetis,\netcernentesaspicietisetnonuidebitis. haecautem\ndixit, quando uidit gloriam unigeniti et testificatus\nest de eo.\nin praesenti uolumine Esaiae ab ea, qui sedet\nin throno, iubetur, ut dicat: aure audietis et non intellegetis.\nqui autem hoc iubet, ut euangelista intellegit, Christus\nest; unde nunc colligitur non posse seraphim Christum\nintellegi, cum Christus sit ipse, qui sedeat.\net licet in Actibus\napostolorum aduersus Iudaeos inter se dissidentes Paulus dicat:\nbene spiritus sanctus locutus est per Esaiam prophetam\nad patres nostros dicens: uade ad populum istum\n\n\n\n\n\n\nF\net dic: aure audietis et non intellegetis, et uidentes\nuidebitis et non perspicietis. incrassatum est\nenim cor populi huius et auribus suis grauiter\naudierunt et oculos suos clauserunt, ne quando\nuideant oculis et auribus audiant et corde intellegant\net conuertant se et sanem illos, mihi tamen\npersonae diuersitas non facit quaestionem, cum sciam et Christum\net \\'spiritum sanctum unius esse substantiae nec alia\nspiritus uerba esse quam filii nec aliud filium iussisse quam\nspiritum.\nSequitur: et plena domus a gloria eius. domus dei,\nquae sursum est, gloria plena conspicitur; haec uero, quae\ndeorsum est, nescio an plena sit gloria, nisi forte secundum\npsalmistae sensum dicentis: domini est terra et plenitudo\neius nos quoque dicamus eos esse in terra plenos\ngloria, qui possint dicere: nos omnes ex plenitudine eius\naccepimus.\nistam domum sapientes mulieres aedificant et\ninsipiens dissipat manibus, de ista et Esaias loquitur: et\nerit in nouissimis diebus manifestus mons domini\net domus dei in summis montibus et eleuabitur\nsuper colles. haec est domus, de qua et alibi supra dictus\nPaulus sacrata uoce testatur: et Moyses quidem fidelis\n\n\n\n\n\n\nin tota domo eius quasi famulus in testimonium\neorum, quae dicenda erant; Christus uero ut filius\nsuper domum eius, cuius domus sumus nos, sitamen\nprincipium substantiae eius usque ad finem firmum\nteneamus. de hac et ad Timotheum loquitur: haec\nautem scribo, ut scias, quemadmodum oporteat\nte conuersari in domo dei, quae est ecclesia.\nSequitur: et seraphim stabant in circuitu eius:\nsex alae uni et sex alae alteri. et duabus quidem\nuelabant faciem et duabus uelabant pedes et duabus\nuolabant. et clamabant alter ad alterum et dicebant:\nsanctus sanctus sanctus dominus sabaoth,\nplena est uniuersa terra gloria eius.\nuolumus scire,\nquae sint seraphim stantia in circuitu dei; quae sex alae unius\net simul iunctis duodecim; quomodo duabus uelent faciem et\nduabus pedes et duabus uolent, cum superius in circuitu dei\nstare dicantur, aut quomodo stent in circuitu, cum duo sint;\nquid sit illud, quod alter ad alterum clamitent et ter sancti nomen\ningeminent; quomodo superius domus plena gloria et nunc\nterra esse dicatur.\nquae cum non minimum puluerem moueant\net prima statim fronte difficultatem interpretationis obiciant,\nin commune dominum deprecemur, ut mihi quoque de altari\n\n\n\n\n\n\ncarbo mittatur et omni peccatorum sorde detersa primum\npossim dei sacramenta conspicere, dehinc enarrare, quae uidero.\nseraphim, sicut in interpretatione nominum Hebraeorum inuenimus,\naut \\'incendium\\' aut \\'principium oris eorum\\' interpretantur.\nquaerimus, quid sit hoc incendium. saluator ait: ignem\nueni mittere super terram et quam uolo, ut arde!\nduo discipuli, quibus in itinere scripturas dominus aperuerat\na Moysi et omnibus prophetis incipiens, postquam reserati\nsunt oculi eorum, cognoscentes eum dixerunt ad alterutrum:\nnonne cor nostrum erat in nobis ardens, in\nuia cum adaperiebat nobis scripturas?\net in Deuteronomio\ndeus ipse ignis scribitur esse consumens et in Ezechiele\nquoque a renibus usque ad pedes uidetur igneus et eloquia\ndomini eloquia casta, argentum igne examinatum\nterrae, purgatum septuplum et multa alia, quae\nsi de omnibus scripturis uoluero replicare, perlongum est.\nergo quaerimus, ubi sit hoc incendium salutare.\nnulli dubium,\nquin in sacris uoluminibus, ex quorum lectione uniuersa hominum\nuitia purgantur. de eo uero, quod sequitur \\'principium\noris eorum\\', quomodo possit ad scripturas referri, uereor, ne,\n\n\n\n\n\n\n\n\n\n\nsi dicere coeperimus, non tam interpretari, quam uim scripturis\nadferre uideamur.\ninitium oris et communis eloquii et\nhoc omne, quod loquimur, Hebraeam linguam, qua uetus testamentum\nscriptum est, uniuersa antiquitas tradidit. postquam\nuero in fabricatione turris per offensam dei linguarum diuersitas\nadtributa est, tunc sermonis uarietas in omnes dispersa\nest nationes. igitur et incendium et initium oris in duobus\nanimaduertitur testamentis, quae circa deum stare non mirum\nest, cum per ea dominus ipse discatur.\n\\'Sex alae uni et sex alae alteri\\' Victorinus noster\nduodecim apostolos interpretatus est. nos possumus et duodecim\nlapides altaris, quos ferrum non tetigit, et duodecim\ngemmas, ex quibus sacerdotis insigne constructum est,\naccipere, quas et Ezechiel memorat et Apocalypsis non tacet.\nquorum quid uerum sit, deus uiderit; quid uerisimile, in\nsequentibus exponemus.\nEt duabus quidem uelabant faciem et duabus\nuelabant pedes et duabus uolabant. uelabant\nfaciem non suam, sed dei. quis enim eius potest scire principium,\nquid, antequam istum conderet mundum, in rerum\n\n\n\n\n\n\nI fuerit aeternitate, quando thronos, dominationes, potestates,\n\\' angelos totumque ministerium caeleste condiderit?\net duabus\nuelabant pedes: non suos, sed dei. extrema quippe\neius scire quis potest? quid post consummationem saeculi\nsit futurum, quid, postquam genus hominum fuerit\niudicatum, quae sequatur uita, an rursum alia futura sit\nterra et post transitionem alia rursum elementa uel alius\nmundus solque condendus sit. priora adnuntiate mihi\net, in nouissimo quae futura sunt, et dicam, quia\ndii estis, ait Esaias significans neminem posse, quid ante\nmundum fuerit et quid post mundum futurum sit, enarrare.\net duabus uolabant :\nmedia tantum cognoscimus, quae\nex scripturarum nobis lectione panduntur: quando mundus\nfactus sit, quando plasmatus homo, quando diluuium, quando\nlex data sit, ut ex uno homine uniuersa terrarum spatia\nconpleta sint et in extremo tempore dei filius pro nostra salute\nsumpserit carnem. cetera uero, quae diximus, ista duo seraphim\nin facie pedibusque texerunt.\nEt clamabant alter ad alterum: pulchre positum alter\nad alterum. quidquid enim in ueteri legimus testamento, hoc.\nidem et in euangelio repperimus et, quod in euangelio fuerit\nlectitatum, hoc ex ueteris testamenti auctoritate deducitur; nihil\ndissonum, nihil diuersum est.\nEt dicebant: sanctus sanctus sanctus dominus\nsabaoth. in ambobus testamentis atrinitas praedicatur. quod\nautem sabaoth et saluator noster dicatur, accipe exemplum\nin uicesimo tertio psalmo: uirtutes, quae domino ministrabant,\nad caelestes alias fortitudines proclamabant, ut pandant ianuam\ndomino reuertenti: tollite portas, principes, uestras —\nsine, ut Aquila interpretatur, adtollite, portae, capita\nuestra — et introibit rex gloriae.\nrursum illae, quia\nindutum carne conspiciunt, nouo mysterio stupefactae interrogant:\nquis est iste rex gloriae? accipiuntque responsum:\ndominus uirtutum ipse est rex gloriae, quod\nin Hebraeo scribitur: \\'dominus sabaoth\\'. sciendumque, quia,\nubicumque septuaginta interpretes \\'dominum uirtutum\\' et\n\\'dominum omnipotentem\\' expresserint, in Hebraeo sit positum\n\\'dominus sabaoth\\', quod interpretatur Aquila \\'dominus militiarum\\'.\ndominus quoque ipse hic quattuor litterarum est, quod\nproprie in deo ponitur: iod he iod he, id est duobus IA,\nquae duplicata ineffabile illud et gloriosum dei nomen efficiunt.\nPlena est uniuersa terra gloria eius. hoc adhuc\na seraphim dicitur de aduentu domini saluatoris, quomodo\n\n\n\n\n\n\nin omnem terram praedicatio illius porrigatur et apostolorum\nsonus mundi limites penetret.\nSequitur: et eleuatum est superliminare a uoce,\nqua clamabant. legimus in ueteri testamento, quod semper\ndominus Moysi et Aaron ad ostium tabernaculi sit locutus, quasi\nante euangelium necdum eos in sancta sanctorum induxerit,\nsicuti ecclesia postea introducta est dicens: introduxit me\nrex in cubiculum suum.\nquando ergo dominus noster\ndescendit ad terras, superliminare illud, id est quasi quoddam\nobstaculum, intrare cupientibus sublatum est et uniuersus hic\nmundus inpletus fumo, id est gloria dei. ubi autem in Latino \\'eleuatum\\'\nlegimus, in Graeco \\'sublatum\\' ponitur. sed quia uerbi\nambiguitas utroque modo interpretari potest, nostri \\'eleuatum\\'\ninterpretati sunt pro \\'ablato.\\'\nEt domus inpleta est fumo.\ndeus, ut supra diximus,\nignis est; hic cum in Sina monte descendisset ad Moysen,\nad aduentum eius uidebantur lampades discurrentes et plenus\nomnis mons fumo. unde in psalmis dicitur: qui tangis montes,\net fumigabunt. ex igne ergo, quoniam totam substantiam\ncapere non possumus, leuior quaedam in uniuersum mundum\net, ut ita dicam, rarior fumi natura dispergitur, quam nos capientes\ndicamus:ex parte cognoscimus etexparteprophetamus\net: nuncuide mus perspeculumin aenigmate.\nEt seraphim stabant in circuitu eius: sex alae\nuni et sex alae alteri. quidam Graecorum, uir in scripturis\nadprime eruditus, seraphim uirtutes quasdam in caelis esse\nexposuit, quae ante tribunal dei adsistentes laudent eum et\nin diuersa ministeria mittantur maximeque ad eos, qui purgatione\nindigent et ob pristina peccata aliqua ex parte suppliciis.\n\\'quod autem sublatum est\\', inquit, \\'superliminare et domus inpleta\nest fumo, signum est templi Iudaici destruendi et incendii\nuniuersae Hierusalem\\'.\nnonnulli uero in superioribus consentientes\nin extrema parte dissentiunt. nam superliminare\nsublatum illo tempore praedicant, quando uelum templi scissum\nest et uniuersa domus Israhel erroris nube confusa,\nquando Iosephus refert sacerdotes ex adytis templi uirtutum\ncaelestium audisse uocem: \\'transeamus ex his sedibus\\'.\nEst uero quidam, a quo ego perplurima didicisse me\ngaudeo et qui Hebraeum sermonem ita elimarit, ut inter scribas\neorum Chaldaeus aestimetur. is longe alia uia ingressus\nest. ait enim nullum prophetarum extra Esaiam uidisse seraphim\ncirca deum stantia et ne ipsa quidem seraphim alibi lectitari,\ndein consummationis et captiuitatis Hierusalem, quae sub\n\n\n\n\n\n\nNabuchodonosor facta est, signum esse praemissum.\nab Ozia\nquippe, sub quo prophetare orsus est, usque ad Sedechiam,\nqui extremus regnauit et qui caecus in Babylonem ductus est.\nfuisse reges undecim et duodecimum Godoliam, quem constituerat\nrex Babyloniae super terram. quem interfecit Ismahel\nfilius Nathaniae inter medias epulas, reliquiarum patriae parricida,\net has esse duodecim alas, e quibus quattuor faciem\nsuam uelent, sicut in nonnullis exemplariis inuenitur, quattuor\nuolent, quattuor pedes suos contegant.\nex his quippe duodecim\nregibus quattuor tantum iustos fuisse reges: Oziam, Ioatham,\nEzechiam et Iosiam, qui sublimes per singulas captiuitates\nglorificare audeantdeum: sanctus sanctus sanctus dominus\nsabaoth. reliquos uero propter peccata uelare faciem et alios,\nquia in captiuitatem ducti sunt, pedum celare uestigia. superliminare\nnero sublatum et domum inpletam fumo, sicut supra\ndiximus, euersionem Hierusalem et incendium templi exposuit.\nEt ut, quia semel eius coepi referre sententiam, etiam\nea, quae necdum a me sunt tacta, contingam, forcipem, de\nqua altaris carbo conprehensus est, et labia purgata propriam\nEsaiae adseruit passionem, qua sub Manasse interfectus est\n\n\n\n\n\n\nrege. et tunc uere purgatis labiis dixit ad dominum: ecce\nego, mitte me, et dixit: o miser ego, quoniam conpunctus\nsum!\ndonec Ozias uiuit, non intellegis, Esaia, esse\nte miserum, non conpungeris, non moueris; sed quando ille\nmortuus est, tunc animaduertfs inmunda habere te labia, tunc\nindignum te esse cognoscis uisione dei. utinam autem et ego\nconpungar et post conpunctionem praedicatione dei dignus efficiar,\nquia, cum sim homo et inmunda labia habeam, in medio quoque\npopuli inmunda labia habentis habitem!\nEsaias, ut iustus, tantum\nin sermone peccauerat; ideo sola labia habebat inmunda;\nego uero, qui et oculis uideo ad concupiscendum et manu\nscandalizor et pede et omni membrorum parte delinquo, inmunda\nhabeo omnia et, quia semel spiritu baptizatus tunicam\npollui, secundi baptismatis purgatione, id est ignis, indigeo.\nNon sunt, ut quidam putant, in scripturis uerba simplicia;\nplurimum in his absconditum est. aliud littera, aliud\nmysticus sermo significat. ecce dominus in euangelio cingitur\nlinteo, peluem ad lauandos pedes discipulorum praeparat, serui\nfungitur ministerio; esto, doceat humilitatem, ut nobis\n\n\n\n\n\n\ninuicem ministremus: non abnuo, non recuso. quid est, quod\nPetro recusanti dicit: nisi lauero pedes tuos, non habebis\npartem mecum et ille respondit: non solum, domine,\npedes, sed et manus et caput?\nascensurus dominus ad\ncaelum, quia apostoli, ut homines terrae insistentes, adhuc habebant\npeccatorum sordibus pollutos pedes, uult eos a delictis\npenitus liberare, ut eis possit prophetalis sermo congruere:\nquam speciosi pedes euangelizantium pacem! et\nimitari ualeant ecclesiae uerba dicentis: laui pedes meos,\nquomodo inquinabo illos?, ut, etiam si quis post resurrectionem\npostea his adhaeserit puluis, in inpiam eum excutiant\nciuitatem in testimonium laboris, quod eo usque pro\nomnium salute contenderint facti Iudaeis ut Iudaei, gentibus\nut gentiles, ut etiam propria uestigia aliqua ex parte polluerint.\nigitur, ut ad propositum reuertamur, sicuti apostoli purgatione\nindigebant pedum, sic, quia Esaias tantum in sermone\npeccauerat, labia habebat inmunda et, quantum ego arbitror,\nquia Oziam in templum inruentem non corripuerat nec iuxta\nHeliae exemplum libera uoce inpium designarat, labia habebat\ninmunda.\nIn medio quoque populi inmunda labia habentis\nhabitem. Esaias, quia conpunctus est et se miserum\n\n\n\n\n\n\ncontestatur, purgatione dignus efficitur; populus uero non solum\nnon agens paenitentiam, sed ne sciens quidem, quia labia\nhabeat inmunda, purgationis remedium non meretur. prouidendum\nigitur sub hoc exemplo non solum, ut ipsi simus\niusti, sed, ne cum peccatoribus moremur, quia et hoc in peccati\nac miseriae parte ducit propheta.\nSequitur: et regem dominum sabaoth ego uidi\noculis meis. aiunt Iudaei Esaiam a maioribus suis idcirco\ninteremptum, quia, cum Moyses posteriora dei uiderit, hic\ndominum sabaoth oculis carnalibus uidisse se scribat, super\nhoc deo dicente: nemo faciem meam uidebit et uiuet.\nquos interrogabimus, quomodo se deus in lege aliis prophetis\nin uisione et somnio dicat ostendi, Moysi uero facie ad faciem\nconloqui, et quomodo stet illa sententia: nemo faciem meam\nuidebit et u i uet, cum facie ad faciem se ad Moysen locutum\nesse fateatur. respondebunt utique secundum possibilitatem\nhumanam deum uisum, non ut est, sed ut uoluit se uideri.\nquibus et nos dicemus eodem modo et ab Esaia esse uisum\nrestante summa, ut Moyses deum aut uiderit aut non uiderit.\nuidit: ergo et Esaias uidisse se dicens inpie est interfectus a\n\n\n\n\n\n\nuobis, quia deus uideri potest. non uidit: interficite et Moysen\ncum Esaia, quia eiusdem mendacii reus est dicens se uidisse\neum, qui uideri non potest. quemcumque in expositione eius\nloci super Moysi habuerint intellectum, etiam nos ad Esaiae\ntemperabimus uisionem.\nSequitur: et missum est ad me unum de seraphim\net in manu sua habebat carbonem, quem forcipeacceperatdealtari.\nettetigitos meum et dixit:\necce tetigit hoc labia tua et auferet iniquitates\ntuas et peccata tua circumpurgabit. secundum omnes\neditiones, quas supra exposuimus, siue duo testamenta intellegere\nuolueris siue aliquas apparitrices in caelestibus uirtutes\nsiue in signum captiuitatis umbram quandam futurae ueritatis\npraefiguratam, nunc accipe seraphim.\nnos, quia primam sententiam\nsequimur, euangelicum testamentum missum adserimus\nad prophetam, quod habens in se utraque mandata, id est et\nsua et ueteris testamenti, ignitum sermonem dei duplici praeceptorum\nacie conprehendit et tactis labiis, quidquid fuerat\nignorantiae, hoc, siquidem nos labia interpretamur inmunda,\npurgationis suae pepulit ueritate.\nhanc forcipem Iacob in scala\n\n\n\n\n\n\n\n\nconspicit; hic est gladius bis acutus; haec duo minuta, quae\nmulier uidua mittit in dona dei; hic stater duos denarios\nhabens, qui in ore piscis repertus pro domino et Petro redditur;\nhac duplici, quae unione retinetur, uirtute carbo conprehensus\nmittitur ad prophetam, quem et in centesimo nono decimo\npsalmo, cum propheta deum rogaret dicens: domine, libera\nanimam meam a labiis iniquis et alingua dolosa, et\npost interrogationem spiritus sancti: quid detur tibi aut\nquid adponatur tibi ad linguam dl0sam?dictumesset:\nsagittae potentis acutae cum carbonibus desolatoriis,\nscimus prophetae esse concessum.\nuere quippe desolator\ncarbo, qui linguam puram faciat a peccato, sermo diuinus\nest, de quo et in Esaia dicitur: habes carbones ignis,\nsedebis super eos, hi erunt tibi in adiutorium.\nEt audiui uocem domini dicentis: quem\nmittam et quis ibit ad populum istum? et dixi:\necce ego, mitte me. et ait: uade et dic populo\nhuic: aure audietis et non intellegetis. interrogantis\nsunt uerba domini, non iubentis, quem debeat mittere et quis\n\n\n\n\n\n\nsit iturus ad populum, cui facilis propheta respondit: ecce\nego, mitte me et post pollicitationem iubetur, ut dicat: uade\net dic populo huic: aure audietis et non intellegetis,\net cernentes aspicietis et non uidebitis et\ncetera, quae ipsius prophetiae sermo contexit.\naudiui ego hoc\nin loco non paruam Hebraei mei disputationem, cuius pauca\nponam, ut sensum hominis aduertas. aiebat: (de Moysi etEsaia,\nquis melius fecerit, requiramus: utrumne Moyses, qui, cum a\ndeo mitteretur ad populum, ait: precor, domine, non sum\ndignus et rursum: prouide alium, quem mittas, an\nEsaias, qui, cum non fuisset electus, ultro se obtulit dicens:\necce ego, mitte me.\nnec ignoro\\', dicebat, \\'periculosum esse\nde sanctorum meritis disputare et aliquid uel minus uel plus\nadserere uelle de eo, quem dominus coronauit; sed quia ipse\ndixit: quaerite et inuenietis. pulsate et aperietur\nuobis, etiam nos, non ut de aliquo detrahamus, sed ut scripturae\nsensum scientes ad eius nos dirigamus exempla, debemus\ninquirere, quod potest facere quaestionem.\nqui Moysi\\',\ninquit, \\'adsertor est, humilitatem eius praedicat et mansuetudinem,\nquod se indignum iudicans ministerio dei maior effectus\nsit; Esaias uero, quia ultro se obtulit, incipiens prophetare a\nmaledictis coepit: aure audietis et non intellegetis, et\ncernentes aspicietis et non uidebitis.\nob quod multa\n\n\n\n\n\n\nperpessus et ab omni populo pro insano habitus, cum iterum\nei uox diuina dixisset: clama, sciens, quid superiori facilitate\nse ipsum offerens pertulisset, non ait: ecce ego, mitte m e,\nsed interrogauit, quid illud esset, quod clamare deberet: et\ndixi, ait: quid clamabo?\ncui simile est illud Hieremiae:\naccipe calicem uini meri huius de manu mea et\npotionabis omnes gentes, ad quas ego te mittam,\net bibent et uoment et insanient et cadent a facie\ngladii, quem mittam in medio eorum. quod cum audisset\npropheta, non rennuit, non secundum exemplum Moysi\ndixit: precor, domine, non sum dignus et: prouide\nalium, quemmittas, sed amator populi sui et putans, quia\nex potu calicis inimicae gentes interficerentur et ruerent, calicem\nmeri libenter accepit non intellegens in omnibus gentibus\netiam Hierusalem conprehendi.\ndenique inter ceteras nationes:\net accepi, ait, calicem de manu domini et potionaui\nomnes gentes, ad quas misit me dominus, et Hierusalem\net ciuitates Iuda et reges eius etprincipes\neius ad ponendas ea in desolationem et ininuium et\nin sibilationem. pro qua prophetia, licet in plerisque codicibus\nordo peruersus sit, quid etiam in alio loco dicat, ausculta:\nseduxisti me, domine, et seductus sum;\n\n\n\n\n\n\nEpistula me et potuisti; factus sum in derisum, tota\ndie egi in subsannatione.\ne contrario, qui adsertor est\\',\ndicebat, \\'Esaiae, illa proferat: prophetam non tam suo merito\nquam misericordia dei confisum, postquam seraphim audierit:\necce tetigit hoc labia tua et auferet iniquitates\ntuas et peccata tua circumpurgabit, otio noluisse torpere\net ultro in ministerium dei, quasi a peccatis liberum,\nzelo obtulisse se fidei.\nMoysen uero, quia saecularibus eruditus\nfuerit disciplinis et interfecto Aegyptio conscientia eius aliqua\nex parte sorduerit, unde et uox ad eum de rubo facta sit dicens:\nne accesseris huc. solue calciamentum depedibus\ntuis; locus enim, in quo tu stas, terra sancta\nest, et scierit sibi aduersus magos, aduersum Pharao, pessimum\nregem, futurum esse certamen, se excusasse dicentem: precor,\ndomine, non sum dignus, pro quo in Hebraeo legitur:\nnon habeo labia circumcisa septuaginta interpretibus\nsensum potius quam uerbum de uerbo exprimentibus.\nex quo\n\n\n\n\n\n\nmanifeste posse intellegi et Esaiam recte post circumcisa labia\nin dei se obtulisse ministerium et aloysen adhuc incircumcisis\nlabiis tam grande ministerium recusasse\\'.\nAure audietis et non intellegetis, et cernentes\naspicietis et non uidebitis. totus hic locus, sicut\nin euangelio saluator dicit, ad id pertinet tempus, quo ipse\ndescendere dignatus ad terras signa Iudaeis non intellegentibus\nperpetrauit.\nEt quoniam usque ad finem capituli explanatio multiplex\nsequitur et excipientes iam inpleuimus ceras, hucusque dictasse\nsufficiat, quia et oratio, quae non propriae manus stilo expolitur,\ncum per se inculta est, tum multo molestior fit, si\ntaedium sui prolixitate congeminet, et oculorum dolore cruciati\nauribus tantum studemus et lingua.\n(17.) Septuaginta: et missum est ad me unum de\nseraphim; Aquila et Theodotion: et uolauit ad me unum\nde seraphim; Symmachus: et uolauit ad me unus de\nseraphim. cotidie ad nos mittitur seraphim, cotidie ingemescentium\natque dicentium: o miser ego, quoniam conpunctus\nsum, ora purgantur et, cum a peccatis fuerint liberati,\npraeparant se ministerio dei.\nquod autem ceteri interpretes\npro \\'missum esse\\' \\'uolasse\\' dixerunt, intellege uelocem diuini\nsermonis aduentum super eos, qui digni societate illius iudicantur.\nin genere quoque diuersitas est. Septuaginta, Aquila\net Theodotion seraphim neutro genere transtulerunt, Symmachus\nmasculino. nec putandum sexum esse in uirtutibus dei,\ncum etiam ipse spiritus sanctus secundum proprietates linguae\n\n\n\n\n\n\n\n\n\n\n\n\n\n\n\n\n\n\n\n\n\n\nHebraeae feminino genere proferatur \\'ruach\\', Graece neutro\nxo πνεύμα, Latine masculino \\'spiritus\\'.\nex quo intellegendum\nest, quando de superioribus disputatur et masculinum aliquid\\'\nseu femininum ponitur, non tam sexum significari, quam idioma\nsonare linguae; siquidem ipse deus inuisibilis et incorruptibilis\nomnibus paene linguis profertur genere masculino, et cum in\neum non cadat sexus.\nillorum quoque, pius licet, attamen\ncoarguendus error, qui in orationibus et oblationibus suis audent\ndicere: \\'qui sedes super cherubim et seraphim\\'. nam et\nsuper cherubim scriptum est sedere deum. ut ibi: qui sedes\nsuper cherubim, ostendere, super seraphim uero sedere\ndeum nulla scriptura commemorat, et ne ipsa quidem seraphim\ncirca deum stantia excepto praesenti loco in scripturis omnibus\ninuenimus.\n(18.) Septuaginta: et in manu habebat carbonem,\nquem forcipe acceperat de altari, et tetigit os\nmeum; Aquila: et in manu eius calculus in forcipe,\nquem acceperat de altari, et tetigit os meum; Theodotion:\net in manu eius calculus in forcipe, quem\nacceperat de altari, et tetigit os meum; Symmachus:\net in manu eius calculus in forcipibus, quem sumpserat\nde altari, et detulit ad os meum.\nquantum ad\n\n\n\n\n\n\nhistoriam pertinet, uidetur deus sedere in templo Hierusalem et\nante eum de altari secundum Septuaginta ad Esaiam carbo deferri,\nde altari uero incensi siue holocaustorum. quantum autem\nad mysticos intellectus, ille eis ignis mittitur, quem Hieremias\nferre non poterat, qui, cum animae nostrae arcana penetrarit,\nita nos dissoluit, ita a ueteri homine in nouum excoquit, ut\nin illam uocem possimus erumpere: uiuo autem iam non\nego, sed gratia dei, quae in me est.\nforcipes quoque\nsecundum interpretes ceteros, licet in sacerdotali semper suppellectile\nfuerint, diuersas gratias debemus accipere, quibus\nniultifarie et multis modis olim deus patribus nostris locutus\nest in prophetis. quia in Hebraeo pro \\'carbone\\' \\'calculus\\' legitur\nceteris quoque super hoc consonantibus, uidetur mihi sermo\ndiuinus calculi appellatione signari. sicut enim calculus genus\nest lapidis durissimi et rotundi et omni puritate leuissimi, ita\nsermo dei, qui neque hereticorum neque omnium aduersariorum\npotest contradictionibus cedere, calculus dicitur.\nde hoc calcnlo\nSephora filium circumcidit et Iesus populum purgat\na uitiis; et in Apocalypsi dominus pollicetur uincentibus, ut\naccipiant calculum et scribatur super eum nomen nouum. uidetur\nautem mihi et Septuaginta in eo, quod SvOpaxa transtulerunt,\nidem sensisse, quod ceteri; ἂνϑραξ quippe, quem nos\ncarbunculum interpretamur, genus lapidis fulgidi atque lucentis,\n\n\n\n\n\n\n\n\nquem etiam in duodecim lapidibus inuenimus.\nsiue igitur calculum\nsiue carbunculum lapidem accipimus, in calculo diuini\nsermonis ueritas et rigor, in carbunculo lucens doctrina et\nmanifestamonstratur; eloquia enim domini eloquia casta,\nargentum igne probatum terrae, purgatum septuplum\net alibi: mandatum domini lucidum, inluminans\noculos.\nquod autem ait: in manu habebat carbonem,\nmanum intellegamus operationem, ut ibi: in manu\nlinguae mors et uita et in psalmo: cadent in manu\ngladii. aut certe uere manus apparuit, ut per similitudinem\nhumanae formae, dum manus cernitur porrigentis, propheta\nnon timeat; iuxta quod et ipsum deum et angelos in humanas\nuidimus mutasse formas, ut metus uidentibus demeretur.\n(19.) Septuaginta: et dixit: ecce tetigit hoc labia\ntua et auferet iniquitates tuas et peccata tua circumpurgabit;\nAquila: ecce tetigit hoc labia tua et\nrecedet iniquitas tua et peccatum tuum propitiabitur;\nceteri interpretes in Aquilae uerba consentiunt.\nprimum\nnecesse est, ut labia nostra tangantur; deinde, cum tacta fuerint,\nfugetur iniquitas et, cum iniquitas fuerit effugata, propitietur\ndominus, quia apud ipsum est propitiatio et secundum apostolum\nipse est propitiatio pro peccatis nostris.\npurgatis autem peccatis nostris audibimus uocem domini\n\n\n\n\n\n\ndicentis: quem mittam? et respondebimus: ecce ego, mitte\nme.\n(20.) Septuaginta: et audiui uocem domini dicentis:\nquem mittam et quis ibit ad populum istum?\nAquila, Theodotion et Symmachus: et audiui uocem domini\ndicentis: quem mittam et quis ibit nobis?\nde conparatione Esaiae et Moysi, quomodo alius ministerium\nrecusarit, alius ultro se offerens dura perpessus sit, in alio\nloco disputauimus.\nsed ne uideremur aliquid praeterisse eorum,\nquas Iudaei uocant δευτερώσεις et in quibus uniuersam scientiam\nponunt, nunc breuiter illud adtingimus, quare in Hebraeo\nsit positum: et quis ibit nobis? sicut enim in Genesi dicitur:\nfaciamus hominem ad imaginem et similitudinem\nnostram, ita et hic puto dictum: quis ibit nobis?\n«nobis\\' autem quibus aliis aestimandum est, nisi patri et filio\net spiritui sancto, quibus uadit, quicumque eorum obsequitur\nuoluntati?\net in eo quidem, quod unius loquentis persona proponitur,\ndiuinitatis est unitas; in eo uero, quod dicitur \\'nobis\\',\npersonarum diuersitas indicatur. legimus in Canticis Canticorum\nuocem sponsi dicentis ad sponsam: surge, ueni, proxima\nmea, sponsa mea, columba mea, quia ecce hiems\ntransiit, pluuia abiit sibi. quando enim anima in cogitationum\ntranquillitate consedit, quando supra petram fundata\n\n\n\n\n\n\nest et fides eius alta radice fixa est, uniuersi temptationum\nfluctus sibi pertranseunt et ei non peatranseunt, qui temptatur.\nnotandum autem, quomodo ad ld, quod dominus dixerat: quem\nmittam et quis ibit nobis? propheta ex parte responderit:\necce ego, mitte me et sequenti tacuerit intellegens nullum\nhominum dignum esse, qui deo pergeret et omne iter\nsuum eius faceret esse, qui mitteret. quam humilitatem dominus\naduertens, quod se secundis putaret indignum, imperauit sequentia\ndicens: uade.\n(21.) Septuaginta: et dixi: ecce ego sum, mitte me;\nAquila et Theodotion: ecce adsum, mitte me; Symmachus:\necce, mitte me. deus, qui uocauit ea, quae non sunt, quasi\nsint, et qui dixit: ego sum, qui sum, et alibi: qui est,\nmisit me, quoscumque uocauerit, statim facit subsistere,\nquoniam omnia, quae absque eo sunt, non sunt.\nunde propheta\npurgatus a uitiis ausus est dicere: ecce ego sum, licet in\nLatinis codicibus propter interpretum uarietatem \\'sum\\' non\nsit adpositum. quidam obseruandum putant, ad quos prophetas\n\\'mittentis\\' aut \\'missi\\' sermo dicatur, quod est Graece \\'apostolus\\',\net hanc esse differentiam nolunt, ut, quicnmque mittantur,\net prophetae sint pariter et apostoli, ad quos uero\nmittentis sermo non ponitur, tantum prophetae sint; quod ego\n\n\n\n\n\n\nsuperfluum puto.\net quia semel ad tractatum istius uocabuli\nuenimus, sciendum \\'Silam\\', collegam Pauli, lingua Hebraea \\'apostolum\\'\ndici, qui cum eo nonnullas epistulas scribit; et uitiose\n\\'Siluanus\\' legitur pro \\'Sila\\', cum Siluanum in apostolorum Actis\nnOlI legimus.\nCommentaria cum legerem Graeco Latinoque sermone in\neuangeliorum interpretatione a nostris, id est orthodoxis, uiris\nolim ac nuper scripta de eo, quod legitur: osanna filio\nDauid, non solum diuersa, sed etiam contraria sibimet proferunt.\ndilectionis tuae ardenti illo strenuitatis ingenio abscisis\n\n\n\n\n\n\n\n\n\n\n\n\n\n\n\n\n\n\n\n\nopinionibus ambiguitatibusque subplosis, quid se habeat apud\nHebraeos, uiuo sensu scribas, ut hoc, sicut et de multis,\ntibi curae nostrae in Christo Iesu gratias referant.\nMulti super hoc sermone diuersa finxerunt, e quibus noster\nHilarius in commentariis Mathei ita posuit: \\'osanna\\' Hebraico\nsermone significatur\\'redemptiodomusDauid\\'.\nprimum \\'redemptio\\' lingua Hebraea \\'pheduth> interpretatur,\ndeinde \\'domus\\' \\'beth\\', \\'dauid\\' uero in hoc loco non esse nomen\ninsertum omnibus patet. alii opinati sunt \\'osanna\\' \\'gloriam\\' dici\n— porro \\'gloria5 \\'chabod\\' appellatur —, nonnulli \\'gratiam3, cum\n\\'gratia\\' \\'thoda1 siue \\'anna\\' nuncupetur.\nRestat ergo, ut omissis opinionum riuulis ad ipsum\n\n\n\n\n\n\n\n\n\n\n\n\n\n\n\n\n\n\n\n\nfontem/unde ab euangelistis sumptum est, recurramus. nam quomodo\nillud neque in Graecis neque in Latinis codicibus possumus\ninuenire: ut conpleretur id, quod dictum est\nper prophetas: quoniam Nazaraeus uocabitur, et\nillud: ex Aegypto uocaui filium meum, ita et nunc ex\nHebraeis codicibus ueritas exprimenda est, unde in hanc uocem\nuulgus et maxime consona inter se paruulorum turba proruperit\ndicente Matheo: turbae autem, quae praecedebant\net quae sequebantur, clamabant dicentes: osanna\nfilio Dauid ; benedictus, qui uenit in nomine domini,\nosanna in excelsis.\nMarcus uero ita posuit: clamabant\ndicentes: osanna, benedictus, qui uenit in nomine\ndomini; benedictum, quod uenit in nomine domini,\nregnum patris nostri Dauid, osanna in excelsis.\nIohannes quoque pari uoce consentit: et clamabant: osanna,\nbenedictus, qui uenit in nomine domini, rex\nIsrahel.\nsolus Lucas uerbum \\'osanna non posuit in reliqua\ninterpretationis parte consentiens: benedictus, qui uenit\nrex in nomine domini, pax in caelo et gloria in excelsis.\nigitur, ut diximus, ipsa Hebraea uerba ponenda sunt\net omnium interpretum opinio digerenda, quo facilius, quid\nsuper hoc sentiendum sit, ex retractatione cunctorum ipse sibi\nlector inueniat.\nIn centesimo septimo decimo psalmo, ubi nos legimus:\no domine, saluum [me fac, o dttmine, beneprospera;\nbenedictus, qui uenit in nomine domini, in Hebraeo\nlegitur: anna adonai, osianna, anna adonai, aslianna;\nbaruch abba basem adonai. quod Aquila, Symmachus,\nTheodotion et quinta editio, ne quid.in Latino mutare\nuideamur, ita exprimunt: w δή y.6pts, owaov δή, w svj ϰóριε,\nεύόδωσον δή εύλογητὸς o ἐρχόμενς ev όνόμαπ ϰυριου.\nsola sexta\neditio cum interpretibus septuaginta ita congruit, ut, ubi ceteri\nposuerant w δή, illa scripserit w. et quia \\'osianna\\', quod nos\ncorrupte\\'propter ignorantiam dicimus \\'osanna\\', \\'saluifica\\' siue\n\\'saluum fac\\' exprimatur, omnium interpretatione signatum est;\nnunc illud in cura est, quid sine adiectione saluandi solus\n\\'anna sermo significet.\nsciendumque. quia in hoc loco ter\ndicatur \\'anna\\'; et primum quidem ac secundum eisdem litteris\nscribitur, aleph, nun, he, tertium uero heth, nun, he.\nSymmachus igitur, qui in centesimo septimo decimo psalmo\ncum omnium interpretatione consenserat, ut nobis manifestiorem\ntribueret intellectum, in centesimo quinto decimo psalmo;\n\n\n\n\n\n\nubi dicitur: o domine, libera animam meam, ita interpretatus\nest: obsecro, domine, libera animam meam.\nubi autem Septuaginta w et ille \\'obsecro* transtulerunt, Aquila\net ceteris editionibus w δή interpretantibus, in Hebraeo scribis\n\\'anna\\', uerum ita, ut in principio aleph habeat, non\nheth. ex quo animaduertimus, si ex aleph scribatur anna,\nsignificari \\'obsecro\\', si autem ex heth, esse coniunctionem\nsiue interiectionem, quae apud Graecos ponitur δή et est in\naomv δή, cuius interpretationem Latinus sermo non exprimit.\nSed quoniam hae minutiae et istiusmodi disputationis\narcanum propter barbariam linguae pariter ac litterarum legenti\nmolestiam tribuunt, ad explanandi conpendium uenio, ut dicam\nde centesimo septimo decimo psalmo, qui manifeste de Christo\nprophetat et in synagogis Iudaeorum celeberrime legebatur,\nunde et populis notior erat, hos uersus esse adsumptos, quod\nille, qui repromittebatur de genere Dauid, uenerit saluaturus\nIsrahel dicente Dauid: lapidem, quem reprobauerunt\naedificantes, hic factus est in caput anguli. a domino\nfactus est hoc et est mirabilis in oculis nostris.\nhaec est dies, quam fecit dominus: exultemus\nI et laetemur in ea. o domine, saluum fac, o domine,\n\n\n\n\n\n\nbene prospera; benedictus, qui uenit n nomine\ndomini. benediximus uos de, domo domini; deus\ndominus et inluxit nobis.\nunde et euangelistarum scriptura\ncommemorat pharisaeos et scribas haec indignatos, quod\nuiderunt populum psalmi prophetiam super Christo intellegere\nconpletam et clamantes paruulos: osianna filio Dauid, di- I\nxisse ei: audis, quid isti loquuntur? et Iesum respondisse: )\nnumquam legistis, quia ex ore infantium et lactantium\nperfecisti laudem? centesimum septimum decimum\npsalmum octaui psalmi adsertione firmantem.\net de eo quidem,\nquod facile exprimi poterat: benedictus, qui uenit in\nnomine domini, omnium euangelistarum scriptura consentit;\nde uerbo uero \\'osianna3, quia in Graecum non poterant transferre\nsermonem, sicuti et in \\'alleluia\\' et in \\'amen\\' et in plerisque\nfactum uidemus, ipsum Hebraeum posuerunt dicentes\n\\'osianna\\'.\nLucas igitur, qui inter omnes euangelistas Graeci\nsermonis eruditissimus fuit, quippe ut medicus et qui in\nGraecis euangelium scripserit, quia se uidit proprietatem sermonis\ntransferre non posse, melius arbitratus est tacere, quam\nid ponere, quod legenti faceret quaestionem.\nAd summam, sicuti nos in lingua Latina habemus et.\ninteriectiones quasdam, ut in exultando dicamus ua\\' et in\n\n\n\n\n\n\nadmirando \\'papae\\' et in dolendo \\'heu\\' et, quando silentium\nnolumus imperare, strictis dentibus spiritum coartamus et\ncogimus in sonandum \\'st\\', ita et Hebraei inter reliquas proprietates\nlinguae suae habent interiectionem, ut, quando uolunt\ndominum deprecari ponant uerbum petentis affectu et dicant\n\\'anna domine,\\' quod Septuaginta dixerunt \\'o domine!\n\\'osi\\'\nergo \\'saluifica\\' interpretatur, anna interiectio deprecantis est.\nsi ex his duobus uelis conpositum uerbum facere, dices \\'osianna\\'\nsiue, ut nos loquimur, \\'osanna\\' media uocali littera elisa,\nsicuti facere solemus in uersibus, quando meneincepto desistere\nuictam scandimus \\'men incepto\\'. aleph quippe,\nlittera prima uerbi sequentis, extremam prioris uerbi inueniens\nexclusit.\nquapropter, ut ad quaestionis originem reuertamur,\nubi nos legimus in Latino : odomine. saluum fac, odomine,\nbene conplace; benedictus, qui uenit in nomine\ndomini, iuxta Hebraeum sensum legere possumus: obsecro,\ndomine, saluum fac, (obsecro); obsecro, domine,\n\n\n\n\n\n\nprospera, obsecro; benedictus, qui uenit in nomine\ndomini. \\'saluum\\' autem \\'fac\\' dicitur, ut subaudiamus \\'populum\ntuum Israhel\\' siue generaliter \\'mundum\\'.\ndenique Matheus,\nqui euangelium Hebraeo sermone conscripsit, ita posuit: \\'osianna\nbarrama\\', id est \\'osanna in excelsis\\', quod saluatore\nnascente salus in caelum usque, id est etiam ad excelsa, peruenerit\npace facta non solum in terra, sed et in caelo, ut iam\ndici aliquando cessaret: inebriatus est gladius meus in\ncaelo.\nHaec interim iuxta mediocritatem sensus mei breuiter\nstrictimque dictaui. ceterum sciat beatitudo tua in istiusmodi\ndisputationibus molestiam in legendo non debere subrepere, quia\nfacile et nos potuimus aliquid ementiri, quod exuna uoce solueret\nquaestionem, sicuti et ceteros fecisse monstrauimus. sed magis\ncondecet ob ueritatem laborare paulisper et peregrino aurem\nadcommodare sermoni, quam de aliena lingua fictam ferre\nsententiam..\nBeatitudinis tuae interrogatio disputatio fuit et sic quaesisse\nquaerenda uiam est dedisse quaesitis. sapienter quippe\ninterroganti sapientia reputabitur. ais: \\'quis est iste in\neuangelio pater, qui duobus filiis substantiam diuidit? qui duo\nfilii? qui maior quiue minor? quomodo iunior acceptam substantiam\ncum meretricibus dissipat, fame facta a principe regionis\npraeponitur porcis, siliquas comedit, ad patrem redit,\naccipit anulum, stolam et immolatur ei uitulus saginatus?\nqui sit maior frater et quomodo de agro ueniens susceptioni\nfratris inuideat? et cetera, quae in euangelio plenius explicantur\\'.\naddis insuper: \\'scio multos diuersa in hac lectione dixisse\nb et fratrem maiorem Iudaeum, minorem aestimasse gentilem.\nsed quaero, quomodo Iudaico populo possit aptari: ecce tot\nannis seruio tibi et numquam mandatum tuum\npraeteriui, et numquam dedisti mihi haedum, ut\n\n\n\n\n\n\n\n\n\n\n\n\n\n\n\n\n\n\n\n\ncura amicis meis epularer, et illud: fili, tu mecum\nes semper et omnia mea tua sunt. si autem\\', ais, \\'de\niusto et peccatore uoluerimus esse parabolam, iusto non poterit\nconuenire, ut de salute alterius, et fratris maxime, contristetur.\nsi enim inuidia diaboli mors introiuit in orbem terrarum\net imitantur eum, qui sunt ex parte ipsius, numquam\npersonae iusti tam inmanis inuidia poterit coaptari, ut foris\nsteterit et clementissimo patri rigidus obstiterit solusque\nliuore cruciatus laetitiae domus interesse noluerit\\'.\nItaque, sicut in ceteris parabolis, quae non sunt a saluatore\ndissertae, quam ob causam dictae sint, solemus inquirere, ita\net in hac facere debemus, quare dominus in istiusmodi uerba\nproruperit et ob quam interrogationem responsionis similitudo\nprolata sit. scribae et pharisaei mussitabant dicentes: quare hic\npeccatores recipit et uescitur cum eis? superior quippe\nsermo praemiserat: erant autem accedentes ad eum omnes\npublicani et peccatores audire eum.\nitaque hinc\nomnis inuidia, cur, quos legis praecepta damnarent, eorum\nconfabulationem atque conuiuium dominus non uitaret. et haec\nLucas; ceterum Mattheus ita loquitur: cum autem discumberent\nin domo, ecce multi peccatores et publicani\nuenientes recumbebant cum Iesu et discipulis eius. J\n\n\n\n\n\n\nquod uidentes pharisaei dicebant discipulis eius: quare\ncum publicanis et peccatoribus manducat magister\n\\'uester? qui audiens dixit: non necesse habent sani medicum,\nsed male habentes. euntes autem discite, quid\nsit: misericordiam uolo et non sacrificium. non ueni\nI uocare iustos, sed peccatores.\nMarcus quoque in eadem\nuerba consentit. igitur, ut diximus, omnis ex lege quaestio na-\nI scebatur. lex quippe iusti tenax clementiam non habebat, sed,\nquicumque adulter, homicida, fraudator et, ut breuiter dicam,\nmortali crimine tenebatur, nulla uenia paenitentiae laxabatur a\ncrimine, oculum pro oculo, dentem pro dente, animam pro anima\niubebatur exsoluere. omnes itaque declinauerunt, simul\ninutiles facti sunt; non erat, qui faceret bonum, non\nerat usque ad unum. ubi autem abundauit peccatum,\nsuperabundauit gratia et misit deus filium suum\nfactum ex muliere, qui destructo medio pariete fecit utrumque\nunum et austeritatem legis euangelii gratia temperauit.\nunde et Paulus ad ecclesias scribens:\ngratia uobis, inquit,\net pax a deo patre et domino Iesu Christo: gratia, quae\nnon ex merito retributa, sed ex donante concessa est; pax\nuero, qua reconciliati deo sumus, habentes propitiatorium dominum\nIesum, qui donauit nobis delicta nostra et deleuit,\n\n\n\n\n\n\n\n\n\n\nquod erat chirographum mortis contra nos, adfigens illud cruci,\net principatus et potestates fecit ostentui triumphans eas in\nligno.\nquae autem potest maior esse clementia, quam ut filius\ndei hominis filius nasceretur, decem mensum fastidia sustineret,\npartus expectaret aduentum, inuolueretur pannis, subiceretur\nparentibus, per singulas adoleret aetates et post contumelias\nuocum, alapas et flagella crucis quoque pro nobis fieret maledictum,\nut nos a maledicto legis absolueret patri factus oboediens\nusque ad mortem, et id opere conpleret, quod ante ex\npersona mediatoris fuerat deprecatus dicens: pater, uolo,\nut, quomodo ego et tu unum sumus, et isti in nobis\nunum sint?\nergo, quia ad hoc uenerat, ut, quod erat inpossibile\nlegis, quia nemo ex ea iustificabatur, ineffabili misericordia\nuinceret, publicanos et peccatores ad paenitentiam prouocabat\nconuiuium quoque eorum expetens, ut et inter conuiuia\ndocerentur, sicuti manifestum esse poterit ei, qui euangelia\nsollicita mente perlegerit, quomodo et cibus eius et potus et\ndeambulatio et uniuersa, quae gessit, salutem hominum procurarint.\nhoc uidentes scribae et pharisaei aduersum legem\neum facere dicebant: ecce homo uorax et uini potator,\n\n\n\n\n\n\namicus publicanorum et peccatorum. nam et ante reprehenderant,\nquare curaret in sabbatis dominus.\nergo, ut hanc\neorum accusationem clementiae ratione superaret, tres parabolas\nposuit, e quibus una est nonaginta nouem ouium in\nmontibus relictarum et unius perditae, quae pastoris umeris\nest reuecta, alia dragmae, quam mulier accenso lumine perquisiuit\net inuenta ea uicinas ad laetitiam conuocauit dicens:\ncongratulamini -mihi, quia inueni dragmam, quam\nperdideram, tertia uero duorum filiorum, de qua ut disputarem\npauca, iussisti.\nEt de oue quidem ac dragma, licet ad unum pertineant\nintellectum, non est istius temporis disputatio; hoc tantum\ndixisse sufficiat ob id has parabolas esse propositas, ut*, quomodo\nibi in inuentione pecons et dragmae laetitia est angelorum\net circum manentium uicinarum, sic in publicanorum\npeccatorumque paenitentia omnium debere esse laetitiam, quibus\nnon sit necessaria paenitentia.\nunde uehementer admiror\nTertullianum in eo libro, quem de pudicitia aduersum paenitentiam\nscripsit et sententiam ueterem noua opinione dissoluit,\nhoc uoluisse sentire, quod publicani et peccatores, qui cum\ndomino uescebantur, ethnici fuerint dicente scriptura: non\n\n\n\n\n\n\n\n\nerit uectigal pendens ex Israhel; quasi uero et Mattheus (\nnon ex circumcisione fuerit publicanus et ille, qui cum pharisaeo\nin templo orans oculos ad caelum non audebat erigere,\nnon ex Israhel fuerit publicanus ac non Lucas memoret: et\\'\nomnis populus audiens et publicani iustificauerunt\ndominum baptizati baptismo Iohannis, aut cuiquam cre- \\'\ndibile possit uideri ethnicum templum ingressum aut dominum\ncum ethnicis habuisse conuiuium, cum id maxime cauerit, ne\nlegem soluere uideretur, et primum uenerit ad oues perditas\ndomus Israhel, Chananaeae quoque deprecanti pro filiae salute\nresponderit: non oportet tollere panem filiorum et dare\neum canibus et alibi discipulis praeceperit: in uiam gentium\nne abieritis et in ciuitates Samaritanorum ne\nintroieritis.\nex quibus omnibus edocemur in publicanis non\ntam gentilium quam generaliter omnium peccatorum, id est,\nqui erant et de gentibus et de Iudaeis, accipi posse personas.\nille autem, quia iuxta insanas feminas suas id dogmatis defendebat,\nquo Christianos nollet recipi paenitentes, frustra ar-I\ngumentatus est publicanos Iudaeos non fuisse, ut in persona I\neorum gentilium tantum populus possit intellegi. itaque, ne\nlongum faciam, ipsa euangelii uerba proponam et in modum\n\n\n\n\n\n\ncommentatoris, quid mihi uideatur, ad singula quaeque subnectam.\n-\nHomo quidam habebat duos filios. hominem deum\ndici multis testimoniis adprobatur, ut ibi: duorum hominum\ntestimonium uerum est. ego de me testimonium\ndico et pater, qui me misit.\nin alia parabola pastor, in\nalia pater familias nuncupatur, in alia uineam locat, in alia\ninuitat ad nuptias et diuersis similitudinibus rem significat\neandem, ut Iudaeorum superbiam reprobet et in commune\nomnium peccatorum, siue gentilium siue Israhel, paenitentiam\nprobet. quod autem ait \\'duos filios\\', omnes paene scripturae\nde duorum uocatione populorum plenae sunt sacramentis.\nEt dixit illi adulescentior: pater, da mihi portionem\nsubstantiae, quae me contingit. substantia dei est\nomne, quod uiuimus, sapimus, cogitamus, in uerba prorumpimus.\nhoc deus aequaliter uniuersis et in commune largitus est\neuangelista dicente: erat lux uera, quae inluminat omnem\nhominem uenientem in mundum.\niste est dexter oculus,\nqui ab scandalis obseruandus est; haec lucerna corporis; hoc\ntalentum, quod non est in sudario conligandum, id est delicate\notioseque tractandum, nec in terra defodiendum, terrenis scilicet\ncogitationibus obscurandum.\nQui diuisit eis substantiam. significantius in Graeco\nlegitur δlειλεν αύτοις tdv p(ov, id est, dedit liberum arbitrium,\ndedit mentis propriae uoluntatem, ut uiueret unusquisque non\nex imperio dei, sed ex obsequio suo, id est non ex necessitate,\nsed ex uoluntate, ut uirtus haberet locum, ut a ceteris animantibus\ndistaremus, dum ad exemplum dei permissum est\nnobis facere, quod uelimus. unde et in peccatores aequum iudicium\net in sanctos aut in iustos praemium retribuetur.\nEt non post multos dies collectis omnibus adulescentior\nfilius p eregre profectus est in regionem\nlonginquam. si deus tenet caelum palmo et terram pugillo\net Hieremias dicit: deus adpropinquans et non deus de\nlonginquo, per Dauid quoque, quia nullus absque eo locus\nsit, praedicatur, quomodo filius peregre proficiscitur et a patre\ndiscedit? sciendum igitur non locorum spatiis, sed affectu\naut esse nos cum deo aut ab eo abscedere. quomodo enim\nad discipulos loquitur: ecce ego uobiscum sum omnibus\ndiebus usque ad consummationem saeculi, ita ad eos,\nqui sui iactantiam praeferunt et esse cum domino non merentur,\ndicit: discedite a me, non noui uos, qui operamini\niniquitatem.\nRecessit ergo iunior filius cum sua substantia a patre\n\n\n\n\n\n\nret peregre profectus est. et Cain egressus a facie dei habitauit\nin terra Naid, quod interpretatur \\'fluctuatio.\\' quicumque\na deo recedit, statim saeculi fluctibus quatitur et mouentur\npedes eius.\nnam postquam moti sunt homines ab oriente et a\nuero lumine recesserunt, tunc aduersum deum inpietatis suae\naedificauere turrem, tunc dogmatum superbias confinxerunt\nuolentes curiositate non licita in ipsius caeli alta penetrare.\net uocatus est locus ille Babel, id est \\'confusio\\'.\nEt ibi dissipauit substantiam suam uiuens luxuriose.\nluxuria inimica deo, inimica uirtutibus perdit omnem\nsubstantiam patris et ad praesens uoluptate deleniens futuram\ncogitari non sinit paupertatem.\nCumque consumpsisset omnia, facta est fames\nualida per regionem illam. a patre acceperat facultates,\nut inuisibilia eius per ea, quae sunt uisibilia, cognosceret et\nex pulchritudine creaturarum consequenter intellegeret creatorem.\nqui ueritatem in iniustitia detinens et pro deo idola\ncolens naturae bona uniuersa consumpsit et consumptis omnibus\ncoepit egere uirtutibus derelicto fonte uirtutum.\nfacta\nest fames ualida per regionem illam. omnis locus, quem\npatre incolimus absente, famis, penuriae, egestatis est. famis\nautem μετά ἐϰτάσεως ualidae haec est regio, de qua dicitur\n\n\n\n\n\n\nper prophetam: qui habitatis in regione umbrae mortis,\nlux fulgebit super uos. at contra... alia est regio, quam\npossessuri sumus mundi corde atque uiuentes, quam sanctus\ndesiderat dicens: credo uidere bona domini in regione\nuiuentium.\nEt ipse coepit egere et abiit et coniunxit se uni\nde principibus regionis illius. deserto nutricio, qui ad\nprimam uocem bona ei fuerat cuncta largitus, iunxit se principi\nmundi huius, id est diabolo, rectori tenebrarum istarum,\nquem nunc inimicum hominem, nunc iudicem iniquitatis, nunc\ndraconem, nunc satan, nunc malleum, nunc perdicem, nunc\nBelial, nunc rugientem leonem, nunc Leuiathan, nunc tenninim\net multis aliis uocabulis scriptura cognominat.\nquod autem ait\n\\'uni de principibus: plures esse intellegendum est, qui per\nistum uolitent aerem et diuersorum fraude uitiorum genus hominum\nsuae subiciant seruituti.\nQui misit illum in agro suo, ut pasceret porcos.\nporcus animal inmundum, quod caeno et sordibus delectatur.\n\n\n\n\n\n\ntalis est daemonum multitudo, quae per idola manu facta cruore\npecudum et uictimis pascitur et nouissime saginatiore\nquadam hostia, ipsius hominis morte, saturatur. misit ergo\neum in possessionem suam, id est suum effecit esse famulum,\nut pasceret porcos immolans eis animam suam.\nEt cupiebat saturare uentrem suum de siliquis\nporcorum, et nemo illi dabat. id, quod in Ezechiele cum\nincrepatione dicitur ad Hierusalem: et factum est in te*\nperuersum ultra mulieres in fornicatione tua, et post\nte non sunt fornicatae in eo, quod dedisti mercedes,\net mercedes tibi non sunt datae, uidemus in filio minore\nconpletum.\nsubstantiam suam in regione principis perdidit et\npost perditas facultates missus ad porcos egestate contabuit.\ndaemonum cibus est ebrietas, luxuria, fornicatio et uniuersa\nuitia. haec blanda sunt et lasciua et sensus uoluptate demulcent\nstatimque, ut apparuerint, ad usum sui prouocant. quibus ideo\nluxuriosus adulescens non poterat saturari, quia semper uoluptas\nfamem sui habet et transacta non satiat.\net satanas, cum\naliquem sua arte deceperit et proprium ei iugum inposuerit,\nultra ad uitiorum abundantiam non procurat sciens esse iam\nmortuum, sicuti multos idolatras uidemus pannis, miseria,\n\n\n\n\n\n\negestate confectos. hi sunt, in quibus propheticus sermo conpletur:\nomnibus meretricibus dantur mercedes, tu autem dedisti\nmercedes omnibus amatoribus tuis et non accepisti\nmercedes.\npossumus autem et aliter siliquas interpretari.\ndaemonum cibus est cafmina poetarum, saecularis sapientia,\nrhetoricorum pompa uerborum. haec sua omnes suauitate\ndelectant et, dum aures uersibus dulci modulatione currentibus\nIjapiunt, animam quoque penetrant et pectoris interna deuinciunt.\nuerum ubi cum summo studio fuerint ac labore perlecta, nihil\naliud nisi inanem sonum et sermonum strepitum suis lectoribus\ntribuunt: nulla ibi saturitas ueritatis, nulla iustitiae\nrefectio repperitur. studiosi earum in fame ueri, in uirtutum\npenuria perseuerant.\nhuius sapientiae typus et in Deuteronomio\nsub mulieris captiuae figura describitur, de qua diuina uox\npraecipit, ut, si Israhelites eam habere uoluerit uxorem, caluitium\nei faciat, ungues praesecet, pilos auferat et, cum munda fuerit\neffecta, tunc transeat in uictoris amplexus. haec si secundum\nlitteram intellegimus, nonne ridicula sunt?\natqui et nos hoc\nfacere solemus, quando philosophos legimus, quando in manus\nnostras libri ueniunt sapientiae saecularis: si quid in eis utile\nrepperimus, ad nostrum dogma conuertimus, si quid uero\n\n\n\n\n\n\nsuperfluum, de idolis, de amore, de cura saecularium rerum,\nhaec radimus, his caluitium indicimus, haec in unguium morem\nferro acutissimo desecamus.\nunde et apostolus prohibet, ne\nin idolo quis recumbat, dicens: uidete autem, ne haee\nlicentia uestra offendiculum fiat infirmibus. si enim\nquis uiderit eum, qui habet scientiam, in idolio\n. recumbentem, nonne conscientia eius, cum sit infirma,\naedificabitur ad manducandum idolothyta et peribit,\nqui infirmus est, in tua scientia frater, propter quem\nChristus mortuus est?\nnonne tibi uidetur sub aliis uerbis\ndicere, ne legas philosophos, oratores, poetas, ne in eorum\nlectione requiescas? nec nobis blandiamur, si his, quae sunt\nscripta, non credimus, cum aliorum conscientia uulneretur et\nputemur probare, quae, dum legimus, non reprobamus. alioquin\nquale erit, ut aestimemus apostolum eius, qui uescebatur in\nidolio, scientiam conprobasse et eum dixisse perfectum, quem\nsciret de idolothytis manducare? absit, ut de ore Christiano\nsonet \\'Iuppiter omnipotens\\' et \\'mehercule\\' et \\'mecastor\\' et\ncetera magis portenta quam numina.\nat nunc etiam sacerdotes\ndei omissis euangeliis et prophetis uidemus comoedias legere,\namatoria bucolicorum uersuum uerba cantare, tenere Vergilium\n\n\n\n\n\n\net id, quod in pueris necessitatis est, crimen in se facere\nuoluntatis. cauendum igitur, ne captiuam habere uelimus\nuxorem, ne in idolio recumbamus; aut, si certe fuerimus eius\namore decepti, mundemus eam et omni sordium horrore purgemus,\nne scandalum patiatur frater, pro quo Christus est\nmortuus, cum ex uoce Christiani carmina in idolorum laudes\nconposita audierit personare.\nIn se autem conuersus dixit: quanti mercennarii\npatris mei abundant pane, ego autem hic fame pereo!\nmercennarios secundum alium intellectum eos aduertimus ex\nIudaeis, qui ob praesentia tantum bona legis praecepta custodiunt,\nid est iusti sunt et misericordes, non ob ipsam iustitiam\net ob ipsum misericordiae bonum, sed ut a deo terrenae\nfertilitatis et longae uitae praemium consequantur.\nqui autem\nista desiderat, metu conpellitur ad obsequium praeceptorum,\nne eorum praeuaricatione, quae iussa sunt, careat concupitis.\nporro, ubi metus estnon est dilectio. perfecta quippe dilectio\nforas mittit timorem. nam qui diligit, non ideo imperata custodit,\nquia aut timore poenarum aut praemii auiditate conpellitur,\nsed quia hoc ipsum, quod a deo iubetur, est optimum.\n\n\n\n\n\n\nsensus itaque iste est: cquanti ex Iudaeis ob praesentia tantum\nbona a dei obsequio non recedunt, et ego egestate conficior\nSurgens ibo ad patrem meum. pulchre ait \\'surgens\\';\npatre quippe absente non steterat. peccatorum iacere, stare\niustorum est. ad Moysen dicitur: tu uero hic sta mecum;\net in centesimo tricesimo tertio psalmo: ecce nunc benedicite\ndominum, omnes serui domini, qui statis in domo\ndomini, ad benedictionem domini stantes propheta in\ndomo domini cohortatur.\nEt dicam illi: pater, peccaui in caelum et coram\nte; iam non sum dignus uocari filius tuus. peccauerat\nin caelum, qui Hierusalem caelestem reliquerat matrem; peccauerat\ncoram patre, qui conditore deserto fuerat ligna ueneratus;\nnon erat dignus uocari filius dei, qui seruus esse maluerat\nidolorum. omnis enim, qui peccatum facit, de diabolo\npatre natus est.\nFac me sicut unum ex mercennariis tuis. fac me,\ninquit, \\'sicut unum ex Iudaeis, qui te ob praesentium tantum\nrerum promissa uenerantur. recipe filium paenitentem, qui\nmercennariis tuis peccantibus saepissime pepercisti\\'.\nEt uenit usque ad patrem suum. uenimus ad patrem,\nquando a porcorum recedimus pastione, secundum illud:\nstatim ut conuersus ingemueris, saluus eris.\nCumque adhuc longe esset, uidit eum pater eius\net misericordia motus est. antequam dignis operibus et\nuera paenitentia ad patrem rediret antiquum, deus, apud quem\ncuncta futura iam facta sunt et qui omnium est praescius\nfuturorum, ad eius praecurrit aduentum et per uerbum suum,\nquod carnem sumpsit ex uirgine, reditum filii iunioris anticipat.\nEt procurrens incubuit super collum ipsius. ante\nuenit ad terras, quam ille domum confessionis intraret, incubuit\nsuper collum ipsius, id est corpus sumpsit humanum, et,\nsicuti super pectus Iohannes recubuit, qui secretorum eius\neffectus est particeps, ita et iugum suum leue, id est mandatorum\nsuorum facilia praecepta, ex gratia magis quam ex\nmerito super iuniorem filium conlocauit.\nEt osculatus est eum iuxta illud, quod in Cantico\nCanticorum ecclesia de sponsi precatur aduentu: osculetur\nme ab osculis oris sui, nolo mihi,\\' dicens, per Moysen,\nnolo per prophetas loquatur; ipse meum corpus adsumat, ipse\nme osculetur in carne\\', ut et illud quoque, quod in Esaia\nscriptum est, huic sententiae coaptemus: si quaeris, quaere\net ad me habita in saltu.\net ibi quippe flens ecclesia\n\n\n\n\n\n\nclamare iubetur ex Seir, quia Seir pilosus> et \\'hispidus\\' interpretatur,\nut antiquum gentilium significet horrorem illa pariter\nI similitudine respondente: nigra sum et speciosa filia\nHierusalem.\nDixit autem illi filius: pater, peccaui in caelum\net coram te; iam non sum dignus uocari filius tuus.\ndicit se dignum non esse filium nuncupari et tamen ex naturae\nuoce, ex illa substantia, quam illi pater fuerat aliquando\nlargitus, in nomen trepidus ueritatis erumpit: pater, inquiens,\npeccaui in caelum.\nfrustra igitur quidam argumentantur\nI nomen patris in sanctos tantummodo conuenire, cum etiam\nhic deum patrem uocet, qui se filii nomine confitetur indignum;\nnisi forte ideo patrem audet uocare, quia plena mente conuersus\nest.\nDixit autem pater ad pueros suos: celerius proferte\nstolam priorem, stolam, quam Adam peccando perdiderat,\nstolam, quae in alia parabola indumentum dicitur\nnuptiale, id est uestem spiritus sancti, quam qui non habuerit,\nnon potest regis interesse conuiuio.\nEt date anulum in manu illius, signaculum simi-.\nlitudinis Christi secundum illud: credentes signati estis\nspiritu repromissionis sancto. et ad principem dicitur\nTyri, qui similitudinem conditoris amiserat: tu es\n\n\n\n\n\n\nresignaeulum similitudinis et corona decoris, in deliciis paradisi\ndei natus es.\nEsaias quoque de hoc signaculo loquitur:\ntunc manifesti erunt, qui signantur. hoc signaculum in\nmanu datur, quando opera iustitiae scriptura significat, ut ibi:\nfactum est uerbum domini in manu Aggei prophetae;\net ad Hierusalem: ornaui te, inquit, ornamento et inposui\ntibi armillas circa manus tuas.\nrursum ad eum uirum,\nqui indutus est podere, alius locus signaculi demonstratur:\npÄ™rtransi mediam Hierusalem et da signum in frontibus\nuirorum gementium et dolentium in omnibus\niniquitatibus, quae fiunt in medio eorum. quare? ut\npostea possint dicere: signatum est super nos lumen\nuultus tui, domine.\nEt calciamenta in pedibus eius. sponsi quippe perdiderat\ndignitatem. nudis pedibus pascha celebrare non poterat.\nhaec sunt calciamenta, de quibus dominus ait: et calceaui\nte hyacinthum. et calciamenta in pedibus eius, necubi\ncoluber insidians plantam gradientis inuaderet, ut super scorpiones\net serpentes securius ambularet, ut praepararetur ad\neuangelium pacis iam non ingrediens secundum carnem, sed\nsecundum spiritum, et dictum ei propheticum conueniret:\n\n\n\n\n\n\nquam speciosi pedes euangelizantium pacem, euangelizantium\nbona!\nEt adferte uitulum saginatum et occidite, et manducemus\net epulemur, quoniam hic filius meus mortuus\nfuerat et reuixit, perierat et inuentus est. uitulus\nsaginatus, qui ad paenitentium immolatur salutem, ipse saluator\nest, cuius cotidie carne pascimur, cruore potamur.\nfidelis\nmecum lector intellegis, qua pinguedine saturati in ructum\nlaudum eius erumpimus dicentes: eructauit cor meum\nuerbum bonum, dico ego opera mea regi, licet quidam\nsuperstitiose magis quam uere non considerantes textum psalmi\nex patris persona hoc arbitrentur intellegi.\nquod autem ait:\nepulemur, quoniam hic filius meus mortuus fuerat et\nreuixit, perierat et inuentus est, ad eundem superioris\nparabolae pertinet sensum, in qua dicitur: sic, dico uobis,\ngaudium erit coram angelis dei super unum peccatorem\npaenitentiam agentem.\nEt coeperunt epulari. hoc conuiuium cotidie celebratur,\ncotidie pater filium recipit: semper Christus credentibus\nimmolatur.\nErat autem filius illius senior in agro. hucusque\nde persona iunioris filii disputatum est, quem secundum\n\n\n\n\n\n\n\n\n\n\npraesentem parabolam in publicanis et peccatoribus, qui a\ndomino ad paenitentiam prouocabantur, debemus accipere,\nsecundum mysticos autem intellectus de futura quoque uocatione\ngentium prophetari.\nnunc ad seniorem filium sermo transgreditur,\nquem multi simpliciter ad omnium sanctorum personam,\nmulti proprie ad Iudaeos referunt. et de sanctis quidem\nnon difficilis interpretatio est in eo, quod dicitur: numquam\nmandatum tuum praeteriui, licet illud uideatur obsistere,\nquod reuersioni fratris inuideat. in Iudaeos autem cum liuor\nin fratris salute conueniat, hoc repugnat, quod numquam se\ndicat eius praeterisse mandatum; de quibus quid nobis uideatur,\nsuis locis conabimur explanare.\nerat autem filius illius\nsenior in agro, in terrenis operibus labore desudans, longe\na gratia spiritus sancti, a consilio patris extorris. hic est, qui\nait: agrum emi et necesse habeo exire et uidere illum;\nrogo te, habe me excusatum; hic, qui iuga bouum conparat\nquinque et legis onere depressus terrenorum sensuum\nuoluptate perfruitur; hic, qui uxore ducta ire ad nuptias non\npotest et effectus caro nequaquam unum esse cum spiritu; in\nhuius personam etiam illius parabolae operarii congruunt, in\nqua prima, tertia, sexta, nona hora, id est uocationibus uariis,\nmittuntur ad uineam et indignantur sibi undecimae horae operarios\ncoaequari.\nEt cum ueniret, adpropinquauit domui et audiuit\nsymphoniam et.chorum. illud, quod in quodam psalmo\nsuperscribitur \\'pro meleth\\', huic sensui conuenit, siquidem\n\\'meleth\\' chorus in unum concinens dicitur. male autem quidam\nde Latinis symphoniam putant esse genus organi, cum\nconcors in dei laudem concentus ex hoc uocabulo significetur;\n\\'symphonia\\' quippe \\'consonantia\\' exprimitur in Latinum.\nEt uocauit unum de pueris et interrogauit, quidnam\nessent haec. et nunc interrogat Israhel, quare deus in\ngentium adsumptione laetetur, et aemulatione cruciatus paternam\nscire non potest uoluntatem.\nQui ait illi, quoniam frater tuus uenit et occidit\npater tuus uitulum saginatum, quoniam incolumem\nillum recepit. causa laetitiae, quod pari in dei laudes toto\norbe uoce concinitur, salus est gentium, salus est peccatorum.\nlaetantur angeli, omnis in gaudium creatura consentit et de\nsolo dicitur Israhel:\nIratus autem noluit intrare. irascitur se absente\nfratrem esse susceptum, irascitur eum uiuere, quem putabat\nextinctum. et nunc foris stat Israhel, et nunc discipulis\n\n\n\n\n\n\n\n\neuangelia in ecclesia audientibus mater eius et fratres foris stant\nquaerentes eum.\nEgressus autem pater illius coepit rogare eum.\nquam benignus et clemens pater! rogat filium, ut laetitiae\ndomus particeps fiat; rogat autem per apostolos, euangelii\npraedicatores. e quibus Paulus ait: precamur pro Christo,\nreconciliamini deo, et alibi: uobis primum oportebat\nadnuntiare uerbum domini, sed, quia indignos uos\niudicastis, ecce conuertimur ad gentes.\nIpse autem respondens ait patri suo: ecce tot\nannis seruio tibi. pater supplex ad concordiam deprecatur,\nille iustitiam, quae in lege est, sequens dei iustitiae non subicitur.\nporro quae maior iustitia dei, quam ignoscere paenitentibus,\nfilium seruare redeuntem? ecce tot annis seruio\ntibi et numquam mandatum tuum praeteriui. quasi hoc\nipsum non sit praeterire mandatum, saluti alterius inuidere,\nante deum se iactare iustitiae, cum nemo coram eo mundus sit.\nquis enim laetabitur castum se habere cor, nec si unius\nquidem fuerit diei? Dauid confitetur et dicit: ecce enim in\niniquitatibus conceptus sum et in delictis concepit\nme mater mea, et in alio loco: si iniquitates adtendis,,\ndomine, quis sustinebit? et hic dicit numquam se praeter- I\n\n\n\n\n\n\nisse mandatum, totiens ob idolatriam captiuitatibus traditus.\necce tot annis seruio tibi et numquam mandatum\ntuum praeteriui. hoc est, quod Paulus apostolus loquitur:\nquid ergo dicimus? quia gentes, quae non sectabantur\niustitiam, adprehenderunt iustitiam, iustitiam\nautem, quae ex fide est; Israhel uero sectando legem\niustitiae ad legem iustitiae non peruenit. quare? quia\nnon ex fide, sed quasi ex operibus legis.\npotest ergo et ex\neius persona dici, qui iuxta eundem apostolum in iustitia,\nquae ex lege est, sine reprehensione uersatus sit, licet mihi\nuideatur magis se iactare Iudaeus quam uera dicere ad\nexemplum illius pharisaei: deus, gratias ago tibi, quia\nnon sum sicut ceteri homines, raptores, iniusti,\nadulteri, et sicut hic publicanus.\noro te, nonne tibi uidetur\nea, quae ille de publicano dixerat, dicere iste de fratre:\nhic, qui comedit omnem substantiam suam uiuens\ncum meretricibus? ad id autem, quod ait: mandatum\ntuum numquam praeteriui, patris sermo non congruit;\nnon enim confirmauit uera esse, quae dixerat filius, sed irascentem\nalia ratione conpescuit: fili, tu mecum es semper.\nnumquid ait:\nlbene quidem dicis et fecisti cuncta, quae iusseram\\'?\nsed: \\'mecum es\\', inquit, \\'semper. mecum es lege, qua\nstringeris; mecum es, dum mihi et in captiuitatibus erudiris;\n\n\n\n\n\n\nmecum es, non quia mea praecepta conpleueris, sed quod te in\nlongam regionem abire non passus sim; mecum es ad extremum\nsecundum illud, quod locutus sum ad Dauid: si dereliquerint\nfilii eius legem meam et in iudiciis meis non ambulauerint,\nsi iustificationes meas profanauerint et mandata\nmea non custodierint, uisitabo in uirga iniquitates\neorum et in flagellis iniustitias eorum; misericordiam\nautem meam non auferam ab eo\\'.\nquo testimonio\net id, in quo filius senior gloriatur, falsum esse conuincitur,\ndum in dei iudiciis non ambulauit et eius mandata non fecit.\net, quomodo ista non faciens cum patre semper fuerit, edocemur:\ndum peccans uisitatur in uirga et uisitato misericordia\nnon negatur.\nnec mirandum est patri eum ausum fuisse\nmentiri, qui fratri potuit.inuidere, maxime cum in die iudicii\nquidam inpudentius mentiantur: \\'nonne in nomine tuo comedimus\net bibimus et uirtutes multas fecimus, daemonia eiecimus?\\'\nquid uero sit: et omnia mea tua sunt, suo loco,\ncongruentius explicabitur.\nEt numquam dedisti mihi haedum, ut cum amicis\nmeis epularer. \\'tantus\\', inquit Israhel, \\'sanguis effusus\nest, tot hominum caesa sunt milia, et nullus eorum nostrae\nextitit salutis redemptor. ipse Iosias, qui placuit in conspectu\ntuo, et nuper Macchabaei, qui pro tua hereditate pugnabant,\n\n\n\n\n\n\ncontra fas sanctitatis hostium gladiis interempti sunt, et nullus\ncruor nobis reddidit libertatem: ecce adhuc Romano imperio\nsubiacemus. non propheta, non sacerdos, non iustus\nquisquam immolatus est nobis, et pro luxurioso filio, id est\npro gentibus, pro peccatoribus totius creaturae gloriosus sanguis\neffusus est; cumque merentibus minora non dederis,\ninmeritis maiora tribuisti. numquam dedisti mihi haedum,\nut cum amicis meis epularer\\'.\nerras, Israhel; dic potius:\n\\'ut tecum epularer\\'. aut potest tibi aliqua esse iocunditas nisi\npatre tecum celebrante conuiuium? saltem exemplo docere\npraesenti. reuerso filio iuniore et pater laetatur et pueri. manducemus,\nait, et epulemur, non \\'manducate et epulamini\\'.\nat tu ea mente, qua inuides fratri, qua a patris recedis aspectu\net semper in agro es, nunc quoque uis absente eo inire conuiuium.\nnumquam dedisti mihi haedum.\nnumquam pater\ndeteriora dat munera. habes uitulum immolatum: ingredere,\nmanduca cum fratre. quid haedum quaeris, cui agnus est\nmissus? et, ne simules te nescire, quod missus est, Iohannes\ntibi eum in heremo demonstrat: ecce agnus dei, ecce, qui\nto llit peccata mundi. et pater quidem quasi clemens et\npaenitentiam tribuens te hortatur ad uitulum non immolans\nhaedum, quem stare scit a sinistris. tu uero in fine saeculi\n\n\n\n\n\n\nipse tibi es haedum immolaturus antichristum et cum amicis\ntuis, spiritibus inmundis, eius carne saturandus expleto uaticinio:\ntu confregisti capita draconis; dedisti eum\nescam populis Aethiopibus.\nCum autem filius tuus hic, qui comedit omnem\nfacultatem suam uiuens cum meretricibus, uenit, et\noccidisti ei uitulum saginatum. confitetur et nunc Israhel\nsaginatum uitulum fuisse, qui caesus est; intellegunt uenisse\nChristum, sed torquentur inuidia et nolunt fratre non\npereunte saluari.\nIpse autem dixit illi: fili, tu mecum es semper\net omnia mea tua sunt. filium uocat, licet intrare nolentem.\nquomodo autem dei omnia Iudaeorum sunt? numquid angeli,\nthroni, dominationes ceteraeque uirtutes? \\'omnia\\' ergo intellegamus\nlegem, prophetas, eloquia diuina.\nhaec ei dedit, ut\nin lege eius meditaretur die ac nocte, secundum illum canonem,\nquem saepe exposuimus, scripturarum \\'omnia\\' non ad totum\nreferenda esse, sed ad partem maximam, ut ibi: omnes declinauerunt,\nsimul inutiles facti sunt, et alibi: omnes,\nqui uenerunt ante me, fures fuerunt et latrones, et\nPaulus ad Corinthios: omnibus, inquit, omnia factus sum,\nut omnes lucrifacerem, et ad Philippenses: omnes enim,\n\n\n\n\n\n\nquae sua sunt, quaerunt, non ea, quae sunt Christi\nIesu. quamquam nihil umquam illi negasse credendus sit,\nquem ad esum uituli cohortatur.\nEpulari nos oportet et gaudere, quoniam hic\nfrater tuus mortuus fuerat et reuixit, perierat et inuentus\nest. confidamus igitur et nos uiuere posse per paenitentiam,\nqui fueramus mortui per delicta. et hic quidem\nipse filius reuertitur; in superioribus uero, in oue scilicet et\nin dragma, quod errarat, adfertur et, quod perierat, inuenitur.\net simili tres parabolae fine clauduntur, dum et in ista\nponitur: perierat et inuentus est, ut intellegamus diuersis\nsimilitudinibus de eadem peccatorum susceptione signatum.\nEt haec quidem in ethnici persona dicta sint et Iudaei;\nuideamus autem, quomodo super sancto generaliter et\npeccatore parabola ista possit intellegi. et de ceteris quin\niusto conueniant, non ambigitur; illud est, in quo legenti\nscrupulus commouetur, cur iustus saluti peccatoris inuideat\net in tantum iracundia repleatur, ut nec fratris misericordia\nnec patris precibus nec totius domus iocunditate superetur.\nad quod breuiter respondebimus omnem mundi istius iustitiam\n\n\n\n\n\n\nad dei conparationem non esse iustitiam. quomodo enim ex\npeccatis Hierusalem Sodoma iustificatur, non quo ipsa sit\niusta, sed quo maioribus delictis fiant minora delicta iustitia,\nita et hominum uniuersa iustitia hon est, deo conlata, iustitia.\ndenique Paulus, qui dixerat: quotquot ergo perfecti, hoc\nsapimus, in alio loco confitetur et clamitat: o profundum\ndiuitiarum sapientiae et scientiae dei, quam inscrutabilia\niudicia eius et inuestigabiles uiae eius! et alibi:\nex parte cognoscimus et ex parte prophetamus, et:\nnunc per speculum uidemus in aenigmate, et ad Romanos:\nmiser ego homo, quis me liberabit de corpore\nmortis huius?\nex quibus omnibus edocemur dei solius perfectam\nesse iustitiam, qui.solem suum oriri facit super iustos\net iniustos et dat pluuiam serotinam et matutinam merentibus\npariter et non merentibus, qui de uicis, angulis et plateis\ninuitat ad nuptias et ouem, quae ad exemplum filii paenitentis\nredire ipsa non poterat uel nolebat, quaerit et inuenit\net inuentam suis umeris reportat. multum enim errando laborauerat.\nUt autem doceamur in sanctos quoque cadere posse\ninuidiam et soli deo puram clementiam derelinqui, filiorum\nZebedei consideremus exemplum, pro quibus cum mater mota\npietatis affectu nimis grandia postulasset, reliqui decem discipuli\nindignati sunt. et Iesus aduocans eos dixit: scitis, quia\nprincipes gentium dominantur eorum et, qui maiores\nsunt, potestatem exercent in eis. non ita erit inter\nuos, sed quicumque uestrum uoluerit maior esse,\nfiat uester minister et, quicumque uoluerit inter uos\nesse primus, fiat uester seruus; quomodo et filius\nhominis non uenit ministrari, sed ministrare et dare\nanimam suam redemptionem pro multis.\nnulli periculosum,\nnulli uideatur esse blasphemum, quod et in apostolis\ninuidiae malum diximus potuisse subrepere, cum etiam de\nangelis hoc putemus. sidera quippe non sunt munda in\nconspectu eius et contra angelos suos peruersum\nquid intellexit et in psalmis dicitur: non iustificabitur\nin conspectu eius omnis uiuens.\nnon ait \\'non iustificabitur\nomnis homo\\', sed comnis uiuens\\', id est non euangelista, non\napostolus, non propheta, - ad maiora conscendo - non angelus,\nnon throni, non dominationes, non potestates ceteraeque uirtutes.\nsolus deus est, in quo peccatum non cadit; cetera,\n\n\n\n\n\n\ncum sint liberi arbitrii, iuxta quod et homo ad imaginem et\nsimilitudinem dei factus est, in utramque partem possunt\nsuam flectere uoluntatem.\nquodsi hac sententia non adduceris,\nsaltem illius auctoritate parabolae commouere, in qua per\ntotam diem operarii mittuntur ad uineam. et in prima hora\nuocatur Adam, Abel, Seth; in tertia Noe; in sexta Abraham;\nin nona Moyses; in undecima gentilium populus, cui dicitur:\nquid hic statis tota die otiosi? et ille respondit: nemo\nnos conduxit. quod autem extrema hora nostri sit saluatoris\naduentus, testis estlohannes apostolus dicens: fratres, uouissima\nhora est. etenim, sicut audistis, quia antichristus\nuenit, nunc antichristi multi facti sunt, propter quod\ncognoscimus, quia nouissima hora est.\nsi haec displicet\ninterpretatio, sequor, quocumque duxeris, ita tamen, ut eos, qui\nuocati sunt primi, iustos esse fatearis. quod cum obtinuero, illud\ninferam: et quomodo iustimurmurauerunt aduersus patrem\nfamilias dicentes: hi, qui nouissimi uenerunt et una\nhora fecerunt, aequales illos nobis fecisti, qui portauimus\npondus diei et ardorem? uidentur quidem iuste dicere\n\n\n\n\n\n\nnon aequalem debere esse mercedem eius, qui a prima hora\nad noctem usque sudauerit, et eius, qui una hora sit in labore\nuersatus, sed ipsa iustitia habet in se liuorem, cur alterius\ninuideat felicitati.\ndenique et dominus oculum in eis arguit\ninuidentem dicens: aut oculus tuus nequam est, quia\nego bonus eum? unde et ab apostolo solus iustus, solus\ndicitur inmortalis, non quo et angeli iniusti sint et mortales,\nsed quo ipse sit inmortalis et iustus, cui conlata uniuersa\niustitia iniquitas inuenitur.\nUt autem in hac eadem parabola, quam nunc proposuimus,\niniustitiam intellegas conductorum, adtende paulisper.\nqui prima hora conductus est, plus meretur ab eo, qui hora\ntertia est missus ad uineam; rursum horae tertiae operarius\nsextae horae operarium antecedit et sextae horae nonae horae\nuincit operarium. quomodo igitur nouissimo omnes inuident et\neandem in se iustitiam non requirunt?\ntu, qui hora nona conductus\nes, cur inuides ei, qui undecima hora est missus in\nuineam? quodcumque responderis, quamuis diuersum adserueris\nlaborem, ut et praemium maius in diuerso labore merearis, eidem\napud sextum sententiae subiacebis. et tu, qui hora sexta\n\n\n\n\n\n\nconductus es, nouissimo inuides, cur tecum denarium, id est aequalem\nconsequatur salutem, licet salutis pro labore diuersa sit gloria.\neadem de te tertius potest dicere et de tertio rursum primus\nuerum ipsi inter se ob non aequalem laborem et uocationis\\'\nspatia diuersa aequale praemium libenter accipiunt; in nouissimo\ntantum operario, id est in gentium salute, discordant\net domino iniuriam faciunt et sub omnibus parabolis arguuntur\ninuidiae.\nNon ambigo, quin inculta tibi nostrae paruitatis uideatur\noratio; sed saepe causatus sum excoli non posse sermonem,\nnisi quem propria manus limauerit. itaque ignosce dolentibus\noculis, id est ignosce dictanti, maxime cum. in ecclesiasticis\nrebus non quaerantur uerba, sed sensus, id est panibus sit\nuita sustentanda, non siliquis.\nAudi, filia, et uide et inclina aurem tuam et obliuiscere\npopulum tuum et domum patris tui; et\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nconcupiscet rex decorem tuum. in quadragesimo quarto psalmo\ndeus ad animam loquitur humanam, ut secundum exemplum\nAbrahae exiens de terra sua et de cognatione sua relinquat\nChaldaeos, qui \\'quasi daemonia\\' interpretantur, et habitet in\nregione uiuentium, quam alibi propheta suspirat dicens: credo\nuidere bona domini in terra uiuentium.\nuerum non sufficit\ntibi exire de patria, nisi obliuiscaris populi et domum\npatris tui et carne contempta sponsi iungaris amplexibus. ne\nrespexeris, inquit, retro nec steteris in tota circa regione;\nin montem saluum te fac, ne forte conprehendaris.\nnon expedit adprehenso aratro respicere postergum nec\nde agro reuerti domum nec post Christi tunicam ad tollendum\naliud uestimentum tecta descendere.\ngrande miraculum: pater\nfiliam cohortatur: (ne memineris patris\\'. uos de patre diabolo\nestis et desideria patris uestri uultis facere dicitur\nad Iudaeos et alibi: qui facit peccatum, de diabolo\n\n\n\n\n\n\nest. tali primum parente generati nigri sumus et post paenitentiam\nnecdum culmine uirtutis ascenso dicimus: nigra\nsum et speciosa filia Hierusalem.\nexiui de domo infantiae\nmeae, oblita sum patris, renascor in Christo. quid pro\nhoc mercedis accipio? sequitur: et concupiscet rex decorem\ntuum. hoc ergo illud magnum est sacramentum: propter\nhoc relinquet homo patrem et matrem et adhaerebit\nuxori suae et erunt ambo â€” in carne una? iam non, ut\nibi, in una carne, sed spiritu.\nnon est sponsus tuus adrogans,\nnon superbus: Aethiopissam duxit uxorem. statim ut uolueris\nsapientiam ueri audire Salomonis et ad eum ueneris, confitebitur\ntibi cuncta, quae nouit, et inducet te rex in cubiculum\nsuum et mirum in modum colore mutato sermo tibi ille conueniet:\nquae est ista, quae ascendit dealbata?\nHaec idcirco, mi domina Eustochium — dominam quippe\ndebeo uocare sponsam domini mei —, ut ex ipso principio lectionis\nagnosceres non me nunc laudes uirginitatis esse dicturum,\n\n\n\n\n\n\n\n\n\n\nquam probasti optime, eam cum secuta- es, nec enumeraturum\nmolestias nuptiarum, quomodo uterus intumescat, infans uagiat,\ncruciet paelex, domus cura sollicitet et omnia, quae putantur\nbona, mors extrema praecidat — habent enim et maritatae ordinem\nsuum, honorabiles nuptias et cubile inmaculatum —, sed ut\nintellegeres tibi exeunti de Sodoma timendum esse Loth uxoris\nexemplum.\nnulla in hoc libello adulatio — adulator quippe\nblandus inimicus est —, nulla erit rhetorici pompa sermonis,\nquae te iam inter angelos statuat et beatitudine uirginitatis exposita\nmundum subiciat pedibus tuis.\nNolo tibi uenire superbiam de proposito, sed timorem.\nonusta incedis auro, latro uitandus est. stadium est haec uita\nmortalibus: hic contendimus, ut alibi coronemur. nemo inter\nserpentes et scorpiones securus ingreditur. inebriatus est,\ninquit dominus, gladius meus in caelo, et tu pacem arbitraris\nin terra, quae tribulos generat et spinas, quam serpens\ncomedit?\nnon est nobis conluctatio aduersus carnem\net sanguinem, sed aduersus principatus et potestates\n\n\n\n\n\n\nhuius mundi et harum tenebrarum, aduersus spiritalia\nnequitiae in caelestibus. magnis inimicorum circumdamur\nagminibus, hostium plena sunt omnia. caro fragilis\net cinis futura post modicum pugnat sola cum pluribus.\ncum autem fuerit dissoluta et uenerit princeps mundi istius\net inuenerit in ea nihil, tunc secura audies per prophetam:\nnon timebis a timore nocturno, a sagitta uolante per\ndiem, a negotio perambulante in tenebris, ab incursu\net daemonio meridiano. cadent a latere tuo mille et\ndecem milia a dextris tuis, ad te autem non adpropinquabit.\nquodsi eorum te multitudo turbauerit et ad singula\nincitamenta uitiorum coeperis aestuare et dixerit tibi cogitatio\ntua: \\'quid faciemus?\\', respondebit Heliseus: noli timere,\nquoniam plures nobiscum sunt, quam cum illis, et\norabit et dicet: domine, adaperi oculos puellae tuae et\nuideat. et apertis oculis uidebis igneum currum, qui te ad\nexemplum Heliae in astra sustollat, et tunc laeta cantabis:\nanima nostra quasi passer erepta est de laqueo\n\n\n\n\n\n\n\n\nuenantium: laqueus contritus est et nos liberati sumus.\nQuamdiu hoc fragili corpusculo continemur, quamdiu\nhabemus thesaurum istum in uasis fictilibus et concupiscit\nspiritus aduersus carnem et caro aduersus spiritum,\nnulla est certa uictoria. aduersarius noster diabolus tamquam\nleo rugiens aliquid deuorare quaerens circuit. posuisti,\nait Dauid, tenebras et facta est nox. in ipsa pertransibunt\nomnes bestiae siluae, catuli leonum rugientes,\nut rapiant et quaerant a deo escam sibi.\nnon quaerit\ndiabolus homines infideles, non eos, qui foris sunt et quorum\ncarnes rex in olla succendit Assyrius: de ecclesia Christi rapere\nfestinat. escae eius secundum Ambacum electae sunt:\nIob subuertere cupit et deuorato Iuda ad cribrandos apostolos\nexpetit potestatem. non uenit saluator pacem mittere super\nterram, sed gladium.\ncecidit lucifer, qui mane oriebatur, et\nille, qui in paradiso deliciarum nutritus est, meruit audire:\nsi alte feraris ut aquila, inde te detraham, dicit\n\n\n\n\n\n\ndominus. dixerat enim in corde suo: super sidera caeli ponam\nsedem meam et ero similis altissimo. unde cotidie\nad eos, qui per scalam Iacob somniante descendunt, loquitur\ndeus: ego dixi: dii estis et filii altissimi omnes. uos\nautem sicut homines moriemini et tamquam unus de\nprincipibus cadetis.\ncecidit enim primus diabolus et, cum\nstet deus in synagoga deorum, in medio autem deos discernat,\napostolus eis, qui dii esse desinunt, scribit: ubi enim in\nuobis suntdissensioneset aemulationesnonne homines\nestis et secundum hominem ambulatis?\nSi Paulus apostolus, uas electionis et praeparatus in\neuangelium Christi, ob carnis aculeos et incentiua uitiorum\nreprimit corpus suum et seruituti subicit, ne aliis praedicans\nipse reprobus inueniatur, et tamen uidet aliam legem in membris\nsuis repugnantem legi mentis suae et captiuantem se in\nlege peccati, si post nuditatem, ieiunia, famem, carcerem,\nflagella, supplicia in semet uersus exclamat: infelix ego\n\n\n\n\n\n\nhomo, quis me liberabit de corpore mortis huius?,\ntu te putas securam esse debere?\ncaue, quaeso, ne quando\nde te dicat deus: uirgo Israhel cecidit; non est, qui\nsuscitet eam. audenter loquor: cum omnia deus possit, 1\nsuscitare uirginem non potest post ruinam. ualet quidem\nliberare de poena, sed non ualet coronare corruptam.\ntimea- !\nmus illam prophetiam, ne in nobis etiam conpleatur: et uirgines\nbonae deficient. obserua, quid dicat: et uirgines\nbonae deficient: quia sunt et uirgiues malae. qui uiderit,\ninquit, mulierem ad concupiscendum, iam moechatus\nest eam in corde suo. perit ergo et mente uirginitas. istae\nsunt uirgines malae, uirgines carne, non spiritu, uirgines\nstultae, quae oleum non habentes excluduntur ab sponso.\nSi autem et illae uirgines uirgines sunt, ob alias tamen\nculpas uirginitate corporum non saluantur, quid fiet illis, quae\nprostituerunt membra Christi et mutauerunt templum sancti\nspiritus in lupanar?\nilico audient: descende, sede in terra,\n\n\n\n\n\n\nuirgo filia Babylonis, sede in terra: non est thronus\nfiliae Chaldaeorum; non uocaberis ultra mollis et\ndelicata. accipe molam, mole farinam, discoperi uelamentum,\ndenuda crura tua, transi flumina et reuelabitur\nignominia tua et apparebunt obprobria tua,\net hoc post dei filii thalamos, post oscula fratruelis et sponsi\nilla, de qua quondam sermo propheticus concinebat: adstitit\nregina a dextris tuis in uestitu deaurato, circumdata\nuarietate.\nnudabitur et posteriora eius ponentur in facie\nipsius; sedebit ad aquas solitudinis et posita base diuaricabit\npedes suos omni transeunti et usque ad uerticem polluetur.\nrectius fuerat homini subisse coniugium, ambulasse\nper plana, quam ad altiora tendentem in profundum inferi\ncadere.\nnon fiat, obsecro, ciuitas meretrix fidelis Sion, ne post\ntrinitatis hospitium ibi daemones saltent et sirenae nidificent\net hiricii. non soluatur fascia pectoralis, sed statim ut libido\ntitillauerit sensum, ut blandum uoluptatis incendium dulci\nnos calore perfuderit, erumpamus in uocem: dominus\n\n\n\n\n\n\nauxitiator meus, non timebo, quid faciat mihi caro.\ncumI\npaululum interior homo inter uitia atque uirtutes coeperit\nfluctuare, dicito: quare tristis es, anima mea, et quare\nconturbas me? spera in domino, quoniam confitebor\nilli, salutare uultus mei et deus meus.\\'nolo sinas cogitationem\ncrescere; nihil in te Babylonium, nihil confusionis\nadolescat. dum paruus est hostis, interfice; nequitia elidatur\nin semine.\naudi psalmistam loquentem: filia Babylonis\nmisera, beatus, qui retribuet tibi retributionem tuam;\nbeatus, qui tenebit et adlidet paruulos tuos ad petram.\nquia ergo inpossibile est in sensum hominis non inruere\nnotum medullarum calorem, ille laudatur, ille praedicatur beatus,\nqui, statim ut coeperit cogitare, interficit cogitatus et\nelidit eos ad petram; petra autem est Christus.\n0 quotiens in heremo constitutus et in illa uasta solitudine,\nquae exusta solis ardoribus horridum monachis praestat\nhabitaculum, putaui me Romanis interesse deliciis!\n\n\n\n\n\n\nsedebam solus, quia amaritudine repletus eram. horrebam sacco\nmembra deformis, squalida cutis situm Aethiopicae carnis\nadduxerat. cotidie lacrimae, cotidie gemitus et, si quando repugnantem\nsomnus inminens oppressisset, nuda humo uix ossa\nhaerentia conlidebam.\nde cibis uero et potu taceo, cum etiam\nlanguentes aqua frigida utantur et coctum aliquid accepisse\nluxuriae sit. ille igitur ego, qui ob gehennae metum tali me\ncarcere ipse damnaueram, scorpionum tantum socius et ferarum,\nsaepe choris intereram puellarum. pallebant ora ieiuniis\net mens desideriis aestuabat in frigido corpore et ante hominem\nsuum iam carae praemortua sola libidinum incendia\nbulliebant.\nitaque omni auxilio destitutus ad Iesu iacebam\npedes, rigabam lacrimis, crine tergebam et repugnantem carnem\nebdomadarum inedia subiugabam. non erubesco infelicitatis\nmeae, quin potius plango non esse, quod fuerim. memini\nme clamantem diem crebro iunxisse cum nocte nec prius a\npectoris cessasse uerberibus, quam domino rediret increpante\ntranquillitas. ipsam quoque cellulam meam quasi cogitationum\n\n\n\n\n\n\nconsciam pertimescebam et mihimet iratus et rigidus solus\ndeserta penetrabam.\nsicubi concaua uallium, aspera montium,\nrupium praerupta cernebam, ibi meae orationi locus, illud\nmiserrimae carnis ergastulum; et, ut mihi ipse testis est dominus,\npost multas lacrimas, post caelo oculos inhaerentes\nnonnumquam uidebar mihi interesse agminibus angelorum\net laetus gaudensque cantabam: post te in odorem unguentorum\ntuorum currimus.\nSi autem haec sustinent illi, qui exeso corpore solis\ncogitationibus oppugnantur, quid patitur puella, quae deliciis\nfruitur? nempe illud apostoli: uiuens mortua est. si quid\nitaque in me potest esse consilii, si experto creditur, hoc\nprimum moneo, hoc obtestor, ut sponsa Christi uinum fugiat\npro ueneno.\nhaec aduersus adulescentiam prima arma sunt daemonum.\nnon sic auaritia quatit, inflat superbia, delectat ambitio.\nfacile aliis caremus uitiis; hic hostis intus inclusus est.\nquocumque pergimus, nobiscum portamus inimicum. -uinum\net adulescentia duplex incendium uoluptatis. quid oleum\nflammae adicimus? quid ardenti corpusculo fomenta ignium\nministramus?\nPaulus ad Timotheum: iam noli, inquit, aquam\n\n\n\n\n\n\nbibere, sed uinum modicum utere propter stomachum\net frequentes tuas infirmitates. uide, quibus causis uini\npotio concedatur: uix hoc stomachi dolor et frequens meretur\ninfirmitas. et ne nobis forsitan de aegrotationibus blandiremur,\nmodicum praecepit esse sumendum, medici potius consilio quam\napostoli -licet et apostolus sit medicus spiritalis — et, ne Timotheus\ninbecillitate superatus euangelii praedicandi non posset\nhabere discursus. alioquin se dixisse meminerat et: uinum,\nin quo est luxuria, et: bonum est homini uinum non\nbibere et carnem non manducare.\nNoe uinum bibit et\ninebriatus est rudi adhuc saeculo; et tunc primum plantauit\nuineam: inebriare uinum forsitan nesciebat. et ut intellegas\nscripturae in omnibus sacramentum — margarita quippe est.\nsermo dei et ex omni parte forari potest — post ebrietatem\nnudatio femorum subsecuta est, libido iuncta luxuriae. prius\nuenter et statim cetera; manducauit enim populus et\nbibit, et surrexerunt ludere.\nLoth, amicus dei, in monte\nsaluatus et de tot milibus populis solus iustus inuentus\n\n\n\n\n\n\ninebriatur a filiabus suis; et licet putarent genus hominum\ndefecisse et hoc facerent liberorum magis desiderio quam\nlibidinis, tamen uirum iustum sciebant hoc nisi ebrium non\nesse facturum; denique, quid fecerit, ignorauit: et — quamquam\nuoluntas non sit in crimine, error in culpa est — inde nascuntur\nMoabitae et Ammanitae, inimici Israhel, qui usque ad\nquartam et decimam progeniem et usque in aeternum non\ningrediuntur ecclesiam dei.\nHelias, cum lezabel fugeret et sub quercu fessus iaceret,\nueniente ad se angelo suscitatur et dicitur ei: \\'surge et manduca\\'.\net respexit, et ecce ad caput eius panis olyrae\net uas aquae.\nreuera non poterat deus conditum ei merum mittere\net ex oleo cibos et carnes contusionemutatasPHeliseus filios\nprophetarum inuitat ad prandium et herbis agrestibus eos\nalens consonum prandentium audit clamorem: mors in olla.\nhomo dei. non iratus est cocis — lautioris enim mensae consuetudinem\nnon habebat -, sed farina desuper iacta amaritudinem\ndulcorauit eadem spiritus uirtute, qua Moyses mutauerat\n\n\n\n\n\n\nMerra.\nnecnon et illos, qui ad se conprehendendum uenerant,\noculis pariter ac mente caecatos, cum Samariam nescios\ninduxisset, qualibus epulis refici imperarit, ausculta: pone\neis panem et aquam: et manducent et bibant et remittantur\nad dominum suum.\npotuit et Danihelo de regis\nferculis opulentior mensa transferri, sed Ambacum messorum\nprandium portat, arbitror, rusticanum. ideoque et \\'desideriorum\nuir\\' appellatus est, quia panem desiderii non manducauit\net uinum concupiscentiae non bibit.\nInnumerabilia sunt scripturis respersa diuinis, quae\ngulam damnent et simplices cibos praebeant; uerum quia nunc\nnon est propositum de ieiuniis disputare et uniuersa exsequi\nsui est tituli et uoluminis, haec sufficiant pauca de plurimis.\nalioquin ad exemplum horam poteris tibi ipsa colligere, quomodo\net primus de paradiso homo uentri magis oboediens\nquam deo in hanc lacrimarum deiectus est uallem et ipsum\ndominum fame satanas temptauerit in deserto et apostolus\nclamitet: esca uentri et uenter escae, deus autem et\n\n\n\n\n\n\nhunc et illa destruet, et de luxuriosis: quorum deus uenter\nest. id enim colit unusquisque, quod diligit. ex quo sollicite\nprouidendum est, ut, quos saturitas de paradiso expulit,\nreducat esuries.\nQuodsi uolueris respondere te nobili stirpe generatam,\nsemper in deliciis, semper in plumis, non posse a uino et\nesculentioribus cibis abstinere nec his legibus uiuere districtius,\nrespondebo: uiue ergo lege tua, quae dei non potes\\'. non\nquo deus, uniuersitatis creator et dominus, intestinorum nostrorum\nrugitu et inanitate uentris pulmonumque delectetur\nardore, sed quo aliter pudicitia tuta esse non possit.\nIob deo\ncarus et testimonio ipsius inmaculatus et simplex, audi, quid\nde diabolo suspicetur: uirtus eius in lumbis et potestas\neius in umbilico. honeste uiri mulierisque genitalia inmutatis\nsunt appellata nominibus.\nunde et de lumbis Dauid super\nsedem eius promittitur esse sessurus; et septuaginta et quinque\nanimae introierunt Aegyptum, quae exierunt de femore\nIacob, et postquam conluctante deo latitudo femoris eius\nemarcuit, a liberorum opere cessauit; et qui pascha facturus\nest, accinctis mortificatisque lumbis facere praecipitur; et ad\nIob dicitdeus: accingere sicut uir lumbos tuos; etIohannes\n\n\n\n\n\n\nzona pellicia cingitur; et apostoli iubentur accinctis lumbis\nhabere in manibus euangelii lucernas.\nad Hierusalem uero,\nquae respersa sanguine in campo inuenitur erroris, in Ezechiel\ndicitur: non est praecisus umbilicus tuus. omnis igitur\naduersus uiros diaboli uirtus in lumbis est, omnis in umbilico\ncontra feminas fortitudo.\nVis scire ita esse, ut dicimus? accipe exempla. Sampson\nleone fortior, saxo durior et qui unus et nudus mille est persecutus\narmatos, in Dalilae mollescit amplexibus; Dauid secundum\ncor domini electus et qui uenturum Christum sancto\nsaepe ore cantauerat, postquam deambulans super tectum\ndomus suae Bersabee captus est nuditate, adulterio iunxit\nhomicidium.\nubi et illud breuiter adtende, quod nullus sit,\netiam in domo, tutus aspectus. quapropter ad deum paenitens\nloquitur: tibi soli peccaui et malum coram te feci. rex\nenim alium non timebat. Salomon, per quem se cecinit ipsa\nsapientia, qui disputauit a cedro Libani usque ad hysopum,\nquae exit per parietem, recessit a domino, quia amator\nmulierum fuit. et ne aliquis etiam de sanguinis sibi\n\n\n\n\n\n\npropinquitate confideret, in inlicitum Thamar sororis Amnon frater\nexarsit incendium.\nPiget dicere, quot cotidie uirgines ruant, quantas de\nsuo gremio mater perdat ecclesia, super quot sidera superbus\ninimicus ponat thronum suum, quot petras excauet et habitet\ncoluber in foraminibus earum. uideas plerasque uiduas ante\nquam nuptas infelicem conscientiam mentita tantum ueste\nprotegere, quas nisi tumor uteri et infantum prodiderit uagitus,\nerecta ceruice et ludentibus pedibus incedunt.\naliae uero\nsterilitatem praebibunt et necdum sati hominis homicidium\nfaciunt. nonnullae, cum se senserint concepisse de scelere,\naborti uenena meditantur et frequenter etiam ipsae commortuae\ntrium criminum reae ad inferos perducuntur, homicidae sui,\nChristi adulterae, necdum nati filii parricidae.\nistae sunt, quae\nsolent dicere: \\'omnia munda mundis. sufficit mihi conscientia\nmea. cor mundum desiderat deus. cur me abstineam a\n\n\n\n\n\n\ncibis, quos deus creauit ad utendum?\\' et si quando lepidae\net festiuae nolunt uideri et se mero ingurgitauerint, ebrietati\nsacrilegium copulantes aiunt: \\'absit, ut ego me a Christi sanguine\nabstineam.\\' et quam uiderint tristem atque pallentem,\nmiseram et monacham et Manicheam uocant, et consequenter;\nI tali enim proposito ieiunium heresis est.\nhae sunt, quae per\npublicum notabiliter incedunt et furtiuis oculorum nutibus\nadulescentium gregem post se trahunt, quae semper audiunt\nper prophetam: facies meretricis facta est tibi, inpudorata\nes tu.\npurpura tantum in ueste sit tenuis et laxius, ut\ncrines decidant, ligatum caput, soccus uilior et per umeros\nmaforte uolitans, strictae manicae bracchiis adhaerentes et\nsolutis genibus fractus incessus: haec est apud illas tota uirginitas.\nhabeant istiusmodi laudatores suos et sub uirginali\nnomine lucrosius pereant: libenter talibus non placemus.\nPudet dicere, pro nefas! triste, sed uerum est: unde in\necclesias agapetarum pestis introiit? unde sine nuptiis aliud\n\n\n\n\n\n\n\n\n\n\nnomen uxorum? immo unde nouum concubinarum genus? plus\ninferam: unde meretrices uniuirae? eadem domo, uno cubiculo,\nsaepe uno tenentur et lectulo, et suspiciosos nos uocant,\nsi aliquid aestimemus.\nfrater sororem uirginem deserit, caelibem\nspernit uirgo germanum, et, cum in eodem proposito\nesse se simulent, quaerunt alienorum spiritale solacium, ut\ndomi habeant carnale commercium. istiusmodi homines in Prouerbiis\nSalomonis arguit deus dicens: alligabit quis ignem\nin sinu et uestimenta eius non conburentur? aut ambulabit\nsupra carbones ignis et pedes illius non ardebunt?\nExplosis igitur et exterminatis bis, quae nolunt esse\nuirgines, sed uideri, nunc ad te mihi omnis dirigitur oratio,\nquae quanto prima Romanae urbis uirgo nobilis esse coepisti,\ntanto tibi amplius laborandum est, ne et praesentibus bonis\ncareas et futuris. et quidem molestias nuptiarum et incerta\nconiugii de domestico exemplo didicisti, cum soror tua\n\n\n\n\n\n\nBlesilla aetate maior, sed proposito minor, post acceptum maritum\nseptimo mense uiduata est.\no mfelix humana condicio et futuri\nnescia! et uirginitatis coronam et nuptiarum perdidit\nuoluptatem. et quamquam secundum pudicitiae gradum teneat,\ntamen quas illam per momenta sustinere aestimas cruces\nspectantem cotidie in sorore, quod ipsa perdiderit, et, cum\ndifficilius experta careat uoluptate, minorem continentiae habere\nmercedem? sit tamen et illa secura, sit gaudens: centesimus\net sexagesimus fructus de uno sunt semine castitatis.\nNolo habeas consortia matronarum, nolo ad nobilium\naccedas domos, nolo te frequenter uidere, quod contemnens\nuirgo esse uoluisti. si sibi solent adplaudere mulierculae de\niudicibus uiris et in aliqua positis dignitate, si ad imperatoris\nuxorem concurrit ambitio salutantum, cur tu facias iniuriam\nuiro tuo? ad hominis coniugem dei sponsa quid properas?\ndisce in hac parte superbiam sanctam, scito te illis esse meliorem.\nneque uero earum te tantum cupio declinare congressus,\nquae maritorum inflantur honoribus, quas eunuchorum\n\n\n\n\n\n\n\n\ngreges saepiunt et in quarum uestibus adtenuata in filum\nmetalla texuntur, sed etiam eas fuge, quas uiduas necessitas\nfecit, non quo mortem optare debuerint maritorum, sed quo I\ndatam occasionem pudicitiae libenter arripere. nunc uero\ntantum ueste mutata pristina non mutatur ambitio. praecedit\ncaueas basternarum ordo semiuir et rubentibus buccis cutis\nfarsa distenditur, ut eas putes maritos non amisisse, sed\nquaerere.\nplena adulatoribus domus, plena conuiuis. clerici\nipsi, quos et magisterio esse oportuerat et timori, osculantur\ncapita patronarum et extenta manu, ut benedicere eos putes\nuelle, si nescias, pretium accipiunt salutandi. illae interim,\nquae sacerdotes suo uident indigere praesidio, eriguntur in\nsuperbiam et, quia maritorum expertae dominatum uiduitatis\npraeferunt libertatem, castae uocantur et nonnae et post cenam\ndubiam apostolos somniant.\nSint tibi sociae, quas uideris quod ieiunia tenuant,\nquibus pallor in facie est, quas et aetas probauit et uita, quae\ncotidie in cordibus suis canunt: ubi pascis? ubi cubas in\n\n\n\n\n\n\nmeridie? quae ex affectu dicunt: cupio dissolui et esse\ncum Christo. esto subiecta parentibus: imitare sponsum\ntuum. rarus sit egressus in publicum: martyres tibi quaerantur\nin cubiculo tuo. numquam causa deerit procedendi, si semper,\nquando (necesse, quando non) necesse est, processura sis.\nmoderatus\ncibus et numquam uenter repletus. plurimae quippe sunt,\nquae, cum uino sint sobriae, ciborum largitate sunt ebriae. ad\norationem tibi nocte surgenti non indigestio ructum faciat, sed\ninanitas. crebrius lege et disce quam plurima. tenenti codicem\nsomnus obrepat et cadentem faciem pagina sancta suscipiat. sint\ntibi cotidiana ieiunia et refectio satietatem fugiens. nihil prodest\nbiduo triduoque transmisso uacuum portare uentrem, si pariter\nobruitur, si conpensatur saturitate ieiunium. ilico mens repleta\ntorpescit et inrigata humus spinas libidinum germinat.\nsi quando\nsenseris exteriorem hominem florem adulescentiae suspirare et\naccepto cibo cum te in lectulo conpositam dulcis libidinum\npompa concusserit, arripe scutum fidei, in quo ignitae diaboli\nextinguuntur sagittae. omnes adulterantes, quasi clibanus\ncorda eorum. at tu Christi comitata uestigiis et sermonibus.\neius intenta dic: nonne cor nostrum erat ardens in uia,\n\n\n\n\n\n\ncum aperiret nobis Iesus scripturas? et illud: ignitum\neloquium tuum, et seruus tuus dilexit illud.\ndifficile est humanam animam non amare et necesse est, ut\nin quoscumque mens nostra trahatur affectus, carnis amor spiritus\namore superatur; desiderium desiderio restinguitur. quidquid\ninde minuitur, hinc crescit. quin potius semper ingemina:\nsuper lectum meum in noctibus quaesiui, quem\ndilexit anima mea. mortificate, ait apostolus, membra\nuestra super terram. unde etipse confidenteraiebat: uiuo\nautem iam non ego, uiuit autem in me Christus.\nqui\nmortificauit membra sua et in imagine perambulabat, non timet\ndicere: factus sum tamquam uter in pruina; quidquid\nenim in me fuit umoris, excoctum est, et: infirmata sunt\nin ieiunio genua mea, et: oblitus sum manducare\npanem meum; auoce gemitus mei adhaesitosmeum\ncarni meae.\nEsto cicada noctium.laua per singulas noctes lectum tuum,\nin lacrimis stratum tuum riga. uigila et flere sicut passer in\n\n\n\n\n\n\nsolitudine. psalle spiritu, psalle et mente: benedic, anima mea,\ndominum et ne obliuiscaris omnes retributiones\neius, qui propitiatur cunctisiniquitatibustuis, qui\nsanatomnesinfirmitates tuas et redimit ex corruptioneuitamtuam.\nquis nostrum ex corde dicere potest: quia\ncinerem quasi panem manducaui et potionem meam\ncum fletu miscebam? an non flendum est, non gemendum,\ncum me rursus serpens inuitat ad inlicitos cibos? cum de\nparadiso uirginitatis eiectum tunicis uult uestire pelliciis, quas\nHelias ad paradisum rediens proiecit in terram? quid mihi et\nuoluptati, quae in breui perit? quid cum hoc dulci et mortifero\ncarmine sirenarum?\nnolo illi subiacere sententiae, quae\nin hominem est lata damnatum: in doloribus et anxietatibus\nparies, mulier — lexistanonmea est —, et ad uirum\nconuersio tua. sit conuersio illius ad maritum, quae uirum\nnon habet Christum, et ad extremum \\'morte morieris\\'\nfinis iste coniugii: meum propositum sine sexu est. habeant\n\n\n\n\n\n\nnuptiae suum tempus et titulum: mihi uirginitas in Maria\ndedicatur et Christo.\nDicat aliquis: (et audes nuptiis detrahere, quae a domino\nbenedictae sunt?\\' non est detrahere nuptiis, cum illis\nuirginitas antefertur. nemo malum bono conparat. glorientur\net nuptae, cum a uirginibus sunt secundae. crescite, ait,\net multiplicamini et replete terram. crescat et multiplicetur\nille, qui inpleturus est terram: tuum agmen in caelis\nest.\ncrescite et multiplicamini. hoc expletur edictum\npost paradisum et nuditatem et ficus folia auspicantia pruriginem\nnuptiarum. nubat et nubatur ille, qui in sudore faciei\ncomedit panem suum, cui terra tribulos generat et spinas,\ncuius herba sentibus suffocatur: meum semen centena fruge\nfecundum est. non omnes capiunt uerbum dei, sed hi,\nquibus datum est. alium eunuchum necessitas faciat, me\nuoluntas.\ntempus amplexandi et tempus abstinendi\nmanus a conplexu; tempus mittendi lapides et tempus\ncolligendi. postquam de duritia nationum generati sunt\nfilii Abraham, coeperunt sancti lapides uolui super terram.\npertranseunt quippe mundi istius . turbines et in curru dei\nrotarum celeritate uoluuntur. consuant tunicas, qui inconsutam\n\n\n\n\n\n\ndesursum tunicam perdiderunt, quos uagitus delectat infantum\nin ipso lucis exordio fletu lugente, quod nati sunt.\nEua in\nparadiso uirgo fuit; post pellicias tunicas initium nuptiarum.\ntua regio paradisus. serua, quod nata es, et dic: reuertere,\nanima mea, in requiem tuam. et ut scias uirginitatem\nesse naturae, nuptias post delictum: uirgo nascitur caro de\nnuptiis in fructu reddens, quod in radice perdiderat. exi\nuirga de radice Iesse et flos de radice ascendet.\nuirga mater est domini, simplex, pura, sinceris nullo extrinsecus\ngermine cohaerente et ad similitudinem dei unione fecunda.\nuirgae flos Christus est dicens: ego flos campi et\nlilium conuallium. qui et in alio loco lapis praedicatur\nabscisus de monte sine manibus significante prophetia uirginem\nnasciturum esse de uirgine. manus quippe accipiuntur\npro opere nuptiarum, ut ibi: sinistra eius sub capite\nmeo et dextera eius amplexabitur me.\nin huius sensus\ncongruit uoluntatem etiam illud, quod animalia, quae a Noe\nbina in arcam inducuntur, inmunda sunt — inpar numerus\n\n\n\n\n\n\nest mundus —; quod Moyses et Iesus Naue nudis in sanctam\nterram pedibus iubentur incedere et discipuli sine calciamentorum\nonere et uinculis pellium ad praedicationem euangelii\ndestinantur; quod milites uestimentis Iesu sorte diuisis\ncaligas non habuere, quas tollerent. nec enim poterat habere\ndominus, quod prohibuerat in seruis.\nLaudo nuptias, laudo coniugium, sed quia mihi uirgines generant:\nlego de spinis rosas, de terra aurum, de conca margaritum.\nnumquid, qui arat, tota die arabit? nonne et laboris sui\nfruge laetabitur? plus honorantur nuptiae, quando, quod de illis\nnascitur, plus amatur. quid inuides, mater, filiae? tuo lacte nutrita\nest, tuis educta uisceribus in tuo adoleuit sinu, tu illam sedula\npietate seruasti: indignaris, quod noluit militis uxor esse,\nsed regis? grande tibi beneficium praestitit: socrus dei esse\ncoepisti.\nde uirginibus, inquit apostolus, praeceptum\ndomini non habeo: cur? quia, et ipse ut esset uirgo, non\nfuit imperii, sed propriae uoluntatis. neque enim audiendi sunt,\nqui eum uxorem habuisse confingunt, cum de continentia\n\n\n\n\n\n\ndisserens et suadens perpetuam castitatem intulerit: uolo autem\nomnes esse sicut me ipsum, et infra: dico autem innuptis\net uiduis: bonum est illis, si sic permaneant,\nsicut t et ego, et in alio loco: numquid non habemus\npotestatem uxores circumducendi sicut et ceteri\napostoli?\nquare ergo non habet domini de uirginitate praeceptum?\nquia maioris est mercis, quod non cogitur et offertur,\nquia, si fuisset uirginitas imperata, nuptiae uidebantur ablatae\net durissimum erat contra naturam cogere angelorumque uitam\nab hominibus extorquere et id quodam modo damnare, quod\nconditum est.\nAlia fuit in ueteri lege felicitas. beatus, qui habet\nsemen in Sion et domesticos in Hierusalem, et\nmaledicta sterilis, quae non pariebat, et: filii tui sicut\nnouella oliuarum in circuitu mensae tuae, et repromissio\ndiuitiarum, et: non erit infirmus in tribubus\ntuis.\nnunc dicitur: \\'ne te lignum arbitreris aridum; habes\nlocum pro filiis et filiabus in caelestibus sempiternum\\'; nunc\nbenedicuntur pauperes et Lazarus diuiti praefertur in purpura;\n\n\n\n\n\n\nnunc, qui infirmus est, fortior est. uacuus erat orbis et, ut\nde typis taceam, sola erat benedictio liberorum.\npropterea et\nAbraham iam senex Cetturae copulatur et Iacob mandragoris\nredimitur et conclusam uuluam in ecclesiae figuram Rachel\npulchra conqueritur. paulatim uero increscente segete messor\ninmissus est. uirgo Helias, Helisaeus uirgo, uirgines multi filii\nprophetarum. Hieremiae dicitur: et tu accipias uxorem.\nsanctificatus in utero captiuitate propinquante uxorem prohibetur\naccipere.\naliis uerbis id ipsud apostolus loquitur: existimo\nergo hoc bonum esse propter instantem necessitatem,\nquoniam bonum est homini sic esse.\nquae est ista necessitas, quae auferet gaudia nuptiarum? tempus\nbreuiatum est; reliquum est, ut et qui habent\nuxores sic sint, quasi non habentes.\nin proximo est\nNabuchodonosor: promouit se leo de cubili suo. quo mihi\nsuperbissimo regi seruitura coniugia? quo paruulos, quos propheta\nconploret dicens: adhaesit lingua lactantis ad\nfaucem ipsius in siti. paruuli postulauerunt panem\net, qui frangeret eis, non e.rat?\ninueniebatur ergo, ut\n\n\n\n\n\n\ndiximus, in uiris tantum hoc continentiae bonum et in doloribus\niugiter Eua pariebat.\npostquam uero uirgo concepit in\nutero et peperit nobis puerum, cuius principatus in umero\neius, deum fortem, patrem futuri saeculi, soluta maledictio\nest. mors per Euam, uita per Mariam. ideoque et ditius uirginitatis\ndonum fluxit in feminas, quia coepit a femina. statim\nut filius dei ingressus est super terram, nouam sibi familiam\ninstituit, ut, qui ab angelis adorabatur in caelo, haberet\nangelos et in terris.\ntunc Olofernae caput Iudith continens\namputauit; tunc Aman, quod interpretatur \\'iniquitas\\', suo igne\nconbustus est; tunc Iacobus et Iohannes relicto patre, rete,\nnauicula secuti sunt saluatorem affectum sanguinis et uincula\nsaeculi et curam domus pariter relinquentes; tunc primum\nauditum est: qui uult uenire post me, neget se ipsum\nsibi et tollat crucem suam et sequatur me. nemo\nenim miles cum uxore pergit ad proelium.\ndiscipulo ad sepulturam\npatris ire cupienti non permittitur. uulpes foueas\nhabent et uolucres caeli nidos; filius autem hominis\nnon habet, ubi caput reclinet: ne forsitan\n\n\n\n\n\n\ncontristeris, si anguste manseris. qui sine uxore est, sollicitus\nest ea, quae domini sunt, quomodo placeat deo, qui\nautemcumuxoreest, sollicitusest, quae sunt huius\nmundi, quomodo placeat uxori. diuisa est mulier\net uirgo: quae non est nupta, cogitat, quae sunt\ndomini, ut sit sancta corpore et spiritu; nam quae\nnupta est, cogitat, quae sunt mundi, quomodo placeat\nuiro.\nQuantas molestias habeant nuptiae et quot sollicitudinibus\nuinciantur, in eo libro, quem aduersus Heluidium de\nbeatae Mariae perpetua uirginitate edidimus, puto breuiter\nexpressum. nunc eadem replicare perlongum est et, si cui\nplacet, de illo potest haurire fonticulo.\nuerum, ne penitus uidear\nomisisse, nunc dicam, quod, cum apostolus sine intermissione\norare nos iubeat et, qui in coniugio debitum soluit,\norare non possit, aut oramus semper et uirgines sumus, aut\norare desinimus, ut coniugio seruiamus. et si nupserit,\ninquit, uirgo, non peccat; tribulationem tamen carnis\nhabebunt huiusmodi.\net in principio libelli praefatus\nsum me de angustiis nuptiarum aut nihil omnino aut pauca\ndicturum et nunc eadem admoneo. at, si tibi placet scire,\nquot molestiis uirgo libera, quot uxor adstricta sit, lege\n\n\n\n\n\n\nTertulliani ad amicum philosophum et de uirginitate alios libellos\net beati Cypriani uolumen egregium et papae Damasi super\nhac re uersu prosaque conposita et Ambrosii nostri quae\nnuper ad sororem scripsit opuscula. in quibus tanto se fudit\neloquio, ut, quidquid ad laudem uirginum pertinet, exquisierit,\nordinarit, expresserit.\nNobis diuerso tramite inceditur: uirginitatem non efferimus,\nsed seruamus. nec sufficit scire, quod bonum est, nisi\ncustodiatur adtentius, quod electum est, quia illud iudicii est,\nhoc laboris, et illud commune cum pluribus, hoc cum paucis.\nqui perseuerauerit, inquit, usqueadfinem, liicsaluus\nerit et: multi uocati, pauci autem electi.\nitaque obtestor\nte coram deo et Christo Iesu et electis angelis eius, ne\nuasa templi, quae solis sacerdotibus uidere concessum est,\nfacile in publicum proferas, ne sacrarium dei quisquam profanus\ninspiciat. Ozias arcam, quam non licebat, adtingens subita\nmorte prostratus est. neque enim aureum uas et argenteum\ntam carum deo fuit, quam templum corporis uirginalis.\n\n\n\n\n\n\npraecessit umbra, nunc ueritas est.\ntu quidem simpliciter\nloqueris et ignotos quoque blanda non despicis, sed aliter\ninpudici uident oculi. non norunt animae pulchritudinem considerare,\nsed corporum. Ezechias thesaurum dei monstrat\nAssyriis, sed Assyrii uidere, quod cuperent. denique frequentibus\nbellis Iudaea conuulsa uasa primum domini capta atque\ntranslata sunt et inter epulas et concubinarum greges, quia\npalma uitiorum est honesta polluere, Baltasar potat in fialis.\nNe declines aurem tuam in uerba mala. saepe indecens\naliquid loquentes temptant mentis arbitrium. si libenter audias,\nuirgo, quod dicitur, si ad ridicula quaeque soluaris, quidquid\ndixeris, laudant; quidquid negaueris, negant. facetam uocant\net sanctam et in qua nullus sit dolus, caece uera Christi\nancilla\\' dicentes, \\'ecce tota simplicitas, non ut illa horrida,\nturpis, rusticana, terribilis et quae ideo forsitan maritum inuenire\nnon potuit\\'.\nnaturali ducimur malo: adulatoribus nostris\nlibenter fauemus et, quamquam nos respondeamus indignos et\n\n\n\n\n\n\ncalidus rubor ora perfundat, tamen ad laudem suam intrinsecus\nanima laetatur. sponsa Christi arca est testamenti extrinsecus\net int.rinsecus deaurata, custos legis domini. sicut in illa nihil\naliud fuit nisi tabulae testamenti, ita et in te nullus sit extrinsecus\ncogitatus. super hoc propitiatorio quasi super cheru-\nIbim sedere uult dominus.\nmittit discipulos suos, ut in pullo\nasinae curis te saecularibus soluant, ut paleas et lateres\nAegypti derelinquens Moysen sequaris in heremo et terram\nrepromissionis introeas. nemo sit, qui prohibeat, non mater,\nnon soror, cognata, germanus; dominus te necessariam habet.\nquod si uoluerint inpedire, timeant flagella Pharaonis, qui\npopulum dei ad colendum eum nolens dimittere passus est\nilla, quae scripta sunt.\nIesus ingressus templum omnia, quae\ntempli non erant, proiecit. deus enim zelotes est et non uult\ndomum patris fieri speluncam latronum. alioquin, ubi aera\nnumerantur, ubi sunt caueae columbarum et simplicitas enecatur,\nubi in pectore uirginali saecularium negotiorum cura\naestuat, statim uelum templi scinditur; sponsus consurgit iratus\net dicit: relinquetur uobis domus uestra deserta.,\nlege euangelium et uide, quomodo Maria ad pedes domini\nsedensMarthae studio praeferatur- et certeMartha sedulo hospitalitatis\nofficio domino atque discipulis conuiuium praeparabat â€“:\nMartha, inquit, Martha, sollicita es et turbaris\ncirca plurima; pauca autem necessaria sunt aut\nunum. Maria bonam partem elegit, quae non auferetur\nab ea. esto et tu Maria, cibis praeferto doctrinam.\nsorores tuae cursitent et quaerant, quomodo Christum hospitem\nhabeant; tu insemel saeculi onere proiecto sede ad\npedes domini et dic: \\'inueni eum, quem quaerebat anima\nmea; tenebo eum et non dimittam eum\\', et ille respondeat:\nuna est columba mea, perfecta mea; una est\nmatri suae, electa genitrici suae, caelesti uidelicet\nHierusalem. I\nSemper te cubiculi tui secreta custodiant, semper tecum\nsponsus ludat intrinsecus. oras: loqueris ad sponsum; legis:\nille tibi loquitur et, cum te somnus oppresserit, ueniet post\nparietem et mittet manum suam per foramen et tanget uentrem\n\n\n\n\n\n\ntuum, et tremefacta consurges et dices: uulnerata caritatis\nego sum, et rursus ab eo audies: hortus conclusus\nsoror mea sponsa; hortus conclusus, fons signatus.\ncaue ne domum exeas, ne uelis uidere filias regionis\nalienae, quamuis fratres habeas patriarchas et Israhel parente\nlaeteris: Dina egressa corrumpitur. nolo te sponsum quaerere\nper plateas, nolo circumire angulos ciuitatis. dicas licet:\nsurgam et circumibo in ciuitate, in foro et in plateis\net quaeram, quem dilexit anima mea, et interroges:\nnumquid, quem dilexit anima mea, uidistis?\nnemo tibi respondere dignabitur.\nsponsus in plateis non potest\ninueniri â€” arta et angusta uia est, quae ducit ad\nuitam - ; denique sequitur: quaesiui eum et non inueni\neum, uocaui eum et non respondit mihi. atque utinam\nnon inuenisse sufficiat! uulneraberis, nudaberis et gemebundanarrabis:inuenerunt\nme eustodesqui circumeunt\nciuitatem; percusserunt me, uulnerauerunt me,\ntulerunt theristrum meum a me.\nsi autem hoc exiens\n\n\n\n\n\n\n\n\npatitur illa, quae dixerat: ego dormio et cor meum uigilat\net: fasciculus stactae fratruelis meus mihi,\nin medio uberum meorum commorabitur, quid de\nnobis fiet, quae adhuc adulescentulae sumus, quae sponsa I\nintrante cum sponso remanemus extrinsecus?\nzelotypus est\nIesus, non uult ab aliis uideri faciem tuam. excuses licet\natque causeris: \\'adducto uelamine ora contexi, te quaesiui,\ntibi dixi: adnnntia mihi. quem dilexit anima mea,\nubi pascis. ubi cubas in meridie, ne quando fiam\nsicut cooperta super greges sodalium tuorum,\\'\nindignabitur, tumebit et dicet: si non cognoueris temet\nipsam, o pulchra in mulieribus, egredere tu in uestigiis\ngregum et pasce haedos tuos in tabernacu-I\nlis pastorum.\nsis , inquit, Cpulchra et inter omnes mulieresI\nspecies tua diligatur ab sponso, nisi te cognoueris et omni\ncustodia seruaueris cor tuum, nisi oculos iuuenum fugeris,1\negredieris de thalamo meo et pasces haedos, qui staturi sunt\na sinistris\\'.\\'\nItaque, mi Eustochia, filia, domina, conserua, germana,\n— aliud enim aetatis, aliud meriti, illud religionis, hoc caritatis\nest nomen — audi Esaiam loquentem: populus meus,\nintra in cubicula tua, claude ostium tuum, abscondere\npusillum quantulum, donec pertranseat ira\ndomini.\nforis uagentur uirgines stultae, tu intrinsecus esto\ncum sponso, quia, si ostium cluseris et secundum euangelii\npraeceptum in occulto oraueris patrem tuum, ueniet et pulsabit\net dicet: ecce ego sto ante ianuam et pulso. si quis\nmihi aperuerit, intrabo et cenabo cum eo et ipse\nmecum, et tu statim sollicita respondebis: uox fratruelis\nmei pulsantis: aperi mihi, soror mea, proxima\nmea, columba mea, perfecta mea. nec est, quod dicas:\ndispoliaui metunicammeam, quomodo induar eam?\nlaui pedes meos, quomodo inquinabo eos?\nilico surge\net aperi, ne te remorante pertranseat et postea conqueraris\ndicens: aperui ego fratrueli meo, fratruelis meus\n\n\n\n\n\n\npertransiit. quid enim necesse est, ut cordis tui ostia\nclausa sint sponso? aperiantur Christo, claudantur diabolo\nsecundum illud: si spiritus potestatem habentis ascenderit\nsuper te, locum ne dederis ei.\nDanihel in cenaculo\nsuo — neque enim manere poterat in humili — fenestras\nad Hierusalem apertas habuit: et tu habeto fenestras\napertas, sed unde lumen introeat, unde uideas ciuitatem dei.\nne aperias illas fenestras, de quibus dicitur: mors intrauit\nper fenestras uestras.\nIllud quoque tibi uitandum est cautius, ne uanae gloriae\nardore capiaris. quomodo, inquit Iesus, potestis credere\ngloriam ab hominibus accipientes? uide, quale\nmalum sit, quod qui habuerit, non potest, credere.\nnos uero\ndicamus: quoniam gloriatio mea es tu, et: qui gloriatur,\nin domino glorietur, et: si adhuc hominibus\nplacerem, Christi seruus non essem, et: mihi\nabsit gloriari, nisi in cruce domini mei Iesu Christi,\nper quem mihi mundus crucifixus est et ego\nmundo, et illud: in te laudabimur tota die, et: in domino\nlaudabitur anima mea.\ncum facis elemosynam,\n\n\n\n\n\n\ndeus solus uideat. cum ieiunas, laeta sit facies tua. uestis\nnec satis munda nec sordida et nulla diuersitate notabilis,\nne ad te obuia praetereuntium turba consistat et digito demonstreris.\nfrater est mortuus, sororis est corpusculum deducendum:\ncaue ne, dum hoc saepius facis, ipsa moriaris.\nne\nsatis religiosa uelis uideri nec plus humilis, quam necesse\nest. ne gloriam fugiendo quaeras. plures enim paupertatis,\nmisericordiae atque ieiunii arbitros declinantes in hoc ipso\nplacere cupiunt, quod placere contemnunt; et mirum in modum\nlaus, dum uitatur, adpetitur. ceteris perturbationibus,\nquibus mens hominis gaudet, aegrescit, sperat et metuit, plures\ninuenio extraneos; hoc uitio pauci admodum sunt qui caruerint,\net ille est optimus, qui quasi in pulchro corpore rara\nnaeuorum sorde respergitur.\nneque uero moneo, ne de diuitiis\nglorieris, ne de generis nobilitate te iactes, ne te ceteris praeferas:\nscio humilitatem tuam, scio te ex affectu dicere: domine,\nnon est exaltatum cor meum neque elati sunt oculi\nmei. noui et apud te et apud matrem tuam superbiam, per\n\n\n\n\n\n\nquam diabolus cecidit, locum penitus non habere. unde et super\nea scribere supersedi. stultissimum quippe est docere, quod nouerit\nille, quem doceas.\nsed ne hoc ipsud tibi iactantiam generet, quod\nsaeculi iactantiam contempsisti, ne cogitatio tacita subrepat, ut,\nquia in auratis uestibus placere desisti, placere coneris in sordibus\net, quando in conuentu fratrum ueneris uel sororum, humili\nsedeas scabello, te causeris indignam, uocem ex industria quasi j\nconfecta ieiuniis tenues et deficientis imitata gressum umeris \\'\ninnitaris alterius.\nsunt quippe nonnullae exterminantes facies\nsuas, ut pareant hominibus ieiunare; quae, statim ut aliquem\nuiderint, ingemescunt, demittunt supercilium et operta facie\\'\nuix unum oculum liberant ad uidendum; uestis pulla, cingulum\nsacceum et sordidis manibus pedibusque uenter solus,\nquia uideri non potest, aestuat cibo; his cotidie psalmus ille\ncantatur: deus dissipauit ossa hominum sibi placentium.\naliae uirili habitu, ueste mutata, erubescunt feminae\nesse, quod natae sunt, crinem amputant et inpudenter erigunt\nfacies eunuchinas. sunt, quae ciliciis uestiuntur et cucullis\nfabrefactis, ut ad infantiam redeant, imitantur noctuas et bubones.\nSed ne tantum uidear disputare de feminis, uiros quoque\nfuge, quos uideris catenatos, quibus feminei contra apostolum\ncrines, hircorum barba, nigrum pallium et nudi in\npatientiam frigoris pedes. haec omnia argumenta sunt diaboli.\ntalem olim Antimum. talem nuper Sofronium Roma congemuit.\nqui postquam nobilium introierint domos et deceperint mulierculas\noneratas peccatis, semper discentes et numquam\nad scientiam ueritatis peruenientes, tristitiam\nsimulant et quasi longa ieiunia furtiuis noctium cibis protrahunt;\npudet reliqua dicere, ne uidear inuehi potius quam monere.\nsunt alii — de mei ordinis hominibus loquor —, qui\nideo ad presbyterium et diaconatum ambiunt, ut mulieres\nlicentius uideant. omnis his cura de uestibus, si bene oleant,\nsi pes laxa pelle non folleat. crines calamistri uestigio\nrotantur, digiti de anulis radiant et, ne plantas umidior\nuia spargat, uix inprimunt summa uestigia. tales cum uideris,\nsponsos magis aestimato quam clericos.\nquidam in\nhoc omne studium uitamque posuerunt, ut matronarum nomina,\ndomos moresque cognoscant. e quibus unum, qui.\nhuius artis est princeps, breuiter strictimque describam, quo\n\n\n\n\nfacilius magistro cognito discipulos recognoscas. cum sole\nfestinus exsurgit; salutandi ei ordo disponitur; uiarum conpendia\nrequiruntur et paene usque ad cubilia dormientium\nsenex inportunus ingreditur.\nsi puluillum uiderit, si mantele\nelegans, si aliquid domesticae supellectilis, laudat, miratur,\nadtrectat et se his indigere conquerens non tam inpetrat quam\nextorquet, quia singulae metuunt ueredarium urbis offendere.\nhuic inimica castitas, inimica ieiunia; prandium nidoribus probat\net \\'altilis\\', \\'γέρων\\' uulgo \\'ποππόζωv\\' nominatur.\nos barbarum\net procax et in conuicia semper armatum. quocumque te uerteris,\nprimus in facie est. quidquid nouum insonuerit, aut\nauctor aut exaggerator est famae. equi per horarum momenta\nmutantur tam nitidi, tam feroces, ut illum Thracii regis putes\nesse germanum.\nVariis callidus hostis pugnat insidiis. sapientior erat\n\n\n\n\n\n\ncoluber omnibus bestiis, quas fecerat dominus deus super\nterram. unde et apostolus: non, inquit, ignoramus eius\nastutias. nec affectatae sordes nec exquisitae munditiae\nconueniunt Christianis.\nsi quid ignoras, si quid de scripturis\ndubitas, interroga eum, quem uita commendat, excusat aetas,\nfama non reprobat, qui possit dicere: desponsaui enim\nuos uni uiro, uirginem castam exhibere Christo.\naut si non est, qui possit exponere, melius est aliquid nescire\nsecuram, quam cum periculo discere.\nmemento, quoniam\nin medio laqueorum ambulas et multae ueteranae uirgines\ncastitatis indubitatam in ipso mortis limine coronam perdidere\nde manibus. si quae ancillae sunt comites propositi tui, ne\nerigaris aduersus eas, ne infleris ut domina. unum sponsum\nhabere coepistis, simul psallitis Christo, simul corpus accipitis,\ncur mensa diuersa sit? prouocentur et aliae. honor uirginum\nsit inuitatio ceterarum.\nquodsi aliquam senseris infirmiorem\nin fide, suscipe, consolare, blandire et pudicitiam illius fac\nlucrum tuum. si qua simulat fugiens seruitutem, huic aperte\napostolum lege: melius est enim nubere quam uri.\n\n\n\n\n\n\neas autem uirgines uiduasque, quae otiosae et curiosae domus\ncircumeunt matronarum, quae rubore frontis adtrito parasitos\nuicere mimorum, quasi quasdam pestes abice. corrumpunt\nmores bonos confabulationes pessimae.\nnulla illis\nnisi uentris cura est et quae uentri proxima. istiusmodi hortari\nsolent et dicere: \\'mi catella, rebus tuis utere et.uiue, dum\nuiuis\\', et: \\'numquid filiis tuis seruas?\\' uinosae atque lasciuae\nquiduis mali insinuant ac ferreas quoque mentes ad delicias\nmolliunt et, cum luxuriatae fuerint in Christo, nubere\nuolunt habentes damnationem, quia primam\nfidem inritam fecerunt.\nnec tibi diserta multum uelis\nuideri aut lyricis festiua carminibus metro ludere. non delumbem\nmatronarum saliuam delicata secteris, quae nunc\nstrictis dentibus, nunc labiis dissolutis balbutientem linguam\nin dimidiata uerba moderantur rusticum putantes omne, quod\nnascitur. adeo illis adulterium etiam linguae placet. quae\n\n\n\n\nenim communicatio luci ad tenebras? qui consensus\nChristo et Belial? quid facit cum psalterio Horatius?\ncum euangeliis Maro? cum apostolo Cicero? nonne scandalizatur\nfrater, si te uiderit in idolio recumbentem? et licet\nomnia munda mundis et nihil reiciendum sit, quod\ncum gratiarum actione percipitur, tamen simul bibere\nnon debemus calicem Christi et calicem daemoniorum. referam\ntibi meae infelicitatis historiam.\nCum ante annos plurimos domo, parentibus, sorore,\ncognatis et, quod his difficilius est, consuetudine lautioris cibi\npropter caelorum me regna castrassem et Hierosolymam militaturus\npergerem, bybliotheca, quam mihi Romae summo studio\nac labore confeceram. carere non poteram. itaque miser\nego lecturus Tullium ieiunabam.\npost noctium crebras uigilias,\npost lacrimas, quas mihi praeteritorum recordatio peccatorum\nex imis uisceribus eruebat, Plautus sumebatur in manibus.\nsi quando in memet reuersus prophetam legere coepissem,\nsermo horrebat incultus et, quia lumen caecis oculis non\n\n\n\n\n\n\nuidebam, non oculorum putabam culpam esse, sed solis.\ndum ita\nme antiquus serpens inluderet, in media ferme quadragesima\nmedullis infusa febris corpus inuasit exhaustum et sine ulla\nrequie — quod dictu quoque incredibile sit — sic infelicia\nmembra depasta est, ut ossibus uix haererem. interim parabantur\nexsequiae et uitalis animae calor toto frigente iam\ncorpore in solo tantum tepente pectusculo palpitabat, cum\nsubito raptus in spiritu ad tribunal iudicis pertrahor, ubi tantum\nluminis et tantum erat ex circumstantium claritate fulgoris,\nut proiectus in terram sursum aspicere non auderem.\ninterrogatus\ncondicionem Christianum me esse respondi. et ille,\nqui residebat: \\'mentiris\\', ait, \\'Ciceronianus es, non Christianus;\nubi thesaurus tuus, ibi et cor tuum\\'. ilico obmutui\net inter uerbera — nam caedi me iusserat — conscientiae\nmagis igne torquebar illum mecum uersiculum reputans: in\ninferno autem quis confitebitur tibi? clamare tamen\ncoepi et heiulans dicere: miserere mei, domine, mise.\nrere mei. haec uox inter flagella resonabat. tandem ad\n\n\n\n\n\n\npraesidentis genua prouoluti, qui adstiterant, precabantur, ut ueniam\ntribueret adulescentiae, ut errori locum paenitentiae commodaret\nexacturus deinde cruciatum, si gentilium litterarum\nlibros aliquando legissem. ego, qui tanto constrictus articulo\nuellem etiam maiora promittere, deiurare coepi et nomen eius\nobtestans dicere: Momine, si umquam habuero codices saeculares,\nsi legero, te negaui\\'. in haec sacramenti uerba dimissus\nreuertor ad superos et mirantibus cunctis oculos aperio tanto\nlacrimarum imbre perfusos, ut etiam incredulis fidem facerent\nex dolore.\nnec uero sopor ille fuerat aut uaua somnia, quibus\nsaepe deludimur. teste est tribunal, ante quod iacui, iudicium\nteste est, quod timui — ita mihi numquam contingat talem incidere\nquaestionem! —, liuentes habuisse me scapulas, plagas\nsensisse post somnum et tanto dehinc studio diuina legisse,\nquanto mortalia ante non legeram.\nAuaritiae quoque tibi uitandum est malum, non quo\naliena non adpetas-hoc enim et publicae leges puniunt —, sed\nquo tua, quae sunt aliena, non serues. si in alieno, inquit,\n\n\n\n\n\n\nfideles non fuistis, quod uestrum est, quis dabit\nuobis? aliena nobis auri argentique sunt pondera, nostra\npossessio spiritalis est, de qua alibi dicitur: redemptio uiri\npropriae diuitiae.\nnemo potest duobus dominis\nseruire; aut enim unum odiet et alterum amabit,\naut unum patietur et alterum contemnet. non potestis\ndeo seruire et mammonae, id est diuitiis. nam\ngentili Syrorum lingua mammona \\'diuitiae\\' nuncupantur. cogitatio\nuictus spinae sunt fidei, radix auaritiae, cura gentilium.\nat dices: \\'puella sum delicata et quae meis manibus\nlaborare non possum. si ad senectam uenero, si aegrotare coepero,\nquis mei miserebitur?\\' audi ad apostolos loquentem\nIesum: ne cogitetis in corde uestro, quid manducetis,\nneque corpori uestro, quid induamini. nonne\nanima plus est quam esca et corpus plus est quam\nuestimentum? respicite uolatilia caeli, quoniam\nnon serunt neque metunt neque congregant in horrea\net pater uester caelestis pascit illa.\nsi uestis\ndefuerit, lilia proponentur; si esmieris, beatos audies pauperes\n\n\n\n\n\n\nr et esurientes; si aliquis adflixerit dolor, legito: propter hoc\nconplaceo mihi in infirmitatibus meis et: datus\nI est mihi stimulus carnis meae, angelus satanae,\nf qui me colafizet, ne extollar.\nlaetare in omnibus iudiciis\ndei; exultauerunt emm filiae Iudae in omnibus iudiciis\ntuis, domine. illa tibi semper in ore uox resonet:\nnudus exiui de utero matris meae, nudus et redeam\n\\' et: nihil intulimus in hunc mundum nec auferre\nI quid possumus.\nAt nunc plerasque uideas armaria stipare uestibus, tunicas\nmutare cotidie et tamen tineas non posse superare. quae\nreligiosior fuerit, unum exterit uestimentum et plenis arcis\npannos trahit. inficitur membrana colore purpureo, aurum liquescit\nin litteras, gemmis codices uestiuntur et nudus ante fores\nearum Christus emoritur. cum manum porrexerint, bucinant;\ncum ad agapen uocauerint, praeco conducitur.\nuidi nuper\n— nomina taceo, ne saturam putes — nobilissimam mulierum\n\n\n\n\n\n\n\n\n\n\nKomanarum in basilica beati Petri semiuiris antecedentibus\npropria manu, quo religiosior putaretur, singulos nummos\ndispertire pauperibus. interea — ut usu nosse perfacile est —\nanus quaedam annis pannisque obsita praecurrit, ut alterum\nnummum acciperet; ad quam cum ordine peruenisset, pugnus\nporrigitur pro denario et tanti criminis reus sanguis effunditur.\nradix malorum omnium est auaritia ideoque et ab apostolo\nidolorum seruitus appellatur. quaere primum regnum dei et\nhaec omnia adponentur tibi. non occidet dominus fame animam\niusti: iuuenior fui et senui et non uidi iustum\nderelictum nec semen eius quaerens panem. Helias\ncoruis ministrantibus pascitur; uidua Sareptena ipsa cum filiis\nnocte moritura prophetam pascit esuriens et mirum in modum\ncapsace conpleto, qui alendus uenerat, alit.\nPetrus apostolus:\nargentum, inquit, et aurum non habeo; quod autem\nhabeo, hoc tibi do. in nomine domini Iesu Christi\n\n\n\n\n\n\nr\nsurge et ambula. at nunc multi, licet sermone taceant, re\nloquuntur: \\'fidem et misericordiam non habeo; quod autem\nhabeo, aurum et argentum, non do tibi. habentes igitur\nuictum et uestitum his contenti sumus.\n\\' audi, Iacob in\nsua oratione quid postulet: si fuerit dominus deus\nmecum et seruauerit me in uia hac, per quam ego\niter facio, et dederit mihi panem ad manducandum\net uestem ad induendum. tantum necessaria deprecatus\nest et post annos uiginti diues dominus et ditior pater ad\nterram reuertitur Chanaan. infinita de scripturis exempla subpeditant,\nquae et auaritiam doceant esse fugiendam.\nVerum quia nunc ex latere de ea dicitur et suo, si\nChristus adnuerit, uolumini reseruatur, quid ante non plures\nannos Nitriae gestum sit, referam. quidam e fratribus parcior\nmagis quam auarior et nesciens triginta argenteis dominum\nuenditum centum solidos, quos lina texendo quaesierat, moriens\ndereliquit. initum inter monachos consilium — nam in eodem\n\n\n\n\n\n\n\n\nloco circiter quinque milia diuisis cellulis habitant —, quid\nfacto opus esset.\nalii pauperibus distribuendos esse dicebant,\nalii dandos ecclesiae, nonnulli parentibus remittendos. Macarius\nuero et Pambos et Isidorus et ceteri, quos patres uocant,\nsancto in eis loquente spiritu decreuerunt infodiendos esse\ncum domino suo dicentes: pecunia tua tecum sit in perditionem.\nnec hoc crudeliter quisquam factum putet: tantus\nper totam Aegyptum cunctos terror inuasit, ut unum solidum\ndimisisse sit criminis.\nEt quoniam monachorum fecimus mentionem et te scio\nlibenter audire, quae sancta sunt, aurem paulisper adcommoda.\ntria sunt in Aegypto genera monachorum: coenobium, quod\nilli sauhes gentili lingua uocant, nos \\'in commune uiuentes\\'\npossumus appellare; anachoretae, qui soli habitant per deserta\net ab eo, quod procul ab hominibus recesserint, nuncupantur;\ntertium genus est, quod dicunt remnuoth, deterrimum\n\n\n\n\n\n\natque neglectum. et quod in nostra prouincia aut solum ant\nprimum est.\nhi bini uel terni nec multo plures simul habitant\nsuo arbitratu ac dicione uiuentes et de eo, quod laborauerint,\nin medium partes conferunt, ut habeant alimenta communia.\nhabitant autem quam plurimum in urbibus et castellis,\net, quasi ars sit sancta, non uita, quidquid uendiderint, maioris\nest pretii. inter hos saepe sunt iurgia, quia suo uiuentes\ncibo non patiuntur se alicui esse subiectos.\nre uera solent certare\nieiuniis et rem secreti uictoriae faciunt. apud hos afIectata\nsunt omnia: laxae manicae, caligae follicantes, uestis\ngrossior, crebra suspiria, uisitatio uirginum, detractatio clericorum,\net si quando festior dies uenerit, saturantur ad uomitum.\nHis igitur quasi quibusdam pestibus exterminatis ueniamus\nad eos, qui plures in commune habitant, id est, quos\nuocari coenobium diximus. prima apud eos confoederatio est\noboedire maioribus et, quidquid iusserint, facere. diuisi sunt\nper decurias atque centurias, ita ut nouem hominibus decimus\npraesit et rursus decem praepositos sub se centesimus habeat.\nmanent separati, sed iunctis cellulis.\nusque ad horam nonam\n\n\n\n\nquasi iustitium est: nemo pergit ad alium exceptis his, quos \\'\ndecanos diximus, ut, si cogitationibus forte quis fluctuat,\nillius consoletur alloquiis. post horam nonam in commune\nconcurritur, psalmi resonant, scripturae ex more recitantur et\nconpletis orationibus cunctisque residentibus medius, quem\npatrem uocant, incipit disputare. quo loquente tantum silentium\nfit, ut nemo ad alium respicere, nemo audeat excreare.\ndicentis laus in fletu est audientum. tacite uoluuntur per\nora lacrimae et ne in singultus quidem erumpit dolor. cum\nuero de regno Christi, de futura beatitudine, de gloria coeperit\nadnuntiare uentura, uideas cunctos moderato suspirio et\noculis ad caelum leuatis intra se dicere: quis dabit mihi\npinnas sicut columbae, et uolabo et requiescam?\npost hoc concilium soluitur et unaquaeque decuria cum suo\nparente pergit ad mensas, quibus per singulas ebdomadas\nuicissim ministrant. nullus in cibo strepitus, nemo comedens\nloquitur. uiuitur pane, leguminibus et olere, quae sale et oleo\ncondiuntur. uinum tantum senes accipiunt, quibus et paruulis\n\n\n\n\n\n\nsaepe fit prandium, ut aliorum fessa sustentetur aetas, aliorum\nnon frangatur incipiens. dehinc consurgunt pariter et\nhymno dicto ad praesepia redeunt. ibi usque ad uesperam\ncum suis unusquisque loquitur et dicit: \\'uidistis illum et\nillum, quanta in ipso sit gratia, quantum silentium, quam\nmoderatus incessus?\n\\' si inSrmum uiderint, consolantur; si in\ndei amore feruentem, cohortantur ad studium. et quia nocte\nextra orationes publicas in suo cubili unusquisque uigilat,\ncircumeunt cellulas singulorum et aure adposita, quid faciant,\ndiligenter explorant. quem tardiorem deprehenderint, non increpant,\nsed dissimulato, quod norunt, eum saepius uisitant\net prius incipientes prouocant magis orare, quam cogunt.\nopus\ndiei statutum est, quod decano redditum fertur ad oeconomum,\nqui et ipse per singulos menses patri omnium cum\nmagno reddit tremore rationem. a quo etiam cibi, cum facti\nfuerint, degustantur et, quia non licet dicere cuiquam: (tunicam\net sagum textaque iuncis strata non habeo\\', ille ita uniuersa\nmoderatur, ut nemo quid postulet, nemo dehabeat.\nsi\nuero quis coeperit aegrotare, transfertur ad exedram latiorem\net tanto senum ministerio confouetur, ut nec delicias urbium\n\n\n\n\nuec matris quaerat affectum. dominicis diebus orationi tantum\net lectionibus uacant; quod quidem et omni tempore conpletis\nopusculis faciunt.\ncotidie de scripturis aliquid discitur. ieiunium\ntotius anni aequale est excepta quadragesima, in qua\nsola conceditur restrictius uiuere. pentecoste cenae mutantur\nin prandia, quo et traditioni ecclesiasticae satisfiat et uentrem\ncibo non onerent duplicato. tales Philo, Platonici sermonis\nimitator, tales Iosephus, Graecus Liuius, in secunda Iudaicae\ncaptiuitatis historia Essenos refert._\nVerum quia nunc de uirginibus scribens paene super:\nflue de monachis disputaui, ad tertium genus ueniam, quos\nanachoretas uocant et qui de coenobiis exeuntes excepto pane\net sale amplius ad deserta nil perferunt, huius uitae auctor\nPaulus, inlustrator Antonius et, ut ad superiora conscendam,\nprinceps Iohannes baptista fuit.\ntalem uirum Hieremias quoque\npropheta descripsit dicens: bonum est uiro, cum\nportauerit iugum ab adulescentia sua. sedebit\nsolus et tacebit, quoniam sustulit super se\n\n\n\n\n\n\niugum, dabit percutienti se maxillam, saturabitur\ninproperiis, quia non in sempiternum abiciet dominus.\nhorum laborem et conuersationem in carae, non carnis,\nalio tempore, si uolueris, explicabo.\nnunc ad propositum\nredeam, quia de auaritia disserens ad monachos ueneram.\nquorum tibi exempla proponens, non dicam aurum et argentum\net ceteras opes, sed ipsam ten-am caelumque despicies et Christo\ncopulata cantabis: pars mea dominus.\nPost haec, quamquam apostolus semper orare nos iubeat\net sanctis etiam ipse somnus oratio sit, tamen diuisas\norandi horas habere debemus, ut, si forte aliquo fuerimus opere\ndetenti, ipsum nos ad officium tempus admoneat: horam tertiam,\nsextam, nonam, diluculum quoque et uesperam nemo, qui\nnesciat. nec cibus a te sumatur nisi oratione praemissa nec\nrecedatur a mensa, nisi referantur gratiae creatori.\nnoctibus\nbis terque surgendum, reuoluenda de scripturis, quae memoriter\ntenemus. egredientes hospitium armet oratio, regredientibus\nde platea oratio occurrat ante, quam sessio, nec prius\n\n\n\n\n\n\ncorpusculum requiescat, quam anima pascatur. ad omnem\nactum, ad omnem incessum manus pingat crucem. nulli detrahas\nnec aduersus filium matris tuae ponas scandalum.\ntu quae e s,\nut alienum seruum iudices? suo domino stataut cadit.\nstabit autem; potens estenimdeus statuere illum.\nnec, si biduo ieiunaueris, putes te a non ieiunante esse meliorem.\ntu ieiunas et irasceris, ille comedit et forte blanditur;\ntu uexationem mentis et uentris esuriem rixando digeris, ille\nmoderatius alitur et deo gratias refert.\nunde cotidie clamat\nEsaias: non tale ieiunium elegi, dicit dominus, et\niterum: in diebus enim ieiuniorum inueniuntur uoluntates\nuestrae et omnes, qui sub potestate uestra\nsunt, stimulatis. si in iudiciis et litibus ieiunatis\net percutitis pugnis humilem, ut quid mihi ieiunatis?\nquale illud potest esse ieiunium, cuius iram, non dicam\nnOl occupat, sed luna integra derelinquit? te ipsam considerans\nnoli in alterius ruina, sed in tuo opere gloriari.\nNec illarum tibi exempla proponas, quae carnis curam\n\n\n\n\n\n\nfacientes possessionum reditus et cotidianas domus inpensas\nsubputant. neque enim undecim apostoli Iudae proditione sunt\nfracti nec Phygelo et Alexandro faciente naufragium ceteri a\ncursu fidei substiterunt. nec dicas: \\'illa et illa suis rebus\nfruitur; honoratur ab omnibus; fratres ad eam conueniunt et\nsorores:\nnumquid ideo uirgo esse desiuitr\\' primum dubium,\nan uirgo sit talis. non enim, quomodo uidet homo,\nuidebit deus. homo uidet in facie, deus uidet in\ncorde. dehinc, etiam si corpore uirgo est, an spiritu uirgo\nsit, nescio. apostolus autem ita uirginem definiuit: u t sit\nSancta et corpore et spiritu. ad extremum habeat sibi\ngloriam suam. uincat Pauli sententiam, deliciis fruatur et uiuat:\nnos meliorum exempla sectemur.\npropone tibi beatam Mariam,\nquae tantae extitit puritatis, ut mater esse domini mereretur.\nad quam cum angelus Gabriel in uiri specie descendisset\ndicens: aue, gratia plena, dominus tecum, consternata\n[perterrita] respondere non potuit; numquam enim a uiro\nfuerat salutata. denique nuntium discit et loquitur et, quae\nI hominem formidarat, cum angelo fabulatur intrepida. potes.\n\n\n\n\n\n\nettu esse mater domini.\naccipe tibi tomum magnum, nouum\net scribe in eo stilo hominis uelociter spolia detrahentis\net, cum accesseris ad prophetissam et conceperis in utero et\npepereris filium, dic: a timore tuo, domine, concepimus\net doluimus et peperimus; spiritum saluationis\ntuae fecimus super terram. tunc et filius tuus tibi respondebit\net dicet: ecce mater mea et fratres mei.\net\nmirum in modum ille, quem in latitudine pectoris tui paulo\nante descripseras, quem in nouitate cordis stilo uolante signaueras,\npostquam spolia ex hostibus ceperit, postquam denudauerit\nprincipatus et potestates et adfixerit eas cruci, conceptus\nadolescit et maior effectus sponsam te incipit habere de matre.\ngrandis labor, sed grande praemium esse, quod-martyras, esse,\nquod apostolos, esse, quod Christus est. quae quidem uniuersa.\ntunc prosunt, cum in ecclesia fiunt, cum in una domo pascha\ncelebramus, si arcam ingredimur cum Noe, si pereunte Hiericho\nRaab iustificata nos continet.\nceterum uirgines, quales\napud diuersas hereses et quales apud inpurissimum\n\n\n\n\n\n\nManicheum esse dicuntur, scorta sunt aestimanda, non uirgines.\nsi enim corporis earum auctor est diabolus, quomodo\npossunt honorare plasticam hostis sui? sed quia sciunt uirginale\nuocabulum gloriosum, sub ouium pellibus lupos tegunt.\nChristum mentitur antichristus et turpitudinem uitae falso\nnominis honore conuestiunt. gaude, soror, gaude, filia, gaude, mi\nuirgo: quod aliae simulant, tu uere esse coepisti.\nHaec omnia, quae digessimus, dura uidebuntur ei, qui\nnon amat Christum. qui autem omnem saeculi pompam pro\npurgamento habuerit et uana duxerit uniuersa sub sole, ut\nChristum lucrifaciat, qui conmortuus est domino suo et conresurrexit\net crucifixit carnem cum uitiis et concupiscentiis,\nlibere proclamabit: quis nos separabit a caritate Christi?\ntribulatio? an angustia? an persecutio? an famis?\nan nuditas? an periculum? an gladius?\net iterum:\ncertus autem sum, quia neque mors neque uita\nneque angelus neque principatus neque instantia\nneque futura neque fortitudo neque excelsum neque\n\n\n\n\n\n\nprofundum neque alia creatura poterit nos separare\na caritate dei, quae estinChristoIesu domino\nnostro. dei filius pro nostra salute hominis factus est filius,\ndecem mensibus in utero, ut nascatur, expectat, fastidia sustinet,\ncruentus egeritur, inuoluitur pannis, blanditiis deridetur\net ille, cuius pugillo mundus includitur, praesepis continetur\nangustiis.\ntaceo, quod usque ad tricesimum annum ignobilis\nparentum paupertate contentus est; uerberatur et tacet; crucifigitur\net pro crucifigentibus deprecatur. quid igitur retribuam\ndomino pro omnibus, quae retribuit mihi?\ncalicem salutaris accipiam et nomen domini inuocabo.\npretiosa in conspectu domini mors sanctorum\neius. haec est sola digna. retributio, cum sanguis sanguine\nconpensatur et redempti cruore Christi pro redemptore\nlibenter obcumbimus.\nquis sanctorum sine certamine coronatus\nest? Abel iustus occiditur; Abraham uxorem periclitatur amittere\net, ne in inmensum uolumen extendam, quaere et inuenies\nsingulos diuersa perpessos. solus in deliciis Salomon fuit\net forsitan ideo corruit. quem enim diligit dominus,\ncorripit; castigat autem omnem filium, quem recipit.\nnonne melius est breui tempore dimicare, ferre uallum,\n\n\n\n\n\n\narma, cibaria, lassescere sub lorica et postea gaudere uictorem,\nquam inpatientia unius horae seruire perpetuo?\nNihil amantibus durum est, nullus difficilis cupienti labor.\nrespice, quanta Iacob pro Rachel pacta uxore sustineat. et\nseruiuit, inquit scriptura, Iaeob pro Rachel annis\nseptem. et erant in conspectu eius quasi pauci\ndies, quia amabat illam. unde et ipse postea memorat:\nin die urebar aestu et gelu nocte. amemus et nos\nChristum, semper eius quaeramus amplexus, et facile uidebitur\nomne difficile.\nbreuia putabimus uniuersa, quae longa sunt,\net iaculo illius uulnerati per horarum momenta dicemus:\nheu me, quia peregrinatio mea prolongata est; non\nsunt enim condignae passiones huius mundi ad\nfuturam gloriam, quae reuelabitur in nobis; quia\ntribulatio patientiam operatur, patientia probationem,\nprobatio autem spem, spes uero non confundit.\nquando tibt graue uidetur esse, quod snstines, Pauli\nsecundam ad Corinthios lege: in laboribus plurimis, in\n\n\n\n\n\n\ncarceribus abundantius, in plagis supra modum,\nin mortibus frequenter - a Iudaeis quinquies quadragenas\nuna minus accepi, ter uirgis caesus sum,\nsemellapidatus sum, ter naufragium feci -, nocte\net die in profundo maris fui, in itineribus saepius,\npericulis fluminum, periculis latronum, periculis\nex genere, periculis ex gentibus, periculis in ciuitate,\npericulis in deserto, periculis in mare, periculis\nin falsis fratribus, in laboribus, in miseriis,\nin uigiliis multis, in fame et siti, in ieiuniis plurimis,\nin frigore et nuditate.\nquis nostrum saltim minimam\nportionem de catalogo harum sibi potest uindicare uirtutum?\nutique ille postea confidenter aiebat: cursum consummaui,\nfidem seruaui. superest mihi corona iustititiae,\nquam retribuet mihi dominus.\nsi cibus insulsior fuerit,\ncontristamur et putamus nos deo praestare beneficium; cum\naquatius bibimus, calix frangitur, mensa subuertitur, uerbera\nsonant et aqua tepidior sanguine uindicatur. regnum caelorum\nuim patitur et uiolenti diripiunt illud. nisi\nuim feceris, caelorum regna non capies. nisi pulsaueris\n\n\n\n\n\n\ninportunc, panem non accipies sacramenti. an non tibi uidetur esse\nuiolenti, cum caro cupit esse, quod deus est, et illuc, unde\nangeli corruerunt, angelos iudicatura conscendere?\nEgredere, quaeso, paulisper e corpore et praesentis\nlaboris ante oculos tuos pinge mercedem, quam nec oculus\nuidit nec auris audinit nec in cor hominis ascendit.\nqualis erit illa dies, cum tibi Maria, mater domini, choris\noccurret comitata uirgineis, cum post Rubrum Mare et submersum\ncum suo exercitu Pharaonem tympanum tenens praecinet\nresponsuris: cantemus domino; gloriose enim\nmagnificatus est. equum et ascensorem proiecit\nin mare? tunc Thecla in tuos laeta uolabit amplexus.\ntunc et\nipse sponsus occurret et dicet: surge, ueni, proxima mea,\nspeciosa mea, columbamea, quia ecce hiemps transiit,\npluuia abiit sibi. tunc angeli mirabuntur et dicent:\nquae est ista prospiciens quasi diluculum, speciosa\nut luna, electa ut sol? uidebunt te filiae et laudabunt\n\n\n\n\n\n\n\n\n\n\nte reginae et concubinae te praedicabunt.\ntunc et alius castitatis\nchorus occurret: Sarra cum nuptis ueniet, filia Phanuelis\nAnna cum uiduis. erunt ut in diuersis gregibus, carnis et spiritus,\nmatres tuae. laetabitur illa; quod genuit; exultabit ista,\nquod docuit. tunc uere super asinam dominus ascendet et\ncaelestem ingredietur Hierusalem. tunc paruuli, de quibus in\nEsaia saluator effatur: ecce ego et pueri, quos mihi\ndedit dominus, palmas uictoriae sublenantes consono ore\ncantabunt: osanna in excelsis; benedictus, qui uenit\nin nomine domini, osanna in excelsis.\ntunc centum\nquadraginta quattuor milia in conspectu throni et seniorum\ntenebunt citharas et cantabunt canticum nouum et nemo\npoterit scire canticum illud, nisi numerus definitus: hi sunt,\nqui se cum mulieribus non coinquinauerunt uirgines\nenim permanserunt â€”; hi sunt, qui secuntur\nagnum, quocumque uaalt.\nquotIenscumque te uana saecun\ndelectant ambitio, quotiens in mundo aliquid uideris gloriosum,\nad paradisum mente transgredere; esse incipe, quod\nfutura es, et audies ab sponso tuo: pone me sicut\n\n\n\n\n\n\nsignaculum in corde tuo, sicut signaculum in brachio\ntuo, et opere pariter ac mente munita clamabis; aqua multa\nnon poterit extinguere caritatem et flumina non\ncooperient eam.\nCum hora ferme tertia hodiernae diei septuagesimum\nsecundum psalmum, id est tertii libri principium, legere coepissemus\net docere cogeremur tituli ipsius partem ad finem\nsecundi libri, partem ad principium tertii libri pertinere quod\nscilicet \\'defecerunt hymni Dauid, filii Jesse,\\'\nfinis esset prioris, \\'psalmus\\' uero \\'Asaph\\' principium sequentis\n- et usque ad eum locum peruenissemus, in quo iustus\n\n\n\n\n\n\n\n\n\n\n\n\n\n\n\n\n\n\nloquitur: dicebam: si narrauero sic, ecce generationem\nfiliorum tuorum praeuaricatus sum, quod in\nLatinis codicibus non ita habemus expressum, repente nobis\nnuntiatum est sanctissimam Leam exisse de corpore.\nibique\nita te palluisse conspexi, ut uere ant pauca aut nulla sit anima,\nquae fracto uase testaceo non tristis erumpat. et tu quidem,\nnon quod futuri incerta esses, dolebas, sed quo triste funeri\nobsequium non dedisses. denique in mediis fabulis rursum\ndidicimus reliquias eius iam Ostia fuisse delatas.\nQuaeras, quo pertineat ista replicatio? respondebo tibi\nuerbis apostoli: multum per omnem modum. primum,\nquod uniuersorum gaudiis prosequenda sit, quae calcato diabolo\ncoronam iam securitatis accepit; secundo, ut eius uita breuiter\nexplicetur; tertio, ut designatum consulem de suis saeculis\ndetrahentes esse doceamus in tartaro.\nequidem conuersationem\nLeae nostrae quis possit digno eleuare praeconio? ita eam\ntotam ad dominum fuisse conuersam, ut monasterii princeps,\nmater uirginum fieret; post mollitiem uestium sacco membra\ntriuisse; orationibus duxisse noctes et comites suas plus\nexemplo docuisse quam uerbis. humilitatis tantae tamque subiectae,\nut quondam domina plurimorum ancilla hominis putaretur,\nnisi quod eo Christi magis esse ancilla, dum domina\n\n\n\n\n\n\nhominum non putatur. inculta uestis, nilis cibus, neglectum\ncaput, ita tamen, ut, cum omnia faceret, ostentationem fugeret\nsingulorum, ne reciperet in praesenti saeculo mercedem suam.\nNunc igitur pro breui labore aeterna beatitudine fruitur:\nexcipitur angelorum choris, Abrahae sinibus confouetur et cum\npaupere quondam Lazaro diuitem purpuratum et non palmatum\nconsulem, sed sacratum, stillam digiti minoris cernit inquirere.\no rerum quanta mutatio!\nille, quem ante paucos dies dignitatum\nomnium culmina praecedebant, qui, quasi de subiectis\nhostibus triumpharet, Capitolinas ascendit arces, quem plausu\nquodam et tripudio populus Romanus excepit, ad cuius interitum\nurbs uninersa commota est, nunc desolatus est, nudus,\nnon in lacteo caeli palatio, ut uxor conmentitur infelix, sed in\nsordentibus tenebris continetur.\nhaec uero, quam unius cubiculi\nsecreta uallabant, quae pauper uidebatur et tenuis, cuius\nuita putabatur amentia, Christum sequitur et dicit: quaecumque\naudiuimus, et uidimus in ciuitate dei nostri\net reliqua.\nQuapropter moneo et flens gemensque contestor, ut, dum\nhuius mundi uhm currimus, non duabus tunicis, id est duplici\nuestiamur fide, non calciamentorum pellibus, mortuis uidelicet\noperibus, praegrauemur, non diuitiarum nos pera ad terram\npremat, non uirgae, id est potentiae saecularis, quaeratur\n\n\n\n\n\n\nauxilium, non pariter et Christum habere uelimus et saeculum,\nsed pro breuibus et caducis aeterna succedant et, cum cotidie secundum\ncorpus loquor - praemoriamur, in ceteris non nos\nperpetuos aestimemus, ut possimus esse perpetui.\nNemo reprehendat, quod in epistulis aliquos aut laudamus\naut carpimus, cum et in arguendis malis sit correptio\nceterorum et in optimis praedicandis bonorum ad uirtutem\nstudia concitentur. nudius tertius de beatae memoriae Lea aliqua\ndixeramus: ilico pupugit animum et mihi uenit in mentem\nnon debere nos tacere de uirgine, qui de secundo ordine\ncastitatis locuti sumus.\nigitur Asellae nostrae uita breuiter\nexplicanda est, cui quaeso ne hanc epistulam legas - grauatur\nquippe laudibus suis -, sed his potius, quae adulescentulae\nsunt, legere dignare, ut ad exemplum eius se instituentes conuersationem\nillius perfectae uitae normam arbitrentur.\nPraetermitto, quod in matris utero benedicitur ei, antequam\nnascatur, quod in fiala nitentis uitri et omni speculo\npurioris patri uirgo traditur per quietem, quod adhuc infantiae\ninuoluta pannis, uix annum decimum aetatis excedens honore\nfuturae beatitudinis consecratur; sit gratiae omne, quod ante\nlaborem fuit, licet deus praescius futurorum et Hieremiam\nsanctificet in utero et Iohannem in aluo matris faciat exultare\net Paulum ante constitutionem mundi separet in euangelium\nfilii sui: ad ea uenio, quae post duodecimum annum sudore\nproprio elegit, arripuit, tenuit. coepit, inpleuit.\nUnius cellulae clausa angustiis latitudine paradisi fruebatur.\nidem terrae solum et orationis locus extitit et quietis. ieiunium\npro ludo habuit, inediam refectionem; et cum eam non uescendi\ndesiderium, sed humana confectio ad cibum traheret, pane et\nsale et aqua frigida concitabat magis esuriem, quam restinguebat.\net quia paene oblitus sum, quod in principio debui dicere,\n:\ncum primum hoc propositum arripuit, aurum colli sui. quam\nmurenulam uulgus uocat, quod scilicet metallo in uirgulas\nlentescente quaedam ordinis flexuosi catena contexitur, absque\nparentibus uendidit et tunicam fusciorem, quam a matre inpetrare\nnon poterat, pio iuduta negotiationis auspicio se repente\n\n\n\n\n\n\ndomino consecrauit, ut intellegeret uniuersa cognatio non posse\nei aliud extorqueri, quae iam saeculum damnasset in uestibus.\nSed, ut dicere coeperamus, ita se semper moderate habuit\net intra cubiculi sui secreta custodiit, ut numquam pedem\nproferret in publicum, numquam uiri nosset adloquium et.\nquod magis sit admirandum, sororem uirginem amaret potius,\nquam uideret. operabatur manibus suis sciens scriptum esse:\nqui non operatur, nec manducet.\nsponso aut orans loquebatur\naut psallens, ad martyrum limina paene inuisa properabat\net, cum gauderet proposito suo, in eo uehementius\nexultabat, quod se nullus agnosceret. cumque per omnem\nannum iugi ieiunio pasceretur biduo triduoque sic permanens,\ntum uero in quadragesima. nauigii sui uela tendebat omnes\npaene ebdomadas uultu laetante coniungens.\net, quod inpossibile\nforsitan hominibus ad credendum deo praestante possibile\nest, ita ad quinquagenariam peruenit aetatem, ut non\ndoleret stomachus, non uiscerum cruciaretur incuria, non sicca\nhumus iacentia membra confringeret, non sacco asperata cutis\nfetorem aliquem situmque contraheret, sed sana corpore, animo\nsanior solitudinem putaret esse delicias et in urbe turbida\ninueniret heremum monachorum.\nEt haec quidem tu melius nosti, a qua pauca didicimus\net cuius oculis durities de genibus camelorum in illo sancto\n\n\n\n\n\n\ncorpusculo per orandi frequentiam obcalluisse perspecta est.\nnos, quod scire possumus, explicamus. nihil illius seueritate\niocundius, nihil iocunditate seuerius, nihil risu tristius, nihil\ntristitia suauius. ita paHor in facie est. ut, cum continentiam\nindicet, non redoleat ostentationem.\nsermo silens et silentium\nloquens, nec citus nec tardus incessus, idem semper habitus,\nneglecta mundities et inculta ueste cultus ipse sine cultu. sola\nuitae suae qualitate promeruit, ut in urbe pompae, lasciuiae,\ndeliciarum, in qua humilem esse miseria est, et boni eam\npraedicent et mali detrahere non audeant, uiduae imitentur\net uirgines, maritae colant, noxiae timeant, suspiciant sacer-,\ndotes.\nNuper, cum pariter essemus, non per epistulam, ut ante\nconsueueras, sed praesens ipsa quaesisti, quid ea uerba. quae\n\n\n\n\n\n\n\n\n\n\n\n\n\n\n\n\n\n\n\n\n\n\nex Hebraeo in Latinum non habemus expressa, apud suos\nsonarent curque sine interpretatione sint posita, ut est illud:\nalleluia, amen, maran atha, ephod et cetera, quae in scripturis\nconspersa memorasti.\nAd quod nos, quia dictandi angustia coartamur, breuiter\nrespondemus siue septuaginta interpretes siue apostolos id\ncurasse, ut, quoniam prima ecclesia ex ludaeis fuerat congregata,\nnihil ob credentium scandalum innouarent, sed ita, ut\na paruo inbiberant, traderent, postea uero quam in uniuersas\ngentes euangelii dilatatus est sermo, non potuisse semel suscepta\nmutari, licet et illud in libris suis, quos iSrjnTjttxoot\nuocat, Origenes adserat, propter uernaculum linguae uniuscuiusque\nidioma non posse ita apud alios sonare, ut apud\nsuos dicta sunt, et multo esse melius ininterpretata ponere,\nquam uim interpretatione tenuare.\nIgitur alleluia exprimitur \\'laudate dominum\\'; ia quippe\napud Hebraeos unum de decem dei nominibus est. et in illo\n\n\n\n\npsalmo, in quo legimus: laudate dominum, quoniam\nbonus est psalmus, apud Hebraeos legitur: \\'alleluia chi tob\nzammer\\'.\nAmen uero Aquila irsi:iotw}j.EVM5 exprimit, quod nos \\'fide\nliter\\' possumus dicere, ductum aduerbium ex nomine fidei\namuna, Septuaginta jÅš\\'/Ol\\'tIJ, id est (fiat). unde et in fine librorum,\nin quinque siquidem uolumina psalterium apud Hebraeos\ndiuisum est, \\'fiat, fj at. transtulerunt, quod in Hebraeo legitur\n\\'amen amen\\', quo scilicet ea uere dicta, quae supra dicta\nsunt, confirmentur. unde et Paulus adserit non posse aliquem\nrespondere amen, id est confirmare, quae praedicta sunt, nisi\nintellexerit praedicationem.\nmaran atha magis Syrum est quam\nHebraeum, tametsi ex confinio utrarumque linguarum aliquid\net Hebraeum sonet, et interpretatur: \\'dominus noster uenit\\',\nut sit sensus: si quis non amat dominum Iesum Christum,\nanathema, et illo conpleto deinceps inferatur: \\'dominus\nnoster uenit\\', quod superfluum sit aduersus eum odiis\npertinacibus uelle contendere, quem uenisse iam constet.\nVellem tibi aliquid et de diapsalmate scribere, quod apud\nHebraeos dicitur sela, et de ephod et de eo, quod in cuiusdam\npsalmi titulo habetur pro \\'aieleth\\', et ceteris istius modi,\nnisi et modum epistolici characteris excederem et tibi auiditatem\nmagis dilatae deberent facere quaestiones. tritum est\nquippe prouerbium ultroneas putere merces. unde et nos de\nindustria dicenda reticemus, ut auidius uelis audire, quae\ntacita sunt.\nPost priorem epistulam, in qua de Hebraeis uerbis pauca\nperstrinxeram, ad me repente perlatum est quosdam\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nhomunculos mihi studiose detrahere, cur aduersus auctoritatem ueterum\net totius mundi opinionem aliqua in euangeliis emendare\ntemptaueJim.\nquos ego cum possim meo iure contemnere\n— asino quippe lyra superflue canit.,-, tamen. ne nos superbiae, ut\nfacere solent, arguant, ita responsum habeant, non adeo hebetis\nfuisse me cordis et tam crassae rusticitatis — quam illi solam\npro sanctitate habent piscatorum se discipulos adserentes,\nquasi idcirco iusti sint, si nihil scierint, — ut aliquid de dominicis\nuerbis aut corrigendum putauerim aut non diuinitus inspiratum,\nsed Latinorum codicum uitiositatem, quae ex diuersitate\nlibrorum omnium conprobatur, ad Graecam originem, unde et\nipsi translata non denegant, noluisse reuocare.\nquibus si displicet\nfontis unda purissimi, caenosos riuulos bibant et diligentiam, qua\nauium saliuas et concarum gurgites norunt, in scripturis legendis\nabiciant sintque in hac tantum re simplices et Christi uerba\naestiment rusticana, in quibus per tanta iam saecula tantorum\ningenia sudauerunt, ut rationem uerbi uniuscuiusque magis\nopinati sint, quam expresserint; apostolum arguant inperitiae,\nqui ob multas litteras insanire dicatur.\nScio te, cum ista legeris, rugare frontem et libertatem\nrursum seminarium timere rixarum ac meum, si fieri\n\n\n\n\n\n\npotest, os digito uelle conprimere, ne audeam dicere, quae\nalii facere non erubescunt. rogo, quid a nobis libere dictum\nest? numquid in lancibus idola caelata descripsi? numquid\ninter epulas Christianas uirginalibus oculis Baccharum\nsatyrorumque conplexus? num quam amarior sermo pulsauit?\nnumquid ex mendicis diuites fieri dolui?\nnumquid reprehendi\nhereditarias sepulturas? unum miser locutus sum, quod uirgines\nsaepius deberent cum mulieribus esse, quam cum masculis:\ntotius oculos urbis offendi, cunctorum digitis notor.\nmultiplicati sunt super capillos capitis mei, qui\noderunt me gratis, et factus sum eis in parabolam,\net tu putas aliqua deinceps esse dicturum?\nVerum, ne Flaccus de nobis rideat — amphora coepit\ninstitui: currente rota cur urceus exit?—, reuertimur\nad nostros bipedes asellos et in eorum aurem bucina magis\nquam cithara concrepamus.\nilli legant: spe gaudentes,\ntempori seruientes, nos legamus: spe gaudentes,\ndomino seruientes; illi aduersus presbyterum accusationem\nomnino non putent recipiendam, nos legamus: aduersus.\n\n\n\n\n\n\n\n\n\n\npresbyterum accusationem ne receperis, nisi sub\nduobusauttribus testibus; peccantes autem coram\nomnibus argue; illis placeat: humanus sermo et omni\nacceptione dignus, nos cum Graecis, id est cum apostolo:\nqui Graece estlocutus, erremus: fidelissermoetomniacceptione\ndignus.\nad extremum illi gaudeant Gallicis canteriis,\nnos solutus uinculis et in saluatoris mysterium praeparatus\nZachariae asellus ille delectet, qui, postquam domino terga\npraebuit, coepit Esaiae consonare praeconio: beatus, qui\nseminat secus omnem aquam, ubi bos et asinus\ncalcant.\nQuae acceperis, reddenda cum fenore sunt sortisque\ndilatio usuram parturit. de diapsalmate nostram sententiam\nflagitaras: epistulae breuitatem causati sumus et rem libri nOli\nposse explicari litteris praetexuimus. uerum quid prode est ad\nepVGSiwy.tYjv meum? maior tibi cupiditas silentio concitatur.\nitaque, ne te diutius traham, habeto pauca pro pluribus.\nQuidam diapsalma conmutationem metri esse dixerunt,\nalii pausam spiritus, nonnulli alterius sensus exordium, sunt\nqui rhythmi distinctionem et, quia psalmi tunc temporis iuncta\nuoce ad organum canebantur, cuiusdam musicae uarietatis.\nnobis nihil horum uidetur, cum Aquila, qui uerborum Hebraeorum\ndiligentissimus explicator est, sela, hoc est diapsalma,\nquod ex samech, lamed, he scribitur, \\'semper1 transtulerit et\ninueniamus in psalmorum quoque fine diapsalma positum,\nut est illud in tertio: dentes peccatorum contriuisti;\ndomini est salus et super populum tuum benedictio\ntua, sela, id est \\'semper\\', et in uicesimo tertio: quis\nest iste rex gloriae? dominus uirtutum ipse est\nrex gloriae, semper, et e contra in psalmis multorum\nuersuum penitus non inueniatur, in tricesimo uidelicet sexto\net septuagesimo septimo et centesimo octauo decimo, rursus\nnonus psalmus distinguatur: canticum diapsalmatis, cum\nutique, si, ut quibusdam uidetur, diapsalma est indicium silentii,\ncanticum silentii esse non possit. :\nEx quo animaduertimus hoc uerbum superiora pariter et 15.\ninferiora conectere aut certe docere sempiterna esse, quae\ndicta sunt, ut est illud in tertio: multi dicunt animae\nmeae: non est salus illi in deo suo, semper, et\n\n\n\n\n\n\nrursum: uoce mea ad dominum clamaui, et exaudiuit\nme de monte sancto suo, semper, et in quarto: ut\nquid diligitis uanitatem et quaeritis mendacium?\nsemper, et alibi: quae dicitis in cordibus uestris, et\nin cubilibus uestris conpungimini, semper.\nScire autem debes apud Hebraeos in fine librorum unum\ne tribus solere subnecti, ut aut \\'amen\\' scribant aut (sela\\' aut\n\"salom1, quo exprimunt \\'pacem\\', unde et Salomon \\'pacificus\\' dicitur.\nigitur, ut nos solemus conpletis opusculis ad distinctionem\nrei alterius subsequentis medium interponere \\'explicuit\\' aut\n\\'feliciter\\' aut aliquid istiusmodi, ita et Hebraei aut, quae scripta\nsunt, roborant, ut dicant \\'amen\\', aut in sempiternum et scripta\net scribenda commemorant, ut ponant \\'sela\\', aut transacta\nfeliciter protestantur \\'pacem\\' in ultimo subnotantes.\nHaec nos de intimo Hebraeorum fonte libauimus non\nopinionum riuulos persequentes neque errorum, quibus totus\nmundus expletus est, uarietate perterriti, sed cupientes et\nscire et docere, quae uera sunt. quod si tibi non uidetur.\n\n\n\n\n\n\nquid Origenes de diapsalmate senserit, uerbum interpretabor\nad uerbum, ut, quia nouicia musta contemnis, saltim ueteris\nuini auctoritate ducaris.\n\"Saepe perquirens causas, cur in quibusdam psalmis interponatur\n\\'diapsalma5, obseruaui diligentissime in Hebraeo et\ncum Graeco contuli inuenique, quia, ubi lingua Hebraea \\'sela\\',\nGraeca uero habet \\'semper\\' aut quid istiusmodi, ibi Septuaginta\net Theodotion et Symmachus transtulerint \\'diapsalma).\nneque uero nocet exemplis adfirmare, quod dicimus. in septuagesimo\nquarto psalmo, cuius principium est: confitebimur\ntibi, deus, confitebimur et inuocabimus nomen\ntuum, post illud: ego confirmaui columnas eius apud\nSeptuaginta et Theodotionem et Symmachum est \\'diapsalma\\',\npro quo apud Aquilam: ponderaui columnas eius, semper,\nin quinta autem editione: ego sum, qui paraui columnas\neius, semper, in sexta uero: ego firmaui columnas\neius, iugiter. porro. in Hebraeo habet post \\'ammuda\\',\nquod est \\'columnas eius\\', \\'sela\\'.\net rursum in septuagesimo\nquinto, cuius principium est: notus in ludaea deus, inuei\n\n\n\n\n\nnimus apud Septuaginta et Theodotionem post scutum et\nframeam et bellum \\'diapsalma\\', apud Symmachum post\nclipeum et gladium et bellum similiter *diapsalma\\\\\npro quo apud Aquilam post clipeum, gladium et bellum\n\\'semper\\', apud quintam editionem post scutum et romphaeam\net bellum \\'semper\\'. in sexta uero post scutum\net gladium et bellum \\'in finem\\', eratque rursum in\nHebraeo post: \\'umalama\\', quod est \\'et bellum\\', <sela\\'.\net\nin eodem psalmo post illum locum: ut saluos faciat\nmites terrae \\'diapsalma\\' apud Symmachum similiter\\'diapsalma\\'\net apud Aquilam \\'semper\\' necnon et apud quintam.\nin sexta uero \\'i n finem\\', et in Hebraico erat post \\'anie ares\\',\nquod est \\'mites terrae\\', \\'sela\\'. atque ita, cum talem uniuscuiusque\neditionis opinionem repperissemus, haec adnotanimus.\nutrum autem cuiusdam musicae cantilenae aut rhythmi inmutationem,\nqui interpretati sunt \\'diapsalma\\', senserint aliudue\nquid intellexerint, tuo iudicio derelinquo\\'.\nHucusque Origenes, cuius nos maluimus in hac disputatione\ndumtaxat inperitiam sequi, quam stultam habere scientiam\nnescientum.\nEpistolare officium est de re familiari aut de cotidiana\nconuersatione aliquid scribere et quodammodo absentes inter\nse praesentes fieri, dum mutuo, quid aut uelint aut gestum\nsit, nuntiant, licet interdum confabulationis tale conuiuium\ndoctrinae quoque sale condiatur.\nuerum tute in tractatibus occuparis,\nnihil mihi scribis, nisi quod me torqueat et scripturas legere\nconpellat. denique heri famosissima quaestione proposita postulasti,\nut, quid sentirem, statim rescriberem; quasi uero pharisaeorum\nteneam cathedram, ut, quotienscumque de uerbis Hebraicis\niurgium est, ego arbiter et litis sequester exposcar. non sunt suaues\nepulae, quae non et placentam redoleant, quas non condit\nApicius, in quibus nihil de magistrorum huius temporis iure\nsuffumat.\nsed quia uector et internuntius sermonis nostri redire\n\n\n\n\n\n\n\n\n\n\n\n\n\n\n\n\nfestinat, rem grandem celerius dicto, quam debeo, licet de\nscripturis sanctis disputanti non tam necessaria sint uerba\nquam sensus, quia, si eloquentiam quaerimus, Demosthenes\nlegendus aut Tullius est, si sacramenta diuina, nostri codices,\nqui de Hebraeo in Latinum non bene resonant, peruidendi.\nIn fronte epistulae tuae posueras, quid sibi uelit, quod\nin Regnorum libro primo scriptum est: et Samuhel puer\nseruiebat ante conspectum domini cinctus ephod\nbad et diploidam habebat pusillam, quam fecerat\nei mater sua et afferebat ei de diebus in dies, cum\nascenderet cum uiro suo ad sacrificare sacrificium\ndierum.\nitaque quaeris, quid sit ephod bad, quo futurus\npropheta praecingitur, utrumne zona an, ut quidam putant,\nturabulum uel genus aliquod uestimenti sit. et si uestis,\nquomodo ea cingitur? et post ipsum ephod quare adiungitur\nei bad?\nin sequentibus quoque legisse te scribis, ubi uenit\nhomo dei ad Heli et dicit ej: haec dicit dominus:\nmanifeste ostendi me ad domum patris tui, cum\nessent in terra Aegypti seruientes in domo Pharaonis,\net elegi domum patris tui ex omnibus tribubus\nIsrahel mihi in sacerdotium, ut ascenderent\nad altare meum et incenderent incensum et\n\n\n\n\n\n\nportarent ephod.\ntotum libri ordinem persecuta etiam de illo\nloco\\' exemplar sumpsisti. in quo Doec Idumaeus iussu regis\ninterfecit sacerdotes: et conuersus, inquit scriptura, Doec\nSyrus mortificauit ipse sacerdotes domini et occidit\nin illa die trecentos quinque uiros — siue, ut in\nHebraeo legitur, octoginta quinque —. omnes portantes\nephod. et Nonbat, ciuitatem sacerdotum, occidit\nin ore gladii a uiro usque ad mulierem. ab\ninfante usque ad nutrientem et uitulum et asinum\net ouem in ore gladii. et saluatus est unus filius\nAchimelech, filii Achitob, et nomen ei Abiathar et !\nfugiit post Dauid.\nNon me teneo, quin- problematis ordinem responsione\npraeueniam, ubi nunc legimus: et omnes portantes ephod,\nin Hebraeo habere: et omnes portantes ephod bad. hoc\nquare ita dixerim, in sequentibus disces.\nillud quoque, quod,\nsequitur, addidisti: et factum est, cum fugiretAbiathar,\nfiliusAchimelechadDauid etipse cumDauid inCei- i\nla descendit habens ephod in manusua. etrenuntia- i\ntum est Saul. quia uenit Dauid in Ceila. ubi cum regis\naduentus et ciuitatis timeretur obsidio, dixit Dauid ad Abiathar: \\'\n\n\n\n\n\n\ndefer ephod domini.\nhaec sunt, quae de Regnorum libro\nexcerpta proponens ad uolumen Iudicum transcendisti, in quo\nMicha de monte Ephraim scribitur mille centum argenti siclos\nmatri, quos illa uouerat, reddidisse eamque sculptile inde fecisse\natque conflatile. et addis haec post modicum uocari ephod\net teraphim, cum utique, si zona sit aut uestimenti genus,\nsculptile atque conflatile esse non possit.\nagnosco errorem\npaene omnium Latinorum putantium ephod et teraphim,\nquae postea nominantur, de hoc argento, quod Micha matri\ndederat, fuisse conflatum, cum scriptura sic referat: et accepit\nmater eius — haud dubium, quin Michae — argentum\net dedit illud conflatori et fecit illud\nsculptile et conflatile; et fuit in domo Michae et\nuirMicha et domus eius domus dei; et fecit ephod\net teraphim et inpleuit manum unius de filiis\nsuis et factus est ei in sacerdotem.\nsi autem putas\nea, quae superius appellata sunt sculptile atque conflatile,\nephod et teraphim deinceps nominari, disce esse non\neadem, siquidem post matris idolum. quod dicitur sculptile\natque conflatile, fecit l\\'licha ephod et teraphim, sicut ex\nconsequentibus adprobatur: et responderunt quinque\n\n\n\n\n\n\nuiri, qui abierant considerare terram, et dixerunt\nad fratres suos: ecce nostis, quia est in domibus\nistis ephod et teraphim et sculptile et conflatile.\net post multa, quae in medio praetermisisti: et ascenderunt,\ninquit, quinque uiri et inruerunt illuc et sumpserunt\nsculptile atque conflatile et ephod et teraphim.\net sexcenti uiri, qui cincti erant uasis\nbellicis, ingressi sunt domum Micha et sumpserunt\nsculptile atque conflatile et ephod et teraphim.\ncoarguitur igitur eorum opinio, qui, ut indissolubilem\nfacerent quaestionem, ephod argenteum putauerunt. illud breuiter\nadtende, quod numquam nisi in sacerdotio nominetur.\nnam et Samuhel, qui illo cinctus refertur, leuites fuit et\nsacerdotes Nonbat hoc. dignitatis suae insigne portabant et\n— quod in Latinis codicibus non habetur —, quando Dauid\nfugiens a Saul uenit ad Achimelech et gladium postulauit\ndicens: uide, si est ad manum tuam lancea aut gladius,\nquoniam gladium et uasa mea non sustuli in\nmanu mea. respondensque sacerdos dixit: ecce gladius\nGoliath alienigenae, quempercussistiinualle\nterebinthi, et hic inuolutus est in uestimento post j\n\n\n\n\n\n\nephod, in sacrario utique ephod conditum seruabatur.\nhoc\nquoque ipsum, quod nunc posuimus. \\'sculptile et conflatiles, licet\nidolum sit, tamen, quia per errorem religio putabatur, ad uenerationem\neius, sicut ad dei ministerium ephod et teraphim,\ninsigne conficitur.\nTeraphim quid sit, si spatium dictandi fuerit, prosequemur.\nnunc interim de ephod, ut coepimus, explicandum est.\nin Exodo, ubi Moysi praecipitur, ut sacerdotalia iubeat fieri\nuestimenta, post cetera legitur: ethae stolae, quasfacient.\npectorale et superhumerale et podere et tunicas\n*coo!ipo)ta5 et cidarim et cinctorium.\nubi autem nos\nposuimus \\'superhumerale\\', in Graeco ἐπωμίδα et septuaginta\ninterpretes transtulerunt, quod scilicet super humeros istiusmodi\nueniat uestimentum. deinde iungitur: et hi accipient\naurum et hyacinthum et purpuram et coccinum\net byssum et facient superhumerale de bysso\ntorta, opus textile uarium. et quid plura?\ntotus Exodi\nliber hac uestium plenus est specie. nam et in fine eiusdem\nuoluminis scribitur: et fecit omnis sapiens in operibus\nstolassanctorum, quaesuntAaronsacerdotis, sicut\npraecepit dominus Moysi. et fecerunt\n\n\n\n\n\n\nsuperhumerale de auro et hyacinth.o et purpura et coccino et\nbysso retorta.\nsed quia in Exodo hoc genus uestimenti\npraecipitur tantum, ut fiat, et postea factum refertur, non\ntamen eo Aaron uestitur, in Leuitico. quomodo sacerdotalibus\nuestimentis indutus fuerit, explicatur: etadplicauitMoyses\nAaron et filios eius et lauit eos aqua et uestiuit\ncum tunica et cinxit eum zona et uestiuit eum\nojrevSoTVjv — quod nos \\'subtunicalem\\' siue \\'tunicam, qua subter\nuestitus est,> possumus interpretari — et inposuit ei,\ninquit, superbumerale et cinxit eum secundum\nfacturamsuperhumeralisetconstrinxiteaminipso.\nuides ita hunc superhumerali cingi, quomodo Samuhel ephod\nbad illo nescio quo cingebatur. sed, ne te longius traham,\nhanc habeto sententiam, ubicumque in septuaginta interpretibus,\nhoc est in codicibus nostris, stccojj.Cc, id est \\'superhumerale\\'.\nlegitur, in Hebraeo scriptum est ephod. quod quare\nalibi interpretari uoluerint et alibi ininterpretatum reliquerint,\nnon est mei iudicii, cum hoc ipsum in pluribus fecerint, ut,\nquae alibi aliter atque aliter expresserant, nouissime translationis\nuarietate lassati ipsa Hebraica posuerint.\nAquila autem\nid, quod illi 6;tot7]v et lra)|i\\'\\'5a dixerunt, švo°!L(X et !<revSo;j.a.\n\n\n\n\n\n\nid est \\'uestimentum\\' efsuperuestimentum\\', quod scilicet ,\nquod Hebraeo sermone uocatur mail, \\'subteriorem tunicam\\',\nἐπένδυμα uero, id est ἐπωμίς, quod Hebraice dicitur ephod,\n\\'superius pallium\\' significet, quo tota sacerdotalis protegatur\nambitio.\nQuaeras forsitan, si ephod sacerdotale sit pallium, quare\nin quibusdam locis addatur \\'bar\\'? audiens \\'bar\\' risum tenere\nnon possum. nam cum apud Hebraeos dicatur \\'bad\\', ipsos quoque\nseptuaginta interpretes sic transtulisse manifestum sit,\npro \\'bad\\' ut \\'bar\\' scribatur, error obtinuit; bad autem lingua\nHebraica \\'linum* dicitur, licet linum \\'phestim5 significantius\nexprimatur.\ndenique, ubi nos legimus: et fac eis femorale\nlineum, utoperianturcarnis turpitudines a lumbis\nusque ad crura eorum, in Hebraeo pro lineo \\'bad\\' ponitur.\nqua specie uir quoque ille, qui Dauihelo monstratur, indutus\nest: et extuli oculos meos et uidi; et ecce uir unus\nuestitus baddim, quo plurali numero \\'usstes lineae\\' nuncupantur.\npropterea autem et Samuhel et octuaginta quinque uiri\nsacerdotes ephod lineum portasse referuntur, quoniam sacerdos\nmagnus solus habebat licentiam ephod non lineo uestiendi,\nuerum, ut scriptura commemorat, auro, hyacintho, purpura,\n\n\n\n\n\n\ncoccino byssoque contexto. ceteri habebant ephod, non illa\nuero uarietate distinctum et duodecim lapidibus ornatum, qui\nin humero utroque residebant, sed lineum et simplex et toto\ncandore purissimum.\nVerum, quia supra promiseram me, si spatium dictandi !\nfuisset, de teraphim quoque breuiter disserturum nec quisquam\ninterim interpellator aduenit, scito teraphim ab Aquila\nμορφώματα interpretari, quas nos \\'figuras\\' siue \\'figurationes\\' possumus\ndicere.\nnam et in eo loco, quando misit Saul nuntios,\nut accipiant Dauid, et responderunt uexari illum grauiter et\nmisit rursum dicens: adferte illum in lecto ad me, ut\noccidam eum. et uenerunt nuntii, et ecce cenotaphia\nin lecto, pro \\'cenotaphia\\' in Hebraeo teraphim, id est\nμορφώματα, posita sunt, et non \\'iecur caprarum\\', ut nostri codices\nhabent, sed \\'puluillus de caprarum pelle consutus\\', qui intonsis pilis caput inuoluti in lectulo hominis mentiretur.\nut autem utriusque sermonis pariter explicem ueritatem, in\nOsee comminatur deus se a populo fornicante omnes gratias\nablaturum dicens: quia diebus multis sedebunt filii,\nIsrahel sine rege et sine principe et sine sacrificio\net sine altari et sine sacerdotio et sine i\nill ani f est a t ion i bus. pro (sacerdotio) et \\'manifestationibus\\'\n\n\n\n\n\n\nin Hebraeo habetur \\'sine ephod et sine teraphim\\', sicut Theodotion\nquoque et Symmachus transtulerunt.\nex quo intellegimus\nin ephod iuxta Septuaginta quoque, qui sensum magis quam\nI uerbum interpretati sunt, \\'sacerdotium\\' significari, in teraphim\nuero, id est \\'figurationibus\\' uel \\'figuris\\', uaria opera, quae\nteraphim uocantur, intellegi.\nnam et in Exodo ceterisque locis,\nubi describuntur uestes plumaria arte contextae, \\'opus cherubim\\',\nid est \\'uarium atque depictum\\', factum esse describitur,\nita tamen, ut uau litteram cherubim non habeant, quia, ubicumque\ncum hac littera scribuntur, animalia magis quam\nopera significant. iuxta hunc igitur sensum et Micha cum\nueste sacerdotali cetera quoque, quae ad sacerdotale pertinent\nornamentum, per teraphim fecisse monstratur.\nQuam uellem nunc tibi omnem habitum sacerdotis exponere\net per singulas uestium species diuina ostendere sacramenta!\nuerum, quia et in hoc ipso breuitatem epistulae excessimus\net Iosephus ac Philo, uiri doctissimi Iudaeorum, multique\nde nostris id latissime persecuti sunt, coram uiua, ut aiunt,\nuoce audies me. (aeque), quae de cetero uelis, praesens percontato,\npraesentem, ut, si quid forte nescimus, sine teste, sine iudice\n\n\n\n\n\n\n\n\n\n\nin fida aure moriatur.\nnos, ut scis, Hebraici sermonis lectione\ndetenti in Latina lingua rubiginem obduximus in tantum, ut\nloquentibus quoque nobis stridor quidam non Latinus interstrepat.\nunde ignosce ariditati: etsi inperitus sum, inquit,\nsermone, apostolus, sed non scientia. illi utrumque non\ndeerat, et unum humiliter rennuebat; nobis utrumque deest,\nquia et, quidquid pueri plausibile habueramus, amisimus nec\nscientiam, quam uolebamus, consecuti sumus — Aesopici canis\nfabula —, dum magna sectamur, etiam minora perdentes.\nNudius tertius, cum centesimum et octauodecimum psalmum\ntibi insinuare conarer et dicerem omnem moralem locum\nin eo esse conprehensum et, quomodo philosophi solerent\ndisputationes suas in physicam et ethicam logicamque partiri,\nita et eloquia. diuina aut de natura disputare, ut in Genesi et\nEcclesiaste, aut de moribus, ut in Prouerbiis et in omnibus\nsparsim libris, aut de logica, pro qua nostri θεολογικὴν sibi\nuindicant, ut in Cantico canticorum et euangeliis — licet (et)\napostolus saepe proponat, adsumat, confirmet atque concludat,\nquae proprie artis dialecticae sunt —, studiosissime\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nperquisisti, quid sibi uelint Hebraeae litterae, quae psalmo, quem\nlegebamus, uidebantur insertae.\nRespondi secundum ordinem litterarum eum esse conpositum,\nquo uidelicet ex prima littera, quae apud eos uocatur\naleph, octo uersus inciperent, rursus ex sequenti beth totidem\nuersus exordium sumerent ac postea ex gimel idem numerus\nconpleretur atque ita usque ad tau, quae apud eos extrema\nlittera est, psalmum esse conscriptum et in singulis quibusque\nelementis secundum interpretationem eorum debere intellegi,\nquae sequerentur.\nidentidem flagitasti, ut tibi interpretationes\nsingularum edicerem litterarum. dixi, fateor; uerum,\nquia propter barbariem linguae memoria elabitur omne, quod\ndiximus, desideras commentariolum fieri, ut, si in aliquo forte\ntitubaris, obliuionem lectio consoletur.\nAc priusquam de singulis disseram, scire debes quattuor\npsalmos secundum ordinem Hebraeorum incipere elementorum:\ncentesimum decimum et centesimum undecimum et hunc, de\nquo nunc scribimus, et centesimum quadragesimum quartum,\nuerum in prioribus singulis litteris singulos uersiculos, qui\n\n\n\n\ntrimetro iambico constant, esse subnexos, inferiores uero tetrametro\niambico constare, sicuti et Deuteronomii canticum scriptum\nest; in centesimo octauodecimo in singulas litteras octoni\nuersus secuntur; in centesimo quadragesimo quarto singulis\nlitteris singuli uersus deputantur. sunt, qui et alios putent hoc\nordine incipere, sed falsa eorum opinio est.\nhabes et in Lamentationibus\nHieremiae quattuor alfabeta, e quibus duo prima\nquasi Saffico metro scripta sunt, quia tres uersiculos, qui sibi\nconexi sunt et ab una tantum littera incipiunt, heroici comma\nconcludit; tertium uero alfabetum trimetro scriptum est et a\nternis litteris, sed eisdem, terni uersus incipiunt; quartum\nalfabetum simile est primo et secundo. Prouerbia quoque Salomonis\nextremum eludit alfabetum, quod tetrametro supputatur.\nQuomodo autem in his nostris litteris non potest quis\nad legenda uerba tegendaque procedere, nisi prius ab elementis\ncoeperit, ita et in scripturis diuinis non ualemus ea, quae\nmaiora sunt, nosse, nisi ethicae habuerimus exordium, secundum\nillud, quod propheta dicit: a mandatis tuis intellexi,\n\n\n\n\n\n\nquo uidelicet post opera coeperit habere scientiam secretorum.\nuerum iam conplendum est, quod petisti, ut sensum uniuscuiusque\nelementi interpretatio adnexa significet.\nALEPH interpretatur \\'doctrina\\', BETH \\'domus\\', GIMEL\n\\'plenitudo\\', DELETH \\'tabularum\\',. HE \\'ista\\', VAV \\'et\\', ZAI\n\\'haec\\', HETH \\'uita\\', TETH \\'bonum\\', IOD \\'principium\\', CAPH\n\\'manus\\', LAMED \\'disciplinae\\' siue \\'cordis\\', MEM \\'ex ipsis\\',\nNUN \\'sempiternum\\', SAMECH \\'adiutorium\\', AIN \\'fons* siue\n\\'oculus\\', PHE \\'os\\' — ab ore, non ab osse intellege, ne litterarum\nambiguitate fallaris —, SADE \\'iustitiae\\', COPH \\'uocatio\\', RES\n\\'capitis\\', SEN \\'dentium\\', TAU \\'signa\\'.\nPost interpretationem elementorum intellegentiae ordo\ndicendus est.\n\nPrima conexio est \\'doctrina domus plenitudo tabularum\nista\\', quo uidelicet doctrina ecclesiae, quae domus dei est, in\nlibrorum repperiatur plenitudine diuinorum.\nSecunda conexio est \\'et haec uita\\'. quae enim alia potest\nesse uita sine scientia scripturarum, per quas etiam ipse\nChristus agnoscitur, qui est uita credentium?\nTertia conexio habet \\'bonum principium\\', quia, quamuis\n\n\n\n\nnunc sciamus uniuersa, quae scripta sunt, tamen ex parte\ncognoscimus et ex parte prophetamus et nunc per\nspeculum uidemus in aenigmate; cum autem meruerimus\nesse cum Christo et similes angelis fuerimus, tunc librorum\ndoctrina cessabit.\nQuarta conexio est \\'manus cordis\\' siue \\'disciplinae\\'.\nmanus intelleguntur in opere, cor et disciplina interpretantur\nin sensu, quia nihil facere possumus, nisi prius, quae facienda\nsunt, scierimus.\nQuinta conexio est \\'ex ipsis aeternum adiutorium).\nhoc explanatione non indiget et omni luce manifestius est ex\nscripturis aeterna subsidia ministrari. -\nSexta conexio habet \\'fons\\' siue \\'oculus oris iustitiae\\'\nsecundum illud, quod in tertio numero exposuimus.\nSeptima conexio est, quae et extrema, quo et in ipso\nquoque septenario numero sit mysticus intellectus, \\'uocatio\ncapitis dentium signa\\'. per dentes articulata uox promitur et\nhis signis ad caput omnium, qui Christus est, peruenitur.\nOro te, quid hoc sacratius sacramento? quid hac uoluptate\niucundius? qui cibi, quae mella sunt dulciora dei\nscire prudentiam, in adyta eius intrare, sensum creatoris inspicere\net sermones domini tui, qui ab huius mundi sapientibus\nderidentur, plenos docere sapientia spiritali!\nhabeant\nsibi ceteri suas opes, gemma bibant, serico niteant, plausu\npopuli delectentur et per uarias uoluptates diuitias suas\nuincere nequeant: nostrae deliciae sint in lege domini meditari\ndie ac nocte, pulsare ianuam non patentem, panes trinitatis\naccipere et saeculi fluctus domino praeeunte calcare.\nSaluta Blesillam et Eustophium, tirunculas nostras; saluta\nFelicianen, uere carnis et spiritus uirginitate felicem;\nsaluta reliquum castitatis chorum et domesticam tuam ecclesiam,\ncui omnia, etiam quae tuta sunt, timeo, ne dormiente\npatre familias inimicus homo zizania superseminet.\nquamuis\n\n\n\n\n\n\nenim dicere audeant: ego ciuitas firma, ciuitas, quae\nobpugnatur, -nullus hostili exercitu obsidente securus est.\nnemo, ut beatus Cyprianus ait, satis tutus periculo\nproximus. exemplar epistulae, si accipere uoluerit (ptXoitov(oto\\'tt]\nnostra Marcella, tribuito et memento mei obsecrans,\nut dominus Iesus conterat satanan sub pedibus nostris uelociter.\nParua specie, sed caritate magna sunt munera accepisse\na uirgine armillas, epistulas et columbas. et quoniam mei in\ndei sacrificiis non offertur, nimia dulcedo arte mutata est et\n\n\n\n\n\n\n\n\n\n\n\n\n\n\n\n\n\n\n\n\nquadam, ut ita dicam, piperis austeritate condita. apud deum\nenim nihil uoluptuosum, nihil tantum suaue placet, nihil, quod\nnon in se habeat et mordacis aliquid ueritatis. pascha Christi\ncum amaritudinibus manducatur.\nFestus est dies et natalis beati Petri festius solito conciuendus,\nita tamen, ut scripturarum cardinem iocularis sermo\nnon fugiat nec a praescripto palaestrae nostrae longius euagemur.\narmillis in Ezechihele ornatur Hierusalem; Baruch\nepistulas accepit ab Hieremia; in columbae specie spiritus\nsanctus adfebitur.\nitaque, ut te aliquid et piperis mordeat et\npristini libelli etiam nunc recorderis, caue ne operis ornamenta\ndimittas, quae uerae armillae sunt brachiorum; ne epistulam\npectoris tui scindas, quam a Baruch traditam nouacula rex\nprofanus incidit; ne ad similitudinem Ephraim per Osee audias:\n\\'facta es insipiens ut columba\\'. \\'nimium\\', respondebis,\n\\'austere et, quod festo non conueniat diei\\'. talibus ipsa muneribus\nprouocasti; dum dulcibus amara sociata sunt, et a nobis\nparia recipies: laudem amaritudo comitabitur.\nVerum — ne uidear dona minuisse — accepimus et canistrum\ncerasiis refertum talibus et tam uirginali uerecundia rubentibus,\nut ea nunc a Lucullo delata existimarim; siquidem hoc\ngenus pomi Ponto et Armenia subiugatis de Cerasunto primus\nRomam pertulit, unde et e patria arbor nomen accepit.\nigitur,\n\\' quia in scripturis canistrum ficis plenum legimus, cerasia uero\nnon inuenimus, in eo, quo allatum est, id, quod allatum est,\npraedicamus optamusque te de illis pomis fieri, quae contra\ntemplum dei sunt et de quibus deus dicit: quae bona, bona\nualde. nihil quippe saluator medium amat et, sicuti frigidum\nnon refugiens calidis delectatur, ita tepidos in Apocalypsi euomere\nuelle se loquitur.\nunde nobis sollicitius prouidendum,\nut sollemnem diem non tam ciborum abundantia quam spiritus\nexultatione celebremus, quia ualde absurdum est nimia saturitate\nhonorare uelle martyrem, quem sciamus deo placuisse\nieiuniis. ita tibi semper comedendum est, ut cibum et oratio\nsequatur et lectio. quod si aliquibus displicet, apostoli uerba\ncantato: si adhuc hominibus placerem, Christi ancilla\nnon essem.\nUt tam paruam epistulam scriberem, causae duplicis\nfuit: quod et tabellarius festinabat et ego alio opere detentus .\nhoc quasi parergio me occupare nolui. quaeras, quidnam illud\nsit tam grande, tam necessarium, quo epistolicae confabulationis\nmunus exclusum sit.\niam pridem cum uoluminibus Hebraeorum\neditionem Aquilae confero, ne quid forsitan propter odium\nChristi synagoga mutauerit, et, ut amicae menti fatear, quae\nad nostram fidem pertineant roborandam, plura repperio. nunc\niam Prophetis, . Salomone, Psalterio Regnorumque libris examussim\nrecensetis Exodum teneo, quem illi ele smoth uocant,\nad Leuiticum transiturus.\nuides igitur, quod nullum officium\nhuic operi praeponendum est. attamen, ne Currentius forte\nnoster frustra cucurrerit, duas epistulas, quas ad sororem\ntuam Paulam eiusque pignus Eustochium-miseram, huic sermunculo\nadnexui, ut, dum illa legis et in his aliquid doctrinae\npariter ac leporis inueneris, putes tibi quoque scripta esse,\nquae scripta sunt.\nAlbinam, communem matrem, ualere cupio.- de corpore\n\n\n\n\n\n\n\n\n\n\n\n\n\n\n\n\nloquor, quin spiritu ualeat, non ignorans — eamque per te salutari\nobsecro et duplici pietatis officio focilari, quo in una atque\neadem Christiana simul diligatur et mater.\nMarcum Terentium Varronem miratur antiquitas, quod\napud Latinos tam innumerabiles libros scripserit. Graeci Chalcenterum\nmiris efferunt laudibus, quod tantos libros conposuerit,\nquantos quiuis nostrum alienos sua manu describere non\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\npotest.\net quia nunc otiosum est apud Latinos Graecorum\nuoluminum indicem texere, de eo, qui Latine scripsit, aliqua\ncommemorabo, ut intellegamus nos Epimenidis dormire somnum\net studium, quod illi posuerunt in eruditione saecularium\nlitterarum, in congregandis opibus ponere.\nScripsit igitur Varro XLV libros Antiquitatum, IIII De\nuita populi Romani, Imaginum XV, Aofiatoptxwv LXXVI, De\nlingua Latina XXV, Disciplinarum VIIII, De sermone Latino\nV, Quaestionum Plautinarum V, Annalium III, De origine\nlinguae Latinae III, De poematis III, De originibus scaenicis\nIII, De scaenicis actionibus III, De actis scaenicis III, De\ndescriptionibus III, De proprietate scriptorum III, De bibliothecis\nIII, De lectionibus III, De similitudine uerborum III,\nLegationum III, Suasionum III, De Pompeio III, Singulares X,\nDe personis III, De iure ciuili XV, \\'Emofirjv Antiquitatum\nex libris XLII libros VIIII, Επιτομὴν ex Imaginum libris XV\nlibros IIII, Επιτομὴν de lingua Latina ex libris XV libros\nVIIII, De principiis numerorum libros VIIII, Rerum rusticarum\nlibros III, De ualetudine tuenda librum I, De sua uita\nlibros III, De forma philosophiae libros III, Rerum urbanarum\nlibros III, Sa.tirarum Menippearum libros CL, Poematum libros\nX, Orationum libros XXII, Pseudotragoediarum libros VI,\nSatirarum libros IIII et alia plurima, quae enumerare\n\n\n\n\nlongum est. uix medium descripsi iudicem et legentibus fastidium\nest.\nAt e contrario nostra saecula habent homines eruditos\nsciuntque, pisces in quo gurgite nati sint, quae concha in quo\nlitore creuerit. de turdorum saliuis non ambigimus, Paxamus\net Apicius semper in manibus, oculi ad hereditates, sensus\nad patinas et, si quis de philosophis uel de Christianis, qui\nuere philosophi sunt, trito pallio et sordida tunica lectioni\nuacauerit, quasi uesanus exploditur.\nQuorsum Varronis et Chalcenteri mentio facta sit, quaeritis?\nuidelicet, ut ad Adamantium nostrum nostrumque Chalcenterum\nueniamus, qui tanto in sanctarum scripturarum\ncommentariis sudore laborauit, ut iuste adamantis nomen acceperit.\nuultis nosse, quanta ingenii sui reliquerit monimenta?\nsequens titulus ostendet:\nscripsit In Genesim libros XIII,\nMistarum omeliarum libros II, In Exodum excerpta, In Leuiticum\nexcerpta, Stromatum libros X, In Isaiam libros XXXVI,\nitem In Isaiam excerpta, In Osee de Effraim librum I, In\nOsee commentarium, In Iohel libros II, In Amos libros VI,\nIn Ionam librum I, In Micheam libros III, In Naum libros II,\nIn Abacuc libros III, In Sophoniam libros II, In Aggeum\nlibrum I, In principio Zachariae libros II, In Malachiam libros\nII, In Hiezechiel libros XXVIUI, Excerpta in Psalmos a primo\n\n\n\n\nusque ad quintum decimum;\nrursum In Psalmo primo librum\nI, In secundo librum I, In tertio librum I, In quarto-librum I,\nIn quinto librum I, In VI° librum I, In VIIO librum I, In\nVIII° librum I, In VIlHo librum I, In X° librum 1, In XIo\nlibrum I, In XII° librum I, In X;UĮo librum I, In XIIIIO\nlibrum I, In XV° librum I, In XVI° librum I, In XX\" librum\nI, In XXIIIF librum I, In XXVIIIIO librum I, In XXXVIIIO\nlibrum I, In XL° librum I, In XLIir libros II, In XLIIIIO\nlibros III, In XLV° librum I, In XLVl0 librum I, In LO\nlibros II, In LI° librum I, In LII° librum I, In LIIIO librum\nI, In LVII° librum I, In LVIIIO librum I, In LVIIIIO librum\nI, In LXIIO librum I, In LXIIIO librum I, In LXIIII° librum I,\nIn LXV° librum I, In LXVIIIO librum I, In LXX° librum I,\nIn LXXI° librum I, In principio LXXmi IIdi librum I, In CIlIo\nlibros II;\nIn Prouerbia libros III, In Ecclesiasten excerpta,\nIn Canticum Canticorum libros X et alios tomos II, quos\nsuper scripsit in adulescentia, In Lamentationes Hieremiae\ntomos V, item Monobibla, Periarchon libros IIII, De resurrectione\nlibros II et alios De resurrectione dialogos II, De\nProuerbiorum quibusdam quaestionibus librum I, Dialogum\naduersus Candidum Valentinianum, De martyrio librum;\nde nouo\ntestamento: In Matheum libros XXV, In Iohannem libros XXXII,\nIn partes quasdam Iohannis excerptorum librum I, In Lucam\n\n\n\n\nlibros XV, In epistulam Pauli apostoli ad Romanos libros\nXV, In epistulam ad Galatas libros XV, In epistulam ad\nEphesios libros III, In epistulam ad Philippenses librum I,\nIn epistulam ad Colossenses libros II, In epistula ad Thessalonicenses\nPlibros III, In epistula ad ThessalonicensesIP librum\nI, In epistula ad Titum librum I, In epistula ad Philemonem\nlibrum I; rursus omeliarum in uetus testamentum:\nIn Genesi\nomeliae XVII, In Exodo omeliae VIII, In Leuitico omeliae XI,\nIn Numeris omeliae XXVIII, In Deuteronomio omeliae XlII,\nIn Iesu Naue omeliae XXVI, In libro Iudicum omeliae VIIII,\nDe pascha omeliae VIII, In primo Regnorum libro omeliae\nIIII, In Iob omeliae XXII, In Paroemias omeliae VII, In\nEcclesiasten omeliae VIII, In Cantico Canticorum omeliae II,\nIn Isaiam omeliae XXXII, In Hieremiam omeliae XlIII, In\nHiezechiel omeliae XII; de Psalmis:\nIn Psalmo III0 omelia I,\nIn 1111° omelia I, In VIII° omelia I, In xno\\' omelia I, In\nXIII° omelia I, In XV° omeliae III, In XVI° omelia I, In\nXVIIIO omelia I, In XXII° omelia I, In XXII1° omelia I, In\nXXIlIIo omelia I, In XXV° omelia I, In XXVI° omelia I, In\nXXVIIO omelia 1, In XXXVI° omeliae V, In XXXVII° ome-liae\nII, In XXXVIIIO omeliae II, In XXXVIIII° omeliae II, In\nXLVIIIIO omelia I, In Ll° omelia I, In LII° omeliae II, In\nLIllI ° omelia I, In LXVII° omeliae VII, In LXX1° omeliae II,\nIn LXXII° omeliae III, In LXXIII° omeliae III, In LXXIIll0\nomelia I, In LXXV °\\' omelia I, In LXXVI° omeliae III, In\nLXXVII° omeliae VIIII, In LXXVIHIO omeliae IIII, In LXXX°\nomeliae II, In LXXXI° omelia I, In LXXXII° omeliae III,\n\n\n\n\n\n\n\n\nIn LXXXIIIO omelia I, In LXXXIIIIO omeliae II. In LXXXV°\nomelia I, In LXXXVIIO omelia I, In CVIIIO omelia I. In\nCX° omelia I, In CXVIIIO omeliae III, In CXX° omelia I,\nIn CXXI° omeliae II, In CXXII° omeliae II, In CXXIIIO\nomeliae II, In CXXIIIIO omeliae II, In CXXV° omelia I, In\nCXXVIP omelia I, In CXXVIII° omelia I, In CXXVIIIIO\nomelia I, In CXXXI omelia I, In CXXXII omeliae II, In CXXXIIIO\nomeliae II, In CXXXIIIIO omeliae n, In CXXXV° omeliae IIII, In\nCXXX VIIO omeliae II, In CXXX VIIIOs o meliae IIII, In CXXX VIIIIO\nomeliae II, In CXLIIIIO omeliae III, In CXLV° omelia I, In\nCXLVI° omelia I, In CXLVII° omelia I, In CXLVIIIIO omelia\nI, Excerpta in totum psalterium;\nomeliae in nouum testamentum:\nIn euangelium xata M(Xt{}o(XtoV omeliae XXV, In euangelium\n7uxvx Aooxav omeliae XXXVIIII, In Actus apostolorum\nomeliae XVII, In epistula \"ad Corinthios IP omeliae XI, In\nepistula ad Thessalonicenses omeliae II, In epistula ad Galatas\nomeliae VII, In epistula ad Titum omelia I, In epistula ad\nHebraeos omeliae XVIII;\nDe pace omelia I, Exhortatoria ad\nPioniam, De ieiunio, De monogamis et trigamis omeliae II,\nIn Tarso omeliae TI, Origenis, Firmiani et Gregorii, item Excerpta\nOrigenis et diuersarum ad eum epistularum libri II\n\"\"\"7\"\" epistula f esifodorum super causa Origenis in libro 11° —,\n\n\n\n\nEpistularum eius ad diuersos libri VIllI, Aliarum epistularum\nlibri II, item Epistula pro apologia operum suorum libri II.\nVidetisne et Graecos pariter et Latinos unius labore\nsuperatos? quis enim umquam tanta legere potuit, quanta\nipse conscripsit? pro hoc sudore quid accepit praemii? damnatur\na Demetrio episcopo; exceptis Palaestinae et Arabiae et\nPhoenices atque Achaiae sacerdotibus in damnationem eius\nconsentit orbis; Roma ipsa contra hunc cogit senatum non\npropter dogmatum nouitatem, non propter heresim, ut nunc\naduersum eum rabidi canes simulant, sed quia gloriam eloquentiae\neius et scientiae ferre non poterant et illo dicente\nomnes muti putabantur.\nHaec quare scripserim et ad pauperis lucernae igniculum\ncito, sed non cauto sermone dictauerim, potestis intellegere,\nsi Epicuros et Aristippos cogitetis.\nBeatus Pamphilus martyr, cuius uitam Eusebius Caesa.\nriensis episcopus tribus ferme uoluminibus explicauit, cum\n\n\n\n\n\n\n\n\n\n\n\n\n\n\n\n\nDemetrium Phalereum et Pisistratum in sacrae bibliothecae\nstudio uellet aequare imaginesque ingeniorum, quae uera\nsunt et aeterna monumenta, toto orbe perquireret, tunc uel\nmaxime Origenis libros inpensius persecutus Caesariensi ecclesiae\ndedicauit, [quam ex parte corruptam Acacius, dehinc Euzoius,\neiusdem ecclesiae sacerdotes, in membranis instaurare conati\nsunt.] hic cum multa repperiret et inuentorum nobis indicem\nderelinqueret, centesimi uicesimi sexti psalmi commentarium\net phe litterae tractatum ex eo, quod non inscripsit, confessus\nest non repertum; non quod talis tantusque uir â€” Adainantium\ndicimus - aliquid praeterierit, sed quod neglegentia\nposterioium ad nostram usque memoriam non durarit.\nhoc\nideo, ut, quia mihi de eodem psalmo proposuisti, qui esset\n\\'panis doloris\\' in eo, quod dicitur: in uanum uobis est ante\nlucem surgere, surgere, postquam sederitis, qui manducatis\npanem doloris, ostenderem me de Origenis commentariis,\nquid senserit, non habere.\nUnde ad Hebraeum recurrens inueni pro \\'pane doloris\\'\nscriptum esse \\'leem aasabim\\', quod Aquila interpretatus est\nἄρτον τῶν διαπονημάτῶν, id est \\'panem elaborationum\\',\n\n\n\n\n\n\nSymmachus aptcv xaxoita$o6(i.evov, quod exprimitur \\'panem aerumnosum\\',\nquinta editio et Theodotion. qui in ceteris cum septuaginta\ntranslatoribus facit, <panem idolorum\\'. sexta πλάνης. id\nest \\'erroris\\'.\nnec mirandum de Aquila, si διαπονήματα pro\n\\'idolis\\' ponat, cum opera manuum hominis sint et prophetice\npopulus arguatur ad templum diluculo frustra consurgere et\npost quietem ad sanctuarium festinare, cum idola dei honore\nuenerentur, secundum quod Ezechihel scripsit in ipso templo\nsacrificare idolis sacerdotes.\nut autem plenius adducaris pro\n\\'dolore\\' in Hebraeo idola posita, hoc ipsum uerbum, hoc est\n\\'aasabim\\', etiam in centesimo tertio decimo psalmo scriptum Septuaginta\nquoque \\'idola\\' transtulerunt. nam in eo loco, ubi legimus:\nidola gentium argentum et aurum, opera manuum\nhominum, in Hebraeo habet \\'asabeem\\', quod Aquila interpretatsr\nelaborationes eorum .\nunde, cum ita se ueritas habeat,\nfrustra quidam doloris panem aut hereticorum intellegunt sacramenta\naut uitae istius miserabilis et aerumnosae interpretantur\nlaborem, apud quam in sudore faciei comedimus panem nostrum\ninterque spinas et tribulos breuis uitae alimenta nascuntur.\nIllud quoque de eodem psalmo interrogare dignata es,\nqui sint filii excussorum. miror te in Hilarii commentariis\nnon legisse excussorum filios credentium populos interpretari,\n\n\n\n\n\n\nquod uidelicet apostolos illo nomine putauerit appellatos,\nquibus in euangeliis sit praeceptum, in quamcumque ciuitatem\nintroierint et non fuerint recepti, excutere puluerem pedum\nsuorum in testimonium non credentium, licet tu argute praecaueris\nnon posse apostolos sub nomine excussorum intellegi,\ncum aliud sit excutientium, aliud excussorum. quia excutientes\nsint, qui excutiant, excussi uero ab aliis excutiantur, et incongruum\nesse excussos apostolos accipi, qui magis excutientes\ndebuerint appellari.\nquid igitur faciam? tantum uirum et suis\ntemporibus disertissimum reprehendere non audeo, qui et\nconfessionis suae merito et uitae industria et eloquentiae claritate,\nubicumque Romanum nomen est, praedicatur; nisi quod\nnon eius culpae adscribendum est, qui Hebraei sermonis ignarus\nfuit, Graecarum quoque litterarum quandam aurulam ceperat,\nsed Heliodori presbyteri, quo ille familiariter usus ea, quae\nintellegere non poterat, quomodo ab Origene essent dicta,\nquaerebat. qui, quia in hoc psalmo commentarium Origenis\ninuenire non potuit, opinionem magis insinuare suam quam\ninscientiam uoluit confiteri, quam ille sumptam claro sermone\ndisseruit et alienum errorem disertius exsecutus est.\nRestat igitur, ut rursum ad fontem sermonis recurramus\nHebraei et uideamus, quomodo scriptum sit. ubi nos habemus\nsic filii excussorum, ibi legitur \\'chen bne annaurim\\', quod\nAquila interpretatus est- sic filii pubertatum, Symmachus\n\n\n\n\n\n\net Theodotion sic filii iuuentutis, sexta 7jxov»j[iivot, quod\nnos dicere possumus exacuti sensus.\nex quo manifestum est\nadulescentiae populos intellegi Christianos secundum illud\nexemplum, quo deus sanctos suos in modum arcus et sagittarum\ndicatur extendere, ut in propheta Zacharia: quoniam\nextendi te mihi, Iuda, ut arcum, et saluator de semet ipso:\nposuit me sicut sagittam electam et in pharetra sua\nabscondit me.\ndenique in sequenti uersu exceptis Septuaginta,\nqui aliter transtulerunt, et in Hebraeo et in cunctis editionibus\nita repperi: beatus uir, qui repleuerit pharetram suam\nex ipsis, ut, quia metaphoram semel sumpserat ex sagittis,\net in pharetra quoque translatio seruaretur.\ncexcussos\\' autem et\nconsuetudo sermonis humani \\'uegetos\\' et \\'robustos\\' et \\'expeditos\\'\nuocat et ipsi septuaginta interpretes in Esdrae libro\npro \\'iuuenibus\\' transtulerunt, in quo ita scribitur: et factum\nest ex die illa, medii excussorum faciebant opus et\nmedii eorum habebant hastas et scuta et arcus et\nthoracas et principes post omnem domum Iuda aedificantium\nin muro.\nex quo animaduertimus et in praesenti\nloco pro adulescentibus atque puberibus \\'excussos\\' positos,\nnon, ut ille opinatus est, pro apostolis, qui excussi a pedum\nexcussione dicantur.\nlegi et cuiusdam librum et elegantem in\n\\' eo sensum repperi, Cexcuss\\' Iudaeos dici a templo et lege et\n\n\n\n\n\n\ngratia domini pro eo, quod est \\'reprobos\\': eorum esse filios\napostolos, qui ex ipsorum semine procreentur et in similitudinem\nsagittarum manu domini contineantur.\nIn sequenti quoque psalmo Heliodorus magis quam Hilarius\nnoster errauit, qui de eo loco, in quo scriptum est:\nlabores fructuum tuorum manducabis, uaria opinatus\nadseruit magis stare sententiam, si scribatur \\'fructus laborum\\'\naliquem manducare: et non labores fructuum\\'; unde spiritalem\nintellegentiam debere perquiri.\net ex hac occasione in longam\negrediens disputationem tanta operositate, quod uolebat intellegi,\nusus est persuadendi, quanta semper falsitas indiget, ut\nuera uideatur, cum in hoc loco non septuaginta interpretes,\nsed Latini de Graeci uerbi ambiguitate decepti xapitoac \\'fructus\\'\nmagis quam \\'manus\\' interpretati sunt, cum xapitol \\'manus\\'\nquoque dicantur, quod in Hebraeo ponitur \\'chaffach\\', et Symmachus\nquintaque editio transtulerunt \\'manuum tuarum\\', ut\nambiguitatem prioris sermonis effugerent.\nCum haec furtiuis, ut\\' aiunt, operis ad lucubratiunculam\nuelox notarii manus me dictante signaret et plura dicere cogitarem,\niam ferme quarta noctis hora excesserat et repente\nstimulis quibusdam dolentis stomachi suscitatus in orationem\nprorui, ut saltim reliquo horarum spatio subrepente somno\nfrustraretur infirmitas.\nc\nDormientem te et longo iam tempore legentem potius\nquam scribentem quaestiunculis ad te missis excitare disposui,\nnon quo et legere non debeas — hoc enim ueluti cotidiano cibo\nalitur et pinguescit oratio —, sed quo lectionis fructus sit iste,\nsi scribas.\nitaque, quoniam et heri tabellario ad me remisso\nnullas te iam epistulas habere dixisti exceptis. his, quas in\nheremo aliquando dictaueras quasque tota auiditate legi atque\ndescripsi, et ultro pollicitus es te furtiuis noctium operis\naliqua, si uellem, posse dictare, libenter accipio ab offerente,\nquod rogare uolneram, si negasses. neque uero ullam puto\n: digniorem disputationis nostrae confabulationem fore, quam\nsi de scripturis inter nos sermocinemur, id est, ut ego interrogem,\ntu respondeas.\nqua uita nihil in hac luce puto iocundius,\nquo animae pabulo omnia mella superantur. quam\n\n\n\n\n\n\n\n\n\n\n\n\n\n\n\n\n\n\ndulcia, inquit propheta, gutturi meo eloquia tua, super mei\nori meo. nam cum idcirco, ut ait praecipuus orator, homines\nbestiis differamus, quod loqui possumus, qua laude dignus\nest, qui in ea re ceteros superat, in qua homines bestias\nantecellunt?\nAccingere igitur et mihi, quae subiecta sunt, dissere\nseruans utrobique moderamen, ut nec proposita solutionem\ndesiderent nec epistulae breuitatem. fateor quippe tibi, eos,\nquos mihi iam pridem Lactantii dederas libros, ideo non libenter\nlego, quia et plurimae epistulae eius usque ad mille uersuum\nspatia tenduntur et raro de nostro dogmate disputant;\nquo fit, ut et legenti fastidium generet longitudo et, si qua\nbreuia sunt, scolasticis magis sint apta quam nobis de metris\net regionum situ et philosophis disputantis.\nQuid sibi uult, quod in Genesi scriptum est: omnis, qui\nocciderit Cain, septem uindictas exsoluet?,\nSi omnia deus fecit bona ualde, quare Noe de mundis et\ninmundis animalibus praecepit, cum inmundum bonum esse\nnihil possit et in nouo testamento post uisionem, quae Petro\n\n\n\n\n\n\nfuerat ostensa dicenti: absit, domine, quoniam commune\net inmundum numquam introiuit in os meum, uox de\ncaelo responderit: quod deus mundauit, tu ne commune\ndixeris?\nCur deus loquitur ad Abraham, quod quarta progenie\nfilii Israhel essent de Aegypto reuersuri, et postea Moyses\nscribit: quinta autem progenie exierunt filii Israhel de\nterra Aegypti? quod utique nisi exponatur, uidetur esse\ncontrarium.\nCur Abraham fidei suae signum in circumcisione suscepit?\nCur Isaac, uir iustus et deo carus, non illi, cui uoluit,\nsed, cui noluit, deceptus errore benedixit?\nPostquam epistulam tuae sanctitatis accepi, confestim\naccito notario, ut exciperet, imperaui; quo ad officium praeparato,\nquod eram uoce prompturus, ante mihi cogitatione\npingebam. interim iam et ego linguam et ille articulum mouebamus,\ncum subito Hebraeus interuenit deferens non pauca\nuolumina, quae de synagoga quasi lecturus acceperat.\net ilico\nhabes\\', inquit, \\'quod postulaueras\\' meque dubium et, quid\nfacerem, nescientem ita festinus exterruit, ut omnibus praetermissis\nad scribendum transuolarem; quod quidem usque ad\npraesens facio.\nuerum, quia heri diacono ad me misso, ut tu\nputas, epistulam, ut ego sentio, commentarium te expectare\ndixisti breuem responsionem ad ea desiderans, quae singula\nmagnorum uoluminum indigent, ταῦτά σοι ἐσχεδίασα\ntantum quaestiunculis praetermissis, non quo non potuerim\net ad illas aliquid respondere, sed quod ab eloquentissimis\n\n\n\n\n\n\n\n\n\n\n\n\n\n\n\n\nuiris, Tertulliano nostro scilicet et Nouatiano, Latino sermone\nsint editae et, si noua uoluerimus adferre, sit latius disputandum.\ncerte expecto, quid placeat: utrumne epistolari breuitate\nsententias tibi uelis digeri aut singulorum libros confici. nam\net Origenes in quarto Pauli ad Romanos la/jTiquaiuiv tomo de\ncircumcisione magnifice disputauit et de mundis atque inmundis\nanimalibus in Leuitico plura disseruit, ut, si ipse inuenire\nnihil possem, de eius tamen fontibus mutuarem. et ut uerius\nloquar, Didymi de spiritu sancto librum in manibus habeo,\nquem translatum tibi cupio dedicare, ne me aestimes tantummodo\ndormitare, qui lectionem sine stilo somnum putas.\nantelatis\nitaque problematibus, quae epistulae tuae subieceras, quid\nmihi uideretur, adnexui ueniam postulans et festinationis pariter\net morarum: festinationis, quia ad unam lucubratiunculam\ndictare uolui rem dierum; tarditatis, quia alio opere detentus\nnon statim ad interrogata rescripsi.\nQuid sibi uult, quod in Genesi scriptum est: omnis, qui\nocciderit Cain, septem uindictas exsoluet?\n\nAntequam de quaestione dicamus, rectum uidetur, ut editiones\ninterpretum singulorum cum ipso Hebraico digeramus, quo facilius\nsensus scripturae possit intellegi: uaiomer lo adonai lochen\nchol orec cain sobathaim ioccamo; Aquila: et dixit ei\n\n\n\n\n\n\ndominus: propterea omnis, qui occiderit Cain, septempliciter\nulciscetur; Symmachus: et dixit ei dominus: non\nsic, sed omnis, qui occiderit Cain, ebdomatos siue\nseptimus uindicabitur; Septuaginta et Theodotion: et dixit\nei dominus: non (sic, sed omnis, qui occiderit Cain,\nseptem uindictas exsoluet.\npostquam Cain occiderat fratrem,\ninterrogatus a domino: ubi est Abel, frater tuus? contumeliose\nresponderat: nescio: numquid custos fratris mei\nsum? quam ob rem maledictione damnatus, ut gemens et tremens\nuiueret super terram, noluit ueniam deprecari, sed peccatis\npeccata congeminans tantum putauit nefas, cui a domino non\nposset ignosci.\ndenique respondit ad dominum: maior causa\nmea, quam ut dimittar—\\'id est:*pluspeccaui, quamutmerear\nabsolui\\' —. ecce eicis me hodie a facie terrae et a facie\ntua abscondar et ero gemens et tremens super terram;\net erit: omnis, qui inuenerit me, occidet me. \\'eicior,\\'\ninquit, \\'a conspectu tuo et conscientia sceleris lucem ipsam\nferre non sustinens abscondar, ut latitem, eritque: omnis,\nqui inuenerit me, occidet me, dum ex tremore corporis et\nfuriatae mentis agitatu eum esse intellegit, qui mereatur\n\n\n\n\n\n\ninterfici\\'.\nuerum deus nolens eum conpendio mortis finire cruciatus\nnec tradens poenae, qua se ipse damnauerat, ait: non\nsic, id est: non, ut aestimas, morieris et mortem pro remedio\naccipies, uerum uiues usque ad septimam generationem et\nconscientiae tuae igne torqueberis ita, ut, quicumque te occiderit,\nsecundum duplicem intellegentiam aut in septima generatione\naut septimo te liberet cruciatu\\', non quod ipse, qui\npercusserit Cain, septem ultionibus subiciendus sit, sed quod\nseptem uindictas, quae in Cain tanto tempore cucurrerunt,\nsoluat interfector occidens eum, qui uitae fuerat derelictus ad\npoenam.\nUt autem, quod dicimus, manifestius fiat, cotidianae consuetudinis\nponamus exemplum. loquatur inter uerbera seruus\nad dominum: quia incendi domum tuam et uniuersam substantiam\ndissipaui, interfice me\\' dominusque respondeat: non,\nut uis, morieris et finies morte supplicia; uerum longo tempore\ncustodieris ad uitam et tam infeliciter in hac luce uersaberis,\nut, quicumque te occiderit, beneficium praestet occiso,\ndum de tam multis te liberat cruciatibus\\'. et secundum Septuaginta\nquidem editionem hic nobis sensus uidetur.\nDe eo autem, quod Aquila posuit septempliciter et Symmachus\nebdomatos siue septimus ulciscetur, maiorum\n\n\n\n\n\n\nnostrorum ista sententia est, quod putent in septima generatione\na Lamech interfectum Cain. Adam quippe genuit Cain,\nCain genuit Enoch, Enoch genuit Gaidad, Gaidad genuit Maleleel,\nMaleleel genuit Mathusalam, Mathusalam genuit Lamech,\nqui septimus ab Adam non sponte, sicuti in quodam Hebraeo\nuolumine scribitur, interfecit Cain.\net ipse postea confitetur:\nquia uirum occidi in uulnere mihi et iuuenem in liuore\nmeo, quoniam septies uindicabitur de Cain, de Lamech\nautem septuagies septies. et quidem de Cain, quod in\nseptima generatione interfectus sit et iuxta aliam expositionem\npoenam sui sceleris dederit, nihil obscuri arbitror remansisse.\nNunc illud, quod non interrogaueras, dum aliud agimus,\ninrepsit: quae sint septuaginta septem uindictae, quae in Lamech\nexsoluendae sint. aiunt ab Adam usque ad Christum generationes\nseptuaginta septem. relege Lucam euangelistam et inuenies\nita esse, ut dicimus.\nsicuti ergo septima generatione Cain\npeccatum est dissolutum — non uindicabit quippe bis dominus\n\n\n\n\n\n\nin id ipsum et, qui semel recepit mala sua in uita sua, non\neosdem cruciatus patietur in morte, quos est passus in uita\n— ita et Lamech peccatum, id est totius mundi atque sanguinis,\nqui effusus est, Christi soluetur aduentu, qui tollit\npeccata mundi, qui lauit amictum suum in sanguine uuae\net torcular calcauit solus, qui de Edom ad caelum rubicundus\nascendens clamantibus angelis miraculum praebuit:\nleuate portas, principes, uestras, et introibit rex gloriae\net cetera.\nreferebat mihi quidam Hebraeus in apocryphorum\nlibris septuaginta et septem animas ex Lamech progenie\nrepperiri, quae diluuio deletae sint, et in hoc numero de\nLamech factam esse uindictam, quod genus ipsius usque ad\ncataclysmum perseuerarit.\nAlii de septem uindictis Cain uaria suspicantur et primum\neius adserunt fuisse peccatum, quod non recte diuiserit; secundum,\nquod inuiderit fratri; tertium, quod dolose egerit dicens:\ntranseamus in campum; quartum, quod interfecerit; quintum,\nquod procaciter negauerit: nescio; numquid custos\n\n\n\n\n\n\n\n\n\n\nfratris mei sum? sextum, quod se ipse damnauerit: maior\nculpa mea est, quam ut dimittar; septimum, quod nec\ndamnatus egerit paenitentiam secundum Nineuitas et Ezechiam\nregem Iudae, qui inminentem mortem lacrimis distulerunt.\net\ndicunt illum a clementissimo deo ideo usque ad septimam\ngenerationem fuisse dilatum, ut saltim malis ipsis et longae\nuitae maerore conpulsus paenitentiam ageret et mereretur\nabsolui.\nNonnulli septenarium numerum plenum et perfectum\ninterpretantur de multis scripturarum locis testimonia contrahentes\net hunc esse sensum, quem supra perstrinximus, quod,\nqui interfecerit Cain, ab ingenti eum et omnia supplicia transeunte\nliberet poena.\nSunt autem, qui et de euangelio interrogationem Petri\nreplicent: domine, quotiens peccabit in me frater meus\net dimittam ei? usque septies? dicit ei Iesus: non dico\ntibi usque septies, sed usque septuagies septies. et\nputant mortem atque peccatum in septima progenie sabbatizasse,\nquando Enoch raptus est et non inueniebatur, quia\ntranstulit illum deus. de septuaginta autem et septem\n\n\n\n\n\n\nillam expositionem secuntur: in aduentu Christi mortis atque\npeccati aculeum esse confractum.\nPonam et aliam opinionem, ne quid uidear\\' praetergressus.\nquidam septimum annum remissionis et quinquagesimum\niobelei et quadringentesimum nonagesimum, quod uolunt intellegi\n\\'septuagies septies\\', multis modis interpretantur adserentes\nob hanc causam quinquagesimi et quingentesimi numeri sacrate\nin euangelio positum debitorem et quinquagesimum psalmum\npaenitentiae, qui septem conficitur septimanis et in principium\nogdoadis erumpit.\nuerum ne longius sermo procedat, hucusque\nsuper hoc locutum esse sufficiat, quia et ex his, quae respersimus,\ningentem tibi disputationis siluam poteris ipse conficere\nsciens Origenem duodecimum et tertium decimum in Genesim\nlibrum de hac tantum quaestione dictasse.\nCur deus loquitur ad Abraham, quod quarta progenie filii\nIsrahel essent de terra Aegypti reuersuri, et postea Moyses\nscribit: quinta autem progenie ascenderunt filii Israhel\nde terra Aegypti? quod utique nisi exponatur, uidetur\nesse contrarium.\nHoc uero problema cum legissem, coepi mecum tacitus\naestuare et e uestigio Genesim Exodumque percurrens repperi\nloca, in quibus scripta sunt, quae uidentur facere quaestionem.\nac primo aestimabam spiritalibus spiritalia conparans\nindissolubile esse, sicuti et multa sunt alia.\nnam et Mathusalam\nquattuordecim annos post diluuium uixisse scribitur,\nnec tamen arcam ingressus est cum Noe; et, cum ipse deus\nlocutus sit ad Abraham: sciendo scies, quia peregrinum\nerit semen tuum in terra non sua et in seruitutem\nredigent eos et adfligent eos et humiliabunt\neos quadringentis annis, postea Moyses scribit in Exodo:\net factum est post quadringentos triginta annos,\nexiuit omnis potentia domini de terra Aegypti.\nAgar\nquoque Ismahelem quasi lactantem et tenerum portat in humeris,\ncum decem et octo ferme et amplius repperiatur annorum\net ridiculum sit tam grandem iuuenem matris sedisse\ncornicibus; Roboam uero, filius Salomonis, quadragesimo primo\naetatis suae anno regni sumpsit exordium et regnauit in Hierusalem\nannis sedecim, cum utique pater eius duodecimo anno\n\n\n\n\n\n\nregnare incipiens annis quadraginta regnauerit et undecimo\nfilium generare non quiuerit.\nDum haec et multa istiusmodi mecum sollicitus uoluerem,\naperuit mihi ostium, qui habet clauem Dauid, et introduxit\nme in cubiculum suum posuitque in foramine petrae,\nut post spiritum saeuientem, post terrae meae motum, post\nincendium ignorantiae, quo urebar, uox ad me aurae lenioris\naccederet diceremque: inueni, quem quaesiuit anima mea:\ntenebo eum et non dimittam eum.\netenim, cum uideatur\nscriptura inter se esse contraria, utrumque uerum est, cum\ndiuersum sit. egressi sunt quarta generatione filii Israhel de\nterra Aegypti. replica genealogiam Leui: Leui genuit Caath,\nCaath genuit Ambram, Ambram genuit Aaron, Aaron genuit\nEleazar, Eleazar genuit Finees. Caath cum patre suo Leui\ningressus est Aegyptum. rursum Eleazar cum patre suo\nAaron egressus est Aegyptum.\na Caath usque ad Eleazar conputantur\ngenerationes quattuor, licet quidam uelint ab Ambram\nincipere et usque ad Finees, ut nos in Eleazar fecimus, peruenire.\nsi uero uolueris disparem numerum ostendere, quomodo\n\n\n\n\n\n\nsecundum Exodum quinta generatione egressi sint filii Israhel\nde terra Aegypti, tribus tibi Indae ordo numeretur: Iuda genuit\nPhares, Phares genuit Esrom, Esrom genuit Aram, Aram genuit\nAminadab, Aminadab genuit Naasson, Naasson genuit Salmon.\nPhares cum patre suo Iuda ingressus est Aegyptum, Naasson\nprinceps tribus Iuda in deserto describitur, cuius filius Salmon\nterram repromissionis introiit. conputa a Phares usque adNaasson\net inuenies generationes quinque, tametsi nonnulli, ut in tribu\nLeui ostendimus, in Esrom initium faciant et ad Salmon usque\nperueniant.\nPuto problema dissolutum; quod si displicet, ad conpendium\nueniam et dicam in Hebraeo non esse diuersum.\nAquila namque, qui non contentiosius, ut quidam putant, sed\nstudiosius uerbum interpretatur ad uerbum, in eo loco, ubi\nSeptuaginta posuerunt: quinta autem generatione ascenderunt\nfilii Israhel de terra Aegypti, ita transtulit:\nκαὶ ἐνοπλισάμενοι ἀνέβησαν οἱοὶ Ἰσραὴλ ἀπὸ γῆς Αἰγύπτου, id est: et\narmati ascenderunt filii Israhel de terra Aegypti, licet\npro eo, quod carmati\\' nos diximus, secundum Graeci sermonis\n\n\n\n\n\n\nambiguitatem et Cinstructi\\' siue \\'muniti\\' propter supellectilem,\nqua Aegyptios. spoliauernot, possit intellegi.\nAestimas curiositatem esse finitam? maior quaerendi\nardor exoritur et in similitudinem Hieremiae dissoluor undique\net ferre non possum, quare Septuaginta\\'quintam generationem\\'\net Aquila transtulerit carmatos\\'. uolumen Hebraeum replico,\nquod Paulus cpocivoXrjV iuxta quosdam uocat, et ipsos characteres\nsollicitus adtendens scriptum repperio: uamusim alu bne\nisrahel mearez mezraim.\nin reliqua parte interpretatio non\ndiscordat; omnis pugna de uerbo est \\'amesim\\', quod his litteris\nscribitur: heth, mem, sin, iod, mem, utrumnam \\'quiuque\\' an\n\\'munitos\\' sonet. et quidem \\'quinque\\' hoc sermone dici negare\nnon possumus, uerum \\'quinque\\' plurali numero, non cquinta\\',\nut illi interpretati sunt, singulari. sed nec cgeneratio\\' inuenitur\nadiuncta, quae lingua Hebraea <dor\\' dicitur, ut, si esset \\'quinta\ngeneratio\\', sermone legeretur illorum \\'amesa dor\\'.\nnunc autem\n\\'amissim\\', id est \\'quinque\\', tantum scripti sunt et fit quasi\n\n\n\n\n\n\nsensus: \\'quinque autem ascenderunt filii Israhel de terra Aegypti\\';\nquod quia minus uidebatur intellegi, adiuncta \\'generatio\\'\nest. Aquilam uero et in ceteris et in hoc maxime loco proprie\ntranstulisse omnis Iudaea conclamat et synagogarum consonant\nuniuersa subsellia, quod uidelicet idem sermo et eisdem litteris\nscriptus diuersas apud eos et uoces et intellegentias\nhabeat.\nex quibus exempli causa unum ponimus, ut, quod dicimus,\nperspicuum fiat: \\'pastores\\' et \\'amatores\\' eisdem litteris\nscribuntur: res, ain, iod, mem, sed pastores \\'roim\\', amatores\nleguntur <reim\\'. unde euenit, ut, ubi Hierusalem in prophetis\ncum amatoribus suis fornicationis arguitur, ibi in nostris codicibus\npro amatoribus pastorum nomen sit inmutatum.\nScio haec molesta esse lectori, sed de Hebraeis litteris\ndisputantem non decet Aristotelis argumenta conquirere nec\nex flumine Tulliano eloquentiae ducendus est riuulus nec\naures Quintiliani flosculis et scolari declamatione mulcendae.\npedestris et cotidianae similis et nullam lucubrationem redolens\noratio necessaria est, quae \\'rem explicet, sensum. edisserat,\nobscura manifestet, non quae uerborum conpositione frondescat\n\n\n\n\n\n\nsint alii diserti, laudentur, ut uolunt, et inflatis buccis spumantia\nuerba trutinentur: mihi sufficit sic loqui, ut intellegar\net ut de scripturis disputans scripturarum imiter simplicitatem.\nCur Isaac, uir iustus et deo canis) non illi, cui noluit,\nsed, cui noluit, deceptus errore benedixit?\nDiffero paulisper typos et ea, quae a maioribus nostris super\nhoc loco sunt interpretata, praetereo, non quo opinioni eorum\nnon adquiescam, sed quo tu hoc tantum quaeris, quare uir iustus\naliquid ignorauerit et contra suam fecerit uoluntatem.\nad quod\ndistricta responsio est nullum hominum excepto eo, qui ob\nnostram salutem carnem est dignatus adsumere, plenam habuisse\nscientiam et certissimam ueritatem. denique Paulus ex\nparte cognoscit et ex parte prophetat et nunc per speculum\nuidet in aenigmate et, secundum quod oportet orare, nescire\nnos dicit, quia, cum uenerit, quod perfectum est, tunc,\nquod ex parte est, destruetur.\nSamuhel propheta connumeratus\nMoysi in Psalterio ad unguendum regem missus, cum\nmaximum filiorum Iesse uidisset Heliab, ait: ecce coram\n\n\n\n\n\n\ndomino Christus eius. et dixit dominus ad Samuhel: noli\nadspicere ad faciem eius et in staturam illius, quoniam\nreprobaui eum, quia non, quomodo uidet homo, uidebit\ndeus; homo uidet in facie, deus uidet in corde. et\nper singulos semper ignorans usque ad Dauid nescisse describitur.\nHelisaeus quoque, qui duplici glorificatus est spiritu, cuius\nossa uitam exanimo cadaueri reddiderant, cum Sunamitis ad eum\nuenisset in montem et ad pedes eius flebiliter corruisset, Giezi\nprohibente, ne faceret, ait: dimitte eam, quoniam anima\nillius in amaritudine est et dominus abscondit a me\net non nuntiauit mihi.\nplura sunt, quam ut exemplis debeamus\ndocere sanctos uiros et deo caros ea tantummodo scisse,\nquae eis a domino reuelata sunt, ignorasse uero, quae reuelata\nnon fuerant, et ad singulas uisiones Zachariam atque Danihelum\ninterrogare angelum et suppliciter deprecari, ut exponant\nsibi, quae sint illa, quae uideat.\nunde non mirum est\net Isaac in suam maxime utilitatem nescisse, quid faceret,\ncum magis eo tempore erraret, quo filium sanguinariae deditum\nuoluptati et eum, qui postea fratrem posset occidere, I\npraetermisso illo, qui innocenter habitabat domum, uellet efferre\n\n\n\n\n\n\net suam magis quam dei facere uoluntatem. ergo puto diuinae\ndispensationis fuisse, ut oculis caecaretur et, cum ipse diceret:\nuox uox Iacob, manus autem manus Esau, tamen non\nintellegeret minorem esse filium, qui ad benedictionem fratris\npraereptor adstiterat.\nQuoniam autem polliciti sumus et de eo, quid in figura\nsignificaret, adiungere, Hippolyti martyris uerba ponemus, a\nquo et Victorinus noster non plurimum discrepat, non quo\nomnia plenius exsecutus sit, sed quo possit occasionem praebere\nlectori ad intellegentiam latiorem:\n\\'Isaac portat imaginem\ndei patris, Rebecca spiritus sancti, Esau populi prioris et diaboli,\nIacob ecclesiae siue Christi. senuisse Isaac consummationem\norbis ostendit; oculos illius caligasse fidem perisse de\nmundo et religionis lumen ante eum neglectum esse significat.\nquod filius maior uocatur, acceptio legis est Iudaeorum; quod\nescas eius atque capturam diligit pater, homines sunt ab errore\nsaluati, quos per doctrinam iustus quisque uenatur.\nsermo dei\nbenedictionis est repromissio et spes regni futuri, in quo cum\nChristo sancti regnaturi sunt et uerum sabbatum celebraturi. Rebecca\nplena spiritu sancto et sciens, quid audisset, antequam pareret,\nquia maior seruiet minori, — magis autem forma spiritus\nsancti, quae futura norat in Christo, in Iacob ante meditatur —\n\n\n\n\n\n\nloquitur ad filium minorem: uade ad gregem et accipe\nmihi inde duos haedos praefigurans carneum saluatoris aduentum,\nin quo eos uel maxime liberaret, qui peccatis tenebantur\nobnoxii, siquidem in omnibus scripturis haedi pro peccatoribus\naccipiuntur.\nquod autem duos iubetur adferre, duorum populorum\nsignificatur adsumptio; quod teneros et bonos, dociles et innocentes\nanimae. stola Esau fides et scripturae sunt Hebraeorum,\nquibus gentilium indutus est populus; pelles, quae eius brachiis\ncircumdatae sunt, peccata utriusque sunt plebis, quae Christus\nin extensione manuum cruci secum pariter adfixit. quod Isaac\nquaerit ab Iacob, cur tam cito uenerit, admiratur uelocem\ncredentium fidem; quod cibi delectabiles offeruntur, hostia\nplacens deo salus est peccatorum.\npost esum sequitur benedictio\net eius odore perfruitur uirtutem resurrectionis et regni\naperta uoce praenuntians, quomodo etiam adorent eum fratres\nsui et seruiant ei credentes ex Israhel. quia igitur iniquitas\nest inimica iustitiae, Esau in discordiam concitatur et necem\nfraudulentus excogitat dicens in corde suo: adpropient dies\n\n\n\n\n\n\npassionis patris mei et occidam Iacob, fratrem meum.\ndiabolus fratricidae Iudae os in Cain ante praemeditans in Esau\nmanifestissime confitetur tempus quoque interfectionis ostendens:\nadpropinquent, inquit, dies passionis, ut interficiam\nfratrem meum.\nquapropter Kebecca, id est patientia,\nnuntiauit uiro fratris insidias, qui uocato Iacob praecepit ei,\nut Mesopotamiam pergeret et inde acciperet uxorem de genere\nLaban Syri, fratris matris suae. quomodo itaque fratris dolos\nfugiens Mesopotamiam tendit Iacob, ita et Christus Iudaeorum\nincredulitate conpulsus proficiscitur in Galilaeam inde\nsibi ex gentibus sponsam sumpturus ecclesiam\\'. haec supra\ndictus uir.\\\\\nNos autem dicimus non uenisse dominum nisi ad oues\nperditas domus Israhel nec uoluisse panem accipere filiorum\net dare eum canibus et benedictionem primam Iudaeorum populo\ndetulisse, quibus sunt credita eloquia dei et repromissio\net legis datio et confectio testamenti; uerum quia illi credere\nnoluerunt, ad Iacob, minorem populum, benedictionem esse\ntranslatam. neque tamen maiorem filium penitus fuisse despectum,\nquia, cum subintrauerit plenitudo gentium, tunc\nomnis Israhel saluus erit.\nNuper, cum Reticii Augustodunensis episcopi, qui quondam\na Constantino imperatore sub Siluestro episcopo ob causam\nMontensium missus est Romam, commentarios in Canticorum\nCanticum perlegissem, quod Hebraei uocant sir asirim,\nuehementer miratus sum uirum eloquentem praeter ineptias\nsensuum ceterorum Tharsis urbem putasse Tarsum, in qua\nPaulus apostolus natus sit, et aurum Ofaz petram significari,\nquod Cephas in euangelio Petrus sit appellatus.\nhabuerat utique\net in Hiezechiele id ipsum uerbum, ubi de quattuor animalibus\nscribitur: et species rotarum sicut species tharsis,\net in Danihele de domino: et corpus eius ut tharsis,\n\n\n\n\n\n\n\n\n\n\n\n\n\n\n\n\n\n\n\n\nquod Aquila chrysolith um, hyacinthu m Symmachus interpretantur,\net in Psalmis: spiritu uiolento conteres naues Tharsis.\net inter lapides, qui in ornatum sacerdotis tribuum nominibus\nsculpti sunt, eiusdem lapidis nomen insertum est et omnis\nferme scriptura hoc referta uocabulo est.\nde Ofaz uero quid\ndicam, cum supra dictus Danihel propheta in tertio anno Cyri,\nregis Persarum, post tres ebdomadas ieiunii atque tristitiae\ndicat: extuli oculos meos et uidi, et ecce uir unus indutus\nbaddim et renes eius cincti auro Ofaz? plura\nquippe apud Hebraeos auri sunt genera; unde ob distinctionem\nnunc Ofaz positum est, ne quis zaab putaret, quod in Genesi\nnasci cum lapide carbunculo praedicatur.\nQuaeras, si tharsis lapis chrysolithus sit aut hyacinthus,\nut diuersi interpretes uolunt, ad cuius similitudinem dei species\ndescribatur, quare Ionas propheta Tharsis ire uelle dicatur et\nSalomon etlosaphat inRegnorum libris naues habuerint, quae de\nTharsis solitae sint adferre uel exercere commercia.\nad quod facilis\nresponsio est 6[juvd[iov esse uocabulum, quod et Indiae regio\n\n\n\n\n\n\nita appelletur et ipsum mare, quia caeruleum sit et saepe\nsolis radiis repercussum, colorem supra dictorum lapidum\ntrahat, a colore nomen acceperit, licet Iosephus tau littera\ncommutata Graecos putet Tarsum appellasse pro Tharsis.\nInnumerabilia sunt, quae in. illius mihi commentariis\nsordere uisa sunt. est sermo quidem conpositus et Gallicano\ncoturno fluens: sed quid ad interpretem, cuius professio est\nnon, quomodo ipse disertus appareat, sed quomodo eum, qui\nlecturus est, sic faciat intellegere, quomodo intellexit ille, qui\nscripsit?\nrogo, non habuerat decem Origenis uolumina, non\ninterpretes ceteros aut certe aliquos necessarios Hebraeorum\naut ad interrogare aut ad legere [et], quid sibi uellent, quae\nignorabat? sed tam male existimasse de posteris, ut nemo\nposset de eius erroribus iudicare!\nFrustra igitur a me eiusdem uiri commentarios postulas,\ncum mihi in illis multo displiceant plura, quam placeant.\nquod si opposueris, cur ceteris dederim, audies non omnes\neodem uesci cibo. Iesus in- deserto plures hordeaceis panibus\npascit, triticeis pauciores; Corinthii, in quibus fornicatio\n\n\n\n\n\n\naudiebatur et talis fornicatio, qualis nec inter gentes quidem,\nlacte pascuntur, quia necdum poterant solidum cibum capere.\nEphesii autem, in quibus nullum crimen arguitur, ipso domino\ncaelesti uescuntur pane et sacramentum, quod a saeculis absconditum\nfuerat, agnoscunt. neque uero eorum, qui a me exemplaria\nacceperunt, uel auctoritate uel aetate ducaris, cum et Danihel\nsenes iudicet et Amos, pastor caprarum, in sacerdotum principes\ninuehatur.\nAbraham temptatur in filio et fidelior inuenitur; Ioseph\nin Aegypto uenditur, ut patrem pascat et fratres; Ezechias\nuicina morte terretur, ut fusus in lacrimas quindecim annorum\nspatio proteletur ad uitam; Petrus apostolus domini passione\nconcutitur, ut amare flens audiat: pasce oues meas; Paulus,\n\n\n\n\n\n\n\n\n\n\n\n\n\n\n\n\n\n\n\n\n\n\nlupus rapax et Beniamin adulescentior, in extasi caecatur, ut\nuideat, et repentino tenebrarum horrore circumdatus dominum\nuocat, quem dudum ut hominem persequebatur.\nIta et nunc, mi Marcella, Blesillam nostram uidimus\nardore febrium per triginta ferme dies iugiter aestuasse, ut sciret\nreiciendas delicias corporis, quod paulo post uermibus exarandum\nsit. uenit et ad hanc dominus Iesus tetigitque manum eius\net ecce surgens ministrat ei.\nredolebat aliquid neglegentiae et\ndiuitiarum fasciis conligata in saeculi iacebat sepulchro, sed\nconfremuit Iesus et conturbatus in spiritu clamauit dicens:\nBlesilla, exi foras. quae uocata surrexit et egressa cum\ndomino uescitur. Iudaei minentur et tumeant, quaerant occidere\nsuscitatam, soli apostoli glorientur: scit se uitam suam\nei debere, cui credidit; scit se eius amplexare pedes, cuius\npaulo ante iudicium pertimescebat.\ncorpus paene iacebat exanime\net anhelos artus mors uicina quatiebat. ubi tunc erant\nauxilia propinquorum, ubi uerba omni inaniora fumo? nihil\ntibi debet o ingrata cognatio, quae mundo periit et Christo\nreuixit. qui Christianus est, gaudeat; qui irascitur, non esse\nse indicat Christianum.\nUidua, quae soluta est uinculo maritali, nihil necesse\nhabet nisi perseuerare. at scandalizat quempiam uestis fuscior:\n\n\n\n\n\n\nscandalizet Iohannes, quo inter natos mulierum maior nullus\nfuit, qui angelus dictus ipsum quoque dominum baptizauit,\nqui camelorum uestitus tegumine zona pellicia cingebatur. cibi\ndisplicent uiliores: nihil uilius est locustis.\nillae Christianos\noculos potius scandalizent, quae purpurisso et quibusdam fucis\nora oculosque depingunt, quarum facies gypseae et nimio candore\ndeformes idola mentiuntur, quibus si forte inprouidens\nlacrimarum stilla eruperit, sulco defluit, quas nec numerus\nannorum potest docere, quod uetulae sunt, quae capillis alienis\nuerticem instruunt et praeteritam iuuentutem in rugis anilibus\npoliunt, quae denique ante nepotum gregem trementes uirgunculae\nconponuntur. erubescat mulier Christiana, si naturae\ncogit decorem, si carnis curam facit ad concupiscentiam, in\nqua qui sunt, secundum apostolum Christo placere non possunt.\nUidua nostra ante monilibus ornabatur et die tota, quid\nsibi deesset, quaerebat ad speculum; nunc loquitur confidenter:\nnos autem omnes reuelata facie gloriam domini speculantes\nin eandem imaginem transformamur a gloria in\ngloriam, quasi a domini spiritu.\ntunc crines ancillulae\ndisponebant et mitellis crispantibus uertex artabatur innoxius;\n\n\n\n\n\n\n\n\nnunc neglectum caput scit sibi tantum sufficere, quod uelatur.\nillo tempore plumarum quoque dura mollities uidebatur et in\nextructis toris iacere uix poterat; nunc ad orandum festina\nconsurgit et modulata uoce ceteris \\'alleluia\\' praeripiens prior\nincipit laudare dominum suum.\nflectuntur genua super nudam\nhumum et crebris lacrimis facies psimithio ante sordidata purgatur.\npost orationem psalmi concrepant et lassa ceruix, poplites\nuacillantes in somnumque uergentes oculi nimio mentis\nardore uix inpetrant, ut quiescant. pulla est tunica: minus,\ncum humi iacuerit, sordidatur. soccus uilior: auratorum pretium\ncalceorum egentibus largietur.\ncingulum non auro gemmisque\ndistinctum est, sed laneum et tota simplicitate purissimum\net quod possit adstringere magis uestimenta quam\nscindere. si huic proposito inuidet scorpius et sermone blando\nde indebita rursum arbore comedere persuadet, inlidatur ei pro\nsolea anathema et suo morienti puluere dicatur: uade retro,\nsatanas, quod interpretatur\\'aduerse\\';aduersarius quippe Christi\nest antichristus, cui praecepta displicent Christi.\nOro te, quid tale umquam, quale apostoli, fecimus, ut\nmerito scandalizentur? patrem senem cum nauicula et rete\ndimittunt; publicanus a teloneo surgit et sequitur saluatorem;\nuolens discipulus reuerti domum et suis ante renuntiare magistri\nuoce prohibetur; sepultura non datur patri et pietatis\n\n\n\n\n\n\ngenus est inpium esse pro domino.\nnos, quia serica ueste non\nutimur, monachi iudicamur, quia ebrii non sumus nec cachinno\nora dissoluimus, continentes uocamur et tristes. si tunica non\ncanduerit, statim illud e triuio: \\'inpostor et Graecus est\\'. cauillentur\nuafriora licet et pingui aqualiculo farsos circumferant\nhomines: Blesilla nostra ridebit nec dignabitur loquacium\nranarum audire conuicia, cum dominus eius dictus sit Beelzebub.\nQuis dabit capiti meo aquam et oculis meis fontem\nlacrimarum, et plorabo — non, ut Hieremias ait, uulneratos\npopuli mei nec, ut Iesus, miseram Hierusalem, sed\nplorabo — sanctitatem, misericordiam, innocentiam, castitatem;\n\n\n\n\n\n\n\n\n\n\n\n\n\n\n\n\n\n\n\n\nplorabo omne pariter in unius morte uirtutes, non quo lugenda\nsit illa, quae abiit, sed quod nobis inpatientius sit dolendum,\nquod talem uidere desiuimus.\nquis enim siccis oculis\nrecordetur uiginti annorum adulescentulam tam ardenti fide\ncrucis leuasse uexillum, ut magis amissam uirginitatem quam\nmariti doleret interitum? quis sine singultibus transeat orandi\ninstantiam, nitorem linguae, memoriae tenacitatem, acumen\ningenii? si Graece audisses loquentem, Latine eam nescire\niurasses; si in Romanum sonum lingua se uerterat, nihil omnino\nperegrinus sermo redolebat.\niam uero, quod in Origene\nillo Graecia tota miratur, in paucis non dico mensibus, sed\ndiebus ita Hebraeae linguae uicerat difficultates, ut in ediscendis\ncanendisque psalmis cum matre contenderet. humilitas\nuestium non, ut in plerisque, tumentes animos arguebat, sed\ncum interiori se mente deiecerat, inter ancillarum uirginum\ncultum dominamque nihil medium, nisi quod in eo facilius\ndinoscebatur, quod neglectius incedebat. uacillabat aegrotatione\ngressus et pallentem trementemque faciem uix collum tenue\nsustinebat, et J.amen aut propheta aut euangelium semper in\nmanibus.\nlacrimis ora conplentur, singultus occupant uocem\n\n\n\n\net haerentem linguam uiscera commota non laxant: cum sanctum\ncorpusculum febrium ardor excoqueret et semianimis lectulum\nuallaret circulus propinquorum, haec in extrema uerba\nmandabat: orate dominum Iesum, ut mihi ignoscat, quia\ninplere non potui, quod nolebam: secura, esto, mi Blesilla,\nconfidimus; probas uera, quae dicimus: numquam est sera\nconuersio\\'.\nuox haec primum dedicata est in latrone: amen\ndico tibi; hodie mecum eris yi paradiso. postquam autem\nsarcina carnis abiecta ad suum anima reuolauit auctorem et\nin antiquam possessionem diu peregrinata conscendit, ex more\nparantur exsequiae et nobilium ordine praeeunte aureum feretro\nuelamen obtenditur. uidebatur mihi tunc clamare de caelo\nnon agnosco uestem; amictus iste non meus, hic ornatus alieuus\nest\\'.\nSed quid agimus? matris prohibituri lacrimas ipsi plangimus.\nconfiteor affectus meos, totus hic liber fletibus scribitur.\nfleuit Iesus Lazarum, quia amabat eum. non est optimus\nconsolator, quem proprii uincunt gemitus, cuius uisceribus\nemollitis fracta in lacrimis uerba desudant.\ntestor, mi Paula,\nIesum, quem Blesilla nunc sequitur, testor sanctos angelos\neius, quorum consortio fruitur, eadem me dolorum perpeti\n\n\n\n\n\n\ntormenta, quae pateris: patrem esse spiritu, nutricium caritate, et\ninterdum dicere: pereat dies illa, in qua natus sum, et:\nheu mihi, mater, ut quid me genuisti uirum, qui iudicer\net discernar omni terrae? sed et illud: iustus es, domine,\nuerumtamen iudicia loquar ad te: quid est, quod uia\npeccatorum prosperatur? et: mei paene moti sunt pedes\npacem peccatorum uidens et dixi: quomodo agnouit\ndeus et si est scientia in excelso? ecce isti peccatores\net abundantes in saeculo obtinuerunt diuitias.\nsed rursum illud occurrit: si narrauero sic, ecce generationem\nfiliorum tuorum praeuaricatus sum.\nnumquid\net in meam mentem non hic saepius fluctus inliditur? quare\nsenes inpii saeculi diuitiis perfruuntur? quare adulescentia\nrudis et sine peccato pueritia inmaturo flore exuitur? quid\ncausae est, ut saepe bimuli trimulique et ubera materna\nlactantes daemonio corripiantur, repleantur lepra, morbo regio\ndeuorentur et e contrario inpii, adulteri, homicidae ac sacrilegi\nuegeti atque securi de sua in deum sanitate blasphement,\npraesertim cum iniustitia patris non redundet ad filium et\nanima, quae peccauerit, ipsa moriatur?\naut si manet uetus\nilla sententia, peccata patrum in filios oportere restitui,\n\n\n\n\n\n\niniquum sit longaeui patris innumera delicta innocentem infantiam\nrepensare: et dixi: ergo sine causa iustificaui\ncor meum et laui inter innocentes manus meas et\nfactus sum flagellatus tota die.\nsed cum haec cogitarem,\nstatim didici cum propheta: et suscepi, ut cognoscerem;\nhoc labor est in conspectu meo, donec\ningrediar in sanctuarium dei et intellegam in nouissima\neorum. iudicia enim domini abyssus multa et:\no profundum diuitiarum et sapientiae et scientiae dei,\nquam inscrutabilia iudicia eius et inuestigabiles uiae\neius!\nbonus est deus et omnia, quae bonus fecit, bona sint\nnecesse est. mariti orbitas inrogatur: plango, quod accidit,\nsed quia sic placet domino, aequo animo sustinebo. unicus\nraptus est filius: durum quidem, sed tolerabile, quia sustulit\nille, qui dederat. si caecus fuero, amici me lectio consolabitur.\nsi auditum quoque surdae aures negauerint, uacabo a uitiis;\nnihil aliud nisi dominum cogitabo. inminebit super haec et\ndura pauperies, frigus, languor et nuditas: extremam expectabo\nmortem et breue putabo malum, quod finis melior subsequetur.\nconsideremus, quid ethicus ille psalmus sonet:\niustus es, domine,\net rectum iudicium tuum. hoc non potest dicere\nnisi ille, qui ad uniuersa, quae patitur, magnificat deum et\nsuo merito inputans de eius in aduersis clementia gloriatur.\nexultauerunt enim filiae Iudae in omnibus iudiciis domini. si\nludaea \\'confessio\\' interpretatur, confitens autem omnis anima\n\n\n\n\n\n\ncredentis est, necesse est, ut, qui se credere dicit in Christo,\nin omnibus Christi iudiciis gaudeat.\nsanus sum: gratias refero\ncreatori. langueo: et in hoc laudo domini uoluntatem. quando\nenim infirmor, tunc fortior sum et uirtus spiritus in carnis\ninfirmitate perficitur. patitur et apostolus aliquid, quod non\nuult, pro quo ter dominum deprecatur. sed dicitur ei: sufficit\ntibi gratia mea et ad reuelationum humiliandam superbiam\nmonitor quidam humanae inbecillitatis adponitur in similitudinem\ntriumphantum, quibus in curru retro comes adhaerebat\nper singulas adclamationes ciuium dicens: \\'hominem te memento\\'.\nCur autem -durum sit, quod quandoque patiendum est?\ndolemus quemquam mortuum: ad hoc enim nati sumus, ut\nmaneamus aeterni? Abraham, Moyses, Esaias, Petrus, Iacobus\net Iohannes, Paulus, electionis uas, et super omnia dei filius\nmoritur: et nos indignamur aliquem exire de corpore, qui ad\nhoc forsitan raptus est, ne malitia mutaret intellectum\neius? placita enim erat deo anima eius; propter hoc\nproperauit* educere eum de media iniquitate, ne longo uitae itinere deuiis oberraret anfractibus. lugeatur mor-\ntuus, sed ille, quem gehenna suscipit, quem tartarus deuorat,\n\n\n\n\n\n\nin cuius poenam aeternus ignis exaestuat. nos, quorum exitum\nangelorum turba comitatur, quibus obuiam Christus occurrit,\ngrauemur magis, si diutius in tabernaculo isto mortis\nhabitemus. quia, quamdiu hic moramur, peregrinamur a domino,\nilla, illa cupido nos teneat: heu me, quia peregrinatio\nmea prolongata est; habitaui cum habitantibus Cedar,\nmultum peregrinata est anima mea.\nsi Cedar \\'tenebrae\\'\nsunt et mundus iste sunt tenebrae, quia lux lucet in tenebris\net tenebrae eam non conprehenderunt, faueamus\nBlesillae nostrae, quae de tenebris migrauit ad lucem et inter\nfidei incipientis ardorem consummati operis percepit coronam.\nreuera, si saeculare desiderium et â€” quod deus a suis auertatdelicias\nuitae istius cogitantem mors inmatura rapuisset, plangenda\nerat et omni lacrimarum fonte deflenda.\nnunc uero, cum\npropitio Christo ante quattuor ferme menses secundo quodam\nmodo se propositi baptismo lauerit et ita deinceps uixerit, ut\ncalcato mundo semper monasterium cogitarit, nonne uereris,\nne tibi saluator dicat: (irascells, Paula, quia filia tua mea\nfacta est filia? indignaris de iudicio meo et rebellibus lacrimis\nfacis inuidiam possidenti?\nscis enim, quid de te, quid de\nceteris tuis cogitem. cibum tibi denegas non ieiuniorum studio,\nsed doloris. non amo frugalitatem istam; ieiunia haec\n\n\n\n\n\n\naduersarii mei sunt. nullam animam recipio, quae nolente me separatur\na corpore. tales stulta philosophia martyres habeat:\nZenonem, Cleombrotum uel Catonem. super nullum requiescit\nspiritus meus nisi super humilem et quietum et trementem\nuerba mea.\nhoc est, quod mihi monasterium promittebus,\nquod habitu a matronis ceteris separato tibi quasi religiosior\nuidebaris? mens, ista quae plangit, uestium sericarum est.\ninterciperis et moreris et, quasi non in meas manus uentura sis,\ncrudelem iudicem fugis. fugerat quondam et Ionas, animosus\npropheta, sed et in profundo maris meus fuit. si uiuentem crederes\nfiliam, numquam plangeres ad meliora migrasse.\nhoc est, quod\nper apostolum meum iusseram, ne de dormientibus in similitudinem\ngentium tristaremini. erubesce, ethnicae conparatione\nsuperaris. melior diaboli ancilla quam mea est. illa infidelem\nmaritum translatum fingit in caelum, tu mecum tuam filiam\ncommorantem aut non credis aut non uis\\'.\nSed dicis: \\'quomodo me lugere prohibes, cum et Iacob\nIoseph in sacco fleuerit congregatisque ad se omnibus propinquis\nnoluerit Consolari dicens: descendam ad filium meum\nlugens in infernum et Dauid Abessalon operto capite planxerit\nrepetens: filius meus Abessalon, filius meus\n\n\n\n\n\n\nAbessalon! quia dabit, ut moriar pro te, Abessalon, filius\nmeus?, Moysi quoque et Aaron ceterisque sanctorum sollemnis\nsit luctus exhibitus?\n\\' perfacilis ad ista responsio est:\nluxisse Iacob filium, quem putabat occisum, ad quem et ipse\nerat ad infernum descensurus dicens: descendam ad filium\nmeum lugens in infernum, quia necdum paradisi ianuam\nChristus effregerat, necdum flammeam illam romphaeam et\nuertiginem praesidentium cherubin sanguis eius extinxerat —\nunde et Abraham, licet in loco refrigerii, tamen apud inferos\ncum Lazaro scribitur —, etDauidiuste fleuisse filium parricidam,\nqui alium paruulum, postquam, ut uiueret, inpetrare non potuit,\nquia sciebat non peccasse, non fleuit.\nde Moysi uero et Aaron,\nquod eis ex ueteri more sit planctus exhibitus, non mirandum\nest, cum et in Actibus apostolorum iam euangelio coruscante\nStephano fecerint Hierosolymae fratres planctum magnum et\nutique planctus magnus non in plangentium exanimatione, ut\ntu aestimas, sed in pompa funeris et exequiarum frequentia\nintellegendus sit.\ndenique de Iacob scriptura sic loquitur: et\nascendit Ioseph sepelire patrem suum et\n\n\n\n\n\n\nascenderunt cum eo omnes pueri Pharao et omnes seniores\ndomus eius et seniores omnes terrae Aegypti\net omnis domus Ioseph et fratres eius. et post paululum:\net ascenderunt cum eo quadrigae et equites\net facta sunt castra grandia nimis. ac deinde: et\nplanxerunteum planctum magnum et fortem nimis.\nplanctus iste sollemnis non longas Aegyptiis imperat lacrimas,\nsed funeris monstrat ornatum. iuxta quem modum Aaron quoque\net Moysen fletos esse manifestum est.\nnequeo scripturae\nsatis laudare mysteria et diuinum sensum in uerbis licet\nsimplicibus admirari, quid sibi uelit, quod Moyses plangitur\net Iesus Naue, uir sanctus, sepultus refertur et tamen fletus\nesse non scribitur; nempe illud, quod in Moysi, id est in lege\nueteri, omnes sub peccati Adam tenebantur elogio et ad inferos\ndescendentes consequenter lacrimae prosequebantur secundum\napostolum, qui ait: et regnauit mors ab Adam\nusque ad Moysen etiam super eos, qui non peccauerunt;\nin Iesu uero, id est in euangelio, per quem paradisus\nest apertus, mortem gaudia prosequuntur.\nflent usque hodie\nIudaei et nudatis pedibus in cinere uolutati sacco incubant\nac, ne quid desit superstitioni, ex ritu uanissimo pharisaeorum\nprimum cibum lentis accipiunt uidelicet ostendentes, quali\n\n\n\n\n\n\nedulio primogenita perdiderint. sed merito, quia in resurrectione\ndomini non credentes antichristi parantur aduentui. nos uero,\nqui Christum induimus et facti sumus iuxta apostolum genus\nregium et sacerdotale, non debemus super mortuos contristari.\net dixit, inquit, Moyses ad Aaron et Eleazar et Ithamar\nfilios eius, qui relicti erant: caput uestrum\nnon denudabitis et uestimenta uestra non scindetis,\nne moriamini et super omnem synagogam ueniat\nira. nolite, inquit, scindere uestimenta et luctum exhibere\ngentilem, ne moriamini. mors nostra peccatum est. et —\nquod forsitan crudele alicui uideatur, sed fidei necessarium\nest — in eodem Leuitico scribitur, quomodo sacerdos magnus\nad patrem, matrem fratresque uel liberos ire mortuos prohibeatur,\nne uidelicet anima dei sacrificiis uacans et tota in illius\nmysteriis occupata aliquo inpediatur adfectu.\nnonne aliis uerbis\nid ipsum in euangelio praecipitur, ut non renuntiet domui\ndiscipulus, ut mortuo patri non exhibeat sepulturam? et de\nsanctis, inquit, non exiet et non contaminabitur\nsanctificatio dei eius, quia sanctum oleum unctionis\na deo super eum est. certe, postquam credimus in\nChristo et oleo unctionis eius accepto illum portamus in nobis,\nnon debemus exire de templo, id est de proposito Christiano,\nnon foras egredi, incredulitati uidelicet gentilium commisceri,\nsed esse semper intrinsecus, uoluntati domini ministrare.\nHaec idcirco, ne ignoratio scripturarum auctoritatem tibi\npraeberet in luctum et uidereris rationabiliter errare. et adhuc\nsic locutus sum, quasi unam de turbis conuenerim Christianam.\nnunc uero, cum sciam toto renuntiasse te mundo et abiectis\ncalcatisque deliciis orationi, ieiuniis, lectioni uacare cotidie,\ncum ad exemplum Abraham cupias exire de terra tua et de\ncognatione tua, ut Chaldaeis et Mesopotamia derelictis terram\nrepromissionis introeas, cum omnem substantiolam aut pauperibus\ndilargita sis aut filiis ante mortem mundo mortua\ndederis, miror te ea facere, quae si facerent ceterae, reprehensione\ndignae uiderentur.\nredit tibi in memoriam confabulatio\neius, blanditiae, sermo, consortium et, cur his careas, pati non\npotes: ignoscimus matris lacrimis, sed modum quaerimus in\ndolore. si parentem cogito, non reprehendo, quod plangis; si\nChristianam et monacham Christianam, istis hominibus mater\ne.xcluditur. recens uulnus est et adtactus iste, quo blandior,\nnon tam curat, quam exasperat; attamen, quod tempore mitigandum\nest, cur ratione non uincitur?\nnam et Noemin famem\nfugiens in terram Moab et maritum perdidit et filios. et cum\nsuorum esset auxilio destituta, Ruth alienigena ab eius latere\n\n\n\n\n\n\nnon recedit. uide, quanti meriti sit desertae praestitisse solacium:\nex eius -semine Christus exoritur. respice, Iob quanta\nsustineat. et uidebis — te nimium delicatam! — erectis in\ncaelum oculis inter ruinam domus, poenas ulceris, innumeras\norbitates et ad extremum uxoris insidias inuictam tenuisse\npatientiam.\nscio, quid responsura sis: hoc illi quasi iusto ad\nprobationem euenisse. et tu e duobus elige, quid uelis: aut\nsancta es et probaris, aut peccatrix et iniuste quereris minora\nsustinens, quam mereris. quid uetera replicem? praesentia\nexempla sectare. sancta Melanium, nostri temporis inter Christianos\nuera nobilitas, cum qua tibi dominus mihique concedat\nin die sua habere partem, calente adhuc mariti corpusculo\net necdum humato duos simul filios perdidit. rem\nsum dicturus incredibilem, sed Christo teste non falsam.\nquis\nillam tunc non putaret more lymphatico, sparsis crinibus,\nueste conscissa lacerum pectus inuadere? lacrimae gutta non\nfluxit; stetit inmobilis et ad pedes aduoluta Christi, quasi\nipsum teneret, adrisit: \\'expeditius tibi seruitura sum, domine,\nquia tanto me liberasti onere\\'. Sed forsitan superatur in ceteris?\nquin immo, qua illos mente contempserit, in unico\npostea filio probat, cum omni, quam habebat, possessione\nconcessa ingrediente iam hieme Hierosolymam nauigauit.\nParce, quaeso, tibi, parce filiae iam cum Christo regnanti,\nparce saltim Eustochiae tuae, cuius parua adhuc aetas et rudis\n\n\n\n\n\n\n\n\npaene infantia te magistrante dirigitur. saeuit nunc diabolus\net, quia cernit unam de tuis liberis triumphantem, obtritum\nesse se condolens quaerit in remanente uictoriam, quam in\npraeeunte iam perdidit. grandis in suos pietas inpietas in deum\nest.\nAbraham unicum filium laetus interficit et tu unam de\npluribus quereris coronatam? non possum sine gemitu eloqui,\nquod dicturus sum. cum de media pompa funeris exanimem te\nreferrent, hoc inter se populus mussitabat: \\'nonne illud est.\nquod saepius dicebamus? dolet filiam ieiuniis interfectam, quod\nnon uel de secundo eius matrimonio tenuerit nepotes. quousque\ngenus detestabile monachorum non urbe pellitur, non lapidibus\nobruitur, non praecipitatur in fluctus? matronam miserabilem\nseduxerunt, quae quam monacha esse noluerit, hinc probatur,\nquod nulla gentilium ita suos umquam filios fleuerit\\'.\nqualem\nputas ad istas uoces Christum habuisse tristitiam, quomodo\nexultasse satanan, qui nunc tuam animam eripere festinans et\npii tibi proponens doloris inlecebras, dum ante oculos tuos\nfiliae semper imago uersatur, cupit matrem simul necare uictricis\net solitvldinem sororis inuadere relictae?\nnon, ut terream,\nloquor, sed, ut mihi testis est dominus, quasi ante tribunal\neius adsistens in haec te uerba conuenio. detestandae sunt\nistae lacrimae plenae sacrilegio, incredulitate plenissimae, quae\nnon habent modum, quae usque ad uicina mortis accedunt.\nululas et exclamitas et quasi quibusdam facibus accensa,\n\n\n\n\n\n\nquantum in te est, tui semper homicida es. sed ad talem\nclemens ingreditur Iesus et dicit: \\'quid ploras? non est\nmortua puella, sed dormit\\'.\nrideant circumstantes: ista\ninfidelitas Iudaeorum est. quin, si ad sepulchrum filiae uolueris\nuolutari, angeli increpabunt: \\'quid quaeris uiuentem\ncum mortuis?\\' quod quia Maria fecerat Magdalene, postquam\nuocem domini se clamantis agnouit, ad eius pronoluta pedes\naudiuit: ne tetigeris me; necdum enim ascendi ad\npatrem meum, id est: \\'non mereris tangere resurgentem,\nquem mortuum aestimas in sepulchro.\\'\nQuas nunc Blesillam nostram aestimas pati cruces, quae\nferre tormenta, quod tibi Christum uideat subiratum? clamat\nnunc illa lugenti: csi umquam me amasti, mater, si tua suxi\nubera, si tuis instituta sum monitis, ne inuideas gloriae meae,\nne hoc agas, ut a nobis in perpetuum separemur. putas esse\nme solam? habeo pro te Mariam, matrem domini. multas hic\nuideo, quas ante nesciebam.\no quanto melior iste comitatus\nest! habeo Annam quondam in euangelio prophetantem et, quo\nmagis gaudeas, tantorum annorum laborem ego in tribus mensibus\nconsecuta sum. unam palmam castitatis accepimus.\nmisereris mei, quia mundum reliqui? at ego uestri sortem\ndoleo, quas adhuc saeculi carcer includit, quas cotidie in acie\n\n\n\n\n\n\n\n\nproeliantes nunc ira, nunc auaritia, nunc libido, nunc uariorum\nincentiua uitiorum pertrahunt ad ruinam.\nsi uis, ut mater mea\nsis, cura placere Christo. non agnosco matrem meo domino\ndisplicentem\\'. loquitur illa et alia multa, quae taceo, et pro\nte deum rogat mihique, ut de eius mente securus sum, ueniam\ninpetrat peccatorum, quod monui, quod hortatus sum, quod\ninuidiam propinquorum, ut salua esset, excepi.\nItaque dum spiritus hos artus regit, dum uitae huius\nfruimur commeatu, spondeo, promitto, polliceor: illam mea\nlingua resonabit, illi mei dedicabuntur labores, illi sudabit\ningenium. nulla erit pagina, quae non Blesillam sonet. quocumque\nsermonis nostri monumenta peruenerint, illa cum meis\nopusculis peregrinabitur. hanc in meam mentem defixam legent\nuirgines, uiduae, monachi, sacerdotes.\nbreue uitae spatium\naeterna memoria pensabit. quae cum Christo uiuit in caelis,\nin hominum quoque ore uictura est. transiet et praesens\naetas, sequentur saecula post futura, quae sine amore, sine\ninuidia iudicabunt: inter Paulam et Eustochiae nomen media\nponetur. numquam in meis moritura est libris. audiet me\nsemper loquentem cum sorore, cum matre.\nMedici, quos uocant chirurgicos, crudeles putantur et\nmiseri sunt. an non est miseria alienis dolere uulneribus et\nmortuas carnes clementi secare ferro? non horrere curantem,\nquod horret ipse, qui patitur, et inimicum putari? ita se natura\nhabet, ut amara sit ueritas, blanda uitia aestimentur.\nEsaias in exemplum captiuitatis futurae nudus non erubescit\nincedere; Hieremias de media Hierusalem ad Eufraten, fluuiura\nMesopotamiae, mittitur, ut inter inimicas gentes, ubi est Assyrius\net castra sunt Chaldaeorum, ponat rcspcorrumpendum;\nHiezechiel stercore primum humano, dein bubulo\npanem de omni semente conspersum edere iubetur et uxoris\ninteritum siccis oculis uidet; Amos de Samaria pellitur: cur\nquaeso?\nnempe ideo, quia chirurgici spiritales secantes uitia\npeccatorum ad paenitentiam cohortabantur. Paulus apostolus:\ninimicus, inquit, uobis factus sum uera dicens. et\n\n\n\n\n\n\n\n\n\n\n\n\n\n\n\n\n\n\nquia saluatoris dura uidebantur eloquia, plurimi discipulorum\nretrorsum abierunt.\nUnde non mirum est, si et nos uitiis detrahentes offendimus\nplurimos. disposui nasum secare fetentem: timeat, qui\nstrumosus est. uolo corniculae detrahere garrienti: rancidulam se\nintellegat cornix. numquid unus in orbe Romano est, qui habeat\ntruncas inhonesto uulnere naresPnumquidsolasOnasus\nSegestanus caua uerba et in uesicarum modum tumentia buccis\ntrutinatur inflatis?\ndico quosdam scelere, periurio, falsitate\nad dignitatem nescio quam peruenisse: quid ad te, qui te intellegis\ninnocentem? rideo aduocatum, qui patrono egeat; quadrante\ndignam eloquentiam nare subsanno: quid ad te, qui\ndisertus es? uolo in nummarios inuehi sacerdotes: tu, qui\ndiues es, quid irasceris? claudum cupio suis ignibus ardere\nVulcanum: numquid hospes eius es aut uicinus, quod a delubris\nidoli niteris incendium submouere? placet mihi de laruis,\nde noctua, de bubone, de Niliacis ridere portentis: quicquid\ndictum fneritv in te dictum putas.\nin quodcumque uitium stili\nmei mucro contorquetur, te clamitas designari, conserta manu\nin ius uocas et satiricum scriptorem in prosa stulte arguis.\nan ideo tibi bellus uideris, quia fausto uocaris nomine? quasi\n\n\n\n\n\n\nnon et lucus ideo dicatur, quod minime luceat, et Parcae ab\neo, quod nequaquam parcant, et Eumenides Furiae et uulgo\nAethiopes uocentur argentei. quodsi in descriptione foedorum\nsemper irasceris, iam te cum Persio cantabo formosum:\nte optent generum rex et regina, puellae\nte rapiant: quicquid calcaueris tu, rosa fiat.\nDabo tamen consilium, quibus absconditis possis pulchrior\napparere: nasus non uideatur in facie, sermo non sonet ad\nloquendum, atque ita et formosus uideri poteris et disertus.\nTestimonia, quae de Iohannis euangelio congregata tibi\nquidam Montani sectator ingessit, in quibus saluator noster\nse ad patrem iturum missurumque paraclitum pollicetur, in\n\n\n\n\n\n\n\n\n\n\n\n\n\n\n\n\nquod promissa sint tempus et quo conpleta sint tempore,\napostolorum Acta testantur: decima die post ascensum domini,\nhoc est quinquagesima post resurrectionem, spiritum sanctum\ndescendisse linguasque credentium esse diuisas, ita ut unusquisque\nomnium gentium sermone loqueretur, quando quidam\nadhuc parum credentium eos musto ebrios adserebant et\nPetrus stans in medio apostolorum omnisque conuentus ait:\nuiri Iudaei et omnes, qui habitatis in Hierusalem,\nhoc uobis notum sit et percipite auribus uerba\nmea. non enim, sicut uos aestimatis, hi ebrii sunt\nâ€” nam est hora diei tertia-, sed hoc est, quod dic-.\ntum est per lohel prophetam: in nouissimis diebus,\ndicit dominus, effundam de spiritu meo in omnem\ncarnem et prophetabunt filii etfiliae eorum etiuuenes\nuisiones uidebunt et seniores somnia somniabunt;\net quidem in seruos meos et ancillas effundam\nde spiritu meo.\nSi igitur apostolus Petrus, super quem dominus fundauit\necclesiam, et prophetiam et promissionem domini illo tempore\nconpletam memorauit, quomodo possumus nobis tempus aliud\nuindicare? quodsi uoluerint respondere et Philippi deinceps\nquattuor filias prophetasse et propheten Agabum repperiri et\nin diuisionibus spiritus inter apostolos et doctores prophetas\nquoque apostolo scribente formatos ipsumque Paulum multa\n\n\n\n\n\n\nde futuris heresibus et de fine saeculi prophetasse, sciant a\nnobis non tam- prophetiam repelli, quae domini signata est\npassione, quam eos non recipi, qui cum scripturae ueteris et\nnouae auctoritate non congruant.\nPrimum in fidei regula discrepamus. nos patrem et filium\net spiritum sanctum in sua unumquemque persona ponimus,\nlicet substantia copulemus; illi Sabellii dogma sectantes trinitatem\nin unius personae angustias cogunt. nos secundas nuptias\nnon tam adpetimus, quam concedimus Paulo iubente, ut uiduae\nadulescentulae nubant; illi in tantum scelerata putant iterata\nconiugia, ut, quicumque hoc fecerit, adulter habeatur.\nnos\nunam quadragesimam secundum traditionem apostolorum toto\nnobis orbe congruo ieiunamus; illi tres in anno faciunt quadragesimas,\nquasi tres passi sint saluatores, non quo et per\ntotum annum excepto pentecosten ieiunare non liceat, sed\nquod aliud sit necessitate, aliud uoluntate munus offerri. apud\nnos apostolorum locum episcopi tenent; apud eos episcopus\ntertius est. habent enim primos de Pepusa Phrygiae patriarchas,\nsecundos, quos appellant 7.oivÂ»voti?, atque ita in tertium,\nid est paene ultimum, gradum episcopi deuoluuntur, quasi exinde\nambitiosior religio fiat, si, quod apud nos primum est,\napud illos nouissimum sit.\nilli ad omne paene delictum ecclesiae\nobserant fores; nos cotidie legimus: malo paenitentiam\npeccatoris quam mortem et: numquid, qui cadit,\nnon resurgit?dicit dominus: conuertimini ad me,\n\n\n\n\n\n\nfilii conuertentes, et ego curabo contritiones uestras.\nrigidi autem sunt, non quo et ipsi peiora non peccent,\nsed quod hoc inter nos et illos sit, quod illi erubescunt confiteri\npeccata quasi iusti, nos, dum paenitentiam agimus, facilius\nueniam promeremur.\nPraetermitto scelerata mysteria, quae dicuntur de lactante\npuero et de uicturo martyre confarrata. malo iniqua non\ncredere; sit falsum omne, quod sanguinis est. aperta est conuincenda\nblasphemia dicentium deum primum uoluisse in ueteri\ntestamento per Moysen et prophetas saluare mundum; quod\nquia nOli potuerit explere, corpus. sumpsisse de uirgine et in\nChristo sub specie filii praedicantem mortem obisse pro nobis\net, quia per duos gradus mundum saluare nequiuerit, ad extremum\nper spiritum sanctum in Montanum, Priscam et Maximillain,\ninsanas feminas, descendisse et plenitudinem, quam\nPaulus non habuerit dicens: ex parte cognoscimus et ex\nparte prophetamus et: nunc uidemus per speculum\nin aenigmate abscisum et semiuirum habuisse Montanum.\nhaec coargutione non indigent; perfidiam eorum exposuisse\nsuperasse -\\'est, nec necesse est, ut singula deliramenta, quae\nproferunt, breuior epistulae sermo subuertat, cum et tu ipsa\nscripturas adprime tenens non tam ad eorum mota sis quaestiones,\nquam, quid sentirem, a me uolueris sciscitari.\nBreuis quaestiuncula, quam misisti, et aperta responsio\nest. sf enim de eo, quod in euangelio scribitur: quicumque\ndixerit uerbum contra filium hominis, remittetur\nei; qui autem dixerit contra spiritum sanctum, non\nremittetur ei neque in hoc saeculo neque infuturo,\nNouatianus adfirmat non posse peccare in spiritum sanctum\nnisi eum, qui Christianus sit et postea negauerit, manifestum\nest Iudaeos, qui eo tempore blasphemabant, peccato blasphemiae\nnon teneri, quippe qui, inpii coloni, interfectis prophetis\nde nece domini cogitabant et in tantum erant perditi, ut ad\nsaluandos eos se dei filius uenisse responderit.\nunde et de\ntoto ipsius scripturae ordine conuincendi sunt, non his inremissibilem\ndictam blasphemiam, qui tormentis conpulsi et\nuariis euiscerati cruciatibus dominum denegassent, sed his,\nqui, cum uideant in uirtutibus opera dei, calumnientur et clamitent\ndaemonis esse uirtutem et omnia signa, quae facta\nsunt, non ad diuinam magnificentiam, sed ad diabolum\n\n\n\n\n\n\n\n\n\n\n\n\n\n\npertinere.\nunde et saluator toto responsionis suae hoc agit argumento,\nut doceat non posse a satana eici satanan et regnum\neius inter se non esse diuisum. cum enim diaboli studium\nsit dei laedere creaturam, quomodo eiusdem esse poterit uoluntatis\nsanare languentes et se ipsum de obsessis fugare\ncorporibus?\nprobet itaque Nouatianus aliquem de his, qui\nsacrificare conpulsi sunt ante tribunal iudicis, respondisse\nomnia, quae in euangelio scripta sunt, non a filio dei, sed a\nBelzebub, principe daemoniorum, esse perfecta, et tunc poterit\nadprobare inremissibilem in spiritum sanctum esse blasphemiam.\nUt autem et acutius aliquid interrogemus, respondeant,\nquid sit contra filium hominis dicere et in spiritum sanctum\nblasphemare. ego quippe adsero iuxta sensum illius eos, qui\nChristum in persecutione negauerint, contra filium hominis\ndixisse et non in spiritum sanctum blasphemasse. qui enim\ninterrogatur, an Christianus sit, et Christianum se non esse\nresponderit, utique negando Christum, iioc est filium hominis,\nspiritui sancto non fecit iniuriam.\nsi autem Christum negando\nnegauit et spiritum, edisserat hereticus, quomodo non peccet\nin spiritum, qui filium hominis denegarit. aut si spiritum\nsanctum hoc loco intellegendum patrem putat, patris nulla est\na negatore mentio facta, cum negaret. Petrus apostolus eo\ntempore, cum ancillae interrogatione perterritus dominum\n\n\n\n\n\n\nnegauit, in filium hominis an in spiritum sanctum uidetur commisisse\npeccatum?\nsi id, quod ait: nescio hominem, ridicule\nuoluerit interpretari non Christum eum negasse, sed hominem,\nmendacem faciet saluatorem, qui se, hoc est filium\ndei, negandum esse praedixerat. si autem negauit filium dei,\nunde et amare fleuit et trinam negationem trina postea confessione\ndelenit, manifestum est peccatum in spiritum sanctum\nid non posse dimitti, quod habeat blasphemiam, ut, cum uideas\nin uirtutibus deum, Belzebub calumnieris in factis.\ndoceat\nigitur aliquem negatorem Belzebub uocasse Christum, et ultro\nreferam gradum negatorem non posse ueniam consequi. aliud\nest tormentis cedere et se Christianum negare, aliud Christum\ndiabolum dicere, sicut tibi ipsa scriptura atque contextus adtentius\nlecta poterunt demonstrare.\nFuerat quidem prolixius disserendum, sed quoniam et\namicis, qui ad nostrum hospitioltfm conuenerunt, praesentiam\nnostram negare non possumus et tibi non statim respondere\nadmodum uisum est adrogantis. latam disputationem breui\nsermone conprehendimus, ut non tam epistulam quam commentariolum\ndictaremus.\nAmbrosius, quo chartas, sumptus, notarios ministrante\ntam innumerabiles libros uere Adamantius et noster XaXvivtspo;\nexplicauit, in quadam epistula, quam ad eundem de\nAthenis scripserat, refert numquam se cibos Origene praesente\nsine lectione sumpsisse, numquam uenisse somnum, nisi e\nfratribus aliquis sacris litteris personaret, hoc diebus egisse\nuel noctibus, ut et lectio orationem susciperet et oratio lectionem.\nQuid nos, uentris animalia, tale umquam fecimus? quos\nsi secunda hora legentes inuenerit, oscitamus, manu faciem\n\n\n\n\n\n\n\n\n\n\n\n\n\n\n\n\n\n\n\n\n\n\ndefricantes continemus stomachum et quasi post multum laborem\nmundialibus rursum negotiis occupamur. praetermitto\nprandia, quibus onerata mens premitur. pudet dicere de frequentia\nsalutandi, qua aut ipsi cotidie ad alios pergimus aut\nad nos uenientes ceteros expectamus.\ndeinceps itur in uerba,\nsermo teritur, lacerantur absentes, uita aliena describitur et\nmordentes inuicem consumimur ab inuicem. talis nos cibus et\noccupat et dimittit. cum uero amici recesserint, ratiocinia subputamus.\nnunc ira personam nobis leonis inponit, nunc cura\nsuperflua in annos multos duratura praecogitat, nec recordamur\neuangelii dicentis: stulte, hac nocte repetunt animam\ntuam a te; quae autem praeparasti, cuius erunt?\nuestes non ad usum tantum, sed ad delicias conquiruntur.\nubicumque\nconpendium est, uelocior pes, citus sermo, auris adtentior;\nsi damnum, ut saepe in re familiari accidere solet,\nfuerit nuntiatum, uultus maerore deprimitur., laetamur ad\nnummum, obolo contristamur. unde, cum in uno homine animorum\ntam diuersa sit facies, propheta dominum deprecatur\n\n\n\n\n\n\ndicens: domine, in ciuitate tua imaginem eorum\ndissipa.\ncum enim ad imaginem et similitudinem dei conditi\nsumus, ex uitio nostro personas nobis plurimas superinducimus.\net quomodo in theatralibus scaenis unus atque idem histrio\nnunc Herculem robustus ostentat, nunc mollis in Uenerem\nfrangitur, nunc tremulus in Cybelen, ita et nos, qui, si mundi\nnon essemus, odiremur a mundo, tot habemus personarum\nsimilitudines, quot peccata.\nQuapropter, quia multum iam uitae spatium transiuimus\nfluctuando et nauis nostra nunc procellarum concussa turbine,\nnunc scopulorum inlisionibus perforata est, quam primum licet,\nquasi quendam portum secreta ruris intremus. ibi cibarius\npanis et holus nostris manibus inrigatum, lac, deliciae rusticanae,\nuiles quidem, sed innocentes cibos praebeant. ita uiuentes\nnon ab oratione somnus, non saturitas a lectione reuocabit.\nsi aestas est, secretum arboris umbra praebebit; si autumnus,\nipsa aeris temperies et strata subter folia locum quietis\nostendit. uere ager floribus depingitur et inter querulas aues\n\n\n\n\n\n\npsalmi dulcius decantabuntur. si frigus fuerit et brumales\nniues, ligna non coemam: calidius uigilabo uel dormiam, certe,\nquod sciam, uilius non algebo.\nhabeat sibi Roma suos tumultus,\nharena saeuiat, circus insaniat, theatra luxurient et, quia\nde nostris dicendum est, matronarum cotidie uisitetur senatus:\nnobis adhaerere deo bonum est, ponere in domino spem nostram,\nut, cum paupertatem istam caelorum regna mutauerint, erumpamus\nin uocem: quid enim mihi restat in caelo et\na te quid uolui super terram? quo scilicet, cum tanta\nreppererimus in caelo, parua et caduca quaesisse nos doleamus\nin terra.\nSi tibi putem a me gratias referri posse, non sapiam.\npotens est deus super personam meam sanctae animae tuae\nrestituere, quod meretur. ego enim indignus nec aestimare\numquam potui nec optare, ut mihi tantum in Christo largireris\nadfectum.\net licet me sceleratum quidam putent et omnibus\nflagitiis obrutum et pro peccatis meis etiam haec parua sint,\n\n\n\n\n\n\n\n\n\n\n\n\n\n\n\n\n\n\n\n\n\n\ntamen tu bene facis, quod ex tua mente etiam malos bonos\nputas. periculosum quippe est de seruo alterius iudicare et\nnon facilis uenia praua dixisse de rectis. ueniet, ueniet illa\ndies, et mecum dolebis ardere non paucos.\nEgo probrosus, ego uersipellis et lubricus, ego mendax\net satanae arte decipiens! quid est astutius, haec uel credidisse\nuel finxisse de insontibus, an etiam de noxiis credere\nnoluisse? osculabantur mihi quidam manus et ore uipereo detrahebant;\ndolebant labiis, corde gaudebant: uidebat dominus et\nsubsannabat eos et miserum seruum suum futuro cum eis\niudicio reseruabat.\nalius incessum meum calumniabatur et risum,\nille uultui detrahebat, haec in simplicitate aliud suspicetur. paene\ncerte triennio cum eis uixi; multa me uirginum crebro turba\ncircumdedit; diuinos libros, ut potui, nonnullis saepe disserui;\nlectio adsiduitatem, adsiduitas familiaritatem; familiaritas fiduciam\nfecerat. dicant, quid umquam in me aliter senserint,\nquam Christianum decebat? pecuniam cuius accepi? munera\nuel parua uel magna non spreui? in manu mea aes alicuius\ninsonuit? obliquus sermo, oculus petulans fuit? nihil mihi\naliud obicitur nisi sexus meus?, et hoc numquam obicitur,\nnisi cum Hierosolyma Paula proficiscitur.\nesto: crediderunt\n\n\n\n\n\n\nmentienti; cur non credunt neganti? idem est homo ipse, qui\nfuerat: fatetur insontem, qui dudum noxium loquebatur; et\ncerte ueritatem magis exprimunt tormenta quam risus, nisi\nquod facilius creditur, quod aut fictum libenter auditur aut\nnon fictum, ut fingatur, inpellitur.\nAntequam domum sanctae Paulae nossem, totius in me\nurbis studia consonabant. omnium paene iudicio dignus summo\nsacerdotio decernebar; beatae memoriae Damasi os meus sermo\nerat; dicebar sanctus, dicebar humilis et disertus. numquid\ndomum alicuius lasciuioris ingressus sum? numquid me uestes\nsericae, nitentes gemmae, picta facies, auri rapuit ambitio?\nnulla fuit Romae alia matronarum, quae meam posset domare\nmentem, nisi lugens atque ieiunans, squalens sordibus, fletibus\npaene caecata, quam continuis noctibus domini misericordiam\ndeprecantem sol saepe deprehendit, cuius canticum psalmi\nsunt, sermo euangelium, deliciae continentia, uita ieiunium.\nnulla me alia potuit delectare, nisi illa, quam manducantem\nnumquam uidi; postquam eam pro suae merito sanctitatis\nuenerari, colere, suspicere coepi, omnes me ilico deseruere\nuirtntes.\n0 inuidia primum mordax tui! o satanae calliditas semper\nsancta persequens! nullae aliae Romanae urbi fabulam praebuerunt,\nnisi Paula et Melanium, quae contemptis facultatibus\n\n\n\n\npignoribusque desertis crucem domini quasi quoddam pietatis\nleuauere uexillum. Baias peterent, unguenta eligerent, diuitias\net uiduitatem haberent, materias luxuriae et libertatis, domnae\nuocarentur et sanctae: nunc in sacco et cinere formonsae\nuolunt uideri et in gehennae ignis cum ieiuniis et pedore\ndescendere. uidelicet non eis licet adplaudente populo perire\ncum turbis.\nsi gentiles hanc uitam carperent, si Iudaei, haberem\nsolacium non placendi eis, quibus displicet Christus; nunc\nuero — pro nefas! — nomine Christianae praetermissa domfim\nsuarum cura et proprii oculi trabe neglecta in alieno festucam\nquaerunt. lacerant sanctum propositum et remedium poenae\nsuae arbitrantur, si nemo sit sanctus, si omnibus detrahatur,\nsi turba sit pereuntium, multitudo peccantium.\nTibi placet lauare cotidie, alius has munditias sordes\nputat; tu attagenam ructuas et de comeso acipensere gloriaris,\nego faba uentrem inpleo; te delectant cachinnantium greges,\nPaulam Melaniumque plangentium; tu aliena desideras,\n\n\n\n\n\n\nillae contemnunt sua; te delibuta melle uina delectant, illae\npotant aquam frigidam suauiorem; tu te perdere aestimas,\nquidquid in praesenti non hauseris, comederis, deuoraris, et\nillae futura desiderant et credunt uera esse, quae scripta sunt.\nesto: inepte et aniliter, quibus resurrectio persuasit corporum;\nquid ad te? nobis e contrario tua uita displicet. bono tuo\ncrassus sis, me macies delectat et pallor; tu tales miseros\narbitraris, nos te miseriorem putamus. par pari refertur sententia:\ninuicem nobis uidemur insani.\nHaec, mi domina Asella, cum iam nauem conscenderem,\nraptim flens dolensque conscripsi et gratias ago deo meo,\nquod dignus sum, quem mundus oderit. ora autem, ut de\nBabylone Hierosolyma regrediar nec mihi dominetur Nabuchodonosor,\nsed Iesus, filius Iosedech; ueniat Hesdras, qui\ninterpretatur \\'adiutor\\', et reducat me in patriam meam.\nstultus\nego, qui uolebam cantare canticum domini in terra aliena et\ndeserto monte Sion Aegypti auxilium flagitabam. non recordabar\neuangelii, quod, qui Hierusalem egreditur, statim incidit\n\n\n\n\n\n\nin latrones, spoliatur, uulneratur, occiditur. sed licet sacerdos\ndecipiat atque leuites, Samaritanus ille misericors est, cui cum\ndiceretur: Samarites es et daemonium habes, daemonem\nrennuens Samariten se non negauit, quia, quem nos \\'custodem\\',\nHebraei \\'samariten\\' uocant.\nmaleficum me quidam garriunt:\ntitulum fidei seruus agnosco; magum uocabant et Iudaei dominum\nmeum, seductor et apostolus dictus est. temptatio\nme non adprehendit nisi humana. quotam partem angustiarum\nperpessus sum, qui cruci milito? infamiam falsi criminis\ninportarunt, sed scio per bonam et malam famam peruenia\nad regna caelorum.\nSaluta Paulam et Eustochium — uelit nolit mundus, in\nChristo meae sunt -, saluta matrem Albinam sororesque Marcellas,\nMarcellinam quoque et sanctam Felicitatem, et dic eis: ante\ntribunal Christi stabimus; ibi parebit, qua mente quis\nuixerit. memento mei, exemplum pudicitiae et uirginitatis\ninsigne, fluctusque maris tuis precibus mitiga.\nMensuram caritas non habet et inpatientia nescit modum\net desiderium non sustinet. unde et nos oblitae uirium nostrarum\net non, quid possimus, sed, quid uelimus, tantum cogitantes\nmagistram cupimus docere discipulae et, ut est uulgare\nprouerbium: sus artium reppertricem.\ntu, quae prima scintillam\nnostro fomiti subiecisti, quae ad hoc studium nos et sermone\nhortata es et exemplo et quasi gallina congregasti sub alas\npullos tuos, nunc nos libere absque matre uolitare pateris et accipitris\npauere formidinem et ad omnem umbram\n\n\n\n\n\n\n\n\n\n\n\n\n\n\n\n\n\n\n\n\n\n\npraeteruolantium auium formidare?\nigitur, quod solum absentes facere\npossumus, querulas fundimus preces et desiderium nostrum\nnon tam fletibus quam heiulatibus contestamur, ut Marcellam\nnostram nobis reddas et illam mitem, illam suauem, illam\nomni melle et dulcedine dulciorem non patiaris apud eas\nesse rigidam et tristem rugare frontem, quas adfabilitate sua\nad simile uitae studium prouocauit.\nCerte, si sunt meliora, quae poscimus, non est inpudens\ndesiderium. si cunctae scripturarum uoces nostrae sententiae\ncongruunt, non faciamus audacter ad ea te prouocantes, ad\nquae tu nos saepissime cohortata es. prima uox dei ad Abraham:\nexi, inquit, de terra tua et de cognatione tua\net uade in terram, quam monstrabo tibi.\niubetur\npatriarchae, ad quem primum de Christo est facta promissio,\nut relinquat Chaldaeos; relinquat confusionis urbem et Robotb,\nid est latitudines eius, relinquat campum Sennaar, in quo\nsuperbiae usque ad caelum erecta turris est, et post fluctus\nistius saeculi, post flumina, super quae sederunt sancti et\nfleuerunt, cum recordarentur Sion, post grauem gurgitem\nChobar, de quo Hiezechiel capillo uertiais subleuatus Hierosolyma\nusque transfertur, habitet terram repromissionis, quae\nnon rigatur ut Aegyptus de deorsum, sed de sursum, nec facit\n\n\n\n\n\n\nholera languentium cibos, sed temporaneum et serotinum de\ncaelo expectat - imbrem.\nhaec terra montuosa et in sublimi\nsita, quantum a deliciis saeculi uacat, tantum maiores habet\ndelicias spiritales. denique et Maria, mater domini, postquam\nad eam angeli est facta promissio et uterum suum intellexit\nesse domum filii dei, derelictis campestribus ad montana perrexit.\nde hac urbe allophylo quondam hoste superato ac diabolicae\npercussa frontis audacia, postquam ille in faciem conruit,\nexultantium animarum turba processit et concinens chorus\ndecem milium Dauid nostri uictoriam praedicauit.\nin hac angelus\ngladium tenens et totum inpietatis deuastans orbem in\nOrna, Iebusaeorum regis, area templum domini designauit iam\ntunc significans ecclesiam Christi non in Israhel, sed in gentibus\nconsurgentem. recurre ad Genesim, et Melchisedec, regem\nSalem, huius principem inuenies ciuitatis, qui iam tunc in\ntypo Christi panem et uinum obtulit et mysterium Christianum\nin saluatoris corpore et sanguine dedicauit.\nTacita forsitan mente reprehendas, cur non sequamur\nordinem scripturarum, sed passim et, ut quidquid obuiam\nuenerit, turbidus sermo perstringat. et in principio testatae\nsumus dilectionem ordinem non habere et inpatientiam nescire\nmensuram â€” unde et in Cantico Canticorum quasi difficile praecipitur:\nordinate in me caritatem-et nunc eadem dicimus,\nnos non ignoratione, sed adfectu labi.\ndenique, ut multo inor-\n\n\n\n\n\n\n\ndinatius aliquid proferamus, antiquiora repetenda sunt. in hac\nurbe, immo in hoc tunc loco et habitasse dicitur et mortuus\nesse Adam. unde et locus, in quo crucifixus est dominus\nnoster, Caluaria appellatur, scilicet quod ibidem sit antiqui\nhominis caluaria condita, ut secundus Adam et sanguis Christi\nde cruce stillans primi Adam et iacentis propagatoris peccata\ndilueret et tunc sermo ille apostoli conpleretur: excitare,\nqui dormis, et exsurge a mortuis, et inluminabit te\nChristus.\nquantos haec urbs prophetas, quantos emiserit\nsanctos uiros, longum est recensere. totum mysterium nostrum\nistius prouinciae urbisque uernaculum est. in tribus nominibus\ntrinitatis demonstrat fidem: Iebus et Salem et Hierusalem\nappellatur. primum nomen \\'calcata\\', secundum (pax>, tertium\nuisio pacis\\' est.\npaulatim quippe peruenimus ad finem et\npost conculcationem ad pacem uisionis erigimur; ex qua pace\nSalomon, id est \\'pacificus\\', in ea natus est et factus est\nin pace locus eius et in figura Christi sub etymologia\nurbis \\'domintffc dominantium). et \\'rex regnantium\\' nomen accepit.\nquid referamus Dauid et totam progeniem eius, quae in\nhac ciuitate regnauit? quanto Iudaea a ceteris prouinciis, tanto\nhaec urbs cuncta sublimior est Iudaea. et ut coactius disseramus,\ntotius prouinciae gloria metropoli uindicatur et, quidquid\nin membris laudis est, omne refertur ad corpus.\nIamdudum te cupientem in uerba prorumpere ipsi litterarum\napices -sentiunt et uenientem contra charta intellegit\nquaestionem. respondeas quippe et dicas haec olim fuisse,\nquando dilexit dominus portas Sion super omnia tabernacula\nIacob et fuerunt fundamenta eius in montibus sanctis\n— licet et haec possint altius interpretari —, postquam\nuero consurgentis domini uox illa pertonuit: ecce relinquetur\nuobis domus uestra deserta et flebiliter ruinam\nipsius prophetauit dicens: Hierusalem, Hierusalem,\nquae occidis prophetas et lapidas eos, qui ad te\nmissi sunt, quotiens uolui congregare filios tuos\nsicut gallina pullos sub alas suas, et noluisti.\necce dimittetur uobis domus uestra deserta et,\npostquam uelum templi scissum est et circumdata ab exercitu\nHierusalem et dominico cruore uiolata, tunc ab ea etiam\nangelorum praesidia et.\nChristi gratiam recessisse; denique\netiam Iosephum, qui uernaculus scriptor est Iudaeorum, adserere\nillo tempore, quo crucifixus est dominus, ex adytis\ntempli uirtutum caelestium erupisse uocem dicentium: \\'transmigremus\nex his sedibus\\', ex quibus et aliis apparere, ubi\nabundauit gratia, ibi superabundasse peccatum;\net postquam\naudierunt apostoli: euntes ergo docete omnes gentes\net ipsi apostoli dixerunt: oportebat quidem uobis\n\n\n\n\n\n\nprimum adnuntiare uerbum; quoniam autem noluistis,\necce transimus ad gentes, tunc omne sacramentum\nIudaeae et antiquam dei familiaritatem per apostolos in nationes\nfuisse translatam.\nUalida quidem quaestio et quae possit etiam eos, qui\nscripturarum aliquid adtigerunt, concutere, sed perfacile soluitur.\nnumquam enim fleret eam dominus conruentem, nisi\ndiligeret; fleuit et Lazarum, quia amabat illum. et hoc tamen\nprima fronte cognoscito, non loci, sed hominum fuisse peccatum,\nuerum, quia interfectio populi captiuitas ciuitatis est,\npropterea urbem deletam, ut populus puniretur, ideo templum\nsubrutum, ut typicae hostiae tollerentur.\nceterum, quantum\nad locum pertinet, per profectus temporum multo nunc augustior\nest, quam ante fuit. uenerabantur quondam Iudaei sancta\nsanctorum, quia ibi erant cherubin et propitiatorium et arca\ntestamenti et manna et uirga Aaron et altare aureum: nonne\ntibi uenerabilius uidetur sepulchrum domini?\nquod quotienscumque\ningredimur, totiens -iacere in sindone cernimus saluatorem\net paululum ibidem commorantes rursum uidemus\nangelum sedere ad pedes eius et ad caput sudarium conuolutum.\ncuius sepulchri gloriam multo ante, quam excideretur a\nIoseph, scimus Esaiae uaticinio prophetatam dicentis: et\nerit requies eius honor, quod scilicet sepulturae domini\nlocus esset ab omnibus honorandus.\nSed dicis: lquomodo in Apocalypsi Iohannis legimus: et\n\n\n\n\n\n\noccidet illos — haud dubium quin prophetas — bestia,\nquae ascendit ex abysso. et corpora eorum in plateis\nciuitatis magnae, quae uocatur spiritaliter\nSodoma et Aegyptus, ubi et dominus eorum crucifixus\nest? si enim\\', ais, \\'ciuitas magna, in qua crucifixus est\ndominus, spiritaliter Sodoma appellatur et Aegyptus, ergo\nHierusalem Sodoma est et Aegyptus, in qua crucifixus est\ndominus\\'.\nprimum scire te uolumus omnem sanctam scripturam\nnon posse sibi esse contrariam et maxime unum aduersum\nse non discrepare librum et, ut plus adiciamus, eundem\nlocum eiusdem libri. in Apocalypsi quippe, de qua nunc testimonium\nprotulisti, ante decem circiter uersiculos scribitur:\nsurge et metire templum dei et altare et adorantes\nin eo. atrium autem, quod estforis templum, eice foras\net ne metiaris eum, quoniam datum est gentibus\net ciuitatem sanctam calcabunt mensibus quadraginta\nduobus.\nsi enim Apocalypsis multo post passionem\ndomini scripta est a Iohanne et in ea Hierusalem sancta ciuitas\nappellatur, quomodo rursum spiritaliter Sodoma uocatur\net Aegyptus? nec statim potes dicere sanctam dici Hierusalem\ncaelestem, quae futura est, et Aegyptum et Sodomam eam,\nquae conruit, appellari, quia de futura dicitur, quod bestia,\nquae ascensura est de abysso, faciat aduersus duos prophetas\n\n\n\n\n\n\nbellum et uincat illos et occidat et corpora eorum iaceant in\nplateis ciuitatis magnae.\nde qua ciuitate et in fine eiusdem\nlibri scribitur: et ciuitas in quadrato posita est et\nlongitudo eius et latitudo tanta est, quanta et altitudo.\net mensus est ciuitatem de harundine per\nstadia duodecim milia. longitudo et latitudo et\naltitudo eius aequalia sunt. et mensus est muros\neius centum quadraginta quattuor cubitorum mensura\nhominis, quae est angeli. et erat structura\nmuri eius ex lapide iaspide, ipsa uero ciuitas auro\nmundo et cetera.\nubi quadrum est, nec longitudo nec latitudo\nappellari potest. et quae est ista mensura, ut tanta sit\nlongitudo et latitudo, quanta et altitudo eius, et muri de\nlapide iaspide et tota ciuitas de auro mundo et fundamenta\net plateae eius de lapidibus pretiosis et duodecim portae\nfulgentes margaritis?\nCum ergo haec non possint carnaliter accipi — absurdum\nquippe est per duodecim milia stadiorum tantam ciuitatis\nlongitudinem et latitudinem, quantam et altitudinem\npraedicari —, spiritaliter intellegenda sunt singula. et ciuitas\nmagna, quam uidelicet prius aedificauit Cain et nominauit\neam ex uocabulo filii sui, hic mundus accipiendus est, quem\naccusator fratrum suorum diabolus et fratricida periturus\nextruxit uitiis, sceleribus condidit, iniquitate conpleuit, qui\nspiritaliter appellatur Sodoma et Aegyptus.\nde qua Sodoma\n\n\n\n\n\n\nscribitur: restituetur Sodoma in antiquum, quod scilicet\nita restituendus sit mundus, ut ante fuit. neque enim\npossumus credere rursum aedificandam Sodomam et ceteras,\nGomorram uidelicet et Adaman et Seboim, in perpetuos cineres\nrelinquendas. Aegyptum autem numquam pro Hierusalem legimus,\nsed semper hunc mundum.\net quia longum est de scripturis\ninnumerabilia exempla congerere, unum testimonium\nproferamus, ubi manifestissime mundus hic Aegyptus appellatur.\nin epistula catholica ludas apostolus, frater Iacobi, scribit\ndicens: commonereautemuosuolo scientes semel\nomnia, quoniam Iesus populum de terra Aegypti\nsaluans secundo eos, qui non crediderunt, perdidit.\net ne putares de Iesu dici filio Naue, statim sequitur:\nangelos\nuero, qui non seruauerunj; suum principatum,\nsed dereliquerunt suum domicilium, in iudicium\nmagni diei uinculis aeternis sub caligine reseruauit.\net ut credas, ubicumque simul Aegyptus et Sodoma\net Gomorra nominantur, non loca, sed mundum hunc interpretari,\nstatim iungit exemplum: sicutSodomaetGomorra\net finitimae ciuitates simili modo exfornicatae\net abeuntes post carnem alteram factae sunt exemplum\nignis aeterni poenam sustinentes.\net quid\nnecesse est plura conquirere, cum post passionem et resurrectionem\ndomini Mattheus euangelista commemoret: et petrae\nscissae sunt et sepulchra aperta et plurima corpora\ndormientium sanctorum surrexerunt. et egredientes\nde sepulchris post resurrectionem suam\ningressi sunt sanctam ciuitatem et apparuerunt\n\n\n\n\n\n\n\n\n\n\nmultis?\nnec statim Hierosolyma caelestis, ut plerique ridicule\narbitrantur, in hoc loco intellegitur, cum signum nullum\nesse potuerit apud homines domini resurgentis, si corpora\nsanctorum in caelesti Hierusalem uisa sunt. cum ergo et\neuangelistae et omnis scriptura Hierosolymam sanctam nominent\nciuitatem et psalmista praecipiat: adoremus in loco,\nubi steterunt pedes eius, ne patiaris audire eam appellari\nSodomam et Aegyptum, per quam dominus iurari uetat,\nquia sit ciuitas magni regis.\nMaledictam terram nominant, quod cruorem domini hauserit,\net quomodo benedicta loca putant, in quibus Petrus et\nPaulus, Christiani exercitus duces, sanguinem fudere pro Christo?\nsi seruorum et hominum confessio gloriosa est, cur domini\net dei non sit gloriosa confessio? martyrum ubique sepulchra\nueneramur et sanctam fauillam oculis adponentes, si liceat, etiam\nore contingimus: et monumentum, in quo dominus conditus\nest, quidam aestimant neglegendum?\nsi nobis non credimus,\ncredamus saltim diabolo et angelis eius, qui, quotienscumque\nante illud de obsessis . corporibus expelluntur, quasi in conspectu\ntribunalis Christi stantes contremescunt, rugiunt et\nsero dolent crucifixisse, quem timeant. si post passionem domini,\nut scelerata uox concrepat, hic detestabilis locus est,\nquid sibi uoluit Paulus Hierosolymam festinare, ut ibi faceret\npentecosten?\nqui retinentibus se locutus est dicens: quid\n\n\n\n\n\n\nfacitis flentes et conturbantes cor meum? ego\nenim non solum ligari, sed et mori in Hierusalem\nparatus sum pro nomine domini Iesu. quid ceteri\nsancti et inlustres uiri, quorum uota et oblationes post praedicationem\nChristi ad fratres, qui erant Hierosolymis, deferebantur?\nLongum est nunc ab ascensu domini usque ad praesentem\ndiem per singulas aetates currere, qui episcoporum, qui\nmartyrum, qui eloquentium in doctrina ecclesiastica uirorum\nHierosolymam uenerint putantes se minus religionis, minus\nhabere scientiae nec summam, ut dicitur, manum accepisse\nuirtutum, nisi in illis Christum adorassent locis, in quibus\nprimum euangelium de patibulo coruscauerat.\ncerte, si etiam\npraeclarus orator reprehendendum nescio quem putat, quod\nlitteras Graecas non Athenis, sed Lilybaei, Latinas non Romae,\nsed in Sicilia didicerit, quod uidelicet unaquaeque prouincia\nhabeat aliquid proprium, quod alia aeque habere non possit,\ncur nos putamus absque Athenis nostris quemquam ad studiorum\nfastigium peruenisse?\nNec hoc dicimus, quo rennuamus regnum dei intra nos\nesse et sanctos uiros etiam in ceteris esse regionibus, sed\nquo hoc adseramus uel maxime, eos, qui in toto orbe sunt\nprimi, huc pariter congregari. ad quae nos loca non ut primae,\nsed ut extremae uenimus, ut primos in eis omnium gentium cerneremus.\ncerte flos quidam et pretiosissimus lapis inter ecclesiastica\nornamenta monachorum et uirginum chorus est.\nquicumque in Gallia fuerit primus, huc properat. diuisus ab orbe\nnostro Britannus, si in religione processerit, occiduo sole dimisso\nquaerit locum fama sibi tantum et scripturarum relatione\ncognitum. quid referamus Armenios, quid Persas, quid Indiae\net Aethiopum populos ipsamque iuxta Aegyptum fertilem\nmonachorum, Pontum et Cappadociam, Syriam Coelen et Mesopotamiam\ncunctaque orientis examina? quae iuxta saluatoris\neloquium dicentis: ubicumque fuerit corpus, illuc\ncongregabuntur aquilae concurrunt ad haec loca et\ndiuersarum nobis uirtutum specimen ostendunt.\nuox quidem\ndissona, sed una religio. tot paene psallentium chori, quot\ngentium diuersitates, et inter haec, quae uel prima in Christianis\nuirtus est, nihil adrogans, nihil de continentia supercilii:\nhumilitatis inter omnes contentio est. quicumque nouissimus\nfuerit, hic primus putatur. in ueste nulla discretio, nulla admiratio.\nutcumque placuerit incedere, nec detractionis nec laudis\nest.\nieiunia quoque neminem subleuant; nec defertur inediae\nnec moderata saturitas condemnatur. suo domino stat unusquisque\naut cadit. nemo iudicat alterum, ne a domino iudicetur.\net quod in plerisque prouinciis familiare est, ut genuino\ndente se lacerent, hic penitus non habetur. procul luxuria,\nprocul uoluptas.\nTanta in ipsa urbe orationum loca, ut ad peragrandum dies\n\n\n\n\n\n\nsufficere non possit: uerum, ut ad uillulam Christi et ad Mariae\ndiuersorium ueniamus — plus enim laudat unusquisque, quod\npossidet —, quo sermone, qua uoce speluncam tibi possumus\nsaluatoris exponere? et illud praesepe, in quo infantulus uagiit,\nsilentio magis quam infirmo sermone honorandum est. ubi sunt\nlatae porticus? ubi aurata laquearia? ubi domus miserorum\npoenis et damnatorum labore uestitae? ubi ad instar palatii opibus\npriuatorum extructae basilicae, ut uile corpusculum hominis\npretiosius inambulet et, quasi mundo quicquam possit esse\nornatius, tecta sua magis uelit aspicere quam caelum?\necce\nin hoc paruo terrae foramine caelorum conditor natus est.\nhic inuolutus pannis, hic uisus a pastoribus, hic demonstratus\nab stella, hic adoratus a magis. et, puto, sanctior locus est\nrupe Tarpeia, quae de caelo saepius fulminata ostendit, quid\ndomino displiceret.\nLege Apocalypsin Iohannis et, quid de muliere purpurata\net scripta in eius fronte blasphemia, septem montibus,\naquis multis et Babylonis cantetur exitu, contuere. exite,\ninquit dominus, de illa, populus meus, et ne participes\nsitis delictorum eius et de plagis eius non accipiatis.\nad Hieremiam quoque regrediens scriptum pariter\n\n\n\n\n\n\nadtende: fugite de medio Babylonis et resaluate\nunusquisque animam suam. cecidit enim, cecidit\nBabylon illa magna et facta est habitatio daemoniorum\net custodia omnis spiritus inmundi.\nest quidem\nibi sancta ecclesia, sunt tropea apostolorum et martyrum, est\nChristi uera confessio et ab apostolis praedicata fides et gentilitate\ncalcata in sublime se cotidie erigens uocabulum Christianum,\nsed ipsa ambitio, potentia, magnitudo urbis, uideri et uidere,\nsalutari et salutare, laudare et detrahere, audire uel proloqui\net tantam frequentiam hominum saltim inuitum pati a proposito\nmonachorum et quiete aliena sunt. aut enim uidemus ad\nnos uenientes et silentium perdimus, aut non uidemus et\nsuperbiae arguimur. interdumque, ut uisitantibus reddamus\nuicem, ad superbas fores pergimus et inter linguas rodentium\nministrorum postes ingredimur auratos.\nin Christi uero, nt\nsupra diximusr uillula tota rusticitas et extra psalmos silentium\nest. quocumque te uerteris, arator stiuam tenens alleluia\n\n\n\n\n\n\ndecantat, sudans messor psalmis se auocat et curua adtondens\nuitem falce uinitor aliquid Dauiticum canit. haec sunt in hac\nprouincia carmina, hae, ut uulgo dicitur, amatoriae cantiones,\nhic pastorum sibilus, haec arma culturae.\nUerum quid agimus nec, quid deceat, cogitantes solum,\nquod cupimus, hoc uidemus? o quando illud tempus adueniet,\ncum anhelus nuntium uiator adportet, Marcellam nostram ad\nPalaestinae litus adpulsam, et toti monachorum chori, tota\nuirginum agmina concrepabunt? obuiam iam gestimus occurrere\net non expectato uehiculo concitum pedibus ferre corpus.\ntenebimus manus, ora cernemus et a desiderato uix auellemur\namplexu.\nergone erit illa dies, quando nobis liceat speluncam\nsaluatoris intrare? in sepulchro domini flere cum sorore, flere\ncum matre? crucis deinde lignum lambere et in oliueti monte\ncum ascendente domino uoto et animo subleuari? uidere exire\nLazarum fasceis conligatum et fluenta Iordanis ad lauacrum\ndomini puriora? inde ad pastorum caulas pergere, in Dauid\norare mausoleo, Amos prophetam etiam nunc bucina pastorali\nin sua conspicere rupe clangentem? ad Abraham, Isaac et\nIacob, trium quoque inlustrium feminarum uel tabernacula\nproperare uel memorias? uidere fontem, in quo a Philippo\neunuchus est tinctus? Samariam pergere et Iohannis baptistae\nHelisaeique et Abdiae pariter cineres adorare? ingredi\n\n\n\n\n\n\nspeluncas, in quibus persecutionis et famis tempore prophetarum\nagmina sunt nutrita?\nibimus ad Nazareth et iuxta interpretationem\nnominis eius \\'florem\\' uidebimus Galilaeae. haud procul\ninde cernetur Cana, in qua aquae in uinum uersae sunt.\npergemus ad Itabyrium et ad tabernacula saluatoris, non, ut\nPetrus quondam uoluit, (eum) cumMoysi etHelia, sed cum patre\ncernemus et spiritu sancto. inde ad mare ueniemus Gennesareth\net de quinque et septem panibus uidebimus in deserto quinque\net quattuor milia hominum saturata. apparebit oppidum Naim,\nin cuius portis uiduae filius suscitatus est. uidebitur Hermonin\net torrens Endor, in quo superatus est Sisara. Capharnaum\nquoque signorum domini familiaris, sed et omnis pariter Galilaea\ncernetur.\ntunc, comitante Christo cum per Selo et Bethel et\ncetera loca, in quibus ecclesiae quasi quaedam uictoriarum\ndomini sunt erecta uexilla, ad nostram speluncam redierimus,\ncanemus iugiter, crebro flebimus, indesinenter orabimus et\nuulneratae iaculo saluatoris in commune dicemus: inueni,\nquem quaesiuit anima mea: tenebo eum et non\ndimittam illum.\nLecto sermone dignationis tuae, quem mihi nec opinanti\ntua beniuolentia tribuit, gauisus quidem sum testimonium\nhonesti et eloquentissimi uiri, sed in memet reuersus satis dolui\nindignum tantis laudibus atque praeconio opprimi me potius\nquam leuari. scis enim dogma nostrum humilitatis tenere\nuexillum et per ima gradientes ad summa nos scandere.\nquotus\nigitur ego uel quantus sum, ut eruditae uocis merear\ntestimonium, ut mihi ab eo palma eloquentiae deferatur, qui\nscribendo disertissime deterruit, ne scriberem? uerumtamen\naudendum est et caritas, quae non quaerit, quae sua\nsunt, sed quae proximi, reddat salutationis officia, quoniam\nlocum inplere non ualet praeceptoris.-\nGratulor tibi et sanctae atque uenerabili sorori tuae\nSerenillae, quae (psptov6{j.ois calcatis fluctibus saeculi ad Christi\n\n\n\n\n\n\n\n\n\n\n\n\n\n\n\n\n\n\n\n\ntranquilla peruenit, quamquam hoc. nominis uaticinium etiam\nin te praedestinatum sit. legimus enim sanctum quoque Danihelum\nappellatum \\'desideriorum uirum\\' et amicum dei, quia\nmysteria eius scire desiderabat.\nitaque, quod uenerabilis Paula\nme est deprecata, ut facerem, sponte facio hortorque uos et\nprecor per domini caritatem, ut nobis uestros tribuatis aspectus\net per occasionem sanctorum locorum tanto ditetis munere.\ncerte, si consortia displicuerint, adorasse, ubi steterunt pedes\ndomini, pars fidei est et quasi recentia natiuitatis et crucis\nac passionis uidisse uestigia.\nOpusculorum-meorum, quia plurima euolauerunt de nidulo\nsuo et temerario editionis honore uulgata sunt, nihil misi, ne\neadem forsitan mitterem, quae habebas. quodsi exemplaria\nlibuerit mutuari, uel a sancta Marcella, quae manet in Auentino,\nuel a LQth temporis nostri, Domnione, uiro sanctissimo,\naccipere poteris. ego autem opperiens praesentiam tuam aut\ntotum dabo, cum adfueris, aut, si hoc aliquae impedierint\ndifficultates, quaecumque praeceperis, libens mittam.\nscripsi\nlibrum de inlustribus uiris ab apostolis usque ad nostram\naetatem imitatus Tranquillum Graecumque Apollonium et\npost catalogum plurimorum me quoque in calce uoluminis\nquasi abortiuum et minimum omnium Christianorum posui;\nubi mihi necesse fuit, usque ad quartum decimum annum\nTheodosii principis quae scripserim, breuiter adnotare: quem\n\n\n\n\n\n\nlibrum cum a supra dictis sumpseris, quidquid de indice\nminus habueris, -paulatim scribi faciam, si uolneris.\nt\nChristiani interdum pudoris est etiam apud amicos tacere\net humilitatem suam magis silentio consolari quam retractando\nueteres amicitias ambitionis crimen incurrere. quamdiu tacuisti,\ntacui nec expostulare umquam super hac re uolui, ne non\namicum quaerere, sed potentiorem uiderer expetere. nunc autem\nprouocatus officio litterarum primas semper partes habere\ntemptabo et non tam rescribere quam scribere, ut et uerecunde\nhucusque tacuisse et uerecundius loqui coepisse cognoscar.\nDe opusculis meis contra Iouinianum quod et prudenter\net amanter feceris exemplaria subtrahendo, optime noui. sed\nnihil profuit ista diligentia, cum aliquanti ex urbe uenientes\nmihi eadem lectitarint, quae se Romae excepisse referebant.\nin hac quoque prouincia iam libri fuerant diuulgati et, ut\nipse legisti, nescit uox missa reuerti.\nnon sum tantae\n\n\n\n\n\n\n\n\n\n\n\n\n\n\n\n\n\n\n\n\nfelicitatis, quantae plerique huius temporis tractatores, ut\nnugas meas, quando uoluerim, emendare possim. statim ut\naliquid scripsero, aut amatores mei aut inuidi diuerso quidem\nstudio, sed pari certamine in uulgus nostra disseminant\net uel in laude uel in uituperatiorie nimii sunt non meritum\nstili, sed suum stomachum sequentes.\nitaque, quod solum\nfacere potui, ajEoXopatmov ipsius operis tibi itpooscpcav/jaa, quem\ncum legeris, aut ipse pro nobis ceteris satisfacies aut, si tu\nquoque narem contraxeris, illam apostoli Tcspixojnijv, in qua de\nuirginitate et nuptiis disputat, aliter disserere conpelleris.\nNec hoc dico, quo te ad scribendum prouocem, cuius in\nsacris litteris studium prae me fero, sed ut alios, qui nos\nlacerant, hoc facere conpellas. norunt litteras, uidentur sibi\nscioli: possunt me non reprehendere, sed docere. si aliquid\nscripserint, magis ex operis eorum conparatione mea interpretatio\nneglegetur.\nlege, quaeso te, et diligenter apostoli uerba considera,\net tunc uidebis me propter calumniam declinandam\nmulto plus, quam ille uoluit, in maritos fuisse clementem.\nOrigenes, Dionysius, Pierius, Eusebius Caesariensis, Didymus,\nApollinaris latissime hanc epistulam interpretati sunt; quorum\nPierius, cum sensum apostoli uentilaret atque dissereret et\n\n\n\n\n\n\nproposuissetillud exponere: uolo autem omnes esse sicut\nme ipsum, adiecit: ταῦτα λέγω Παῦλος ἄντικρυς ἀγαμίαν κηρύσσει.\nquod hic peccatum meum, quae duritia? uniuersa, quae\nscripsi, huic sententiae couparata lenissima sunt. reuolue\nomnium, quos supra memoraui, commentarios et ecclesiarum\nbibliothecis fruere, et magis concito gradu ad optata coeptaque\nperuenies.\nAudio totius in te urbis studia concitata, audio pontificis\net populi uoluntatem pari mente congruere. minus est tenere\nsacerdotium quam mereri. libros sedecim prophetarum, quos\nin Latinum de Hebraeo sermone uerti, si legeris et delectari\nte hoc opere conperero, prouocabis nos etiam cetera clausa\narmario non tenere.\ntranstuli nuper Iob in linguam nostram;\ncuius exemplar a sancta Marcella, consobrina tua, poteris mutuari.\nlege eundem Graecum et Latinum et ueterem editionem\nnostrae translationi conpara, et liquido peruidebis, quantum\ndistet inter ueritatem et mendacium. miseram quaedam τῶν\nὑπομνημάτων in prophetas duodecim sancto patri Domnioni,\nSamuhelem quoque et Malachim, id est quattuor Regum libros..\nquae si legere uolueris, probabis, quantae difficultatis sit diuinam\nscripturam et maxime prophetas intellegere, et interpretum\nuitio, quae apud suos purissimo cursu orationis labuntur,\napud nos scatere uitiis.\nporro eloquentiam, quam pro Christo\n\n\n\n\n\n\nin Cicerone contemnis, in paruulis ne requiras. ecclesiastica\ninterpretatio, etiam si habet eloquii uenustatem, dissimulare\neam debet et fugere, ut non otiosis philosophorum scholis paucisque\ndiscipulis, sed uniuerso loquatur hominum generi. -\nQuod ad te huc usque non scripsi, causa fuit silentium\ntuum. uerebar enim, ne, si tacenti scriberem, molestum me\nmagis quam officiosum putares. nunc autem prouocatus dulcissimis\nlitteris tuis et huiuscemodi litteris, quae me ad\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nphilosophiam nostri dogmatis prouocarent, et condiscipulum quondam\net sodalem et amicum obuiis, ut aiunt, manibus excipio defensoremque\nmeorum opusculorum paro, ita tamen, si ante te\nplacatum indicem habuero, immo, si oratorem meum super\nomnibus, quae in me arguuntur, instruxero. hoc enim et\nTullius tuus et ante illum in breui et solo uolumine scribit\nAntonius, primam causae esse uictoriam diligenter causam, pro\nqua dicturus es, discere.\nReprehendunt in me quidam, quod in libris, quos aduersum\nIouinianum scripsi, nimius fuerim uel in laude uirginum uel in\nsuggillatione nuptarum, et aiunt condemnationem quodammodo\nesse matrimonii in tantum pudicitiam praedicari, ut nulla\nposse uideatur inter uxorem et uirginem conparatio derelinqui.\nego si bene problematis memini, inter Iouinianum et nos ista\ncontentio est, quod ille exaequet uirginitati nuptias, nos subiciamus;\nille uel parum uel nihil, nos multum interesse dicamus.\ndenique idcirco te post dominum faciente damnatus est,\nquod ausus sit perpetuae castitati matrimonium conparare.\naut, si id ipsum uirgo putatur et nupta, cur piaculum uocis\nhuius Roma audire non potuit? uirgo a uiro, non uirgo a\npartu. medium esse nihil potest: aut mea sententia sequenda\nest aut Iouiniani.\nsi reprehendor, quod nuptias uirginitati\n\n\n\n\n\n\nsubicio, laudetur ille, qui conparat; si autem damnatus est,\nqui aequales putabat, damnatio eius mei operis testimonium sit.\nsi saeculi homines indignantur in minori gradu se esse quam\nuirgines, miror clericos et monachos et continentes id non\nlaudare, quod faciunt. castrant se ab uxoribus suis, ut imitentur\nuirginum castitatem, et id ipsum uolunt maritos esse,\nquod uirgines? aut iungantur itaque uxoribus suis, quibus\nrenuntiauerant, aut, si se abstinuerint, etiam tacentes fatebuntur\nmelius esse, quod nuptiarum operi praetulerunt.\nan rudis in scripturis\net nunc primum sacra uolumina legens lineam et, ut ita\ndicam, tenue dicendi filum inter uirginitatem et nuptias\nseruare non potui? uidelicet nesciebam dictum: noli esse\niustus multum et, dum unum latus protego, in altero\nuulneratus sum atque, ut manifestius loquar, dum contra\nIouinianum presso gradu pugno, a Manicheo mea terga confossa\nsunt. nonne, quaeso, statim in principio operis mei ista\npraefatus sum?\nneque uero Marcionis et Manichei\ndogma sectantes nuptiis detrahimus. nec Tatiani,\nprincipis Encratitarum, errore decepti omnem coitum\nspurcum putamus, qui non solum nuptias,\nsed cibos quoque, quos deus creauit ad utendum,\n\n\n\n\n\n\ndamnat et reprobat. scimus in domo magna non\nsolum uasa esse aurea et argentea, sed et lignea\net fictilia, et super fundamentum Christi, quod\nPaulus architectus posuit, alius aedificat aurum,\nargentum, lapides pretiosos, alius e contrario faenum,\nligna, stipulam.\nnon ignoramus honorabiles\nnuptiasetcubileinmaculatum. legimusprimamdei\nsententiam: \\'crescite etmultiplicamini etreplete\nterram\\', sed ita nuptias recipimus, ut uirginitatem,\nquae de nuptiis nascitur, praeferamus. numquid\nargentum non erit argentum, si aurum argento\npretiosius est? aut arboris et segetis contumelia\nest, si radici et foliis, culmo et aristis poma praeferantur\net fructus? ut poma ex arbore, frumentum\nex stipula, ita uirginitas e nuptiis.\ncentesimus et\nsexagesimus et tricesimus fructus, quamquam de\nuna terra et de una semente nascatur, tamen multum\ndiffert in numero. triginta referuntur ad nuptias;\nnam et ipsa digitorum coniunctio et quasi\nmolli osculo se conplexans et foederans maritum\npingit. et coniugem. sexaginta uero ad uiduas, eo\n\n\n\n\n\n\n\n\n\n\nquod in angustia et tribulatione sint positae, unde\net superiori digito deprimuntur, quantoque maior\nest difficultas expertae quondam uoluptatis inlecebris\nabstinere, tanto maius et praemium.\nporro\ncentesimus numerus — diligenter quaeso, lector.\nadtende — de sinistra transfertur ad dextram, et\nisdem quidem digitis, sed non eadem manu, quibus\nin laeua nuptae significantur et uiduae, circulum\nfaciens exprimit uirginitatis coronam.\nOro te, qui haec loquitur, damnat nuptias? aurum uirginitatem,\nargentum diximus matrimonium. centesimum et\nsexagesimum et tricesimum fructum de una terra et de una exposuimus\nsemente generari, licet multum in numero differat. et\nquisquam tam iniquus lector. erit, ut non ex meis dictis, sed ex\nsuo me sensu iudicet? et certe multo clementiores erga coniugia\nfuimus omnibus paene Latinis et Graecis tractatoribus, qui\ncentesimum numerum ad.martyras referunt, sexagesimum ad\nuirgines, tricesimum ad uiduas. atque ita fit iuxta illorum\nsententiam, ut de bona terra et de patris familiae semine\nexcludantur mariti.\nuerum in principio cautus, in reliquis forsitan\ninprouidus fuerim: nonne post partitionem opusculi, cum\nad quaestiones uenirem, statim intuli: uos quaeso, utriusque\nsexus uirgines et continentes, mariti quoque\n\n\n\n\n\n\net digami, ut conatus meos orationibus adiuuetis.\ncunctorum in commune Iouinianus hostis est?\nquorum orationibus indigeo et quos adiutores mei operis\nprecor, eos possum Manichei errore damnare?\nCurramus ad reliqua — neque enim epistulae patitur\nbreuitas diutius in singulis inmorari —: interpretantes illud\napostoli testimonium: uxor proprii corporis non habet\npotestatem, sed uir; similiter et uir corporis sui\nnon habet potestatem, sed uxor, haec subiunximus:\nomnis hic quaestio de his est, qui in matrimonio\nsunt, an eis liceat uxores dimittere, quod et dominus\nin euangelio prohibuit.\nunde et apostolus:\n\\'bonum est\\', ait, \\'homini mulierem non tangere\\',\nsed quia, qui semel duxit uxorem, nisi ex consensu\nse non ualet abstinere nec dare repudium\nnon peccanti, \\'reddat coniugi debitum\\', quia sponte\nse alligauit, ut reddere cogeretur. qui domini dicit\nesse praeceptum, ne dimittantur uxores, et absque consensu,\nquod deus coniunxit, homo non separat, hic potest dici\n\n\n\n\n\n\n\n\nnuptias condemnare?\nrursum in consequentibus: sed unusquisque,\nait, proprium habet donum ex deo, alius\nquidem sic, alius autem sic. quam sententiam nos exponenteshaecintulimus:\nquid, inquit, uelim, perspicuum\nest. sed quoniam in ecclesia diuersa sunt dona,\nconcedo et nuptias, ne uidear damnare naturam.\nsimulque considera, quod aliud donum uirginitatis\nsit, aliud nuptiarum.\nsi enim eadem esset merces\nnuptarum et uirginum, numquam dixisset post\npraeceptum continentiae: \\'sed unusquisque proprium\nhabet donum ex deo, alius quidem sic, alius\nautem sic\\'.ubi proprietas singulorum est, ibi altrinsecusdiuersitas.\nconcedoetnuptiasessedeidonum,\nsed inter donum et donum magna diuersitas est.\ndenique et apostolus de eodem post incestum paenitente:\n\\'e contrario\\', inquit, \\'donate ei et consolamini\\'\net: \\'si cui quid donastis, et ego1. ac ne putaremus\ndonum hominis contemnendum, addidit:\n\\'nam et ego, quod donaui, si quid donaui, propter\nuos coram Christo).\ndiuersa dona sunt Christi. unde\net Ioseph in typo eius uariam habebat tunicam et\nn psalmo quadragesimo quarto adstitit regina a\n\n\n\n\n\n\ndextris eius in nestitn deaurato circumdata uarietate.\net Petrus apostolos: Â«sicut coheredes*, ait,\n\\'mnltiplicis gratiae*, quod significantius Graece\ndieitur zsiXIJ-T,;, id est \"nariae*.\nBogo. quae est ista contentio claudere oculos nec apertissimum\nlumen aspicere? in ecclesia diximus dona diuersa et aliud\ndonum uirginitatis. aliud nuptiarum. et post paululum: concedo\net nuptias esse dei donum, sed inter donum\net donum magna dinersitas est. et quod dei donum\nuoce apertissima pronuntiamus, damnare dicimur?\nporro, si\nIoseph in typo domini accipitur, tunica eius uaria atque distincta\nin uirginibus, uiduis, continentibus ae maritis est et\npotest uideri quasi alienus, qui de tunica Christi eBt, cum et\nipsam reginam, hoc est ecclesiam saluatoris, in uestitu deaurato\neadem uarietate circumdatam dixerimus? sed et in consequentibus\nde coniugio disputantes eundem sensum secuti sumus:\nhie locus ad praesentem eontrouersiam non pertinet.\ndotet enim iuxta sententiam domini uxorem\nexcepta causa fornieationis non repudiandam et\nrepudiatam uiuo marito alteri non nubere aut\ncerte uiro suo debere reeoneiliari.\nnee non et alie\nloco: \\'Mulier alligata est, quanto tempore nir eius\nuiuit- quodsi dormierit nir eius. libera est: eai\n\n\n\n\nuult, nubat, tantum in domino\\', id est Christiano.\nqui secundas nuptias tertiasque concedit in domino,\nprimas cum ethnico prohibet.\nAperiant, quaeso, aures obtrectatores mei et uideant me\nsecundas et tertias nuptias in domino concessisse. qui secundas\net tertias non damnaui, primum potui damnare matrimonium?\nin eo quoque loco, ubi interpretamur capitulum apostoli:\ncircumcisus aliquis uocatus est: non adducatpraeputium.\nin praeputio uocatus est: non circumcidatur,\nlicet quidam-prudentissimi interpretes scripturarum hoc\nde circumcisione et seruitute dictum esse contendant, nonne\napertissime foedera seruauimus nuptiarum?\ndiximus enim: \\'si\nin praeputio quis uocatus est, non circumcidatur.\\'\nhabebas, in.quit, uxor, cum credidisti; noli fidem\nChristi causam putare discidii, quia in pace nos\nuocauit deus. \\'circumcisio nihil est et praeputium\nnihil est, sed obseruatio mandatorum dei\\'. nihil\nenim prode est absque operibus caelibatus et nuptiae,\ncum etiam fides, quae proprie Christianorum\nest, si opera non habuerit, mortua esse dicatur et\nhac lege uirgines quoque Uestae et Iunonis uniuirae\nin sanctarum queant ordine numerari.\net post\npaululum: \\'seruus uocatus es: non sit tibi curae; sed\net si potes liber fieri, magis utere\\\\ etiam si habes,\n\n\n\n\n\n\ninquit, uxoremetilli alligatuseset soluis debitum\net non habes tui corporis potestatem atque —\nut manifestius loquar — seruus uxoris es, noli\npropter hoc habere tristitiam nec de amissa uirginitate\nsuspires. sed etiam sipotescausasaliquas\ninuenire discidii, ut libertatem pudicitiae perfruaris,\nnoli salutem tuam cum alterius interitu quaerere.\nhabeto paulisper uxorem nec praecurras morantem:\nexpecta, dum sequitur. si egeris patienter,\nconiux mutabitur in sororem.\nIn eo quoque loco, ubi tractauimus, cur dixisset apostolus:\nde uirginibus autem praeceptum domini non\nhabeo; consilium autem do, tamquam misericordiam\nconsecutus a domino, ut sim fidelis, ita uirginitatem\nextulimus, ut nuptiarum ordinem seruaremus: si\nuirginitatem dominus imperasset, uidebatur nuptias\ncondemnare et hominum auferre seminarium,\nunde et ipsa uirginitas nascitur. si praecidisset\nradicem, quomodo fruges quaereret? nisi ante fundamentaiecisset,\nqua ratione aedificium extrueret\net operturum cuncta desuper culmen inponeret?\nsi radicem nuptias, uirginitatem fruges diximus, si fundamentum\nmatrimonium et aedificium uel culmen perpetuam castitatem,\nquisquam uel tam inuidus uel tam caecus obtrectator\n\n\n\n\n\n\nmei erit, ut in eadem domo aedificium et culmen uideat,\nfundamentum, quod aedificium et culmen portat, ignoret?\nporro in alio loco proponentes apostoli testimonium, in quo\nait: alligatus es uxori: noli quaerere solutionem;\nsolutus es ab uxore: noli quaerere uxorem, ilico\nista subiecimus: habet unusquisque nostrum terminos\nsuos; redde mihi meum et tu tene tuum. si\nalligatus es uxori, ne illi des repudium; si solutus\nsum ab uxore, non quaeram uxorem. ut ego non\nsoluo coniugia, si semel ligata sunt, ita tu non\nliges, quod solutum est.\nsed et in alio testimonio, quid\nde uirginitate et nuptiis senserimus, manifestissime declaratur:\nnon inponit nobis apostolus laqueum nec cogit\nesse, quo5 nolumus, sed suadet, quod honestum\nest et decorum, et intente facit seruire domino et\nsemper esse sollicitum et expectare paratum domini\nuoluntatem, ut, cum quid imperauerit, quasi\nstrenuus et armatus miles statim inpleat, quod\npraeceptum est, et hoc faciat sine ulla distentione.\nquae data est secundum Ecclesiasten hominibus\nhuius mundi, ut distendantur in ea.\nin fine quoque\nconparationis nuptarum et uirginum disputationem nostram\n\n\n\n\n\n\nhoc sermone conclusimus: ubi bonum et melius est, ib\nboni et melioris non unum est praemium;etnbinon\nunum praemium, ibi utique dona diuersa. tantum\nest igitur inter nuptias et uirginitatem, quantum\ninter non peccare et benefacere, immo, ut leuius\ndicam, quantum inter bonum et melius.\nPorro in consequentibus, cum dicimus: finita disputatione\nconiugiorum et uirginitatis et interutrumque\ncauto moderamine praeceptorum, ut nec ad\nsinistram nec ad dextram diuerteret, sed uia regia\ngraderetur et illud inpleret: \\'ne sis multum iustus\\',\nrursummonogamiam digamiae conparat et, quomodonuptiassubdideratuirginitati,\nitadi gami am n uptiis\nsubicit, nonne perspicue ostendimus, quae sit in scripturis\nsanctis sinistra, quae dextra, et quid significet: ne sis multum\niustus?\nquod uidelicet sinistra sit, si Iudaeorum et\ngentilium sequamur libidinem et semper aestuemus ad coitum\ndextra, si Manicbeorum sequamur errorem et simulatae pudicitiae\nretibus inplicemur, uia autem regia sit ita adpetere.\nuirginitatem, ne nuptiae condemnentur. praeterea quis tam\niniquus meorum opusculorum iudex erit, ut prima matrimonia\ndamnare me dicat, cum etiam de secundis nuptiis dixisse me\nlegerit? concedit apostolus secundas nuptias, sed\n\n\n\n\n\n\nuolentibus, sed his, quae se continere non possunt,\nne luxuriatae in Christo nubere uelint habentes\ndamnationem, quod fidem primam inritam fecerint,\net hoc concedit, quia multae abierunt retro Satanan.\nceterum beatiores erunt, si sic permanserint.\ncontinuoque subiungit apostolicam auctoritatem:\n\\'secundum meum consilium\\'. porro, ne auctoritas\napostoli quasi leuior uideretur, addidit: \\'puto autem,\nquod et ego spiritum dei babeam). ubi ad continentiam\nprouo\\'cat, ibi non hominis, sed spiritus\ndei consilium est. ubi autem nubendi concedit\nueniam, spiritum dei non nominat, sed prudentiae\nlibrat consilium ita singulis relaxans, ut unusquisque\nferre potest.\npropositis quoque testimoniis, in\nquibus apostolus secundas concedit nuptias, statim subiecimus:\nquomodo uirginibus fornicationis periculum concedit\nnuptias et excusabile facit, quod per se non\nadpetitur, ita eadem fornicatio concedit uiduis\nsecundamatrimonia. meliusestenim, licetalterum\net tertium, unum uirum nosse quam plurimos, id\n\n\n\n\n\n\n\\' est: tolerabilius est uni homini prostitutam esse\nquam multis. facessat calumnia!\nde secundo hic et tertio\net quarto, si libeat, matrimonio disputauimus, non de primo,\nne quis in eo, quod diximus: uni homini prostitutam\nesse quam multis. ad primum maritum referat, cum omnis\nnobis quaestio de digamia et trigamia fuerit. denique digamiae\net trigamiae disputationem hac calce signauimus: \\'omnia\nlicent, sed non omnia expediunt\\'. non damno digamos,\nimmo nec trigamos et, si dici potest, octogamos.\nplus aliquid inferam: etiam scortatorem\nrecipio paenitentem. quidquid aequaliter licet,\naequa lance pensandum est.\nErubescat calumniator meus dicens me prima damnare\nmatrimonia, quando legit: non damno digamos, immo\nnec trigamos et, si dici potest, octogamos. aliud est\nnon damnare, aliud praedicare; aliud est ueniam concedere,\naliud laudare uirtutem. si autem in eo durus uideor, quia\ndixi: quidquid aequaliter licet, aequa lance pensandum\nest, puto non me crudelem iudicabit et rigidum, qui\nalia loca uirginitati et nuptiis, alia trigamis et octogamis et\npaenitentibus (scortatoribus) legerit praeparata.\nChristum in\n\n\n\n\n\n\ncarne uirginem, in spiritu monogamum, quod unam haberet\necclesiam, noster in reliquis sermo testatus est: et crediti\nsumus nuptias condemnare! damnare dicor nuptias, cuius hic\nsermo est: nullique dubium est sacerdotes de Aaron\net Eleazar et Finees stirpe generatos. qui cum et\nipsi uxores habuerint, recte nobis opponerentur,\nsi errore Encratitarum contenderemus matrimonia\nreprobanda. Tatianum, Encratitarum principem, qui abicit\nmatrimonia, reprehendimus, et ipsi nuptias condemnamus?\nrursumque, ubi uirgines et uiduas conparo, quid de nuptiis\nsenserim et quomodo tres gradus uirginitatis uiduitatisque\net continentiae et coniugii fecerim, declarant ipsa, quae scripta\nsunt: nonnego beatas esse uiduas, quae ita postbaptismum\nmanserint, nec illarum detraho merito, quae\ncum uiris in castitate perdurant, sed sicut hae\nmaioris apud deum praemii sunt quam nuptae coniugali\nofficio seruientes, ita et ipsae aequo patiantur\nanimo uirginitatem sibi praeferri.\nAd Galatas quoque testimonium apostoli proponentes:\nex operibus legis non iustificabitur omnis caro\ntiuiuscemodi sensum intulimus: opera legis et nuptiae\n\n\n\n\n\n\nsunt. unde et maledicuntur in ea, quae non habent\nfilios. quae si conceduntur etiam in euangelio,\naliud est indulgentiam infirmitati tribuere, aliud\nuirtutibus praemia polliceri. ecce perspicue nuptias\ndiximus concedi in euangelio, sed tamen easdem in suo officio\npermanentes praemia castitatis capere non posse. quod si\nindigne accipiunt mariti, non mihi irascantur, sed scripturis\nsanctis, immo episcopis, presbyteris et diaconis et uniuerso\nchoro sacerdotali et Leuitico, qui se nouerunt hostias offerre\nnon posse, si operi seruiant coniugali.\nsed et in eo loco, ubi\nde Apocalypsi testimonium posuimus, nonne manifestum est,\nquid de uirginibus, uiduis et coniugibus senserimus? hi sunt,\nqui cantant canticum nouum, quod nemo potest\ncantare, nisi qui uirgo est. hi sunt primitiae dei\net agni et sine macula. si uirgines primitiae dei\nsunt, ergo uiduae et in matrimonio continentes\nerunt post primitias, id est in secundo et tertio\ngradu. in secundo et tertio gradu uiduas ponimus et maritas,\net heretico furore damnare dicimur nuptias?\nMulta sunt, quae per omnem librum cauto moderamine\nde uirginitate, de uiduis, de nuptiis diximus. sed breuitatis\nstudio unum adhuc ponam testimonium, cui non reor contradicturum\nnisi eum, qui aut inimicum se probare uoluerit\n\n\n\n\n\n\naut uaecordern. nam cum proposuissem, quod dominus isset\nad nuptias in Cana Galilaeae, post quaedam etiam haec addidi:\nqui enim semel iuit ad nuptias, semel docuit esse\nnubendum.\net tunc uirginitati posset officere, si\nnuptias post uirginitatem et uiduitatis castimonia\nnon in gradu tertio poneremus; nunc autem, cum\nhereticorum sit damnare coniugia et dei spernere\nconditionem, quidquiddelaudedixerintnuptiarum,\nlibenter audimus. ecclesia enim matrimonia non\ndamnat, sed subicit, nec abicit, sed dispensat sciens,\nut supra diximus, in domo magna non solum uasa\nesse aurea et argentea, sed et lignea et fictilia, et\nalia esse in honorem, alia in contumeliam, et quicumque\nse mundauerit, eum futurum esse uas\nhonorabile et necessarium, in omne opus bonum\npraeparatum.\nquidquid, inquam, de laude dixerint nuptiarum,\nlibenter audimus. laudari nuptias libenter audimus, et\nnuptias condemnamus? ecclesia matrimonia non damnat, sed\nsubicit — uelitis nolitis, mariti, subicit — uirginitati et uiduitati.\necclesia nuptias, sed nuptias in suo opere permanentes subicit,\nnon damnat, nec abicit, sed dispensat. in potestate uestra est,\n\n\n\n\n\n\nsi uelitis, secundum pudicitiae gradum scandere. quid indignamini,\nsi in tertio stantes nolitis ad superiora properare?\nIgitur, cum totiens et tam crebro lectorem admonuerim\net per singula paene tractatuum milia cautus uiator incesserim,\nme ita recipere nuptias, ut eis continentes, uiduas uirginesque\npraeferam, debuerat prudens et benignus lector etiam ea,\nquae uidebantur dura, aestimare de ceteris et non in uno atque\neodem libro criminari me diuersas sententias protulisse.\nquis\nenim tam hebes et sic in scribendo rudis, ut idem damnet et\nlaudet, aedificata destruat, destructa aedificet et, cum aduersarium\nuicerit, suo nouissime mucrone feriatur? si rusticani\nhomines et uel rhetoricae uel dialecticae artis ignari detraherent\nmihi, tribuerem ueniam inperitiae nec accusationem reprehenderem,\nubi non uoluntatem in culpa cernerem, sed ignorantiam;\nnunc uero, cum diserti homines et liberalibus studiis\neruditi magis uolunt laedere quam intellegere, breuiter a me\nresponsum habeant: corrigere eos debere peccata, non reprehendere.\npatet campus, stat e contra acies, aduersarii dogma\nmanifestum est et — ut Uergilianum aliquid inferam — illum\naspice contra, qui uocat: respondeant aliter, teneant modum\nin disputando et me, in libris suis quid uel praetermiserim\nuel addiderim, doceant. reprehensores non audio, sequor\n\n\n\n\n\n\nmagistros. delicata doctrina est pugnanti ictus dictare de muro\net, cum ipse unguentis delibutus sis, cruentum militem accusare\nformidinis.\nnec haec dicens statim iactantiae reus sum,\nquod ceteris dormientibus solus pugnauerim, sed hoc dico,\ncautius eos posse pugnare, qui me uiderint uulneratum. nolo\ntale certamen, in quo te tantum protegas, et torpente dextera\nsinistra clipeum circumferri. aut feriendum tibi est aut cadendum.\nnon possum te aestimare uictorem, nisi aduersarium uidero\ntrucidatum.\nLegimus, O eruditissimi uiri, in scolis pariter et Aristotelia\nilla uel de Gorgiae fontibus manantia simul didicimus,\nplura uidelicet esse genera dicendi et inter cetera aliud esse\nγυμναστικῶς scribere, aliud δογματικῶς: in priori uagam esse\ndisputationem et aduersario respondentem nunc haec nunc\nillud proponere, argumentari, ut libet, aliud loqui, aliud agere,\npanem, ut dicitur, ostendere, lapidem tenere; in sequenti autem\naperta frons et, ut ita dicam, ingenuitas necessaria est.\naliud\nest quaerere, aliud definire: in altero pugnandum, in altero\ndocendum est. tu me stantem in proelio et de uita periclitantem\nstudiosus magister doceas. noli ex obliquo et, unde non\n\n\n\n\n\n\nputaris, uulnus inferre: directo percute gladio. turpe tibi est\nhostem dolis perire, non uiribus; quasi non et haec ars summa\npugnantium sit, alibi minitari et alibi percutere.\nlegite, obsecro\nuos, Demosthenen, legite Tullium; ac ne forsitan rhetores\nuobis displiceant, quorum artis est uerisimilia magis quam\nuera dicere, legite Platonem, Theophrastum, Xenophonta, Aristotelen\net reliquos, qui de Socratis fonte manantes diuisis\ncucurrere fluminibus: quid in illis apertum, quid simplex est?\nquae uerba non sensuum? qui sensus non uictoriae?\nOrigenes,\nMethodius, Eusebius, Apollinaris multis uersuum milibus scribunt\naduersus Celsum et Porphyrium: considerate, quibus\nargumentis et quam lubricis problemata diaboli spiritu contexta\nsubuertant et, quia interdum coguntur loqui, non quod\nsentiunt, sed quod necesse est, dicantur esse gentiles. taceo\nde Latinis scriptoribus, Tertulliano, Cypriano, Minucio, Victorino,\nLactantio, Hilario, ne non tam me defendisse quam\nalios uidear accusare: Paulum apostolum proferam, quem\n\n\n\n\n\n\n\n\nquotienscumque lego, uideor mihi non uerba audire, sed tonitrna.\nlegite epistulas eius et maxime ad Romanos, ad Galatas,\nad Ephesios, in quibus totus in certamine positus est, et\nuidebitis eum in testimoniis, quae sumit de ueteri testamento,\nquam artifex, quam prudens, quam dissimulator sit eius, quod\nagit. uidentur quidem uerba simplicia et quasi innocentis hominis\nac rusticani et qui nec facere nec declinare norit insidias.\nsed, quocumque respexeris, fulmina sunt. haeret in causa,\ncapit omne, quod tetigerit; tergum uertit, ut superet; fugam\nsimulat, ut occidat.\ncalumniemur ergo illum atque dicamus:\ntestimonia, quibus contra Iudaeos uel ceteras hereses usus\nes, aliter in suis locis, aliter in tuis epistulis sonant. uidemus\nexempla c\\'aptiua: seruierunt tibi ad uictoriam, quae in suis\nuoluminibus non dimicant.nonue nobis loquitur cum saluatore:\naliter foris, aliter domi loquimur? turba parabolas, discipuli\naudiunt ueritatem. pharisaeis proponit dominus quaestiones et\nnon disserit. aliud est docere discipulum, aliud aduersarium\nuincere. mysterium, inquit, meum mihi, mysterium\nmeum mihi et meis.\nIndignamini mihi, quod Iouinianum non docuerim, sed\nuicerim. immo indignantur hi, qui illum anathematizatum\n\n\n\n\n\n\ndolent, et, cum laudent, quod sunt, accusant, quod esse se\nsimulant. quasi uero rogandus fuerit, ut mihi cederet, et non\ninuitus ac repugnans in ueritatis uincla ducendus. et haec\ndicerem, si uincendi studio contra regulam scripturarum quippiam\nlocutus fuissem et, sicut uiri fortes in controuersiis solent\nfacere, culpam praemio redimerem.\nnunc uero, cum interpres\nmagis apostoli fuerim quam dogmatistes et commentatoris sim\nusus officio, quidquid durum uidetur, ei magis inputetur, quem\nexposuimus, quam nobis, qui exposuimus. nisi forte aliter ille\ndixit et nos simplicitatem uerborum eius maligna interpreta-\nI tione detorsimus. qui hoc arguit, de ipsis scriptis probet. diximus:\nsi bonum est mulierem non tangere, malum\nest ergo tangere; nihil enim bono contrarium est\nnisi malum. si autem malum est et ignoscitur.\nideo conceditur, ne malo quid deterius fiat, et\ncetera usque ad propositionem alterius capituli.\nhoc ideo subiecimus.\nquia apostolus dixerat: bonum est homini mulierem\nnon tangere; propter fornicationem autem\nI unusquisque uxorem suam habeat et unaquaeque .\nuirum suum habeat. in quo differunt mea uerba a sensu\napostoli? nisi forte in eo, quod ille pronuntiat, ego dubito;\nille definit, ego sciscitor; ille aperte dicit: bonum est homini\nmulierem non tangere, ego timide quaero, si bonum\n\n\n\n\n\n\n\n\nest mulierem non tangere.\n\\'si\\' dubitantis est, non confirmantis.\nille dicit: bonum est non tangere, ego, quid bono contrarium\nesse possit, adiungo. statimque in consequentibus:\nanimaduertenda apostoli prudentia. non dixit:\n\\'bonum est uxorem non habere\\', sed \\'bonum est\nmulierem non tangere\\', quasi et in tactu periculum\nsit, quasi, qui illam tetigerit, non euadat. uides\nigitur non de coniugibus nos exponere, sed de coitu simpliciter\ndisputare, quod ad conparationem pudicitiae et uirginitatis et\nangelicae similitudinis bonum sit homini mulierem non tangere.\nuanitas uanitantium, omnia uanitas, dixit Ecclesiastes.\nsi omnes creaturae bonae ut a bono creatore conditae,\nquomodo*uniuersa uanitas? si terra uanitas, numquid et caeli\net angeli et throni, dominationes, potestates ceteraeque uirtutes?\nsed quae per se bona sunt ut a bono creatore condita,\nad conparationem maiorum uanitas appellantur. uerbi gratia: lucerna\nlampadis conparatione pro nihilo est; lampas stellae\nconlatione non lucet; stellam lunae confer, et caeca est; lunam\nsoli iunge, non rutilat; solem Christo confer, et tenebrae sunt.\nego sum, inquit, qui sum. omnem igitur creaturam si deo\n\n\n\n\n\n\ncontuleris, non subsistit. ne tradas, inquit Hester, hereditatem\ntuam his, qui non sunt, uel idolis scilicet uel\ndaemonibus. et certe erant idola et daemones, quibus ne traderentur,\norabat. in Iob quoque legimus a Baldad dictum de\ninpio: auellatur de tabernaculo suo fiducia eius et\ncalcet super eum quasi rex interitus. habitent in\ntabernaculo illius socii eius, qui non est, haud dubium\nquin diaboli, qui cum habeat socios, non autem haberet,\nnisi esset, tamen, quia deo periit, non esse dicitur.\nergo\nsecundum hunc conparationis sensum malum diximus mulierem\n, tangere — licet uxoris nulla facta sit mentio —, quia bonum\nest non tangere. et subiecimus uirginitatem frumentum, nuptias\nhordeum, fornicationem stercus bubulum nuncupantes: utique\net frumentum et hordeum creatura dei est. uerum\nineuangeliomaiorturbahordeaciispanibus, minor\nI frumentaciis pascitur: \\'homines), inquit,\\'etiumenta\nsaluos facies, domine).\naliis uerbis idipsum locuti sumus,\nquando aurum uirginitatem, argentum nuptias diximus, et\ncentum quadraginta quattuor milia uirginum signatorum, qui.\n\n\n\n\n\n\ncum mulieribus non sunt coinquinati; ex quo ostendi uoluimus\nomnes, qui uirgines non permanserint, ad conparationem purissimae\net angelicae castitatis et ipsius domini nostri Iesu\nChristi esse pollutos.\nquodsi cui asperum et reprehensione\ndignum uidetur tantam nos inter uirginitatem et nuptias fecisse\ndistantiam, quanta inter frumentum et hordeum est, legat sancti\nAmbrosii de uiduis librum et inueniet illum inter cetera, quae\nde uirginitate et nuptiis disputauit, etiam ista dixisse: neque\nita coniugium apostolus praetulit, ut studia integritatis\nextingueret, sed a continentiae persuasioneincipiens\nadincontinentiae remedia descendit\net, cum brauium supernae uocationis fortibus demonstrasset,\ndeficere tameninuianeminem passus\nest ita plaudens prioribus, ut non despiceret et\nsequentes.\ndidicerat enim et ipse, quia dominus\nIesus aliis panem hordeacium, ne in uia deficerent,\naliis corpus suum, ut ad regnum contenderent,\ndemonstrauit; et in consequentibus: non ergo copula\nnuptialis quasi culpa uitanda, sed quasi necessitatis\nsarcina declinanda. lex enim adstrinxit uxorem,\nut in laboribus et tristitia filios generet et\nconuersio eius ad uirum sit, quod ei ipse dominetur.\nergo laboribus et doloribus in geuerationefiliorum\naddicitur nupta, non uidua, et dominatui uiri sola\nsubditur copulata, non uirgo; et in alio loco: \\'pretio\\',\ninquit, \\'empti estis, nolite fieri serui hominum\\'.\nuidete, quam euidens sit coniugalis definitio seruitutis;\net post pauxillulum: siigiturbonum coniugium\nseruitus, malum quid est, quando nequeunt se\ninuicem sanctificare, sed perdere?\nuniuersa, quae nos\nde uirginitate ac nuptiis lato sermone diffudimus, ille breui\nartauit conpendio in paucis multa conprehendens. uirginitas\nab eo persuasio continentiae, nuptiae remedia incontinentiae\npraedicantur. et significanter a maioribus ad minora descensus:\nuirginibus brauium supernae uocationis ostendit, nuptas, ne\nin uia deficiant, consolatur; alios laudat, alios non despicit;\nconiugia hordeo, uirginitatem Christi corpori conparat.\net puto\nmulto minorem distantiam inter frumentum esse et hordeum,\nquam inter hordeum et corpus Christi. deinde nuptias dicit\net quasi necessitatis sarcinam declinandam et definitionem esse\neuidentissimae seruitutis et multa alia, quae in tribus libellis\nde uirginibus latissime prosecutus est.\nEx quibus uniuersis perspicuum est me nihil noui de\nuirginibus nuptisque dixisse: sed maiorum in omnibus secutum\n\n\n\n\n\n\nesse sententiam, tam huius uidelicet quam reliquorum, qui\nde ecclesiasticis dogmatibus disputarunt; quorum aemulari\nexopto neglegentiam potius, quam aliorum obscuram diligentiam.\ntument contra me mariti, quare dixerim: oro te. quale\nillud bonum est, quod orare prohibet, quod corpus\nChristi accipere non permittit? quando inpleo\nmariti officium, non inpleo continentis. iubet idem\napostolus in alio loco, ut semper oremus. si semper\norandum est, numquam ergo coniugio seruiendum,\nquoniam, quotienscumque uxori debitum reddo,\norare non possum.\nhoc quare dixerim, perspicuum est,\nquia interpretabar illud apostoli dictum: nolite frau d are\ninuicem nisi forte ex consensu ad tempus, ut uacetis\norationi. Paulus apostolus dicit, quando coimus cum\nuxoribus, nos orare non posse; Petrus ad continentiam co-hortatur, ne inpediantur orationes nostrae: quod hic, quaeso,\npeccatum meum est? quid commerui? quid deliqui? si turbidae\net nebulosae aquae fluunt, non est aluei culpa, sed\nfontis.\nan idcirco arguor, quod de meo sum ausus adicere:\nquale illud bonum est, quod corpus Christi accipere\nnon permittit? ad hoc breuiter respondebo: quid est\nmaius: orare an Christi corpus accipere? utique corpus Christi.\nsi per coitum, quod minus est, inpeditur, multo magis, quod\n\n\n\n\n\n\nmaius est.\ndiximus in eodem uolumine panes propositionis ex\nlege non potuisse comedere Dauid et socios eius, nisi se\ntriduo mundos a mulieribus respondissent, non utique a meretricibus,\nquod damnabatur in lege, sed ab uxoribus, quibus\nlicito iungebantur. populum quoque, quando accepturus erat\nlegem in monte Sina, tribus diebus iussum esse ab uxoribus\nabstineri.\nscio Romae hanc esse consuetudinem, ut fideles\nsemper Christi corpus accipiant, quod nec reprehendo nec\nprobo — unusquisque enim in sensu suo abundat —, sed\nipsorum conscientiam conuenio, qui eodem die post coitum\ncommunicant et iuxta Persium noctem flumine purgant, quare\nad martyres ire non audeant, quare non ingrediantur ecclesias. an\nalius in publico, alius domi Christus est? quod in ecclesia non licet,\nnec domi licet. nihil deo clausum est et tenebrae quoque lucent\napud eum.\nprobet se unusquisque etsic ad Christi corpus accedat,\nnon quo dilatae communionis unus dies aut biduum sanctiorem\nefficiat Christianum, ut, quod hodie non merui, cras uel perendie\nmerear, sed quo, dum doleo non communicasse corpori Christi,\nabstineam me paulisper ab uxoris amplexu, ut amori con-.\niugis amorem praeferam Christi. \\'durum est, non ferendum;\nquis hoc saecularium sustinere potest?\\' qui potest sustinere,\n\n\n\n\n\n\nsustineat; qui non potest, ipse uiderit. nobis cura est non, quid\nunusquisque possit aut uelit, sed, quid scripturae praecipiant,\ndicere.\nIllud quoque in commentariolis meis eiusdem apostoli\ncarpitur, in quibus dixi: uerum ne quis putet ex eo, quod\nsequitur: \\'ut uacetis orationi et iterum ad id ipsum\\',\napostolum hoc uelle et non propter maiorem ruinam\nconcedere, statim infert: \\'ne temptet uos satanas propter\nincontinentiam uestram\\'.\npulchra nimirum indulgentia:\n\\'et iterum ad id ipsum\\'! quod erubescit suo\nuocare nomine, quod temptationi praefert satanae,\nquod causam habet incontinentiam, laboramus quasi\nobscurum disserere, cum exposuerit se ipse, qui scripsit:\n\\'hoc autem\\', inquit, \\'dico iuxta indulgentiam, non\niuxta imperium\\'? et mussitamus adhuc nuptias non\nuocare indulgentiam, sed praeceptum, quasi non eodem\nmodo bt secunda et tertia matrimonia concedantur?,\net reliqua.\nquid hic locutus sum, quod non apostolus dixerit?\nnimirum illud: quod er.ubescit suo uocare nomine? ego\narbitror, quando dicit \\'ad id ipsum\\' et rem ipsam tacet, non\neum nominare palam coitum, sed uerecunde ostendere. an quia\nsequitur: quod temptationi praefert satanae, quod\n\n\n\n\n\n\ncausam habet incontinentiam?\nnonne alio uerborum ordine id\nipsumest:ne temptet uos satanaspropterincontinentiam\nuestram? an quia dixi: et mussitamus adhuc nuptias non\nuocare indulgentiam, sed praeceptum? quod si durum\nest, inputetur apostolo, qui ait: hoc autem dico iuxta indulgentiam,\nnon iuxta imperium, et non mihi. qui excepto\npraepostero ordine nec sensum nec uerba mutaui.\nTranseamus ad reliqua - epistolari enim breuitate festinat\noratio-: dico, inquit apostolus, innuptis et uiduis: bonum\nest eis, si sic permanserint ut ego. si autem non se\ncontinent, nubant: melius est enim nubere quam uri.\nquod capitulum nos sic interpretati sumus:\npostquam nuptis\nconcesserat usum coniugii et ostenderat se, quid uellet\nquidue concederet, transit ad innuptas et uiduas\net sui proponit exemplum et felices uocat, lsi \\'sic\npermanserint; si autem non se continent, nubant.\\'\nid ipsum, quod supra: \\'propter fornicationes autem\\'\net: \\'ne temptet uos satanas propter incontinentiam\nuestram\\' reddit causam, cur dixerit: \\'si non se con-tinent,\nnubant\\': \\'melius est enim nubere quam uri.\\'\nideo melius est nubere, quia peius est uri.\ntolle\n\n\n\n\n\n\nardorem libidinis, et non dicet: \\'melius est nubere\\'. \\'melius\\'\nsemper ad conparationem deterioris respicit, non ad\nsimplicitatem inconparabilis per se boni, uelut si\ndiceret: melius est enim unum oculum habere quam\nnullum.\net post paululum, cum apostropham fecissem ad\napostolum, intuli: si per se nuptiae bonae sunt, noli eas\nincendio conparare, sed dic simpliciter: bonum est\nnubere. suspecta est mihi bonitas eius rei, quam magnitudo\nalterius mali malum esse cogit inferius.ego autem\nnon leuius malum, sed simplex per se bonum uolo.\nuult\napostolus innuptas et uiduas absque coitu permanere et ad\nexemplunt sui prouocat et felices uocat, si sic permanserint.\nsi autem se continere non possunt et ardorem libidinis non\ntam continentia uolunt quam fornicatione restinguere, melius\neis \\'esse nubere quam uri. ad quod nos intulimus: ideo me-lius est nubere, quia peius est uri, non nostram sententiam\nproferentes, sed interpretantes apostoli: melius est\nnubere quam uri, id est: melius est maritum ducere quam\nfornicari.\nsi uri uel fornicari bonum esse docueris, tunc bono\nmelius praeferetur; si autem uri malum est, quod malo praefertur,\nnon est germanae et purae integritatis nec eius beatitudinis,\nquae angelis conparatur. si dixero: \\'melius est uirginem\n\n\n\n\n\n\nesse quam nuptam\\', bono melius praetuli; si autem alterum\ngradum fecero: - \\'melius est nubere quam fornicari\\', ibi non\nbono melius, sed malo bonum praetuli, et multa diuersitas\nest inter id melius, quod nuptiis, et inter id, quod fornicationi\nanteponitur. obsecro te, quid in hac dissertione peccaui?\npropositum\nmihi erat non ad meam uoluntatem scripturas trahere,\nsed id dicere, quod scripturas uelle intellegebam. commentatoris\nofficium est non, quid ipse uelit, sed, quid sentiat ille,\nquem interpretatur, exponere; alioquin, si contraria dixerit, non\ntam interpres erit quam aduersarius eius, quem nititur explanare.\ncerte, ubicumque scripturas non interpretor et libere de meo\nsensu loquor, arguat me quilibet durum quid dixisse contra\nnuptias. quod si non reppererit, quidquid uel austerum uidetur\nesse uel durum, id non scriptoris auctoritati, sed interpretis\nofficio deputet.\nIllud uero ferre quis possit, quod in me reprehenditur,\nquare exponens capitulum apostoli, in quo de coniugibus\nscripsit: tribulationem carnis habebunt huiusmodi, dixerim:\nnos ignari rerum putabamus nuptias saltim\ncarnis habere laetitiam. si autem nubentibus et in\ncarne tribulatio est, in qua sola uidebantur habere\ndelicias, quid erit reliquum, propter quod nubant,\ncum et in spiritu et in anima et in ipsa carne tribulatio\nsit?\nquae hic condemnatio matrimonii est, si infantum\nuagitus, filiorum mortes, uxorum abortia, damna domus et\n\n\n\n\n\n\ncetera istius modi tribulationem diximus nuptiarum? dum aduiueret\nsanctae memoriae Damasus, librum contra Heluidium\nde beatae Mariae uirginitate perpetua scripsimus, in quo\nnecesse nobis fuit ad uirginitatis beatitudinem praedicandam\nmulta de molestiis dicere nuptiarum. num uir egregius et\neruditus in scripturis et uirgo ecclesiae uirginis doctor aliquid\nin illo sermone reprehendit?\nin libro quoque ad Eustochium\nmulto duriora de nuptiis diximus et nemo super hac re laesus\nest; amator quippe castitatis praeconium pudicitiae intenta\naure captabat. lege Tertullianum, lege Cyprianum, lege Ambrosium,\net cum illis me uel accusa uel libera. inuenti sunt\nPlautinae*familiae et scioli tantum ad detrahendum. qui in\neo se doctos ostentare uelint, si omnium dicta lacerent et\nin una atque eadem causa et me et aduersarium, id est utrumque,\nreprehendant, ut, cum e duobus alterum necesse sit uincere,\nambos uictos esse contendant.\nporro, ubi de digamis et trigamis\ndisserentes diximus: melius est, licet alterum et\ntertium, unum uirum nosse quam plurimos, id est:\ntolerabilius est uni homini prostitutam esse quam\nmultis, nonne statim, cur hoc dixerim, subiecimus: siquidem\net illa in euangelio Samaritana sextum maritum habere\nse dicens arguitur a domino, quod non sit uir eius? ego\netiam nunc libera uoce proclamo non damnari in ecclesia digamiam,\nimmo nec trigamiam, et ita licere quinto et sexto et ultra,\n\n\n\n\n\n\nquomodo et secundo marito, nubere; sed quomodo non damnantur\nhae nuptiae, ita nec praedicantur. solacio miseriae\nsunt, non laudi continentiae.\nunde et in alio loco dixi: ubi\nunus maritus exceditur, nihil refert, secundus an tertius\nsit, quia desinit esse monogamus. \\'omnia licent,\nsed non omnia expediunt\\'. non damno digamos, immo\nnec trigamos et, si dici potest, octogamos: habeat quaelibet\noctauum maritum, et esse se uni deneget prostitutam.\nUeniam et ad illum locum, in quo arguor, quare dixerim\ndumtaxat iuxta Hebraicam ueritatem in secundo die non addi\nsicut in primo et tertio et reliquis: uidit deus, quia bonum\nest, statimque subiecerim: nobis intellegentiam dereliquit\nnon esse bonum duplicem numerum, qui ab\nunione diuidat et praefiguret foedera nuptiarum. unde\net in arca Noe omnia animalia, quaecumque bina ingrediuntur,\ninmunda sunt; inpar numerus est mundus.\nin hoc nescio quid reprehendatur interim de secundo die:\nutrum,\nquia scriptum est et scriptum non esse diximus? an, quia\n| etiam scriptum non est, aliter intelleximus, quam scripturae sim-.\nplicitas patitur? scriptum non esse in secundo die: \\'uidit deus,\nquia bonum est\\' non meum accipiant testimonium, sed cunctorum\nHebraeorum et aliorum interpretum, Aquilae uidelicet\n\n\n\n\n\n\net Symmachi et Theodotionis.\nsi autem scriptum non est, cum\nin ceteris diebus scriptum sit, aut reddant aliam probabiliorem\ncausam, quare non scriptum sit, aut, si non reppererint, ingratis\nsuscipient, quod a nobis dictum est. porro, si in arca Noe\nomnia animalia, quae bina ingrediuntur, inmunda sunt, inpar\nnumerus est mundus et hoc scriptum esse nemo dubitat,\nquare scriptum sit, edisserant. si autem non disserunt, quod a\nme expositum est, uelint nolint, suscipient.\naut profer meliores\nepulas et me conuiua utere, aut qualicumque nostra cenula\ncontentus esto. scilicet nunc enumerandum mihi est, qui\necclesiasticorum de inpari numero disputauerint: Clemens,\nHippolytus, Origenes, Dionysius, Eusebius, Didymus, nostrorum\nquoque Tertullianus, Cyprianus, Victorinus, Lactantius,\nHilarius; quorum Cyprianus de septenario, id est inpari,\nnumero disserens quae et qualia dixerit ad Fortunatum, liber\nillius testimonio est..\nan forsitan Pythagoram et Archytan\nTarentinum et Publium Scipionem in sexto \\'t\\'Yjr; noXiietac de\ninparinumeroproferamdisputantesPetsihosaudirenolueunt\nobtrectatores mei, grammaticorum scholas eis faciam concla-I\nmare: numero deus inpare gaudet.\nGrande piaculum, euersae sunt ecclesiae, orbis audire\nnon potest, si mundiorem uirginitatem diximus esse quam\nnuptias, si parem numerum inpari subiecimus et ueteris testamenti\ntypos euangelicae ueritati profecisse monstrauimus!\ncetera, quae in libro nostro reprehensa sunt, uel leuiora puto\nuel ad eundem sensum pertinentia; unde ad ea respondere\nnolui, ne et libelli excedere magnitudinem et tuo uiderer\ningenio diffidere, quem patronum causae meae ante habui,\nquam rogarem.\nigitur hoc extrema uoce protestor, me nec\ndamnasse nuptias nec damnare; respondisse aduersario, non\nmeorum insidias formidasse. uirginitatem autem in caelum\nfero, non quia habeo, sed quia miror, quod non habeo. ingenua\net uerecunda confessio est, quo ipse careas, id in aliis praedicare.\nnumquid, quia graui corpore terrae haereo, auium non\nmiror uolatus nec columbam praedico, quod radit iter liquidum\nceleris neque commouet alas?\nnullus se decipiat,\nnemo blando adulatore praecipitet. prima est uirginitas a natiuitate,\nsecunda uirginitas a secunda natiuitate. non est meus\nsermo, antiqua sententia est: nemo potest duobus dominis\nseruire, carni et spiritui. caro concupiscit aduersus\nspiritum et spiritus aduersus carnem; haec inuicem sibi\naduersantur, ut non, quae uolumus, illa faciamus. quando\n\n\n\n\n\n\n\n\n\n\naliquid tibi asperum uidetur in nostro opusculo, non ad mea\nuerba respicias, sed ad scripturam, unde mea tracta sunt uerba.\nChristus uirgo, mater uirginis nostri uirgo perpetua,\nmater et uirgo. Iesus enim clausis ingressus est ostiis; in\nsepulchro eius, quod nouum et in petra durissima fuerat\nexcisum, nec ante quis nec postea positus est; hortus conclusus,\nfons signatus, de quo fonte manat fluuius ille iuxta\nAmos, qui inrigat torrentem uel funium uel spinarum: funium\npeccatorum, quibus ante alligabamur; spinarum, quae suffocabant\nsementem patris familiae.\nhaec est porta orientalis in.\nHiezechiel, semper clausa et lucida et operiens in se uel ex\nse proferens sancta sanctorum, per quam sol iustitiae et\npontifex noster secundum ordinem Melchisedech ingreditur et\negreditur. respondeant mihi, quomodo Iesus clausis ingressus\nest ostiis, cum palpandas manus et latus considerandum et\nossa carnemque moristrauerit, ne ueritas corporis fantasma\nputaretur, et ego respondebo, quomodo sancta Maria sit et\nmater et uirgo: uirgo post partum, mater ante, quam nupta.\nigitur, ut dicere coeperamus, Christus uirgo, uirgo Maria utrique\nsexui uirginitatis dedicauere principia; apostoli uel uirgines\n\n\n\n\n\n\nuel post nuptias continentes; episcopi, presbyteri, diaconi aut\nuirgines eliguntur aut uidui aut certe post sacerdotium in\naeternum pudici: quid nobis ipsis inludimus et irascimur, si\nsubantibus semper ad coitum praemia pudicitiae denegentur?\nuolumus opipare comedere, uxorum haerere conplexibus et\nin numero uirginum ac uiduarum regnare cum Christo: idem\nergo praemium habebit fames et ingluuies, sordes et munditiae,\nsaccus et sericum? Lazarus recepit mala sua in uita sua et\ndiues ille purpuratus, crassus et nitidus, fruitus est bonis\ncarnis, dum aduiueret, sed diuersa post mortem tenent loca —\nmiseriae deliciis et deliciae miseriis commutantur —: in nostro\narbitrio est uel Lazarum sequi uel diuitem.\nLitterae tuae et amorem sonant pariter et querellam:\namorem tuum, quo sedulo monens etiam, quae tuta in nobis\nsunt, pertimescis; querellam eorum, qui non amant et quaerentes\noccasionem in peccatis garriunt aduersus fratrem suum\net contra filium matris suae ponunt scandalum.\nscribis eos,\nimmo nescio quem de triuio, de competis, de plateis circumforanum\nmonachum rumigerulum, rabulam, uafrum tantum\nad detrahendum, qui per trabem oculi sui festucam\nalterius nititur eruere, contionari aduersum me et libros, quos\ncontra Iouinianum scripsi, canino dente rodere, lacerare, conuellere;\nhunc, dialecticum urbis uestrae et Plautinae familiae\ncolumen, non legisse quidem xanjifoptai; Aristotelis, non irspi\nipfiTjvsia;, non avaXimxa, non saltim Ciceronis tircouc, sed per\ninperitorum circulos muliercularumque au(tc6aia syllogismos\n\n\n\n\n\n\n\n\n\n\n\n\n\n\n\n\naooXXoY\\'\\'3,cc/t)>; texere et quasi aOIfL°!L(Xt(X\\' nostra callida argumentatione\ndissoluere.\nstultus ego, qui me pntauerim haec absque\nphilosophis scire non posse; qui meliorem stili partem eam\nlegerim, quae deleret, quam quae scriberet. frustra ergo Alexandri\nuerti commentarios; nequiquam me doctus magister per\nslaaftofTjV Porphyrii introduxit ad logicam; et, ut humana\ncontemnam, sine causa Gregorium Nazanzenum et Didymum\nin scripturis sanctis xa{b]Y7jtas habui; nihil mihi Hebraeorum\nprofuit eruditio et ab adulescentia usque ad hanc aetatem\ncotidiana in lege, prophetis, euangeliis apostolisque meditatio.\nInuentus est homo absque praeceptore perfectus, itvso[j.a-\nTottopo; xai$sos £ saxto<;, qui eloquentia Tullium, argumentis\nAristotelen, prudentia Platonem, eruditione Aristarchum,\nmultitudine librorum X(XÀ.\\'X.ś\\'J\\'tspo\\'J Didymum, scientia scripturarum\nomnes sui temporis uincat tractatores. denique dicitur\nmateriam poscere et Carneadeum aliquid referens in\nutramque partem, hoc est et pro iustitia et contra iustitiam,\ndisputare.\nliberatus est mundus de periculo et hereditariae\nuel centumuirales causae de barathro erutae, quod hic forum\n\n\n\n\n\n\nneglegens se ad ecclesiam transtulit. quis hoc nolente fuisset\ninnoxius? quem criminosum non huius seruasset oratio, cum\ncoepisset in digitos partiri causam et syllogismorum suorum\nretia tendere? nam si adplosisset pedem, intendisset oculos,\nrugasset frontem, iactasset manum, uerba tornasset, tenebras\nilico ante oculos iudicibus offudisset.\nnec mirum, si me et\nabsentem et iam diu absque usu Latinae linguae semibarbarumque\nhomo Latinissimus et facundissimus superet, cum\npraesentem Iouinianum — Iesu bone, qualem et quantum\nuirum, cuius nemo scripta intellegeret, qui sibi tantum caneret\net Musis! — eloquentiae suae mole oppresserit.\nQuaeso igitur te, pater carissime, ut moneas eum, ne\nloquatur contra propositum suum, ne castitatem habitu pollicens\nuerbis destruat, ne uirgo uel continens — ipse enim\nuiderit, quid esse se iactet — maritos uirgiriibus conparet et\nfrustra aduersus hominem disertissimum tanto tempore digladiatus\nsit.\naudio praeterea eum libenter uirginum et uiduarum\ncellulas circumire et adducto supercilio de sacris inter eas\nlitteris philosophari. quid in secreto, quid in cubiculo mulierculas\ndocet? ut hoc sciant esse uirgines, quod maritas, ut\nflorem aetatis non neglegant, ut comedant et bibant, ut balneas\nadeant, munditias adpetant, unguenta non spernant? an magis\npudicitiam et ieiunia et inluuiem corporis? utique illa\n\n\n\n\n\n\npraecipit, quae plena uirtutis sunt: fateatur ergo publice, quod\ndomi loquitur, aut, si et domi eadem docet, quae publice, a\npuellarum consortio separandus est.\nnon erubescere iuuenem\net monachum et, ut sibi uidetur, disertum, cuius de ore Ueneres\nfluunt, qui tantae in sermocinando elegantiae est, ut comico\nsale ac lepore conspersus sit, lustrare nobilium domos, haerere\nsalutationibus matronarum, religionem nostram pugnam facere\net fidem Christi contentione torquere uerborum atque inter\nhaec fratri suo detrahere!\nutique, si errare me arbitratus est\n— in multis enim offendimus omnes et, si quis in\nuerbo non peccat, hic perfectus est uir —, debuit uel\narguere uel interrogare per litteras, quod uir eruditus et nobilis\nfecit Pammachius, cui ego owrjXoYijaairirjv, ut potui, et epistula\nlongiore disserui, quo unumquidque sensu dixerim.\nimitatus\nsaltim tuam fuisset uerecundiam, qui ea loca, quae scandalum\nquibusdam facere uidebantur, excerpta de uolumine per ordinem\ndigessisti poscens, ut uel emendarem uel exponerem, et non\ntantae me putasset dementiae, ut in uno atque eodem libro\net pro nuptiis et contra nuptias scriberem!\nParcat sibi, parcat mihi, parcat nomini Christiano; monachum\nse esse non loquendo et discursando, sed tacendo et\nsedendo nouerit; legat Hieremiam dicentem: bonum est uiro.\n\n\n\n\n\n\ncum portauerit iugum ab adulescentia sua. sedebit\nsolus et tacebit, quia tulit super se iugum. aut si certe\nin omnes scriptores censoriam accepit uirgulam et idcirco se\neruditum putat, quia Iouinianum solus intellegit — est\nquippe prouerbium balbum melius balbi uerba cognoscere —,\nrctfvte; ot aoy)fPa<psTc appellamus a tali iudice.\nipse quoque\nIouinianus, aoffpatpso:; aTpafAjwttoc, iustissime proclamabit: \\'quod\nme damnent episcopi, non est ratio, sed conspiratio. nolo mihi\nille uel ille respondeat, quorum me auctoritas opprimere potest.\ndocere non potest. scribat contra me uir, cuius et ego linguam\nintellego; quem cum uicero, omnes homines simul\nuicerim. ego eum bene noui — experto credite, quantus\nin clipeum adsurgat, quo turbine torqueat hastam —:\nfortis est et in disputando. nodosus et tenax et qui obliquo\net acuminato pugnet capite.\nsaepe de nocte usque ad uesperam\ncontra nos in plateis clamauimus; habet latera et athletarum\nrobur et belle corpulentus est. uidetur mihi occulte mei dogmatis\nesse sectator. praeterea numquam erubescit nec considerat,\nquid, sed, quantum dicat; et in tantam opinionem uenit\neloquentiae, ut soleant dicta eius cirratorum esse dictata.\nquotiens me iste in circulis stomachari fecit et adduxit ad j\ncoleram, quotiens conspuit et consputus abscessit!\nsed haec\nuulgaria sunt et a quolibet de sectatoribus meis possunt fieri: j\n\n\n\n\n\n\nad libros prouoco, ad memoriam in posteros transmittendam.\nloquamur scriptis, ut de nobis tacitus lector iudicet, ut, quomodo\nego discipulorum gregem ducto, sic et ex huius-nomine\nGnathonici uel Formionici uocentur\\'.\nNon est grande, mi Domnion, garrire per angulos et\nmedicorum tabernas ac de mundo ferre sententias: \\'hic bene\ndixit, ille male; iste scripturas nouit, ille delirat; iste loquax,\nille infantissimus est\\'. ut de omnibus iudicet, cuius hoc iudicio\nmeruit? contra quemlibet passim in triuiis strepere et\ncongerere maledicta, non crimina, scurrarum est et paratorum\nsemper ad lites.\nmoueat manum, figat stilum, commoueat se\net, quidquid potest, scriptis ostendat. det nobis occasionem\nrespondendi disertitudini suae. possum remordere, si uelim,\npossum genuinum laesus infigere; et nos didicimus litterulas.\net nos saepe manum ferulae subtraximus, de nobis quoque\ndici potest: faenum habet in cornu, longe fuge. sed\nmagis uolumus esse discipuli eius, qui ait: dorsum meum\nposui ad flagella et faciem meam non auerti a confusione\nsputorum, qui, cum malediceretur, non remaledixit\net post alapas, crucem, flagella, blasphemias nouissime\npro crucifigentibus deprecatus est dicens: pater, ignosce eis;\nquid enim faciunt, nesciunt.\net ego ignosco errori fratris;\nintellego, quia. diaboli arte deceptus sit. inter mulierculas\n\n\n\n\n\n\nsciolus sibi et eloquens uidebatur; postquam Romam mea\nopuscula peruenerunt, quasi aemulum exhorruit et de me quoque\ncaptauit gloriam, ut nullus esset in terris, qui non eius\neloquentiae displiceret, exceptis his, quorum potentiae non\nparcit, sed cedit, immo, quos non honorat, sed metuit. uoluit\nscilicet homo peritissimus ut ueteranus miles uno rotatu gladii\nutrumque percutere et ostendere populis, quod, quidquid ipse\nuellet, hoc scriptura sentiret.\ndignetur igitur nobis sermonem\nsuum mittere et non reprehendendo, sed docendo garrulitatem\nnostram corrigere. tunc intelleget aliam uim fori esse, aliam\ntriclinii; non aeque inter fusa et calathos puellarum et inter eruditos\nuiros de diuinae legis dogmatibus disputari. nunc libere\net inpudenter iactat in uulgus et perstrepit: \\'damnauit nuptias\\'\net inter uteros tumentes, infantum uagitus et lectulos maritorum,\nquid apostolus dixerit, tacet, utmesolum in inuidiam uocet; cum\nautem ad libros uenerit et pedem pedi contulerit et uel proposuerit\naliquid de scripturis uel audierit proponentem, tunc\nsudabit, tunc haerebit.\nprocul Epicurus, longe Aristippus,\nsubulci non aderunt, feta scrofa non grunniet.\n\net nos tela, pater, ferrumque haud debile dextra\nspargimus, et nostro sequitur de uulnere sanguis.\nporro, si non uult scribere et tantum maledictis agendum\nputat, audiat tot interiacentibus terris, fluctibus, populis saltim\necho clamoris mei: cnon damno nuptias, non damno coniugium\\'.\n\n\n\n\n\n\net ut certius sententiam meam teneat, uolo omnes, qui propter\nnocturnos forsitan metus soli cubitare non possunt, uxores\nducere. ,\nOportebat nos, dilectissime, clericatus honore non abuti\nin superbiam, sed custodia mandatorum dei et obseruatione\ndiligentissima hoc esse, quod dicimur. si enim sancta scriptura\nloquitur: cIeri eorum non proderunt eis, quae adrogantia\nclericatus conducere nobis poterit, qui non solum cogitatione\net sensu, uerum et sermone peccamus — audiui quippe, quod\ntumeas contra nos et irascaris et miniteris scribere in extremos\nfines terrae, ut loca prouinciasque non nominem —, et ubi\nest dei timor, qui nos debet illo tremore concutere, qui dictus\na domino est: si quis irascitur fratri suo sine causa,\nreus erit iudicio?\nnon quo magnopere curem, si scribus,\n\n\n\n\n\n\n\n\n\n\n\n\n\n\n\n\nquod tibi placuerit — scribebantur enim et epistulae biblinae\niuxta Esaiam et mittebantur super aquas, quae cito cum saeculo\ntranseunt —: nihil tibi nocuimus, nihil iniuriae fecimus nec\nquicquam uiolenter extorsimus.\nin monasterio fratrum — et.fratrum\nperegrinorum, qui prouinciae tuae nihil debuere et propter\nnostram paruitatem et litteras, quas ad eos crebro direximus,\ncommunionis quoque tuae coeperunt habere discordiam -,\nne uiderentur quadam duritia et conscientia antiquae fidei ab\necclesia separari, ordinauimus diaconum et, postquam ministrauit,\nrursum presbyterum, super quo debueras gratulari\nintellegeųs, quod ob dei timorem hoc sumus facere conpulsi,\nmaxime, cum nulla sit diuersitas in sacerdotio dei et ubi\nutilitati ecclesiae prouidetur.\nnam, etsi singuli ecclesiae episcoporum\nhabent sub se ecclesias, quibus curam uidentur\ninpendere et nemo super alienam mensuram extenditur, tamen\npraeponeretur omnibus caritas Christi, in qua nulla simulatio\nest; nec considerandum, quid factum sit, sed quo tempore et\nquo modo et in quibus et quare factum sit.\ncum enim uidissem,\nquia multitudo sanctorum fratrum in monasterio consisteret\net sancti presbyteri Hieronymus et Uincentius propter\nuerecundiam et humilitatem nollent debita nomini suo exercere\nsacrificia et laborare in hac parte monasterium, quae Christianorum\npraecipua salus est, inuenire autem et conprehendere\nseruum dei non posses, qui te et, quod graue onus sacerdotii\n\n\n\n\n\n\nnollet suscipere, saepe fugiebat, sed nec alius quis episcoporum\nfacile eum repperiret — unde et satis miratus sum, quomodo\ndispensatione dei ad nos uenerit cum diaconibus monasterii\net ceteris fratribus, ut mihi satisfaceret, quia nescio quid\naduersum eos habebam tristitiae —, cum igitur celebraretur collecta\nin ecclesia uillae, quae est iuxta monasterium nostrum,\nignorantem eum et nullam penitus habentem suspicionem per\nmultos diaconos adprehendi iussimus et teneri os eius, ne\nforte liberare se cupiens adiuraret nos per nomen Christi, et\nprimum diaconum ordinauimus proponentes ei timorem dei et\nconpellentes, ut ministraret; ualdeque obnitebatur indignum\nesse se contestans.\nuix ergo conpulimus eum et suadere potuimus\ntestimoniis scripturarum et propositione mandatorum dei.\net cum ministrasset in sanctis sacrificiis, rursus cum ingenti\ndifficultate tento ore eius ordinauimus presbyterum et isdem\nuerbis, quibus antea suaseramus, inpulimus, ut sederet in ordine\npresbyterii.\npost haec scripsimus ad sanctos presbyteros\nmonasterii et ceteris fratribus et increpuimus eos, quare non\nscripsissent super eo, cum ante annum multos eorum queri.\naudissem, cur non haberent, qui sibi domini sacramenta conficerent,\net illum omnes suo poscerent testimonio et grandem\nutilitatem in commune monasterii testarentur, quare tunc\nreperta oportunitate non scripsissent nobis neque super ordinatione\neius aliquid poposcissent.\nHaec ita acta sunt, ut locutus sum, in caritate Christi,\nquam te erga paruitatem nostram habere credebam, quamquam\n\n\n\n\nin monasterio ordinauerim et non in paroecia, quae tibi subiecta\nsit. o uere benedicta episcoporum Cypri mansuetudo et\nbonitas et nostra rusticitas sensu tuo et arbitratu digna misericordia\ndei! nam multi episcopi communionis nostrae et presbyteros\nin nostra ordinauerunt prouincia, quos nos conprehendere\nnon potueramus, et miserunt ad nos et diaconos et hypodiaconos,\nquos suscepimus cum gratia.\net ipse cohortatus sum\nbeatae memoriae Philonem episcopum et sanctum Theopropum,\nut ecclesiis Cypri, quae iuxta se erant, ad meae autem paroeciae\nuidebantur ecclesiam pertinere, eo quod grandis esset et\nlate patens prouincia, ordinarent presbyteros et Christi ecclesiae\nprouiderent. numquam autem ego ordinaui diaconissas et ad\nalienas misi prouincias neque feci quidquam, ut ecclesiam\nscinderem.\nquid ergo tibi uisum est sic grauiter intumescere\net iactari contra nos pro opere dei, quod in aedificationem et\nnon in destructionem fratrum factum est? sed 6t illud uehementer\nadmiratus sum, quod meis locutus es clericis adserens\nte per sanctum presbyterum et abbatem monachorum Gregorium\nmandasse mihi, he quemquam ordinarem, et ego hoc\npollicitus sim dicens: \\'numquid iuuenis sum aut canones ignoro?\\'\naudi igitur ueritatem in sermone dei, me hoc nec audisse nec\nnosse nec istius sermonis penitus recordari. suspicatus autem\nsum, ne forsitan inter multa quasi homo oblitus essem, et ob\n\n\n\n\n\n\nhanc causam sanctum Gregorium sciscitatus et Zenonem presbyterum,\nqui cum eo est. e quibus abbas Gregorius respondit\nse hoc penitus ignorare. Zeno autem dixit, quia, cum ei presbyter\nRufinus nescio qua alia transitone loqueretur, etiam\nhoc dixerit: \\'putasne aliquos ordinaturus est sanctus episcopus?\\'\net hucusque stetisse sermonem.\nego autem Epiphanius nec\naudiui quicquam nec respondi. unde, dilectissime, non te\npraeueniat furor nec occupet indignatio nec frustra mouearis\net aliud dolens te uertas ad alia et peccando occasionem inuenisse\nuidearis. quod propheta deuitans dominum precatur\ndicens: ne declines cor meum in uerba malitiae ad\nexcusandas excusationes in peccatis.\nIllud quoque audiens admiratus sum, quod quidam, qui\nsolent ultro citroque portare rumusculos et his, quae audierunt,\nsemper addere, ut tristitias, ut rixas inter fratres concitent,\nte quoque turbauerunt et dixerunt tibi, quod in oratione, quando\nofferimus sacrificia deo, soleamus pro te dicere: \\'domine, praesta\nIohanni, ut recte credat\\'.\nnoli nos in tantum putare rusticos, ut\nhaec tam aperte dicere potuerimus. quamquam enim hoc in corde\nmeo semper orem, tamen, ut simpliciter fatear, numquam in\nalienas aures protuli, ne te uiderer parui pendere, dilectissime.\nquando autem conplemus orationem secundum ritum mysteriorum,\net pro omnibus et pro te quoque dicimus: \\'custodi\n\n\n\n\n\n\nillum, qui praedicat ueritatem\\' uel certe ita: \\'tu praesta, domine,\net custodi, ut ille uerbum praedicet ueritatis\\', sicut\noccasio sermonis se tulerit et habuerit oratio consequentiam.\nquapropter obsecro te, dilectissime, et aduolutus pedibus tuis\nprecor: praesta mihi et tibi, ut salueris, sicuti scriptum est, a\ngeneratione peruersa; et recede ab heresi Origenis et a cunctis\nheresibus, dilectissime. uideo enim, quod propter hanc causam\nomnis uestra indignatio concitata sit. quod dixerim uobis:\n\\'Arrii patrem et aliarum hereseon radicem et parentem laudare\nnon debetis\\'. et cum uos rogarem, ne ita erraretis, et monerem,\ncontradixistis et ad tristitiam atque lacrimas adduxistis, non\nsolum autem me, sed et alios plurimos catholicos, qui intererant.\net, ut intellego, haec est omnis indignatio et iste furor\net idcirco comminamini, quod mittetis aduersum me epistulas\net huc illucque sermo uester discurrat, et propter defensionem\nhereseos aduersum me odia suscitantes rumpitis caritatem,\nquam in uos habuimus, in tantum, ut feceritis nos etiam paenitentiam\nagere, quare uobis communicauerimus, ita Origenis\nerrores et dogmata defendentes.\nSimpliciter loquar: nos, secundum quod scriptum est,\nnec oculo nostro parcimus, ut non effodiamus eum, si nosscandalizauerit,\nnec manui nec pedi, si nobis scandalum\nfecerint. et uos ergo, siue oculi nostri siue mamis siue pes\nfueritis, similia sustinebitis. quis enim catholicorum possit\naequo animo sustinere et eorum, qui fidem suam bonis\n\n\n\n\n\n\noperibus exornant, ut audiant Origenis doctrinam atque consilium\net credant praeclarae illius praedicationi: (non potest filius\nuidere patrem neque spiritus sanctus uidere filiiim\\'?\nhaec in\nlibris rcspl ap/wv scribuntur, his uerbis legimus et ita locutus\nest Origenes: sicut enim incongruum est dicere, quod\npossit filius uidere patrem, sic inconsequens est opinari,\nquod spiritus sanctus possit uidere filium.\nillud\nquoque quis Origene dicente patiatur, quod animae angeli\nfuerint in caelis et, postquam peccauerint in supernis, deiectas\nesse in istum mundum et quasi in tumulos et sepulchra sic\nin corpora ista relegatas poenas antiquorum luere peccatorum\net corpora credentium non templa Christi esse, sed carceres\ndamnatorum?\nexin ueritatem historiae allegoriae deprauans\nmendacio infinita uerba multiplicat et simplices quosque uaria\npersuasione subplantans nunc adserit animas iuxta Graecam\nsrofJ.°À.°lt(X\\'J idcirco uocatas, quia de caelestibus ad inferiora\nuenientes calorem pristinum amiserint, nunc corpus hoc ob id\niuxta Graecos SljAa?, id est \\'uinculum\\', siue iuxta aliam proprietatem\n\\'cadauer* dici, quia animae de caelo ruerint; a ple-.\nrisque autem secundum uariam Graeci sermonis supellectilem\ncorpus a7]|ja, hoc est \\'memoriam\\' interpretari, eo quod ita\n\n\n\n\n\n\n\n\n\n\nanimam in se clausam habeat, quomodo sepulchra et tumuli\ncadauera mortuorum.\net, si hoc uerum est, ubi est fides nostra?\nubi praeconium resurrectionis? ubi apostolica doctrina, quae\nin ecclesiis Christi hucusque perdurat? ubi illa benedictio ad\nAdam et ad semen eius et ad Noe et ad filios eius: crescite\net multiplicamini et replete terram? iam enim non erit\nbenedictio, sed maledictio iuxta Origenem, qui angelos uertit\nin animas et de sublimi fastigio dignitatis facit ad inferiora\ndoscendere, quasi deus generi humano non possit animas per\nnedictionem dare, nisi angeli peccauerint, et tot in caelis ruinae\nsint, quot in terra natiuitates.\ndimittenda nobis est doctrina\napostolorum et prophetarum et legis et ipsius domini saluatoris\nin euangelio pertonantis: e contrario Origenes praecipit\net legem dat — ut non dicam: constringit discipulos suos —, ne\nquis oret in caelum: ascendere, ne peius iterum peccans, quam\nin terris ante peccauerat, praecipitetur in mundum.\nquamquam\nistius modi nugas et deliramenta soleat ille scripturarum interpretatione\nperuersa et aliud significante, quam uerum est,\nadfirmare dicens: priusquam a malitia humiliarer, ego\ndeliqui et illud: reuertere, anima mea, in requiem tuam\nnec non et illud: educ de carcere animam meam et in alio â€¢\nloco: confitebor domino in regione uiuorum, cum alius\nprocul dubio sensus sit scripturae diuinae, quam ille in heresim\nsuam maligna interpretatione detorquet; quod faciunt et\nManichei et Gnostici et Hebionitae et Marcionis sectatores et\naliae hereses numero LXXX, qui de purissimo scripturarum\n\n\n\n\n\n\nfonte adsumentes testimonia non ita interpretantur, ut scripta\nsunt, sed simplicitatem sermonis ecclesiastici id uolunt significare,\nquod ipsi sentiunt.\nIllud quoque, quod adserere nititur, doleamne an rideam,\nnescio. doctor egregius audet docere diabolum id rursum\nfuturum esse, quod fuerit, et ad eandem rediturum dignitatem\net conscensurum regna caelorum. pro nefas! quis tam uecors et\nstolidus hoc recipiat, ut sanctus Iohannes baptista et Petrus et\nJohannes apostolus et euangelista. Esaias quoque et Hieremias\net reliqui prophetae coheredes fiant diaboli in regno caelorum?\npraetereo friuolam eius expositionem super tunicis pelliciis,\nquanto conatu quantisque egerit argumentis, ut tunicas pellicias\nhumana esse corpora crederemus. qui inter multa ait:\nnumquid coriarius aut scortiarius erat deus, ut\nconficeret pelles animalium et consueret ex eis\ntunicas pellicias Adam et Euae? manifestum est\nergo, inquit, quod de corporibus nostris loquatur.\net, si hoc ita est, quomodo legimus ante pellicias tunicas et\nante inoboedientiam et de paradiso ruinam Adam loquentem .\nnon secundum allegoriam, sed uere: hoc nunc os ex ossibus\nmeis et caro de carne mea? aut unde adsumptum\nest illud, quod diuinus sermo testatur: et iniecit deus\nsoporem sUperAdam, et dormiuit; et sumpsit unam\nde costis eius et adinpleuit pro ea carnem et aedificauit\ncostam, quam tulerat ex eo, illi in uxorem?\n\n\n\n\n\n\n\n\naut quae corpora contegebat Adam et Eua foliis ficus, postquam\ncomederunt de arbore uetata?\nquis autem patienter ferat\nOrigenem lubricis argumentationibus resurrectionem carnis\nhuius negantem, sicut declarat manifestissime in uolumiue\nExplanationum primi psalmi et in aliis multis locis? aut quis\naudiat in tertio caelo donantem nobis Origenem paradisum et\nillum, quem scriptura commemorat, de terra ad caelestia\ntransferentem et omnes arbores, quae scribuntur in Genesi,\nallegorice intellegentem, scilicet quod arbores angelicae fortitudines\nsint, cum hoc ueritas non recipiat?\nneque enim dixit\nscripturk diuina: \\'deposuit Adam et Euam in terram\\', sed:\neiecit eos de paradiso; et: b a bit are fecit contra paradisum,\net non \\'abiecit eos sub paradiso\\'; et: posuit rumpheam\nflammeam et cherubin custodire introitum\nligni uitae, et non-\"ascensum\"; et: fluuius egreditur ex\nEden, non dixit \\'descendit ex Eden\\'. iste diuiditur in\nquattuor principia: nomen uni Phison et nomen\nsecundi Geon.\nego, ego uidi aquas Geon, aquas, quas his\noculis carnis aspicerem. iste est Geon, quem Hieremias demonstrat\ndicens: quid uobis et uiae Aegypti, ut bibatis aquam\nGeon turbidam? bibi et de magno flumine Eufrate aquas\nsimpliciter, quas manu tangerem et ore sorbirem, non aquas\n\n\n\n\n\n\nspiritales. ubi autem flumina sunt et aquae, quae uidentur et\nbibuntur, ibi consequens est, quod et ficus et alia ligna, de\nquibus dicit deus: ex omni ligno, quod est in paradiso,\ncomedes, similia sunt fluminibus et aquis. si autem aqua,\nquae cernitur, uere aqua est, necesse est, ut et ficus uera sit\net alia ligna et Adam uerus statim a principio plasmatus in\ncorpore sicut Eua et non in phantasmate et post ruinam, ut\nuult Origenes, propter peccatum postea corpus acceperit.\nsed\ndicis: (legimus, quod sanctus Paulus raptus situsque ad tertium\ncaelum et usque in paradisum\\'. bene dicis: quando ponit (tertium\ncaelum\\' et postea addidit \\'et in paradisum\\', ostendit alibi esse\ncaelum et alibi paradisum. illas uero praestigias quis non statim\nabiciat atque contemnat dicente Origene de aquis, quae\nsuper firmamentum sunt, non esse aquas, sed fortitudines\nquasdam angelicae. potestatis, et rursum aquas, quae super\nterram sunt, hoc est sub firmamento, esse uirtutes contrarias,\nid est daemones? et quomodo legimus in diluuio apertas cataractas\ncaeli et aquas inundasse diluuii, unde aperti sunt\nfontes abyssi et totus mundus opertus est aquis?\nHeu furor hominum iunctus stultitiae, qui reliquerunt\nillud, quod in Prouerbiis dicitur: audi, fili, sermonem\npatris tui et ne abicias legem matris tuae, et\n\n\n\n\n\n\nconuersi sunt ad errorem et dicunt stulto, ut princeps sui sit,\nnec contemnunt res fatuas, quae dicuntur a fatuo, sicut scriptura\ntestatur: fatuus autem fatua loquitur, et cor\neius uana intellegit!\nunde obsecro te, dilectissime, et\nquasi meis membris parcens propter caritatem, quam in te\nhabeo, precor scribens et orans, ut inpleas illud, quod dicitur:\nnonne odientes te, domine, odiui et super inimicos\ntuos tabescebam? inimica et digna odio Origenis uerba\nsunt et deo repugnantia et sanctis eius, et non ista sola, quae\ndixi, sed -et alia innumerabilia; neque enim nunc mihi propositum\nest aduersum omnia Origenis dogmata disputare.\nnihil\nmihi subripuit Origenes nec in mea generatione fuit nec propter\naliquas res mundi et hereditatem odium aduersum illum\npugnasque suscepi, sed —- ut simpliciter fatear — doleo et\nualde doleo uidens plurimos fratrum et eorum praecipue, qui\nprofessionem habent non minimam et in gradum quoque\nsacerdotii maximum peruenerunt, eius persuasione deceptos\net peruersissima doctrina cibos factos esse diaboli; in quibus\nconpletum est illud, quod dicitur: super omnem munitionemludet\net escaeeius electaeetcongregabitsicut\nharenam captiuitatem.\nte autem, frater, liberet deus et\nsanctum populum Christi, qui tibi creditus est, et omnes fratres,\nqui tecum sunt, et maxime Rufinum presbyterum ab heresi Origenis\net aliis heresibus et perditione earum. si enim propter unum\nuerbum aut duo, quae contraria fidei sunt, multae hereses\nabiectae sunt ab ecclesia, quanto magis hic inter hereticos\nhabebitur, qui tantas peruersitates et tam mala dogmata contra\n\n\n\n\n\n\nfidem adinuenit, dei et ecclesiae hostis extitit!\ninter multa\nenim mala etiam illud ausus est dicere, perdidisse imaginem\ndei Adam, cum hoc in nullo penitus loco scriptura significet.\nsi enim ita esset, numquam omnia, quae in mundo sunt, seruirent\nsemini Adam, id est uniuerso generi hominum, sicut et\nIacobus apostolus loquitur: omnia domantur et subiecta\nsunt naturae humanae. numquam enim uniuersa subiecta\nessent hominibus, si non haberent homines iuxta id, quod\nuniuersis imperent, imaginem dei.\nconiungens autem atque\nconsocians scriptura diuina gratiam benedictionis, quam Adam\ndonauerat, et generationibus, quae ex eo erant, ne qui forsitan\nmaligna interpretatione auderent dicere uni datam gratiam dei\net illum solum factum esse ad imaginem dei, qui plasmatus\nesset ex humo, et uxorem eius, eos uero, qui conciperentur\nin utero et non ita nascerentur ut Adam, dei non habere imaginem,\nstatim per ordinem iungit et dicit: et uixit Adam\nannos CCXXX et cognouit Euam, uxorem suam, et\npeperit ei filium iuxta speciem et iuxta imaginem\neius et uocauit nomen eius Seth.\nrursumque in decima\ngeneratione post annos IICCLXII uindicans deus imaginem suam\net ostendens, quod gratia, quam dedisset hominibus, perseueraret\nin eis, ait: ne comederitis carnem in sanguine;\nego enim ulciscar sanguinem uestrum de manu\n\n\n\n\n\n\nomnis hominis effundentis illum, quia ad imaginem\ndei feci hominem.\nnec non post alteras decem\ngenerationes usque ad Abraham et ab Abraham usque ad\nDauid alias generationes XIIII, quae XXIIII generationes\nsimul faciunt annos lreXVIl, spiritus sanctus in tricesimo\noctauo psalmo, cum quereretur de omnibus hominibus, quod\nin uanitate ambularent et peccatis essent obnoxii, loquitur:\nuerumtamen in imagine perambulat omnis homo.\nnec non post Dauid etiam sub Salomone, filio eius, legimus\ntale quiddam super dei imagine nominatum. dicit enim\nin Sapientia, quae titulo eius scribitur: creauit incorruptum\nhominem et imaginem suae proprietatis\ndedit ei. et rursum post annos mille CXI plus minus in\nnouo legimus testamento, quod non perdiderint homines imaginem\ndei.\nJacobus\\'. enim, apostolus et frater domini, cuins\net supra meminimus, instruit nos, ne Origenis laqueis capiamur,\nhabere hominem imaginem et similitudinem dei. nam\ncum de lingua hominum latius disputasset, adiecit: instabile\nmalum: in ipsa benedicimus deum et patrem et in\nipsa maledicimus homines, qui ad similitudinem\ndei conditi sunt.\nPaulus quoque, uas electionis et qui\ndoctrinam euangelicam sua praedicatione conpleuit, docet nos,\nquod homo ad imaginem et similitudinem dei conditus sit,\n\n\n\n\n\n\ndicens: uir non debet nutrire comam, cum gloria et\nimago dei sit, imaginem simpliciter suo appellans nomine,\nsimilitudinem autem gloriae appellatione significans.\nPro tribus igitur testimoniis, quae tibi, de scriptura\nsancta si repperirem, dicebas posse sufficere, ecce septem\ntestimonia dedimus. quis ergo sustinebit Origenis ineptias?\nut non grauius aliquid loquar et similis efficiar uel ipsi uel\ndiscipulis eius, qui audent in periculo animae suae adserere,\nquodcumque eis in buccam uenerit, et magis iubere deo\net non ab eo uel orare uel discere ueritatem.\nquidam enim\neorum dicunt, quod imago, quam prius accepit Adam, illo peccante\nperierit; alii suspicantur, quod filius dei corpus habiturus\nesset ex Maria, ipsam esse imaginem, alii sensum, alii uirtutem,\nisti baptisma, hi, quod homo ad imaginem dei dominetur\nomnibus, ebriorum more haec uel illa ructantes, quos oportebat\ntantum effugere discrimen nec negare, quae loquitur deus,\net credentes simpliciter saluos fieri deoque concedere donationis\nsuae certam et ueram scientiam, in qua potissimum parte\nhomines condiderit ad imaginem et similitudinem suam; qui\nhaec relinquentes multis se quaestionibus inplicanint et per\nhas in caenum demersi sunt peccatorum.\nnos autem, dilectissime,\ncredimus his, quae locutus est dominus, et scimus, quod\nin cunctis hominibus imago dei permaneat, ipsique concedimus\n\n\n\n\n\n\nnosse, in qua parte homo ad imaginem dei conditus sit. sed\nneque illud. quod quidam in epistula Iohannis legentes non\nintellegunt, quemquam decipiat, ubi loquitur: nunc filii dei\nsumus et nescimus, quales futuri sumus. nouimus\nautem, quia, cum ille reuelatus fuerit, similes ei\nerimus.\nuidebimus enim eum, sicuti est. hoc enim\npropter gloriam, quae ibi reuelanda est sanctis eius, dictum\nest, sicut et in alio loco legimus: a gloria in gloriam;\ncuius gloriae iam in isto saeculo sancti arrabonem et portiunculam\nsusceperunt: primus Moyses, cuius fulsit facies ualde\net radiabat ueluti fulgor aut sol; secundus Helias igneo curru\nraptus in caelum et ignis detrimenta non sentiens; Stephanus\nlapidabatur et faciem habebat angeli, quae ab omnibus cernebatur.\nhoc autem, quod in paucis diximus,. de omnibus intellegendum,\nut inpleatur illud, quod scriptum est: omnis, qui\nsanctificat semet ipsum, inter beatos numerabitur.\nbeati enim mundo corde, quia ipsi deum uidebunt.\nCum haec ita se habeant, dilectissime, custodi -animam\ntuam et desine circa nos murmurare; dicit enim scriptura\ndiuina: nolite murmurare ad inuicem, sicut quidam\nmurmurauerunt et a serpentibus perierunt. magis\nadquiesce ueritati et dilige diligentes te et ueritatem. deus\nautem pacis praestet nobis iuxta suam clementiam, ut conteratur\nsatanas sub pedibus Christianorum et abiciatur omnis\n\n\n\n\n\n\noccasio peruersa, ne scindatur in nobis uinculum caritatis et\npacis et rectae fidei praedicatio.\nPraeterea — quia audiui quosdam murmurare contra me —\nquando simul pergebamus ad sanctum locum, qui uocatur\nBethel, ut ibi collectam tecum ex more ecclesiastico facerem,\net uenissem ad uillam, quae dicitur Anablata, uidissemque ibi\npraeteriens lucernam ardentem et interrogassem, qui locus\nesset, didicissemque esse ecclesiam et intrassem, ut orarem,\ninueni ibi uelum pendens in foribus eiusdem ecclesiae tinctum\natque depictum et habens imaginem quasi Christi uel sancti\ncuiusdam; non enim satis memini, cuius imago fuerit.\ncum\nergo hoc uidissem, in ecclesia Christi contra auctoritatem\nscripturarum hominis pendere imaginem, scidi illud et magis\ndedi consilium custodibus eiusdem loci, ut pauperem mortuum\neo obuoluerent et efferrent. illique contra murmurantes dicere:\n\\'si scindere uoluerat, iustum erat, ut aliud daret uelum atque\nmutaret! quod cum audissem, me daturum esse pollicitus sum\net ilico esse missurum. paululum autem morarum fuit in medio,\ndum quaero optimum uelum pro eo mittere; arbitrabar enim\nde Cypro mihi esse mittendum.\nnunc autem misi, quod potui\nrepperire, et precor, ut iubeas presbytero ipsius loci suscipere\nuelum a lectore, quod a nobis missum est, et deinceps praecipere\nin ecclesia Christi istius modi uela, quae contra religionem\nnostram ueniunt, non adpendi. decet enim honestatem tuam\nhanc magis habere sollicitudinem et uti scrupulositate, quae\n\n\n\n\ndigna est ecclesiae Christi et populis, qui tibi crediti sunt.\nPalladium uero Galatam, qui quondam carus nobis fuit et\nnunc misericordia dei indiget, caue, quia Origenis heresem\npraedicat et docet, ne forte aliquos de populo tibi credito ad\nperuersitatem sui inducat erroris.\nPetis, Nepotiane carissime, litteris transmarinis et crebro\npetis, ut tibi breui uolumine digeram praecepta uiuendi et,\nqua ratione is, qui saeculi militia derelicta uel monachus\ncoeperit esse uel clericus, rectum Christi tramitem teneat, ne\n\ne = Parisinus nouv. acq. lat. 446 s. VI (continet p. 417, 5\naduleseentia-12 metit; 422, 11 mensuIum-15 pessimae;\n430, 9 nestes-14 gloriari; 431, 9 nec rustieus-13 peccatricem;\n434, 2 numquam uinum-4 propinare; 434,\nquidquid-436, 12 per noctem).\n\nG = Neapolitanus VI. D. 59 s. VII (a p. 426, 13 doceas\nusque ad finem; exciderunt p. 432, 1-riola-437, 9 pr.\naut).\n\nK = Spinaliensis 68 s. VIII.\nIf = Monacensis lat. 6299 s. VIII-IX.\n\nP = Cenomanensis 126 s. IX.\n\n2 = Turicensis Augiensis 41 s. IX.\n\nD = Vaticanus lat. 355 + 356 s. IX-X.\n\nN = Casinensis 295 s. X.\nk = Vaticanus lat. 650 s. X.\n\nÎ¨= Augustodunensis 17 A s. X (usque ad p. 422, 5 sustentor).\n\nB = Berolinensis lat. 18 s. XII.\n\n\nad diuersa uitiorum diuerticula rapiatur. dum essem adulescens,\nimmo paene puer, et primos impetus lasciuientis aetatis heremi\nduritia refrenarem, scripsi ad auunculum tuum, sanctum Heliodorum,\nexhortatoriam epistulam plenam lacrimis querimoniisque\net quae deserti sodalis monstraret affectum.\nsed in illo opere\npro aetate tunc lusimus et calentibus adhuc rhetorum studiis\natque doctrinis quaedam scolastico flore depinximus. nunc iam\ncano capite et arata fronte, ad instar boum pendentibus a mento\npalearibus\nfrigidus obsistit circum praecordia sanguis.\nunde et in alio loco idem poeta canit:\nomnia fert aetas, animum quoque\net post modicum:\nnunc oblita mihi tot carmina, uox quoque Moerim\niam fugit.\nQuod ne de gentili tantum litteratura proferre uideamur,\ndiuinorum uoluminum sacramenta cognosce. Dauid annos natus\nseptuaginta, bellicosus quondam uir, senectute frigente non\n\n\n\n\n\n\npoterat calefieri. quaeritur itaque puella de uniuersis finibus\nIsrahel Abisag -Somanitis, quae cum rege dormiret et senile\ncorpus calefaceret. nonne tibi uidetur, si occidentem sequaris\nlitteram, uel figmentum esse de mimo uel Atellanarum ludicra?\nfrigidus senex obuoluitur uestimentis et nisi conplexu adulescentulae\nnon tepescit.\nuiuebat adhuc Bersabee, supererat Abigea\net reliquae uxores eius et concubinae, quas scriptura commemorat:\nomnes quasi frigidae repudiantur, in unius tantum\ngrandaeuus calescit amplexibus. Abraham multo Dauid senior\nfuit et tamen uiuente Sarra aliam non quaesiuit uxorem; Isaac\nduplices Dauid annos habuit et cum Rebecca iam uetula\nnumquam refrixit; taceo de prioribus ante diluuium uiris, qui\npost annos nongentos non dico senilibus, sed paene iam cariosis\nartubus nequaquam puellares quaesiere conplexus; certe\nMoyses, dux Israhelitici populi, centum uiginti annos habebat\net Sephoram non mutauit.\nQuae est igitur ista Somanitis uxor et uirgo tam feruens,\nut frigidum calefaceret, tam sancta, ut calentem ad libidinem\nnon prouocaret? exponat sapientissimus Salomon patris sui\ndelicias et pacificus bellatoris uiri narret amplexus: posside\nsapientiam, posside int.ellegentiam. ne obliuiscaris\net ne declinaueris a uerbis oris mei et ne dereliqueris\neam et adprehendet te; ama illam et seruabit\nte.\nprincipium sapientiae: posside sapientiam\net in omni possessione tua posside intellegentiam;\ncircumda illam et exaltabit te; honora\nillam et amplexabitur te, ut det capiti tuo coronam\ngratiarum, corona quoque deliciarum protegat\nte. omnes paene uirtutes corporis mutantur in\nsenibus et increscente sola sapientia decrescunt ceterae:\nieiunia, chameuniae, huc illucque discursus, peregrinorum\nsusceptio, defensio pauperum, standi in oratione perseuerantia,\nuisitatio languentium, labor manuum, unde praebeantur elemosynae,\net, ne sermonem longius traham, cuncta, quae per\ncorpus exercentur, fracto corpore minora fiunt.\nnec hoc dico,\n\n\n\n\n\n\nquod in iuuenibus et adhuc solidioris aetatis, his dumtaxat,\nqui labore et ardentissimo studio, uitae quoque sanctimonia\net orationis ad deum frequentia scientiam consecuti sunt, frigeat\nsapientia, quae in plerisque senibus aetate marcescit,\nsed quod adulescentia multa corporis bella sustineat et inter\nincentiua uitiorum et carnis titillationes quasi ignis in lignis\nuiridioribus suffocetur et suum non possit explicare fulgorem.\nsenectus uero — rursus admoneo — eorum, qui adulescentiam\nsuam honestis artibus instruxerunt et in lege domini meditati\nsunt die ac nocte, aetate fit doctior, usu tritior, processu tem\nporis sapientior et ueterum studiorum dulcissimos fructus\nmetit.\nunde et sapiens ille Graeciae, cum expletis centum et septem\nannis se mori cerneret, dixisse fertur dolere, quod tunc egrederetur\ne uita, quando sapere coepisset; Plato octogesimo et\n\n\n\n\n\n\n\n\n\n\nuno anno scribens est mortuus; Isocrates nonaginta et nouem\nannos in docendi scribendique labore conpleuit; taceo ceteros\nphilosophos, Pythagoram, Democritum, Xenocratem, Zenonem,\nCleanthem, qui iam aetate longaeua in sapientiae studiis floruerunt:\nad poetas uenio, Homerum, Hesiodum, Simonidem,\nStesichorum, qui grandes natu cygneum nescio quid et solito\ndulcius uicina morte cecinerunt.\nSophocles, cum propter nimiam\nsenectutem et rei familiaris neglegentiam a filiis accusaretur\namentiae, Oedipi fabulam, quam nuper scripserat. recitauit\niudicibus: et tantum sapientiae in aetate iam fracta specimen\ndedit, ut seueritatem tribunalium in theatri fauorem uerteret. nec\nmirum, cum etiam Cato, Romani generis disertissimus, censorius\niam et senex, Graecas litteras nec erubuerit nec desperauerit\ndiscere. certe Homerus refert, quod de lingua Nestoris iam\nuetuli et paene decrepiti dulcior melle oratio fluxerit.\nsed et\n\n\n\n\n\n\nipsius \\'Abisag* nominis sacramentum sapientiam senum indicat\nampliorem. interpretatur enim \\'pater meus superfluus\\' uel\n\\'patris mei rugitus.\\' uerbum \\'superfluum\\' ambiguum est et in\npraesenti loco uirtutem sonat, quod amplior sit in senibus et\nredundans ac larga sapientia, in alio autem loco \\'superfluus\\'\nquasi \\'non necessarius\\' ponitur. \\'sag\\' autem, id est \\'rugitus\\',\nproprie nuncupatur, cum maris fluctus resonant et, ut ita dicam,\nde pelago ueniens fremitus auditur.\nex quo ostenditur abundantissimum\net ultra humanam uocem diuini sermonis in senibus\ntonitruum commorari. porro \\'Somanitis1 in lingua nostra\n\\'coccinea\\' dicitur, ut significet calere sapientiam et diuina lectione\nferuere; quod, licet dominici sanguinis indicet sacramentum,\ntamen et feruorem ostendit sapientiae. unde et obstetrix\nilla in Genesi coccinum ligat in manu Phares, qui ab eo, quod\nparietem diuiserat duos ante populos separantem, \\'diuisoris\\',\nid est \\'Phares\\', sortitus est nomen. et Raab meretrix in typo\necclesiae resticulam mysteria sanguinis continentem, utHiericho\npereunte saluaretur, adpendit.\net in alio loco de ums sanctis\n\n\n\n\n\n\n\n\nscriptura commemorat: hi sunt Cinaei, qui uenerunt de\nCalore domus Rechab. et dominus noster in.euangelio:\nignem, inquit, ueni mittere in terram et quam uolo,\nut ardeat! qui in discipulorum corde succensus cogebat eos\ndicere: nonne cor nostrum erat ardens in nobis, dum\nloqueretur in uia et aperiret nobis scripturas?\nQuorsum haec tam longo repetita principio? ne a me\nquaeras pueriles declamationes, sententiarum flosculos, uerborum\nlenocinia et per fines capitum singulorum acuta quaedam\nbreuiterqu# conclusa, quae plausus et clam ores excitent audien.\ntum. amplexetur me modo sapientia et Abisag nostra, quae\nnumquam senescit, in meo requiescat sinu.\ninpolluta est uirgi\\'nitatisque\nperpetuae et in similitudinem Mariae, cum cotidie\ngeneret semperque parluriat, . incorrupta est. hinc reor dixisse\net apostolum spiritu feruentes et in euangelio dominum\npraedicasse, quod in fine mundi, quando iuxta prophetam Zacha.\nriam stultus pastor esse coeperit. sapientia decrescente refrigescet\ncaritas multorum.\nandi igitur, ut beatus Cypnanus\n\n\n\n\n\n\nait, non diserta, sed fortia. audi fratrem collegio, patrem\nsenio, qui te ab incunabulis fidei usque ad perfectam ducat\naetatem et per singulos gradus uiuendi praecepta constituens\nin te ceteros erudiat.\nscio quidem ab auunculo tuo, beato\nHeliodoro, qui nunc pontifex Christi est, te et didicisse, quae\nsancta sunt, et cotidie discere normamque uitae eius exemplum\nhabere uirtutum; sed et nostra, qualiacumque sunt, suscipe et\nlibellum hunc libello illius copulato, ut, cum ille te monachum\nerudierit, hic clericum doceat esse perfectum.\nIgitur clericus, qui Christi seruit ecclesiae, interpretetur\nprimum uocabulum suum et nominis definitione praelata nitatur\nesse, quod dicitur. si enim ϰλη̑ρος Graece \\'sors\\' Latine\nappellatur, propterea uocantur clerici, uel quia de sorte sunt\ndomini uel quia dominus ipse sors, id est pars, clericorum\nest. qui autem uel ipse pars domini est uel dominum partem\nhabet, talem se exhibere debet, ut et possideat dominum et\nipse possideatur a domino.\nqui dominum possidet et cum propheta\ndicit: pars mea dominus, nihil extra dominum habere\npotest, quod, si quippiam aliud habuerit praeter dominum,\n20 pars eius non erit dominus. uerbi gratia, si aurum, si\n\n\n\n\n\n\nargentum, si possessiones, si uariam supellectilem, cum his partibus\ndominus pars eius fieri non dignatur. si autem ego pars domini\nsum et funiculus hereditatis eius nec accipio partem\ninter ceteras tribus, sed quasi leuita et sacerdos uiuo de decimis\net altari semiens altaris oblatione sustentor, habens\nuictum et uestitum his contentus ero et nudam crucem nudus\nsequar.\nobsecro itaque te, et repetens iterum iterumque\nmonebo, ne officium clericatus genus antiquae militiae putes,\nid est, ne lucra saeculi in Christi quaeras militia, ue plus\nhabeas, quam quando clericus esse coepisti, et dicatur tibi:\ncIeri eorum non proderunt eis. mensulam tuam pauperes\net peregrini et cum illis Christus conuiua nouerit; negotiatorem\nclericum et ex inope diuitem et ex ignobili gloriosum\nquasi quandam pestem fuge. corrumpunt mores bonos\nconfabulationes pessimae.\ntu aurum contemnis, alius is\ndiligit; tu calcas opes, ille sectatur; tibi cordi est silentium,\n\n\n\n\n\n\nmansuetudo, secretum, illi. uerbositas, adtrita frons, fora placent\net plateae ac medicorum tabernae: in tanta morum discordia\nquae potest esse concordia? hospitiolum tuum aut raro aut\nnumquam mulierum pedes terant. omnes puellas et uirgines\nChristi aut aequaliter ignora aut aequaliter dilige. ne sub\neodem tecto manseris; ne in praeterita castitate confidas. nec\nDauid sanctior nec Salomone potes esse sapientior; memento\nsemper, quod paradisi colonum de possessione sua mulier\neiecerit.\naegrotanti tibi sanctus quilibet frater adsistat et germana\nuel mater aut probatae quaelibet apud omnes fidei. quodsi\nhuiusce modi non fuerint consanguinitatis castimoniaeque\npersonae, multas anus nutrit ecclesia, quae et officium praebeant\net beneficium accipiant ministrando, ut infirmitas quoque\ntua fructum habeat elemosynae. scio quosdam conualuisse corpore\net animo aegrotare coepisse. periculose tibi ministrat,\ncuius uultum frequenter adtendis.\nsi propter officium clericatus\naut uidua tibi uisitatur aut uirgo, numquam domum solus\nintroeas talesque habeto socios, quorum contubernio non\n\n\n\n\n\n\ninfameris. si lector, si acolythus, si psaltes te sequitur, non\nornentur uestibus, sed moribus, nec calamistro crispent comas.\nsed pudicitiam habitu polliceantur. solus cum sola secreto et\nabsque arbitre non sedeas. si familiarius est aliquid loquendum,\nhabet nutricem, maiorem domus uirginem, uiduam, maritatam;\nnon est tam inhumana, ut nullum praeter te habeat.\ncui se audeat credere. caueto omnes suspiciones et, quidquid\nprobabiliter fingi potest, ne fingatur, ante deuita. crebra munuscula\net orariola et fasciolas et uestes ori adplicatas et\ndegustatos cibos blandasque et dulces litterulas sanctus amor\nnon habet. \\'mel meum, lumen meum meumque desiderium\\'\net ceteras ineptias amatorum, omnes delicias et lepores et risu\ndignas urbanitates in. comoediis erubescimus, in saeculi hominibus\ndetestamur: quanto magis in clericis et in clericis monachis,\nquorum et sacerdotium proposito et propositum ornatur\nsacerdotio!\nnec hoc dico, quod aut in te aut in sanctis uiris\nista formidem, sed quod in omni proposito, in omni gradu et\n\n\n\n\nsexu et boni et mali repperiantur malorumque condemnatio\nlaus bonorum sit.\nPudet dicere: sacerdotes idolorum, mimi et aurigae et\nscorta hereditates capiunt; solis clericis et monachis hoc lege\nprohibetur et prohibetur non a persecutoribus, sed a principibus\nChristianis. nec de lege conqueror, sed doleo, cur meruerimus\nhanc legem. cauterium bonum est, sed quo mihi\nuulnus, ut indigeam cauterio? prouida seueraque legis cautio,\net tamen nec sic refrenatur auaritia.\nper fideicommissa legibus\ninludimus et, quasi maiora sint imperatorum scita quam Christi,\nleges timemus, euangelia contemnimus. sit heres, sed mater\nfiliorum, id est gregis sui, ecclesia, quae illos genuit, nutriuit\net pauit. quid nos inserimus inter matrem et liberos? gloria\nepiscopi est pauperum opibus prouidere, ignominia omnium\nsacerdotum est propriis studere diuitiis.\nnatus in paupere domo\net in tugurio rusticano, qui uix milio et cibario pane rugientem\nsaturare uentrem poteram, nunc similam et mella fastidio,\nnoui et genera et nomina piscium, in quo litore conca lecta\nsit, calleo, saporibus auium discerno prouincias et ciborum\n\n\n\n\nme raritas ac nouissime damna ipsa delectant.\naudio praeterea\nin senes et anus absque liberis quorundam turpe seruitiuIDipsi\napponunt mattulam, obsident lectum et purulentias stomachi\net phlegmata pulmonis manu propria suscipiunt. pauent ad\nintroitum medici trementibusque labiis, an commodius habeant,\nsciscitantur et, si paululum senex uegetior fuerit, periclitantur\nac simulata laetitia mens intrinsecus auara torquetur. timent\nenim, ne perdant ministerium, et uiuacem senem Mathusalae\nannis conparant. o quanta apud dominum merces, si in praesenti\npretium non speraret! quantis sudoribus hereditas cassa\nexpetitur! minori labore margaritum Christi emi poterat.\nDiuinas scripturas saepius lege, immo numquam de manibus\ntuis sacra lectio deponatur. disce, quod doceas; obtine eum, qui\nsecundum doctrinam est, fidelem sermonem, ut possis exhortari\nin doctrina sana et contradicentes reuincere; permane in his,\nquae didicisti et credita sunt tibi, sciens, a quo didiceris,\nparatus semper ad satisfactionem omni poscenti te rationem\nde ea, quae in te est, spe.\nnon confundant opera sermonem\n\n\n\n\n\n\nttmm, ne, cum in ecclesia loqueris, tacitas quilibet respondeat:\n\\'cur ergo haec ipse non facis?\\' delicatas magister est, qui pleno\nuentre de ieiuniis disputat; accusare auaritiam et latro potest;\nsacerdotis Christi mens osque concordent. esto subiectus\npontifici tuo et quasi animae parentem suspice; amare filiorum.\ntimere seruorum est: et si pater sum, inquit, ubi est\nhonor meus? et si dominus ego sum, ubi est timor\nmeus?\nplura tibi in eodem uiro obseruanda sunt nomina:\nmonachus, pontifex, auunculus. sed et episcopi sacerdotes se\nsciant esse, non dominos: honorent clericos quasi clericos, ut\net ipsis a clericis quasi episcopis deferatur. scitum illud est\noratoris Domitii: ego te, inquit, habeam ut principem,\ncum tu me non habeas ut senatorem? quod Aaron et\nfilios eius, hoc episcopum et presbyteros nouerimus: unus\ndominus, unum templum, unum sit etiam ministerium. recor.\ndemur semper, quid apostolus Petrus praecipiat sacerdotibus:\n\n\n\n\n\n\npascite eum, qui in uobis est, gregem domini prouidentesnoncoacto,\nsed spontaneesecundumdeum,\nneque turpilucri gratia, sed uoluntarie, neque ut\ndominantes in cleris, sed forma facti gregi et ex\nanimo, ut, cum apparuerit princeps pastorum, percipiatis\nmmarcescibilem gloriae coronam.\npessimae\nconsuetudinis est in quibusdam ecclesiis tacere presbyteros et\npraesentibus episcopis non loqui, quasi aut inuideant aut non\ndignentur audire. et si alii, inquit Paulus apostolus, fuerit\nreuelatum sedenti, prior taceat. potestis enim per\nsingulos prophetare, ut omnes discant et omnes\nconsolentur. et spiritus prophetarum prophetis\nsubiectus est;non enim est dissensionis deus, sed\npacis. gloria patris est filius sapiens: gaudeat episcopus\niudicio suo, cum tales Christo elegerit sacerdotes..\nDicente te in ecclesia non clamor populi, sed gemitus\nsuscitetur; lacrimae auditorum laudes tuae sint; sermo presbyteri\nscripturarum lectione conditus sit. nolo te declamatorem\nesse et rabulam garrulumque, sed mysterii peritum et sacramentorum\ndei tui eruditissimum. uerba uoluere et celeritate\n\n\n\n\n\n\ndicendi apud inperitum uulgus admirationem sui facere indoctorum\nhominum est. adtrita frons interpretatur saepe, quod\nnescit, et, cum aliis suaserit, sibi quoque usurpat scientiam.\npraeceptor quondam meus Uregorius JNazanzenus rogatus a me,\nut exponeret, quid sibi uellet in Luca sabbatum δευτερόπρωτον\nid est \\'secundoprimum\\', eleganter lusit: \\'docebo te\\' inquiens\n\\'super hac re in ecclesia, in qua omni mihi populo adclamante\ncogeris inuitus scire, quod nescis, aut certe, si solus tacueris,\nsolus ab omnibus stultitiae condemnaberis.\\' nihil tam facile,\nquam uilem plebiculam et indoctam contionem linguae uolubilitate\ndecipere, quae, quidquid non intellegit, plus miratur.\nMarcus Tullius, ad quem pulcherrimum illud elogium est:\n\\'Demosthenes tibi praeripuit, ne esses primus orator, tu illi,\nne solus\\', in oratione pro Quinto Gallio quid de fauore uulgi\net de inperitis contionatoribus loquatur, adtende: his autem\nludis — loquor enim, quae sum ipse nuper expertus\n— unus quidam poeta dominatur, homo\n\n\n\n\n\n\nperlitteratus, cuius sunt illa conuiuia poetarum ac\nphilosophorum, cum facitEuripiden etMenandrum\ninter se et alio loco Socraten atque Epicurum\ndisserente, quorum aetates non annis, sed saeculis\nscimus fuisse disiunctas. atque his quantos\nplausus et clamores mouet! multos enim condiscipulos\nhabet in theatro, qui simul litteras non\ndidicerunt.\nVestes pullas aeque uita ut candidas; ornatus et sordes\npari modo fugiendae, quia alterum delicias, alterum gloriam\nredolet. non absque amictu lineo incedere, sed pretium uestium\nlinearum non habere laudabile est; alioquin ridiculum et plenum\ndedecoris referto marsuppio, quod sudarium orariumque\nnon habeas, gloriari.\nsunt, qui pauperibus parum tribuunt, ut\namplius accipiant, et sub praetextu elemosynae quaerunt diuitias:\nquae magis uenatio appellanda est quam elemosyna. sic\n\n\n\n\nbestiae, sic aues, sic capiuntur et pisces: modica in hamo esca\nponitur, ut matronarum in eo sacculi protrahantur. scit episcopus,\ncui commissa est ecclesia, quem dispensationi pauperum\ncuraeque praeficiat. melius est non habere, quod tribuam, quam\ninpudenter petere.\nsed et genus adrogantiae est clementiorem\nte uideri uelle, quam pontifex Christi est. non omnia possumus\nomnes. alius in ecclesia oculus est, alius lingua,\nalius manus, alius pes, alius auris, uenter et cetera. lege Pauli\nad Corinthios: diuersa membra unum corpus efficiunt. nec\nrusticus et tantum simplex frater ideo se sanctum putet, si\nnihil nouerit, nec peritus et eloquens in lingua aestimet sanctitatem.\nmultoque melius est e duobus inperfectis rusticitatem\nsanctam habere quam eloquentiam peccatricem.\nMulti aedificant parietes et columnas ecclesiae subtrahunt:\nmarmora nitent, auro splendent lacunaria, gemmis altare\ndistinguitur et ministrorum Christi nulla electio est. neque\nuero mihi aliquis opponat diues in Indaea templum, mensam,\n\n\n\n\n\n\nlucernas, turibula, patellas, scyphos, mortariola et cetera ex\nauro fabre facta.\ntunc haec probabantur a domino, quando sacerdotes\nhostias immolabant et sanguis pecudum erat redemptio\npeccatorum — quamquam haec omnia praecesserint in figura.\nscripta sunt autem propter nos, in quos fines saeculorum\ndecurrerunt —, nunc uero, cum paupertatem domus\nsuae pauper dominus dedicarit, cogitemus crucem et\ndiuitias lutum putabimus. quid miramur, quod Christus uocat\niniquum mammonam? quid suspicimus et amamus, quod Petrus\nse non habere testatur?.\nalioquin, si tantum litteram sequimur\net in auro atque diuitiis simplex nos delectat historia, cum\nauro obseruemus et cetera: ducant pontifices Christi uxores\nuirgines; quamuis bonae mentis sit, qui cicatricem habuerit\net deformis est, priuetur sacerdotio; lepra. corporis animae\nuitiis praeferatur; crescamus et multiplicemur et repleamus\nterram; nec immolemus agnum nec mysticum pascha celebremus,\nquia haec absque templo fieri lege prohibentur; figamus\nseptimo mense tabernaculum et sollemne ieiunium bucina\n\n\n\n\n\n\nconcrepemus. quodsi haec omnia spiritalibus spiritalia conparantes\nscientesque cum Paulo, quod lex spiritalis est, et Dauid uerba\ncantantes: reuela oculos meos et considerabo mirabilia\nde lege tua sic intellegamus, ut dominus quoque\nnoster intellexit et interpretatus est sabbatum, aut aurum\nrepudiemus cum ceteris superstitionibus Iudaeorum aut, si\naurum placet, placeant et Iudaei, quos cum auro aut probare\nnobis necesse est aut damnare.\nConuiuia tibi uitanda sunt saecularium etmaxime eorum,\nqui honoribus tument. turpe est ante fores sacerdotis domini\ncrucifixi et pauperis et qui cibo quoque uescebatur alieno\nlictores consulum et milites excubare iudicemque prouinciae\nmelius apud te prandere quam in palatio.\nquodsi obtenderis\nfacere te haec, ut roges pro miseris atque subiectis, iudex\nsaeculi plus defert clerico continenti quam diuiti et magis\nsanctitatem tuam ueneratur quam opes; aut, si talis est, qui\nnon audiat clericos nisi inter fialas, libenter carebo huiusce\nmodi beneficio et Christum rogabo pro. iudice, qui magis\nsubuenire potest; melius est enim confidere in domino\n\n\n\n\n\n\n\n\n\n\nquam confidere in homine, melius est sperare in domino\nquam sperare in principibus.\nnumquam unum redoleas, ne\naudias illud philosophi: \\'hoc non est osculum porrigere,\nsed propinare\\'. uinolentos sacerdotes et apostolus damnat\net uetus lex prohibet. \"qui altari seruiunt, uinum et siceram\nnon bibant. sicera Hebraeo sermone omnis potio nuncupatur,\nquae inebriare potest, siue illa fermento conficitur sine\npomorum suco aut faui decoquuntur in dulcem et barbaram\npotionem aut palmarum fructus exprimuntur in liquorem\ncoctisque frugibus aqua pinguior colatur. quidquid inebriat et\nstatum mentis euertit, fuge similiter ut uinum.\nnec hoc dico,\nquod dei a nobis creatura damnetur, siquidem et dominus uini\npotator appellatur et Timotheo dolenti stomachum modica uini\nsorbitio relaxata est, sed modum et aetatis et ualitudinis et\ncorporum qualitates exigimus in potando. quodsi absque uino\n\n\n\n\n\n\nardeo et ardeo adulescentia et inflammor calore sanguinis et\nsuculento ualidoque sum corpore, libenter carebo poculo, in\nquo suspicio ueneni est. pulchre dicitur apud Graecos, sed\nnescio, utrum apud nos aeque resonet: \\'pinguis uenter non\ngignit sensum tenuem\\'.\nTantum tibi ieiuniorum inpone, quantum ferre potes.\nsint pura, casta, simplicia, moderata, non superstitiosa ieiunia.\nquid prodest oleo non uesci et molestias quasdam difficultatesque\nciborum quaerere? caricae, piper, nuces, palmarum\nfructus, simila, mei, pistatia, tota hortorum cultura nexatur, ut\ncibario nou uescamur pane.\naudio praeterea quosdam contra\nrerum hominumque naturam aquam non bibere nec uesci pane,\nsed sorbitiunculas delicatas et contrita holera betarumque\nsucum non calice sorbere, sed conca. pro pudor, non erubescimus\nistiusmodi ineptiis nec taedet superstitionis! insuper etiam\n\n\n\n\n\n\n\n\nfamam abstinentiae in deliciis quaerimus. fortissimum ieiunium\nest aqua et panis; sed, quia gloriam non habet et omnes pane\net aqua uiuimus, quasi publicum et commune ieiunium non\nputatur.\nCaue, ne hominum rumusculos aucuperis, ne offensam\ndei populorum laude commutes. si adhuc, inquit apostolus,\nhominibus placerem, Christi seruus non essem;\ndesiuit placere hominibus et seruus factus est Christi. per\nbonam et malam famam a. dextris et a sinistris Christi miles\ngraditur, nec laude extollitur nec uituperatione frangitur, non\ndiuitiis tumet, non contrahitur paupertate, et laeta contemnit\net tristia. per diem sol non uret eum neque luna per noctem.\nnolo te orare in angulis platearum, ne rectum iter precum\ntuarum frangat aura popularis; nolo te dilatare fimbrias et\nostentui habere ϕυλϰτήρια et conscientia repugnante pharisaeica\nambitione circumdari. melius est haec in corde portare\n\n\n\n\n\n\nquam in corpore, deum habere fautorem, non aspectus hominum.\nuis scire, quales dominus quaerat ornatus? habeto prudentiam,\niustitiam, temperantiam, fortitudinem.\nhis plagis\n* caeli includere, haec te quadriga uelut aurigam Christi ad\nmetam concitum ferat. nihil hoc monili pretiosius, nihil hac\ngemmarum uarietate distinctius. ex omni parte decoraris,\ncingeris atque protegeIis; et ornamento tibi sunt et tutamini:\ngemmae uertuntur in scuta.\nCaue quoque, ne aut linguam aut aures habeas prurientes,\nid est, ne aut ipse aliis detrahas aut alios audias\ndetrahentes. sedens, inquit, aduersus fratrem tuum\nloquebaris et aduersus filium matris tuae ponebas\nscandalum; haec fecisti. et tacui. existimasti\niniquitatem, quo.d ero tibi similis; arguam te et\nstatuam contra faciem tuam. subauditur: \\'sermones tuos\net cuncta, quae de aliis es locutus, ut tua sententia iudiceris\n\n\n\n\n\n\nin his ipse deprehensus, quae in aliis arguebus).\nneque uero\nilla iusta est excusatio: \\'referentibus aliis iniuriam facere non\npossum\\'. nemo inuito auditori libenter refert. sagitta in lapide\nnumquam figitur, interdum resiliens percutit dirigentem. discat\ndetractor, dum te uiderit non libenter audire, non facile detrahere:\ncum detractoribus, ait Salomon, ne miscearis,\nquoniam repente ueniet perditio eorum, etruinam\nutriusque quis nouit? tam uidelicet eius, qui detrahit,\nquam illius, qui aurem adcommodat detrahenti.\nOfficii tui est uisitare languentes, nosse domos, matronas\nac liberos earum et nobilium uirorum non ignorare secreta.\nofficii ergo tui sit non solum oculos castos seruare, sed et\nlinguam. numquam de formis mulierum disputes nec alia\ndomus, quid agatur in alia, per te nouerit.\nHippocrates adiurat\ndiscipulos, antequam doceat,; et in uerba sua iurare conpellit;\nextorquet sacramento silentium, sermonem, incessum, habitum\nmoresque describit: quanto magis nos, quibus animarum\n\n\n\n\n\n\nmedicina commissa est, omnium Christianorum domos debemus\namare quasi proprias! consolatores potius nos in maeroribus\nsuis quam conuiuas in prosperis nouerint. facile contemnitur.\nclericus, qui saepe uocatus ad prandium non recusat.\nNumquam petentes raro accipiamus rogati. nescio quo\nenim modo etiam ipse, qui deprecatur, ut tribuat, cum acceperis,\nuiliorem te indicat et mirum in modum, si rogantem\ncontempseris, plus miratur. praedicator continentiae, nuptias\nne conciliet. qui apostolum legit: superest, ut et qui\nhabent uxores, sic sint, quasi non habentes, cur\nuirginem cogit, ut nubat? qui de monogamia sacerdos est.\nquare uiduam hortatur, ut δίγαμοςsit?\nprocuratores et\ndispensatores domorum alienarum atque uillarum quomodo\nesse possunt, qui proprias iubentur contemnere facultates?\namico quippiam rapere furtum est, ecclesiam fraudare sacrilegium\nest. accepisse pauperibus erogandum et esurientibus\nplurimis uel cautum esse uelle uel timidum aut — quod apertissimi\nsceleris est — aliquid inde subtrahere omnium praedonum\n\n\n\n\n\n\ncrudelitatem superat.\nego fame torqueor et tu iudicas, quantum\nuentri meo satis sit? aut diuide statim, quod acceperis,\naut, si timidus dispensator es, dimitte largitorem, ut sua ipse\ndistribuat. nolo sub occasione mea sacculus tuus plenus sit.\nnemo me melius mea seruare potest. optimus dispensator est,\nqui sibi nihil reseruat..\nCoegisti me, Nepotiane carissime, lapidato iam uirginitatis\nlibello, quem sanctae Eustochiae Romae scripseram,\npost annos decem rursus Bethlem ora; reserare et confodiendum\nme linguis omnium prodere. aut enim nihil scribendum\nfuit, ne hominum iudicium subiremus, quod tu facere prohibuisti,\naut scribentes nosse cunctorum aduersum nos maledicorum\ntela torquenda.\nquos obsecro, quiescant et desinant\nmaledicere; non enim ut aduersarii, sed ut amici scripsimus,\nnėc inuecti sumus in eos, qui peccant, sed, ne peccent, monuimus.\nneque in illos tantum, sed et in nos ipsos seueri\n\n\n\n\n\n\niudices fuimus uolentesque festucam de oculo alterius tollere\nnostram prius trabem eiecimus. nullum laesi, nullus saltim\ndescriptione signatus est, neminem specialiter meus sermo\npulsauit: generalis de uitiis disputatio est. qui mihi irasci\nuoluerit, prius ipse de se, quod talis sit, confitetur.\nFrater Ambrosius tua munuscula perferens detulit et\nsuauissimas litteras, quae in principio amicitiarum fidem probatae\niam et ueteris amicitiae praeferebant. uera enim illa\n\n\n\n\n\n\n\n\n\n\n\n\n\n\n\n\n\n\n\n\nnecessitudo est, Christi glutino copulata, quam non utilitas\nrei familiaris, non praesentia corporum tantum, non subdola\net palpans adulatio, sed timor domini et diuinarum scripturarum\nstudia conciliant.\nlegimus in ueteribus historiis quosdam\nlustrasse prouincias, nouos populos adisse, maria transisse,\nut eos, quos ex libris nouerant, coram quoque uiderent. sic\nPythagoras Memphiticos uates, sic Plato Aegyptum et (propter)\nArchytam Tarentinum eam quoque oram Italiae. quae quondam\nMagna Graecia dicebatur, laboriosissime peragrauit, ut, qui\nAthenis magister erat et potens cuiusque doctrina Academiae\ngymnasia - personabant, fieret peregrinus atque discipulus,\nmalens aliena uerecunde discere quam sua aliis inpudenter\ningerere.\ndenique dum litteras quasi toto fugientes orbe per-\\'\nsequitur, captus a piratis et uenundatus etiam tyranno crndelissimo\nparuit; captiuus, uinctus et seruus, tamen, quia philosophus,\nmaior emente se fuit. ad Titum Liuium lacteo\n\n\n\n\n\n\neloquentiae fonte manantem uisendum de ultimo terrarum\norbe uenisse Gaditanum quendam legimus; et quem ad contemplationem\nsui Roma non traxerat, uel unius hominis fama\nperduxit. habuit illa aetas inauditum omnibus saeculis celebrandumque\nmiraculum, ut orbem totum ingressus alium\nextra orbem quaereret:\nApollonius — siue ille magus, ut uulgus\nloquitur, siue philosophus, ut Pythagorici tradunt - intrauit\nPersas, transiuit Caucasum, Albanos, Scythas, Massagetas,\nopulentissima Indiae regna penetrauit et ad extremum latissimo\nPhison amne. transmisso peruenit ad Bragmanas, ut\nHiarcam in throno sedentem aureo et de Tantali fonte potantem\ninter paucos discipulos de natura, de moribus ac de siderum\ncursu audiret docentem; inde per Elamitas, Babylonios, Chaldaeos,\nMedos, Assyrios, Parthos, Syros, Phoenices, Arabas\n\n\n\n\n\n\nPalaestinam reuersus Alexandriam perrexit, Aethiopiam adiuit,\nut gymnosophistas et famosissimam Solis mensam uideret in\nsabulo. inuenit ille uir ubique, quod disceret, ut semper\nproficiens semper se melior fieret. [scripsit super hoc plenissime\nocto uoluminibus Philostratus.]\nQuid loquar de saeculi hominibus, cum apostolus Paulus,\nuas electionis et magister gentium, qui de conscientia tanti\nhospitis loquitur: an experimentum quaeritis eius,\nqui in me loquitur Christus?, postDamascum Arabiamque\nlustratam ascenderit Hierosolymam, ut uideret Petrum, et\nmanserit apud eum diebus quindecim — hoc enim magisterio\nebdomadis et ogdoadis futurus gentium praedicator instruendus\nerat — rursumque post annos quattuordecim adsumpto\nBarnaba et Tito exposuerit apostolis euangelium, ne forte in\n\n\n\n\n\n\nuacuum curreret aut cucurrisset?\nhabet nescio quid latentis\nἐνεργείας uiua uox et in aures discipuli de auctoris ore transfusa\nfortius insonat. unde et Aeschines, cum Rhodi exularet\net legeretur illa Demosthenis oratio, quam aduersus eum\nhabuerat, mirantibus cunctis atque laudantibus suspirans ait:\n\\'quid, si ipsam audissetis bestiam sua uerba resonantem?\\'\nNec hoc dico, - quod sit aliquid in me tale, quod uel\npossis uel uelis discere, sed quod ardor. tuus et discendi\nstudium absque nobis per se probari debeat; ingenium docibile\net sine doctore laudabile est. non, quid inuenias, sed,\nquid quaeras, consideramus. mollis cera et ad formandum\nfacilis, etiamsi artificis et plastae cesset manus, tamen\nδυνάμει totum est, quidquid esse potest.\nPaulus apostolus ad\npedes Gamalihel legem et prophetas didicisse se gloriatur, ut\narmatus spiritalibus telis postea diceret confidenter: arma\n\n\n\n\n\n\nenim militiae nostrae non sunt carnalia, sed potentiadeo\naddestructionemmunitionum, cogitationes\ndestruentes et omnem altitudinem extollentem\nse aduersus scientiam dei et captiuantes omnem\nintellectum ad oboediendum Christo et parati\nsubiugare cunctam inoboedientiam.\nTimotheum instruit\nab infantia sacris litteris eruditum et hortatur studium\nlectionis, ne neglegat gratiam, quae data est ei per inpositionem\nmanus presbyterii. Tito praecipit, ut inter ceteras uirtutes\nepiscopi, quem breui sermone depinxit, scientiam quoque\nin eo eligat scripturarum: continentem eum. qui secundum\ndoctrinam est, fidelem sermonem, ut potens\nsit et exhortari in doctrina sana et contradicentes\nreuincere.\nsancta quippe rusticitas sibi soli prodest et,\nquantum aedificat ex uitae merito ecclesiam Christi, tantum\nnocet, si contradicentibus non resistit. Malachias propheta,\nimmo per Malachiam dominus: interroga, ait, sacerdotes\nlegem; in tantum sacerdotis officium est interrogatum\n\n\n\n\n\n\nrespondere de lege. et in Deuteronomio legimus: interroga patrem\ntuumetadnuntiabittibi, presbyterostuosetdicent\ntibi.\nin psalmo quoque centesimo octauo decimo: cantabiles\nmihi erant iustificationes tuae in loco peregrinationis\nmeae. et in descriptione iusti uiri, cum eum arbori\nDauid, quae est uitae in paradiso, conpararet, inter ceteras\nuirtutes etiam hoc intulit: in lege domini fuit uoluntas\neius et lege eius meditabitur die acnocte. Danihel\nin fine sacjatissimae uisionis iustos ait fulgere quasi stellas\net intellegentes, id est doctos, quasi firmamentum.\naides,\nquantum distent inter se iusta rusticitas et docta iustitia?\nalii stellis, alii caelo conparantur, quamquam iuxta Hebraicam\nueritatem utrumque possit; ita enim apud eos legimus: qui\nautem docti fuerint, fulgebunt quasi splendor\nfirmamenti et, qui ad iustitiam erudiunt multos,\nquasi stellae in perpetuas aeternitates.\ncur Paulus\napostolus uas electionis? nempe quia uas legis et sanctarum\n\n\n\n\n\n\nscripturarum armarium. pharisaei stupent ad doctrinam domini,\nmirantur in Petro et Iohanne, quomodo legem sciant, cum\nlitteras non didicerint. quicquid enim aliis exercitatio et cotidiana\nin lege meditatio tribuere solet, illis spiritus sanctus\nsuggerebat; et erant, iuxta quod scriptum est, ϑεδίδαϰτοι.\nduodecim annos saluator inpleuerat et in templo senes de\nquaestionibus legis interrogans magis docet, dum prudenter\ninterrogat.\nNisi forte rusticum Petrum, rusticum dicimus et lohannem,\nquorum uterque dicere poterat: etsi inperitus s e rmone,\nnon tamen scientia. Iohannes rusticus, piscator,\nindoctus? et unde illa, obsecro: in principio erat uerbum,\net uerbum erat apud deum, et deus erat uerbum?\nλόγος Graece multa significat — nam et uerbum est et ratio et\nsupputatio et causa uniuscuiusque rei — , per quae sunt singula,\nquae subsistunt; quae uniuersa recte intellegimus.\nhoc Plato\nnesciuit, hoc Demosthenes eloquens ignorauit. perdam, inquit,\nsapientiam sapientium et prudentiam prudentium\nreprobabo. uera sapientia perdit falsam sapientiam et,\n\n\n\n\n\n\n\n\n\n\nquamquam stultitia praedicationis in cruce sit, tamen Paulus\nsapientiam loquitur inter perfectos, sapientiam autem\nnon saeculi huius nec principum saeculi istius,\nqui destruuntur, sed loquitur dei sapientiam in\nmysterio absconditam, quam praedestinauit deus\nante saecula.\ndei sapientia Christus est; Chnstus enim dei\nuirtus et dei sapientia. haec sapientia in mysterio abscondita\nest, de qua et noni psalmi titulus praenotatur \\'pro occultis\nfilii\\',in quo sunt omnes thesauri sapientiae et scientiae\nabsconditi et qui, jn mysterio absconditus, praedestinatus est\nante saecula, praedestinatus autem et praefiguratus in lege\net prophetis. unde et prophetae appellabantur uidentes, quia\nuidebant eum, quem ceteri non uidebant.\nAbraham uidit diem\neius et laetatus est. aperiebantur caeli Ezechieli, qui populo\npeccatori clausi erant. reuela, inquit Dauid, oculos meos,\net considerabo mirabilia de lege tua; lex enim spiritalis\nest et reuelatione indiget, ut intellegatur ac reuelata facie\ndei gloriam contemplemur. ,\nLiber in Apocalypsi septem sigillis signatus ostenditur;\nquem si dederis homini scienti litteras, ut legat, respondebit\ntibi: \\'non possum, signatus est enim\\'. quanti hodie putantes\nse nosse litteras tenent signatum librum nec aperire possunt,\nnisi ille reserauerit, qui habet clauem Dauid, qui aperit\net nemo claudit, qui claudit et nemo aperit!\nin Actibus apostolorum sanctus eunuchus, immo uir — sic enim\neum scriptura cognominat —, cum legeret Esaiam, interrogatus\na Philippo: putas intellegis, quae legis? respondit:\nquomodo possum, nisi me aliquis docuerit? ego, ut\nde me interim loquar, nec sanctior sum hoc eunucho nec studiosior,\nqui de Aethiopia, id est de extremis mundi finibus,\nuenit ad templum, reliquit aulam regiam — et tantus amor\ndiuinae scientiae fuit, ut etiam in uehiculo sacras litteras\nlegeret — et tamen, cum librum teneret et uerba domini cogitatione\nconciperet, lingua uolueret, labiis personaret, ignorabat\neum, quem in libro nesciens uenerabatur.\nuenit Philippus,\nostendit ei Iesum, qui clausus latebat in littera, et — o mira\n\n\n\n\n\n\n\n\ndoctoris uirtus! — eadem hora credit, baptizatur, fidelis et\nsanctus est ac magister de discipulo: plus in deserto fonte ecclesiae\nquam in aurato templo repperit synagogae.\nHaec a me perstricta sunt breuiter — neque enim epistularis\nangustia euagari longius patiebatur —, ut intellegeres te in scripturis\nsanctis sine praeuio et monstrante semitam non posse\ningredi. taceo de grammaticis, rhetoribus, philosophis, geometricis,\ndialecticis, musicis, astrologis, medicis, quorum scientia\nmortalibus siel utilissima est et in tres partes scinditur: zo ,\nδόγμα, τὴν μέϑοδον, τὴν ἐμπειρίαν.\nad minores ueniam artes\net quae non tam λόγω̩, quam manu administrantur. agricolae,\ncaementalii, fabri, metallorum lignorumque caesores, lanarii\nquoque et fullones et ceteri, qui uariam supellectilem et\nuilia opuscula fabricantur, absque doctore non possunt esse,\nquod cupiunt.\n\n\n\n\nquod medicorum est,\npromittunt medici, tractant fabrilia fabri.\nSola scripturarum ars est, quam sibi omnes passim uindicent:\nscribimus indocti doctique poemata passim.\nhanc garrula anus, hanc delirus senex, hanc soloecista\nuerbosus, hanc uniuersi praesumunt, lacerant, docent, antequam\ndiscant. alii adducto supercilio grandia uerba trutinantes\ninter mulierculas de sacris litteris philosophantur, alii discunt\n— pro pudor! — a feminis, quod uiros doceant, et, ne parum\nhoc sit, quadam facilitate uerborum, immo audacia disserunt\naliis, quod ipsi non intellegunt.\ntaceo de meis similibus, qui\nsi forte ad scripturas sanctas post saeculares litteras uenerint\net sermone conposito aurem populi mulserint, quicquid dixerint,\nhoc legem dei putant nec scire dignantur, quid prophetae,\nquid apostoli senserint, sed ad sensum suum incongrua aptant\ntestimonia, quasi grande sit et non uitiosissimum dicendi\ngenus deprauare sententias et ad uoluntatem suam scripturam\n\n\n\n\n\n\ntrahere repugnantem.\nquasi non legerimus Homerocentonas\net Uergiliocentonas ac non sic etiam Maronem sine Christo\npossimus dicere Christianum, quia scripserit:\niam redit et uirgo, redeunt Saturnia regna,\niam noua progenies caelo demittitur alto,\net patrem loquentem ad filium:\nnate, meae uires, mca magna potentia solus,\net post uerba saluatoris in cruce:\ntalia phs tab at memorans fixusque manebat.\npuerilia sunt haec et circulatorum ludo similia, docere,\nquod ignores, immo, ut cum Clitomacho loquar, nec hoc\nquidem scire, quod nescias.\nUidelicet manifestissima est Genesis, in qua de creatura\nmundi, de exordio generis humani, de diuisione terrae, de\nconfusione linguarum et de gente (pergente) usque ad Aegyptum\nscribitur Hebraeorum. patet Exodus cum decem plagis,\ncum decalogo, cum mysticis diuinisque praeceptis. in\npromptu est Leuiticus liber, in quo singula sacrificia, immo\nsingulae paene syllabae et uestes Aaron et totus ordo\n\n\n\n\n\n\nLeuiticus spirant caelestia sacramenta.\nNumeri uero nonne totius\narithmeticae et prophetiae Balaam et quadraginta duarum per\nheremum mansionum mysteria continent? Deuteronomium quoque,\nsecunda lex et euangelicae legis praefiguratio, nonne sic\nea habet, quae priora sunt, ut tamen noua sint omnia de\nueteribus? hucusque Moyses, hucusque πεντάτευχος, quibus\nquinque uerbis uelle se loqui in ecclesia gloriatur apostolus.\nlob, exemplar patientiae, quae non mystena suo sermone\nconplectitur? prosa incipit, uersu labitur, pedestri sermone\nfinitur; omnisque dialecticae proponit λήμματα, propositione,\nadsumptione, confirmatione, conclusione determinat. singula\nin eo uerba plena sunt sensibus et, ut de ceteris sileam,\nresurrectionem corporum sic prophetat, ut nullus de ea uel\nmanifestius uel cautius scripserit: scio, inquit, quod redemptor\nmeus uiuat et in nouissimo de terra\nresurrecturus sim. et rursum circumdabor pelle\nmea et in carne mea uidebo deum, quem uisurus\nsum ego ipse et oculi mei conspecturi sunt et non\n\n\n\n\n\n\nalius. reposita est haec spes mea in sinu meo.\nueniam ad Iesum Naue, typum domini non solum in gestis,\nuerum et in nomine: transit Iordaneu, hostium regna\nsubuertit. diuidit terram uictori populo et per singulas urbes,\nuiculos, montes. flumina, torrentes atque confinia ecclesiae\ncaelestisque Hierusalem spiritalia regna discribit. in Iudicum\nlibro quot principes populi, tot figurae sunt. Ruth Moabitis de\nMoabitide Esaiae explet uaticinium dicentis: emitte agnum,\ndomine, dominatorem terrae de petra deserti\nad montem filiae Sion.\nSamuhel in Heli mortuo et in\noccisione Saulis ueterem legem abolitam, porro in Sadoc\natque Dauid noui sacerdotii nouique imperii sacramenta testatur.\nMalachim, id est tertius et quartus Regum liber, a Salomone\nusque ad Iechoniam et ab Hieroboam, filio Nabat, usque ad\nOsee, qui ductus est in Assyrios, regnum Iuda et regnum\ndescribit Israhel. si historiam respicias, uerba simplicia sunt;\n\n\n\n\n\n\nsi in litteris sensum latentem, ecclesiae paucitas et hereticorum\ncontra ecclesiam bella narrantur.\nduodecim prophetae in\nunius uoluminis angustias coartati multo aliud, quam sonant\nin littera, praefigurant. Osee crebro nominat Effraim, Samariam,\nloseph. Iezrahel et uxorem fornicariam et fornicationis filios\net adulteram cubiculo clausam mariti multo tempore sedere\nuiduam et sub ueste lugubri uiri ad se reditum praestolari.\nIohel, filius Bathuel, describit terram duodecim tribuum\neruca, brucho, locusta, rubigine uastante consumptam et\npost euersionem prioris populi effusum iri spiritum sanctum\nsuper seruos dei et ancillas, id est super centum uiginti credentium\nnomina, et effusum iri in cenaculo Sion, qui centum\nuiginti ab uno usque ad quindecim paulatim et per incrementa\nsurgentes quindecim graduum numerum efficiunt, qui in psalterio\nmystice continentur.\nAmos, pastor et rusticus ruborum\nmora destringens, paucis uerbis explicari non potest. quis\n\n\n\n\n\n\nenim digne exprimat tria et quattuor scelera Damasci, Gazae,\nTyri, Idumeae, filiorum Ammon et Moab et in septimo\noctauoque gradu Iudae et Israhel? hic loquitur ad uaccas\npingues, quae sunt in monte Samariae, et ruituram domum\nmaiorem minoremque testatur.\nipse cernit fictorem locustae\net stantem dominum super murum litum uel adamantinum\net uncinum pomorum adtrahentem supplicia peccatoribus et\nfamem in terram: non famem panis neque sitim aquae, sed\naudiendi uerbum domini. Abdias, qui interpretatur seruus\ndomini, personat contra Edom et sanguineum terrenumque,\nfratris quoque Iacob semper aemulum, hasta percutit spiritali.\nIonas, columba pulcherrima, naufragio suo passionem domini\npraefigurans mundum ad paenitentiam reuocat et sub nomine\nNineue salutem gentibus nuntiat. Micheas de Morasthi, coheres\nChristi, uastationem adnuntiat filiae latronis et obsessionem\nponit contra eam, quia maxillam percusserit iudicis Israhel.\nNaum, consolator orbis, increpat ciuitatem sanguinum et post\neuersionem illius loquitur: ecce super montes pedes\n\n\n\n\n\n\neuangelizantis et adnuntiantis pacem.\nAmbacum,\n\nluctator fortis et rigidus, stat super custodiam suam et figit\ngradum super munitionem, ut Christum in cruce contempletur\net dicat: operuit caelos uirtus eius et laudis eius\nplena est terra et splendor eius ut lux erit; cornua\nin manibus eius, ibi abscondita est fortitudo\neius.\nSophonias, speculator et arcanorum domini cognitor,\naudit clamorem a porta piscium et eiulatum a secunda et\ncontritionem a collibus. indicit quoque ululatum habitatoribus\nPilae, quia conticuit omnis populus Chanaan, disperierunt\nuniuersi, qui inuoluti erant argento.\nAggeus, festiuus et laetus,\nqui seminauit in lacrimis, ut in gaudio meteret, destructum\ntemplum aedificat deumque patrem inducit loquentem: adhuc\nunum modicumque, et ego commouebo caelum et\nterram et mare et aridam et mouebo omnes gentes;\net ueniet desideratus cunctis gentibus.\nZacharias,\nmemor domini sui, multiplex in prophetia, Iesum uestibus\nsordidis indutum et lapidem oculorum septem candelabrumque\n\n\n\n\n\n\naureum cum totidem lucernis, quot oculis, duas quoque oliuas\na sinistris lampadis cernit et a dextris, ut post equos\nrufos, uarios, albos et nigros et dissipatas quadrigas ex Effraim\net equum de Hierusalem pauperem regem uaticinetur et praedicet\nsedentem super pullum filium asinae subiugalis.\nMalachias\naperte et in fine omnium prophetarum de abiectione\nIsrahel et uocatione gentium: non est mihi, ait, uoluntas\nin uobis, dicit dominus exercituum, et munus non\naccipiam de manu uestra. ab ortu enim solis usque\nad occasum magnum est nomen meum in gentibus\net in omni loco sacrificatur et offertur nomini\nmeo oblatio munda.\nEsaiam, Hieremiam, Ezechiel, Danihel\nquis possit uel intellegere uel exponere? quorum primus non\nprophetiam mihi uidetur texere, sed euangelium; secundus\nuirgam nuceam et ollam succensam a facie aquilonis et pardum\nspoliatum suis coloribus et quadruplex diuersis metris\nnectit alphabetum; tertius principia et finem tantis habet\n\n\n\n\n\n\nobscuritatibus inuoluta, ut apud Hebraeos ipsae partes cum\nexordio Geneseos - ante annos triginta non legantur; quartus\nuero, qui et extremus inter quattuor prophetas, temporum\nconscius et totius mundi ϕιλοι̐στωρ, lapidem praecisum de\nmonte sine manibus et regna omnia subuertentem claro sermone\npronuntiat.\nDauid, Simonides noster, Pindarus et Alcaeus,\nFlaccus quoque, Catullus et Serenus, Christum lyra personat\nI et in decacordo psalterio ab inferis excitat resurgentem. Salomon,\npacificus et amabilis domini, mores corrigit, naturam\ndocet, ecclesiam iungit et Christum sanctarumque nuptiarum\ndulce canit ἐπιϑαλάμιον.\nEsther in ecclesiae typo populum\nliberat de periculo et interfecto Aman, qui interpretatur iniquitas,\npartes conuiuii et diem celebrem mittit in posteros.\nParalipomenon liber, id est instrumenti ueteris ἐπιτομή, tantus\nac talis est, ut, absque illo si quis scientiam scripturarum\nsibi uoluerit adrogare, se ipsum inrideat. per singula quippe\nnomina iuncturasque uerborum et praetermissae in Regum\nlibris tanguntur historiae et innumerae explicantur euangelii\nquaestiones.\nEsdras et Neemias, adiutor uidelicet et consolator\na domino, in unum uolumen artantur: instaurant\n\n\n\n\n\n\ntemplum, muros extruunt ciuitatis; omnisque illa turba populi\nredeuntis in patriam et discriptio sacerdotum, Leuitarum, Israhelis,\nproselitorum ac per singulas familias murorum et turrium\nopera diuisa aliud in cortice praeferunt, aliud retinent in medulla.\nCernis me scripturarum amore raptum excessisse modum\nepistulae et tamen non inplesse, quod uolui. audiuimus tantum,\nquid nosse, quid cupere debeamus, ut et nos quoque\npossimus dicere: concupiuit anima mea desiderare\nin stificationes tuas in omni tempore. ceterum Socraticum\nillud inpletur in nobis: \\'hoc tantum scio, quod nescio\\'.\ntangam et nouum breuiter testamentum: Mattheus, Marcus,\nLucas, Iohannes, quadriga domini et uerum cherubin, quod\ninterpretatur \\'scientiae multitudo\\', per totum corpus oculati\nsunt, scintillae micant, discurrunt fulgora, pedes habent rectos\net in sublime tendentes, terga pennata et ubicumque uolitantia.\ntenent se mutuo sibique perplexi sunt et quasi rota in rota\nuoluuntur et pergunt, . quocumque eos flatus sancti spiritus\nduxerit.\nPaulus apostolus ad septem scribit ecclesias — ectaua\nenim ad Hebraeos a plerisque extra numerum ponitur —,\nTimotheum instruit ac Titum, Philemonem pro fugitiuo famulo\n\n\n\n\n\n\ndeprecatur. super quo tacere melius puto quam pauca dicere.\nActus apostolorum nudam quidem sonare uidentur historiatn\net nascentis ecclesiae infantiam texere, sed, si nouerimus\nscriptorem eorum Lucam esse medicum, cuius laus est in\neuangelio, animaduertimus pariter omnia uerba illius languentis\nanimae esse medicamina.\nIacobus, Petrus, Iohannes, ludas\nseptem epistulas ediderunt tam mysticas quam succinctas\net breues pariter et longas: breues in uerbis, longas in sententiis,\nut rarus non in earum lectione caecutiat.\nApocalypsis\nlohannis tot habet sacramenta, quot uerba. parum dixi et\npro merito uoluminis laus omnis inferior est; in uerbis singulis\nmultiplices latent intellegentiae.\nOro te, frater carissime, inter haec uiuere, ista meditari,\nnihil aliud nosse, nihil quaerere, nonne tibi uidetur iam hic\nin terris regni caelestis habitaculum? nolo offendaris in scripturis\nsanctis simplicitate et quasi uilitate uerborum, quae\nuel uitio interpretum uel de industria sic prolatae sunt, ut\nrusticam contionem facilius instruerent et in una eademque\nsententia aliter doctus, aliter audiret indoctus.\nnon sum tam\n\n\n\n\npetulans et hebes, ut haec me nosse pollicear et eorum\nfructus in terra capere, quorum radices in caelo fixae sunt;\nsed uelle fateor, sed eniti prae me fero: magistrum rennuens\ncomitem spondeo. petenti datur, pulsanti aperitur, quaerens\ninuenit. discamus in terris, quorum nobis scientia perseueret\nin caelo.\nObuiis te manibus excipiam et, ut inepte aliquid ac\nde Hermagorae tumiditate effutiam, quidquid quaesieris, tecum\nscire conabor. habes hic amantissimum tui fratrem Eusebium,\nqui litterarum tuarum mihi gratiam duplicauit referens honestatem\nmorum tuorum, contemptum saeculi, fidem amicitiae,\namorem Christi. nam prudentiam et eloquii uenustatem etiam\nabsque illo ipsa epistula praeferebat.\nfestina, quaeso te, et\nhaerentis in salo nauiculae funem magis praecide, quam solue.\nnemo renuntiaturus saeculo bene potest uendere, quae contempsit,\nut uenderet. quidquid in sumptus de tuo tuleris, pro lucro\nconputa. antiquum dictum est: auaro tam deest, quod habet,\nquam quodnonhabet-credenti totus mundus diuitiarum\nestinfidelis autem etiam obolo indiget.\nsic niuamus quasi\nnihil habentes et omnia possidentes. uictus atque uestitus\n\n\n\n\n\n\ndiuitiae Christianorum. si habes in potestate rem tuam, uende;\nsi non habes, proice. tollenti tunicam et pallium relinquendum\nest. scilicet, nisi tu semper recrastinans et diem de die\ntrahens caute et pedetemptim tuas possessiunculas uendideris,\nnon habet Christus, unde alat pauperes suos. totum deo\ndedit, qui se obtulit. apostoli tantum nauem et retia reliquerunt:\nuidua duo aera mittit in gazophylacium et praefertur\nCroesi diuitiis. facile contemnit omnia, qui se semper cogitat\nesse moriturum.\nObsecras litteris et suppliciter deprecaris, ut tibi rescribam,\nimmo scribam, quomodo uiuere debeas et uiduitatis\ncoronam inlaeso pudicitiae nomine conseruare. gaudet animus,\nexultant uiscera, gestit affectus hoc te cupere esse post uirum,\nquod sanctae memoriae mater tua Titiana multo fuit tempore\nsub marito, exauditae sunt preces et orationes eius. inpetrauit\nin unica filia, quod uiuens ipsa possederat.\nhabes praeterea\ngeneris tui grande priuilegium, quod exinde a Camillo uel\nnulla uel rara uestrae familiae scribitur secundos nosse concubitus,\nut non tam laudanda sis, si uidua perseueres, quam\nexecranda, si id Christiana non serues, quod per tanta saecula\ngentiles feminae custodierunt.\nTaceo de Paula et Eustochio, stirpis uestrae floribus,\nne per occasionem exhortationis tuae illas laudare uidear,\nBlesillamque praetereo, quae maritum suum, tuum secuta\ngermanum in breui uitae spatio tempora uirtutum multa conpleuit.\natque utinam praeconia feminarum imitarentur uiri et\nrugosa senectus redderet, quod sponte offert adulescentia!\nsciens et uidens in flammam mitto manum: adducentur supercilia,\nextendetur brachium iratusque Chremes tumido\ndesaeuiet ore.\nconsurgent proceres et aduersum epistulam\nmeam turba patricia detonabit me magum, me seductorem\nclamitans et in terras ultimas asportandum. addant, si uolunt,\net Samariten, ut domini mei titulum recognoscam. certe filiam\na parente non diuido nec dico illud de euangelio: sine\nmortui sepeliant mortuos suos. uiuit enim, qui credit\nin Christo, et, qui in illum credit, debet utique, quomodo\nille ambulauit, et ipse ambulare.\nFacessat inuidia, quam nomini Christiano maledicorum\nsemper genuinus infigit, ut, dum probra metuunt, ad uirtutes\nnon prouocent. exceptis epistulis ignoramus alterutrum, solaque\ncausa pietatis est, ubi carnis nulla notitia est. honora patrem\ntuum, sed, si te a uero patre non separat.\ntam diu scito\nsanguinis copulam, quam diu ille suum nouerit creatorem;\nalioquin Dauid tibi protinus canet: audi, filia, et uide et\ninclina aurem tuam et obliuiscere populum tuum\net domu-m patris tui; et concupiscet rex decorem\ntuum, quia ipse est dominus deus tuus, grande praemium\nparentis obliti: concupiscet rex decorem tuum.\nquia audisti, quia uidisti, quia inclinasti aurem tuam et populi\ntui domusque patris oblita es, idcirco concupiscet rex\ndecorem tuum et dicet tibi: tota pulchra es, proxima\nmea, et macula non est in te. quid pulchrius anima,\nquae dei filia nuncupatur et nullos extrinsecus quaerit ornatus?\ncredit in Christum et hac ambitione ditata pergit ad sponsum\neundem habens dominum, quem et uirum.\nQuid angustiarum habeant nuptiae, didicisti in ipsis\nnuptiis et quasi coturnicum carnibus usque ad nausiam\n\n\n\n\n\n\nsaturata es. amarissimam choleram tuae sensere fauces, egessisti\nacescentes et morbidos cibos, releuasti aestuantem stomachum:\nquid uis rursus ingerere, quod tibi noxium fuit? canis reuertens\nad uomitum et sus ad uolutabrum luti. bruta\nquoque animalia. et uagae aues in easdem pedicas retiaque\nnon incidunt.\nan uereris, ne proles Furiana deficiat et ex te\nparens tuus non habeat pusionem, qui reptet in pectore et\nceruices eius stercore linat? quippini? omnes habent filios,\nquae habuere matrimonia, et, quibus nati sunt liberi, suo\ngeneri responderunt! exhibuit Ciceronis filius patrem in eloquentia?\nCornelia uestra, pudicitiae simul et fecunditatis\nexemplar, Graecos suos se genuisse laetata est?\nridiculum\nsperare pro certo, quod multos et non habere uideas et, cum\nhabuerint, perdidisse. cui dimittis tantas diuitias? Christo, qui\nmori non potest. quem habebis heredem? ipsum, quem et\ndominum. contristabitur pater, sed laetabitur Christus; lugebit\nfamilia, sed angeli gratulabuntur. faciat pater, quod uult, de\n\n\n\n\n\n\nsubstantia sua: non es eius, cui nata es, sed cui renata et qui\nte grandi pretio redemit, sanguine suo.\nCaue nutrices et gerulas et istius modi uinosa animalia,\nquae de corio tuo saturare uentrem suum cupiunt. non\nsuadent, quod tibi, sed, quod sibi prosit, et saepe illud\nobganniunt:\nsolane perpetua maerens carpere iuuenta\nnec dulces natos Ueneris nec praemia noris?\nubi pudicitia et sanctitas, ibi frugalitas est; ubi frugalitas,\nibi damna seruorum. quidquid non tulerint, sibi ablatum putant\nnec considerant, de quanto, sed quantum accipiant. ubicumque\nuiderint Christianum, statim illud e triuio: 6 rpaixs, o ἐπιϑέτης.\nhi rumores turpissimos serunt et, quod ab ipsis egressum est,\nab aliis audisse se simulant, idem auctores et exaggeratores.\nexin fama de mendacio, quae, cum ad matronas peruenerit et\nearum linguis fuerit uentilata, prouincias penetrat.\nuideas\nplerasque rabido ore saeuire et tincta facie, uiperinis orbibus,\ndentibus pumicatis carpere Christianos. hic aliqua,\n\n\n\n\n\n\ncni circa humeros hyacinthina laena est,\nrancidulum quiddam balba de nare locuta\nperstrepit ac tenero supplantat uerba palato.\nomnis consonat chorus et latrant uniuersa subsellia.\niunguntur\nnostri ordinis, qui et roduntur et rodunt aduersum\nnos loquaces, pro se muti; quasi et ipsi aliud sint quam\nmonachi et non, quidquid in monachos dicitur, redundet in\nclericos, qui patres sunt monachorum. detrimentum pecoris\npastoris ignominia est, sicut e regione illius monachi uita\nlaudatur, qui uenerationi habet sacerdotes Christi et non detrahit\ngradui, per quem factus est Christianus.\nHaec locutus sum, in Christo filia, non dubitans de proposito\ntuo — numquam enim exhortatorias litteras postulares,\nsi ambigeres. de bono monogamiae —, sed ut nequitiam seruulorum,\nqui te uenalem portant, et insidias adfinium ac pium\nparentis errorem intellegeres, cui, ut amorem in te tribuam,\namoris scientiam non concedo dicens aliquid cum apostolo:\nconfiteor, zelum dei habent, sed non secundum\nscientiam.\nimitare potius — crebro enim id ipsum repetamsanctam\nmatrem tuam, cuius ego quotiens recordor, uenit in\n\n\n\n\n\n\nmentem ardor eius in Christum, pallor ex ieiuniis, elemosyna\nin pauperes, obsequium in seruos dei, humilitas et cordis\net.\nuestium atque in cunctis sermo moderatus. pater tuus,\nquem ego honoris causa nomino — non quia consularis et patricius,\nsed quia Christianus est —, inpleat nomen suum et laetetur\nfiliam Christo se genuisse, non saeculo; quin potius doleat,\nquod et uirginitatem frustra amiseris et fructus perdideris\nnuptiarum. ubi est maritus, quem tibi dedit? etiamsi amabilis,\netiamsi bonus fuisset, mors finisset omnia et copulam\ncarnis soluisset interitus.\narripe, quaeso, occasionem et fac de\nnecessitate uirtutem. non quaeruntur in Christianis initia, sed\nfinis: Paulus male coepit, sed bene finiuit; Iudae laudantur\nexordia, sed finis proditione damnatur. lege Ezechiel: iustitia\niusti non liberabit eum, in quacumque die peccauerit,\net inpietas jnpii non nocebit ei, in quacumque\ndie conuersus fuerit ab inpietate sua.\nista est\nscala Iacob, per quam angeli conscendunt atque descendunt,\ncui dominus innititur lassis porrigens manum et fessos ascendentium\ngressus sui contemplatione sustentans. sed, sicut\nnon uult mortem peccatoris, tantum ut reuertatur et uiuat,\nita tepidos odit et cito ei nausiam faciunt. cui plus dimittitur,.\nplus diligit.\nMeretrix illa in euangelio baptizata lacrimis suis et crine,\nquo multos ante deceperat, pedes domini tergente seruata est.\nnon habuit crispantes mitras nec stridentes calceolos. nec\norbes stibio fuliginatos, quanto foedior, tanto pulchrior. quid\nfacit in facie Christianae purpurissus et cerussa? quorum\nalterum ruborem genarum labiorumque mentitur, alterum\ncandorem oris et colli: ignes iuuenum, fomenta libidinum,\ninpudicae mentis indicia.\nquomodo flere potest pro peccatis\nsuis, quae lacrimis cutem nudat et sulcos ducit in facie?\nornatus iste non domini est, uelamen istud antichristi est.\nqua fiducia erigit ad caelum uultus, quos conditor non agnoscat?\nfrustra obtenditur adulescentia et aetas puellaris adseritur;\nuidua, quae marito placere desiuit et iuxta apostolum uere\nuiaua est, ninu naoet necessarium nisi perseuerantiam.\nmeminit\npristinae uoluptatis, scit, quid amiserit, quo delectata sit:\nardentes diaboli sagittae ieiuniorum et uigiliarum frigore\nrestinguendae sunt. aut loquendum nobis est, ut uestiti sumus,\naut uestiendum, ut loquimur. quid aliud pollicemur et aliud\nostendimus? lingua personat castitatem et totum corpus praefert\ninpudicitiam.\nHoc quantum ad habitum pertinet et ornatum. ceterum\nuidua, quae in deliciis est, — non est meum, sed apostoli uiuens\nmortua est. quid sibi uult hoc, quod ait: uiuens\nmortua est? uiuere quidem uidetur ignorantibus et non\n\n\n\n\n\n\nesse peccato mortua, sed Christo, quem secreta non fallunt,\nmortua est.\nanima enim, quae peccauerit, ipsa morie- f\ntur. quorundam hominum peccata manifesta sunt\npraecedentia ad iudicium, quosdam autem et subsequuntur.\nsimiliter et facta bona manifesta sunt\net, quae aliter se habent, abscondi non possunt.\nquod dicit, istius modi est: quidam tam libere et palam peccant,\nut, postquam eos uideris, statim intellegas peccatores; alios\nautem, qui callide occultant uitia sua, ex sequenti conuersatione\ncognoscimus.\nsimiliter et bona apud alios in propatulo\nsunt, in aliis longo usu discimus. quid ergo necesse est nos\niactare pudicitiam, quae sine comitibus et adpendiculis suis,\ncontinentia et parcitate, fidem sui facere non potest? apostolus\nmacerat corpus suum et animae subicit imperio, ne, quod\naliis praecipit, ipse non seruet: et adulescentula feruente cibis\ncorpore de castitate secura est?\nNeque uero haec dicens condemno cibos, quos deus creauit\nad utendum cum gratiarum actione, sed iuuenibus\net puellis incentiua esse adsero uoluptatum. non Aetnaei ignes,\nnon Uulcania tellus, non Ueseuus et Olympus tantis ardoribus\n\n\n\n\n\n\naestuant, ut iuueniles medullae uino plenae, dapibus inflammatae.\nauaritia calcatur a plerisque et cum marsuppio deponitur;\nmaledicam linguam indictum emendat silentium; cultus\ncorporis et habitus uestium unius horae spatio commutatur;\nomnia alia peccata extrinsecus sunt et, quod a foris est, facile\nabicitur: sola libido insita a deo ob liberorum creationem, si\nfines suos egressa fuerit, redundat in uitium et quadam lege\nnaturae in coitum gestit erumpere.\ngrandis ergo uirtutis est\net sollicitae diligentiae superare, quod natus sis in carne,\nnon carnaliter uiuere, tecum pugnare cottidie et inclusum\nhostem Argi, ut fabulae ferunt, centum oculis obseruare. hoc\nest, quod apostolus uerbis aliis loquebatur: omne peccatum,\nquod fecerit homo, extra corpus est; qui autem\nfornicatur, in corpus suum peccat.\naiunt medici\net qui de humanorum corporum scripsere naturis praecipueque\nGalenus in libris, quorum titulus est irepi ὑγεινω̃ν, puerorum\net iuuenum ac perfectae aetatis uirorum mulierumque corpora\ninsito calore feruere et noxios esse his aetatibus cibos, qui\ncalorem augeant, sanitatique conducere frigida quaeque in esu\n\n\n\n\n\n\net potu sumere, sicut e contrario senibus, qui pituita laborent\net frigore, calidos cibos et uetera uina prode esse.\nunde et\nsaluator: adtendite, inquit, uobis, ne forte adgrauentur\ncorda uostra in crapula et ebrietate et curis huius\nuitae. et apostolus: uino, in quo est luxuria. nec\nmirum hoc figulum sensisse de uasculo, quod ipse fabricatus\nest, cum etiam comicus, cuius finis est humanos mores\nnosse atque describere; dixerit: sine Cerere et Libero\nfriget Uenus.\nPrimum igitur, si tamen stomachi firmitas patitur,\ndonec puellares annos transeas, aquam in potum sume, quae\nnatura frigidissima est, aut, si hoc inbecillitas prohibet, audi\ncum Timotheo: uino modico utere propter stomachum\net frequentes tuas infirmitates.\ndeinde in ipsis cibis\ncalida quaeque deuita; non solum de carnibus loquor, super\nquibus uas electionis profert sententiam: bonum est uinum\nnon bibere et carnem non manducare, sed etiam in\nipsis leguminibus inflantia quaeque et grauia declinanda sunt —\nnihilque ita scias conducere Christianis adulescentibus ut esum\nholerum, unde et in alio loco: qui infirmus est, ait,\n\n\n\n\n\n\nholera manducet — ardorque corporum frigidioribus epulis\ntemperandus est.\nsi autem tres pueri et Daniel leguminibus\nuescebantur, pueri erant necdum ad sartaginem uenerant, in\nqua rex Babylonius senes iudices frixit. nobis non corporum\ncultus, qui in illis — excepto priuilegio gratiae dei — ex huiusce\nmodi cibis enituerat, sed animae uigor quaeritur, quae carnis\ninfirmitate fit fortior.\ninde est, quod nonnulli uitam pudicam\nadpetentium in medio itinere corruunt, dum solam abstinentiam\ncarnium putant et leguminibus onerant stomachum, quae\nmoderate parceque sumpta innoxia sunt. et ut, quod sentio,\nloquar, nihil sic inflammat corpora et titillat membra genitalia\nnisi indigestus cibus ructusque conuulsus.\nmalo apud te, filia,\nuerecundia parumper quam causa periclitari. quidquid seminarium\nuoluptatum est, uenenum puta. parcus cibus et sempèr\nuenter esuriens triduanis ieiuniis praeferatur et multo melius\nest cottidie parum quam raro satis sumere. pluuia illa optima\nest, quae sensim descendit in terras; subitus et nimius imber\npraeceps arua subuertit.\nQuando comedis, cogita, quod statim tibi orandum,\nilico legendum sit. de scripturis sanctis habeto fixum uersuum\nnumerum; istud pensum domino tuo redde nec ante quieti\nmembra concedas, quam calathum pectoris tui hoc subtegmine\ninpleueris. post scripturas sanctas doctorum hominum tractatus\nlege, eorum dumtaxat, quorum fides nota est. non necesse\nhabes aurum in luto quaerere: multis margaritis unam redime\nmargaritam. sta iuxta Hieremiam in uiis pluribus, ut ad illam\nuiam, quae ad patrem ducit, peruenias.\namorem monilium\natque gemmarum sericarumque uestium transfer ad scientiam\nscripturarum. ingredere terram repromissionis lacte et melle\nmanantem, comede similam et oleum, uestire cum Ioseph\nuariis indumentis, perforentur aures tuae cum Hierusalem\nsermone dei, ut pretiosa ex illis nouarum. segetum grana\ndependeant. habes sanctum Exsuperium probatae aetatis et fidei,\nqui te monitis suis frequenter instituat.\nFac tibi amicos de iniquo mammona, qui te recipiant\nin aeterna tabernacula. illis tribue diuitias tuas, qui non\nPhasides aues, sed cibarium panem coemant, qui famem expellant,\nnon qui augeant luxuriam. intellege super egenum et\npauperem.\nomni petenti te da, sed maxime domesticis fidei:\nnudum uesti, esurientem ciba, aegrotantem uisita.\n\n\n\n\n\n\nquotienscumque manum extendis, Christum cogita. caue, ne mendicante\ndomino tuo alienas diuitias augeas.\nIuuenum fuge consortia. comatulos, comptos atque\nlasciuos domus tuae tecta non uideant. cantor pellatur ut\nnoxius; fidicinas et psaltrias et istius modi chorum diaboli\nquasi mortifera sirenarum carmina proturba ex aedibus tuis.\nnoli ad publicum subinde procedere et spadonum exercitu\npraeeunte uiduarum circumferri libertate. pessimae consuetudinis\nest, cum fragilis sexus et inbecilla aetas suo arbitrio\nabutitur et putat licere, quod libet.\nomnia quidem licent,\nsed non omnia expediunt. nec procurator calamistratus\nnec formosus conlactaneus nec candidulus et rubicundus\nadsecula adhaereant lateri tuo: interdum animus dominarum\nex ancillarum habitu iudicatur. sanctarum uirginum et uiduarum\nsocietatem adpete et, si sermocinandi cum uiris incumbit\nnecessitas, arbitros ne deuites tantaque confabulandi fiducia\nsit, ut intrante alio nec paueas nec erubescas. speculum mentis\nest facies et taciti oculi cordis fatentur arcana.\nuidimus\nnuper ignominiosum per totum orientem uolitasse: et aetas\n\n\n\n\n\n\net cultus et habitus et incessus, indiscreta societas, exquisitae\nepulae, regius apparatus Neronis et Sardanapalli nuptias\nloquebantur. aliorum uulnus nostra sit cautio; pestilente\nflagellato stultus sapientior erit. sanctus amor inpatientiam\nnon habet; falsus rumor cito opprimitur et uita posterior\niudicat de priori.\nfieri quidem non potest, ut absque\nmorsu hominum uitae huius curricula quis pertranseat, malorumque\nsolacium est bonos carpere, dum peccantium multitudine\nputant culpam minui peccatorum; sed tamen cito ignis\nstipulae conquiescit et exundans flamma deficientibus nutrimentis\npaulatim emoritur, si anno praeterito fama mentita\nest aut, si certe uerum dixit, cesset uitium, cessabit et rumor.\nhaec dico, non quo de te sinistrum quid metuam, sed quo\npietatis affectu etiam, quae tuta sunt, pertimescam. o si uideres\nsororem tuam et -illud sacri oris eloquium coram audire\ncontingeret, cerneres in paruo corpusculo ingentes animos,\naudires totam ueteris et noui testamenti supellectilem ex\nillius corde feruere. ieiunia pro ludo habet, orationem pro\ndeliciis. tenet tympanum in exemplum Mariae et Pharaone\nsubmerso uirginum choro praecinit: cantemus domino;\ngloriose enim magnificatus est, equum et ascensorem\ndeiecit in mare.\nhas docet psaltrias Christo, has\nfidicinas erudit saluatori. sic dies, sic nox ducitur et oleo ad\n\n\n\n\n\n\nlampadas praeparato sponsi expectatur aduentus. imitare ergo\net tu consanguineam tuam: habeat Roma, quod angustior urbe\nRomana possidet Bethleem.\nHabes opes, facile tibi est indigentibus uictus subsidia\nministrare. quod luxuriae parabatur, uirtus insumat; nulla\nnuptias contemptura timeat egestatem. redime uirgines, quas\nin cubiculum saluatoris inducas, suscipe uiduas, quas inter\nuirginum lilia et martyrum rosas quasi quasdam uiolas\nmisceas; pro corona spinea, in qua mundi Christus delicta\nportauit, talia serta conpone.\nlaetetur et adiuuet uir nobilissimus,\npater tuus; discat a filia, quod didicerat ab uxore.\niam incanuit caput, tremunt genua, dentes cadunt et frontem\nobscenam rugis arat, uicina est mors in foribus,\ndesignatur rogus prope: uelimus nolimus, senes sumus. paret\nsibi uiaticum, quod longo itinere necessarium est. secum\nportet, quod inuitus dimissurus est, immo praemittat in caelum,\nquod, ni cauerit, terra sumptura est.\nSolent adulescentulae uiduae, quarum nonnullae abierunt\nretro satanan, cum luxuriatae fuerint in Christo, subantesdicere:\n\\'patrimoniolum meum cottidie perit, maiorum hereditas\ndissipatur, seruus contumeliose locutus est, imperium ancilla\n\n\n\n\n\n\n\n\n\n\nneglexit. quis procedet ad publicum? quis respondebit pro\nagrorum tributis? paruulos meos quis erudiet? uernulas quis\neducabit?\\' et hanc — pro nefas!\nâ€” causam opponunt matrimonii,\nquae uel sola debuit nuptias inpedire. superducit mater filiis\nnon uitricum, sed hostem, non parentem, sed tyrannum. inflammata\nlibidine obliuiscitur uteri sui et inter paruulos suas\nmiserias nescientes lugens dudum noua nupta conponitur.\nquid obtendis patrimonium, quid superbiam seruulorum?\nconfitere turpitudinem.. nulla idcirco ducit maritum, \\'ut cum\nmaritcnon dormiat. aut si certe libido non stimulat, quae\ntanta insania est in morem scortorum prostituere castitatem,\nut augeantur diuitiae et propter rem uilem atque perituram\npudicitia, quae et pretiosa et aeterna est, polluatur?\nsi habes\nliberos, nuptias quid requiris? si non-habes, quare expertam\nnon metuis sterilitatem et rem incertam certo praefers pudori?\nscribuntur tibi nunc sponsales tabulae, ut post paululum\ntestamentum facere conpellaris. simulabitur mariti infirmitas\net, quod te morituram facere uolet, ipse uicturus faciet. aut\nsi euenerit, ut et de secundo marito habeas filios, domestica\npugna, intestinum proelium. non licebit tibi amare liberos\nnec aequis aspicere oculis, quos genuisti. clam porriges cibos,\ninuidebit mortuo et, nisi oderis filios, adhuc eorum amare\nuideberis patrem.\nquodsi de priori uxore habens sobolem te\ndomum introduxerit, etiamsi clementissima fueris, omnes\ncomoediae et mimographi et communes rhetorum loci in\n\n\n\n\nnouercam saeuissimam declamabunt. si priuignus languerit et\ncondoluerit caput, infamaberis ut uenefica. si non dederis\ncibos, crudelis, si dederis, malefica diceris. oro te, quid\nhabent tantum boni secundae nuptiae, ut haec mala ualeant\nconpensare?,\nUolumus scire, quales esse debeant uiduae? legamus\neuangelium secundum Lucam: et erat, inquit, Anna prophetissa,\nfilia Phanuel de tribu Aser. Anna interpretatur\n(gratia\\\\ Phanuel in lingua nostra resonat \\'uultum dei\\',\nAser uel in \\'beatitudinem\\' uel in \\'diuitias\\' uertitur. quia ergo\nab adulescentia usque ad octoginta quattuor annos uiduitatis\nonus sustinuerat et non recedebat de templo dei diebus ac\nnoctibus insistens ieiuniis et obsecrationibus, idcirco meruit\ngratiam spiritalem et nuncupatur filia uultus dei et atauis\nbeatitudine diuitiisque censetur.\nrecordemur uiduae Sareptenae,\nquae et suae et filiorum saluti Heliae praetulit famem et\nipsa nocte moritura cum filio superstitem hospitem relinquebat\nmalens uitam perdere quam elemosynam et in pugillo farris\nseminarium sibi messis dominicae praeparauit. farina seritur\net olei capsaces nascitur. in Iudaea frumenti penuria — granum\nenim tritici ibi mortuum fuerat — et in gentium uiduae\nolei fluenta manabant.\nlegimus Iudith — si cui tamen placet\nuolumen recipere — uiduam confectam ieiuniis et habitu lugubri\nsordidatam, quae non lugebat mortuum uirum, sed squalore\n\n\n\n\n\n\n\n\ncorporis sponsi quaerebat aduentum. uideo armatam gladio\nmanum, cruentam dexteram, recognosco caput Holofernae de\nmediis hostibus reportatum. uincit uiros femina et castitas\ntruncat libidinem habituque repente mutato ad uictrices sordes\nredit omnibus saeculi cultibus mundiores.\nQuidam inperite et Debboram inter uiduas numerant\nducemque Barac arbitrantur Debborae filium, cum aliud\nscriptura commemoret. nobis ad hoc nominabitur, quod prophetissa\nfuerit et in ordine iudicum supputetur. et quia dicere\npoterat: quam dulcia gutturi meo eloquia tua, super\nmei et fauum ori meo, apis nomen accepit scripturarum \\'\nfloribus pasta, spiritus sancti odore perfusa et dulces ambrosiae\nsucos prophetali ore conponens.\nJNoomin, quae nobiscum sonat\nπαραϰϰλημένη, quam interpretari possumus \\'consolatam1, marito\net liberis peregre mortuis pudicitiam reportauit in patriam et\nhoc sustentata uiatico nurum Moabitidem tenuit, ut illud\nEsaiae uaticinium conpleretur: emitte agnum, domine,\ndominatorem terrae, de petra deserti.\nuenio ad uiduam\nde euangelio, uiduam pauperculam, omni Israhelitico populo\nditiorem, quae accipiens granum sinapis et mittens fermentum\nin farinae satis tribus patris et filii confessionem spiritus\nsancti gratia temperauit et duo minuta misit in gazophylacium\nquidquid habere poterat in substantia sua umuersasque diuitias\n\n\n\n\n\n\nin utroque fidei suae obtulit-testamento. haec sunt duo seraphin\nter glorificantia trinitatem et in thesauro ecclesiae condita,\nunde et forcipe utriusque instrumenti ardens carbo conprehensus\npurgat labia peccatoris.\nQuid uetera repetam et uirtutes feminarum de libris\nproferam, cum possis multas tibi ante oculos\\' proponere in\nurbe, qua uiuis, quarum imitari exemplum debeas? et ne\nuidear adulatione per singulas currere, sufficit tibi sancta\nMarcella, quae respondens generi suo aliquid nobis de euangelio\nretulit.\nAnna septem annis a uirginitate sua uixerat\ncum marito, ista septem mensibus; illa Christi expectabat\naduentum, ista tenet, quem illa susceperat; illa uagientem\ncanebat, ista praedicat triumphantem; illa loquebatur de eo\nomnibus, qui expectabant redemptionem Hierusalem, haec cum\nredemptis gentibus clamitat: frater non redimit, redimet\nhomo? et de alio psalmo: homo natus est in ea et ipse\nfundauit eam altissimus.\nscio me ante hoc terme biennum\nedidisse libros contra Iouinianum, quibus uenientes e\ncontrario quaestiones, ubi apostolus concedit secunda matrimonia,\nscripturarum auctoritate contriui. et non necesse est\neadem ex integro scribere, cum possis inde, quae scripta\nsunt, mutuari. hoc tantum, ne modum egrediar epistulae,\nadmonitam uolo: cogita te cottidie esse morituram, et numquam\nde secundis nuptiis cogitabis.\nBreuis epistula longas explanare non ualet quaestiones\net in artum multa concludens stringere uerbis, quod sensibus\ndilatatum est. interrogas, quid significet illud in euangelio\niuxta Mattheum: nolite solliciti esse de crastino;\nsufficit diei malitia sua.\ncrastinum in scripturis sanctis\nfuturum tempus significat, sicut Iacob in Genesi loquitur:\nexaudiet me cras iustitia mea et, ubi altare extruitur\na duabus tribubus Ruben et Gad et dimidia tribu Manasse\net a cuncto Israhele ad eas legatio mittitur, cum Finees\npontifici respondent idcirco se altare fecisse, ne cras filiis\nsuis colendi deum possessio denegetur. et multa istius modi\nin ueteri repperies instrumento.\nqui ergo de futuris nos\n\n\n\n\n\n\n\n\n\n\n\n\n\n\n\n\n\n\n\n\ncogitare prohibuit, concessit de praesentibus propter humanae\nuitae fragilitatem. quod autem dicit: sufficit diei malitia\nsua, hoc modo intellege: sufficit nobis de praesentibus huius\nsaeculi angustiis cogitare; quid necesse est sensum ad incerta\net futura extendere, quae aut consequi non possumus aut\nforsitan cito inuenta perdamus? xayia enim, quam Latinus\nuertit in \\'malitiam\\', apud Graecos duo significat, et malitiam\net adflictionem, quam ϰάϰωσιν Graeci dicunt et hic magis\npro malitia transferri debuit.\nquod si contentiose t quis ducitur\nnolens ϰαϰίαν adflictionem sonare et angustias, sed malitiam,\nillo sensu explanandum est, quo mundus in maligno, hoc est\nin malo, positus sit — et in dominica oratione dicimus: Ii be rat\nnosamalo — et sufficiat nobis contra malitiam huius saeculi\npraesens habere certamen.\nIn secundo proposuisti loco de beati apostoli Pauliprima\nad Corinthios epistula, in qua loquitur: omne peccatum,\nquod fecerit homo, extra corpus est; qui\nautem fornicatur, in corpus suum peccat. legamus\nergo paululum superius et sic ad haec uerba ueniamus, ne\nde extremis partibus et, ut ita dicam, cauda capituli totam\n\n\n\n\n\n\nsententiam nosse cupiamus.\ncorpus, inquit, non fornicationi,\nsed domino, et dominus corpori. deus autem,\nqui dominum suscitauit, et nos cum illo suscitauit\nper uirtutem suam. nescitis, quia corpora uestra\nmembra Christi sunt? tollens ergo membra Christi\nfaciam membra meretricis? absit. an nescitis, quia,\nqui coniungitsemeretrici, unumcorpusest? erunt,\ninquit, duoincarneuna. quiautemiungitsedomino,\nunus spiritus est. fugite fornicationem. omne peccatum,\nquod fecerit homo, extra corpus est. qui\nautem fornicatur, in corpus suum peccat et reliqua.\nsanctus apostolus contra luxuriam disputans et in superioribus\ndicens: escae uentri et uenter escis; deus autem\net hunc et illa destruet consequenter uenit ad fornicationem.\netenim luxuria mater libidinis est uentremque distentum\ncibo et uini potionibus inrigatum uoluptas genitalium sequitur\natque, ut ita dictum sit, pro membrorum ordine ordo uitiorum\nmutandus est.\nomne itaque peccatum, uerbi gratia furtum,\nhomicidium, rapina, periurium et cetera his similia post factum\npaenitudinem habent et, licet inuitet lucrum, tamen\nmordet conscientia; uoluptas sola ac libido etiam in ipso\ntempore paenitendi praeteritos stimulos patitur et titillationem\n\n\n\n\n\n\ncarnis et incentiua peccati, ut per haec, quae corrigi cupimus\ncogitantes, rursum sit materia delinquendi.\naliter: cetera peccata\nforinsecus sunt — quidquid enim egerimus, in alios agimus —;\nfornicatio non solum conscientiam fornicantis, sed ipsum\nmaculat corpus, ac secundum sententiam domini, in qua ait:\npropter hoc relinquet homo patrem et matrem et\nadhaerebit uxori suae et erunt una caro, etiam ipse\ncum meretrice unum- corpus efficitur et peccat in corpus\nsuum, dum templum Christi facit corpus- esse meretricis.\ndicamus et aliter, ne ullam Graecorum sententiam praeterire\nuideamur: aliud est peccare per corpus, aliud in corpore.\nfurtum, homicidium et cetera absque fornicatione peccata\nper manus administramus extrinsecus; fornicatio sola in corpore\nnostro exercetur a nobis, non per corpus in alios, et \\'per\\'\npraepositio ministerium habet, (in) autem in se passionem.\nsunt et, qui ita disserant, quod secundum sanctam scripturam\nuxor uiri corpus sit et, quicumque fuerit fornicatus, peccet\nin corpus suum, hoc est in uxorem, dum eam sua fornicatione\nconmaculat et facit etiam non peccantem sui conmixtione\npeccare.\n(5). Tertia, id est extrema, propositio fuit de eadem apostoli\nepistula, ubi de resurrectione disputans uenit ad eum\nlocum, ubi scriptum est: oportet enim eum regnare,\ndonec ponat omnes inimicos eius sub pedibus suis.\nnouissimelnimica destruetur mors. cum autem dixerit,\nquia omnia subiecta sunt ei, haud dubium,\nquin praeter eum, qui subiecit ei omnia. cum\nuero subiecta fuerint ei omnia, tunc ipse filius\nsubicietur ei, qui sibi subiecit omnia, at sit\ndeus omnia in omnibus.\net miror te hoc a me quaerere\nuoluisse, cum sanctus Hilarius, Pictauensis episcopus, undecimum\nlibrum contra Arrianos hac quaestione et solutione\nconpleuerit. tamen saltim pauca dicamus. omne in hoc scandalum\nest, quare filius patri dicatur esse subiectus. quid est\nturpius siue inferius: patri subici — quod saepe pietatis est et\nin psalmo scriptum: nonne deo subiecta erit anima\nmea? — an crucifigi et maledictum crucis fieri? maledictus\nenim omnis, qui pendet in ligno.\nqui ergo pro nobis\nmaledictum factus est, ut nos de maledictione liberaret, miraris,\nsi pro nobis subiectus sit, ut nos patri faciat esse subiectos\ndicens in euangelio: nemo uadit ad patrem nisi per me\n\n\n\n\n\n\net: cum exaltatus fuero, omnia traham ad me? Christus\nin his, qui fideles sunt, subiectus est patri, quia omnes\ncredentes, immo omne hominum genus, corporis ipsius membra\nreputantur. in his autem, qui increduli sunt, id est Iudaeis,\nethnicis, hereticis, insubiectus dicitur, quia pars membrorum\neius non est subiecta fidei.\nin fine autem mundi, cum omnia\nmembra regnantem uiderint Christum, id est corpus suum,\netiam ipsa subicientur Christo, id est corpori suo, ut omne\nChristi corpus subiciatur deo et patri et sit deus omnia. in\nomnibus. non ait: \\'ut sit pater omnia in omnibus\\', sed: cut\ndeus\\', quod proprium nomen est trinitatis et tam ad patrem\nquam ad filium et spiritum sanctum referri potest, ut humanitas\nsubiciatur diuinitati. humanitatem in hoc loco dicimus non\nmansuetudinem et clementiam, quam Graeci ϕιλανϑρωπίαν\nuocant, sed omne hominum genus.\nporro, quod ait: ut sit\ndeus omnia in omnibus, hoc sensu accipiendum est:\ndominus atque saluator nunc omnia non est in omnibus, sed\npars in singulis — uerbi gratia in Salomone sapientia, in Dauid\nbonitas, in-Iob patientia, in Danihelo cognitio futurorum, in\nPetro fides, in Finees et Paulo zelus, in Iohanne uirginitas,\nin ceteris cetera —, cum autem omnium rerum finis advenerit,\ntunc omnia in omnibus erit, ut singuli sanctorum omnes uirtutes\nhabeant et sit Christus totus in cunctis.\n(3). Repperi iunctam epistulae et commentariolo tuo\nbreuem chartulam, in qua haec indita ferebantur: \\'quaerendum\nab eo — id est a me —, utrum mulier relicto uiro adultero\net sodomita et alio per uim accepto possit absque paenitentia\ncommunicare ecclesiae uiuente adhuc eo, quem prius reliquerat.\\'\nquod legens illius uersiculi recordatus sum: ad excusandas\nexcusationes in peccatis.\nomnes enim homines uitiis\nnostris fauemus et, quod propria facimus uoluntate, ad naturae\nreferimus necessitatem. quomodo si dicat adulescens: \\'uim\npatior corporis mei, ad libidinem ardor inpellit, ipsa organa\nmembrorum genitalium et conpositio corporis femineos quaerit\namplexus\\'; et rursus homicida: \\'in egestate\\', inquit, \\'eram,\nindigebam cibo, tegumen corporis non habebam; ideo alienum\nsanguinem fudi, ne ipse fame et frigore morerer\\'.\nresponde\nitaque sorori, quae a nobis super statu sui quaerit, non\nnostra, sed apostolica sententia: an ignoratis, fratres,\n-scientibus legem loquor — quoniam lex dominatur\nhomini, quanto tempore uiuit? mulier enim, quae\nsub uiro est, uiuente uiro adstricta est legi. quodsi\nmortuus fuerit uir eius, liberata est a lege uiri.\nergo uiuente uiro adultera erit, si duxerit alium\nuirum, et in alio loco: mulier alligata est, quanto\n\n\n\n\n\n\ntempore uiuit uir eius. si autem dormierit uir,\nliberata est: cui uult, nubat, tantum in domino.\nomnes igitur causationes apostolus amputans apertissime\ndefiniuit uiuente uiro adulteram esse mulierem, quae alteri\nnupserit. nolo mihi -proferas raptorem et uiolentiam, matris\npersuasionem, patris auctoritatem, propinquorum cateruas, seruorum\ninsidias atque contemptum, damna rei familiaris:\nquamdiu uiuit uir, licet adulter sit, licet sodomita, licet flagitiis\nomnibus coopertus et ab uxore propter haec scelera\nderelictus, maritus eius reputatur, cui alterum uirum accipere\nnon licet. nec hoc apostolus propria auctoritate decernit, sed\nChristo in se loquente Christi uerba, qui ait in euangelio:\nqui dimittit uxorem suam excepta causa fornicationis,\nfacit eam moechari; et qui dimissam acceperit,\nadulter est.\nanimaduerte, quid dicat: qui dimissam\nacceperit, adulter est; siue ipsa dimiserit uirum\nsiue a uiro dimissa sit, adulter est, qui eam acceperit. unde\net apostoli grauem coniugii sarcinam intellegentes: si ita\nest, inquiunt, non expedit homini uxorem accipere.\nad quos dominus: qui potest, inquit, capere, capiat,\nstatimque sub exemplo trium eunuchorum uirginitatis infert\nbeatitudinem, quae nulla carnis lege retinetur.\n(4). Neque satis animaduertere potui, quid sit, quod dicere\nuoluit: alio uiro per uim accepto\\'. quid est hoc: cper uim\naccepto\\'? congregata uidelicet multitudine nolentem rapuit:\net quare postea non raptorem rapta dimisit? legat libros\nMoysi et inueniet desponsatam uiro, si in ciuitate fuerit\noppressa et non clamauerit, puniri quasi adulteram, si autem\nin agro, innoxiam esse ab scelere.\nergo ista soror, quae, ut\ndicit, uim passa est, ut alteri iungeretur, si uult Christi corpus\naccipere et non adulteram se putari, agat paenitentiam,\nita dumtaxat, ut secundo uiro, qui non appellatur uir, sed\nadulter, a tempore paenitentiae non copuletur. quod si ei\ndurum uidetur et non potest derelinquere nec praeferre\ndominum uoluptati, audiat apostolum conclamantem: non\npotestis calicem domini bibere et calicem daemoniorum;\nnon potestis mensae domini communicare\net mensae daemoniorum, et in alio loco: quae communicatio\nluci ac tenebris? qui consensus Christo\n\n\n\n\n\n\nac Belial?\nrem nouam loquar, immo non nouam, sed ueterem,\nquae ueteris testamenti auctoritate firmatur. si reliquerit\nsecundum uirum et reconciliari priori uoluerit, non potest.\nscriptum est enim in Deuteronomio: si acceperit homo\nuxorem et habuerit eam et non inuenerit gratiam\nin conspectu eius propter aliquam foeditatem,\nscribet libellum repudii et dabit in manus eius\net dimittet eam de domo sua.\ncumque egressa\nalterum maritum duxerit et ille quoque oderit\neam dederitque libellum repudii et dimiserit de\ndomo sua uel certe mortuus fuerit, non potest\nmaritus recipere eam uxorem, quia polluta est et\nabominabilis facta est coram domino; ne peccare\nfacias terram tuam, quam dominus deus tuus tibi\ntradidit possidendam.\nunde obsecro te, ut consoleris\neam, immo prouoces ad salutem. putndae carnes ferro indigent\net cauterio; nec est medicinae culpa, sed uulnelis, cum crudelitate\nclementi non parcit medicus, ut parcat, saeuit, ut\nmisereatur.\nNumquam aeque quisquam facie cuilibet innotuit quam\nmihi tuorum in domino studiorum quieta laetitia et uere\nexercitatio liberalis. quamquam ergo percupiam omnino te nosse,\ntamen exiguum quiddam tui minus habeo, praesentiam uidelicet\ncorporis.\nquam ipsam etiam, posteaquam te beatissimus nunc\nepiscopus, tunc uero iam episcopatu dignus frater Alypius\nuidit remeansque a me uisus est, negare non possum magna\nex parte mihi esse relatu eius inpressam et ante reditum, cum\nte ille ibi uidebat, ego uidebam, sed oculis eius. non enim\nanimo me atque illum, sed corpore duos, qui nouerit, dixerit,\n\n\n\n\n\n\n\n\n\n\n\n\n\n\n\n\n\n\n\n\n\n\nconcordia dumtaxat et familiaritate fidissima, non meritis,\nquibus ille antecellit. quia ergo me primitus communione\nspiritus, quo in unum nitimur, deinde illius ex ore iam diligis,\nnequaquam inpudenter quasi aliquis ignotus commendo germanitati\ntuae fratrem Profuturum, quem nostris conatibus, deinde\nadiutorio tuo uere profuturum speramus; nisi forte, quod talis\nest, ut ipse tibi per eum fiam commendatior, quam ille per\nme.\nhactenus fortasse scribere debuerim, si esse uellem epistularum\nsollemnium more contentus; sed scatet animus in\nloquelas communicandas tecum de studiis nostris, quae habemus\nin Christo Iesu, domino nostro, qui nobis multas utilitates\net uiatica quaedam demonstrati a se itineris etiam per tuam\ncaritatem non mediocriter ministrare dignatur.\nPetimus ergo et nobiscum petit omnis Africanarum ecclesiarum\nstudiosa societas, ut interpretandis eorum libris, qui\nGraece scripturas nostras quam optime tractauerunt, curam\natque operam inpendere non graueris. potes enim efficere, ut\nnos quoque habeamus tales illos uiros et unum potissimum,\nquem libentius in tuis litteris sonas.\nde uertendis autem in\nlinguam Latinam sanctis litteris canonicis laborare te nollem\nnisi eo modo, quo Iob interpretatus es, ut signis adhibitis,\nquid inter hanc tuam et Septuaginta, quorum est grauissima\n\n\n\n\n\n\n\n\nauctoritas, interpretationem distet, appareat. satis autem nequeo\nmirari, si aliquid adhuc in Hebraeis . exemplaribus inueni.\ntur, quod tot interpretes illius linguae peritissimos fugerit.\nomitto enim Septuaginta, de quorum uel consilii uel spiritus\nmaiore concordia, quam si unus homo esset, non audeo in\naliquam partem certam ferre sententiam, nisi quod eis praeminentem\nauctoritatem in hoc munere sine controuersia tribuendam\nexistimo: illi me plus mouent, qui, cum posteriores\ninterpretarentur et uerborum locutionumque Hebraearum uiam\natque regulas mordacius, ut fertur, tenerent, non solum inter\nse non consenserunt, \\'sed etiam reliquerunt multa, quae tanto\npost eruenda et prodenda remanerent. si enim obscura sunt,\nte quoque in eis falli posse creditur; si manifesta, illos in eis\nfalli potuisse non creditur. huius igitur rei pro tua caritate\nexpositis causis certum me facias obsecrauerim.\nLegi etiam quaedam scripta, quae tua dicerentur, in epistulas\napostoli Pauli, quarum ad Galatas cum enodare uelles,\nuenit in manus locus ille, quo apostolus Petrus a perniciosa\nsimulatione reuocatur. ibi patrocinium mendacii susceptum\n\n\n\n\n\n\nesse uel abs te, tali uiro, uel a quopiam, si alius illa scripsit,\nfateor, non mediocriter doleo, donec refellantur — si forte refelli\npossunt — ea, quae me mouent.\nmihi enim uidetur exitiosissime\ncredi aliquod in libris sanctis esse mendacium, id est eos\nhomines, per quos nobis illa scriptura ministrata est atque\nconscripta, aliquid in libris suis fuisse mentitos. alia quippe\nquaestio est, sitne aliquando mentiri uiri boni, et alia quaestio\nest, utrum scriptorem sanctarum scripturarum mentiri oportuerit;\nimmo uero non alia, sed nulla quaestio est. admisso\nenim semel in tantum auctoritatis fastigium officioso aliquo\nmendacio nulla illorum librorum particula remanebit, quae non,\nut cuique uidebitur uel ad mores difficilis uel ad fidem incredibilis,\neadem perniciosissima regula ad mentientis auctoris\nconsilium officiumque referatur.\nsi enim mentiebatur apostolus\nPaulus, cum apostolum Petrum obiurgans diceret: si tu, cum\nsis Iudaeus, gentiliter et non Iudaice uiuis, quemadmodum\ngentes cogis iudaizare? et \\'recte illi uidebatur\nPetrus fecisse, quem non recte fecisse et dixit et scripsit,\nut quasi animos tumultuantium deleniret, quid respondebimus,\ncum exsurrexerint peruersi homines prohibentes nuptias, quos\n\n\n\n\n\n\n\n\nfuturos ipse praenuntiauit, et dixerint totum illud, quod idem\napostolus de matrimoniorum iure firmando locutus est, propter\nhomines, qui dilectione coniugum tumultuari poterant, fuisse\nmentitum, scilicet non quod hoc senserit, sed ut illorum placaretur\nadueršitas?\nnon opus est multa commemorare. possunt\nenim uideri etiam de laudibus dei esse officiosa mendacia, ut\napud homines pigriores dilectio eius ardescat, atque ita nusquam\ncerta erit in sanctis libris castae ueritatis auctoritas.\nnonne adtendimus eundem apostolum cum ingenti cura commendandae\nueritatis dicere: si autem Christus non resurrexit,\ninanis est praedicatio nostra, inanis est\net fides uestra. inuenimur autem et falsi testes\ndei, quia testimonium diximus aduersus deum,\nquod suscitauerit Christum, quem non suscitauit.\nsi quis huic diceret: \\'quid in hoc mendacio perhorrescis, cum\nid dixeris, quod, etiamsi falsum sit, ad laudem dei maxime\npertinet\" nonne huius detestatus insaniam, quibus posset,\nuerbis et significationibus in lucem penetralia sui cordis aperiret\nclamans non minore aut fortasse etiam maiore scelere in\ndeo laudari falsitatem quam ueritatem uituperari?\nagendum\n\n\n\n\n\n\nest igitur, ut ad cognitionem diuinarum scripturarum talis\nhomo accedat, qui de sanctis libris tam sancte et ueraciter\nexistimet, ut nolit aliqua eorum parte delectari per officiosa\nmendacia potiusque id, quod non intellegit, transeat, quam\ncor suum praeferat illi ueritati. profecto enim, cum hoc dicit,\ncredi sibi expetit et id agit, ut diuinarum scripturarum auctoritatibus\nnon credamus.\nEt ego quidem qualibuscumque uiribus, quas dominus\nsuggerit, omnia illa testimonia, quae adhibita sunt adstruendae\nutilitati mendacii, aliter oportere intellegi ostenderem, ut ubique\neorum firma ueritas doceretur. quam enim testimonia\nmendacia esse non debent, tam non debent fauere mendacio.\nsed hoc intellegentiae relinquo tuae. admota enim lectioni\ndiligentiore consideratione multo id fortasse facilius uidebis\nquam ego.\nad hanc autem considerationem coget te pietas,\nqua cognoscis fluctuare auctoritatem diuinarum scripturarum,\nut in eis, quod unIt quisque, credat, quod non uult, non credat,\nsi semel fuerit persuasum aliqua illos uiros, per quos nobis\nhaec ministrata sunt, in scripturis suis officiose potuisse mentiri;\nnisi forte regulas quasdam daturus es, quibus nouerimus,\nubi oporteat mentiri et ubi non oporteat. quod si fieri potest,\nnullo modo mendacibus dubiisque rationibus id explices quaeso\n\n\n\n\nnec me onerosum aut inpudentem iudices per humanitatem\nueracissimam domini nostri. nam, ut non dicam nulla, certe\nnon magna culpa meus error ueritati fauet, si recte in te potest\nueritas fauere mendacio.\nMulta alia cum sincerissimo corde tuo loqui cuperem et\nde Christiano studio conferre, sed huic desiderio meo nulla\nepistula sat est. uberius id possum per fratrem, quem miscendum\net alendum dulcibus atque utilibus sermocinationibus\ntuis misisse me gaudeo. et tamen, quantum uellem, nec ipse\n— quod eius pace dixerim — forsitan capit, quamquam nihilo me\nilli praetulerim.\nego enim me fateor tui capaqiorem, sed ipsum\nuideo fieri pleniorem, quo me sine dubitatione antecellit, et\nposteaquam redierit, quod domino adiuuante prosperatum hi\nspero, cum eius pectoris abs te cumulati particeps fuero, non\nest inpleturus, quod in me adhuc uacuum erit atque auidum\nsensorum tuorum. ita fiet, ut ego etiam tunc egentior sim,\nille copiosior. sane idem frater aliqua scripta nostra fert secum,\nquibus legendis si dignationem adhibueris, etiam sinceram\nfraternamque seueritatem adhibeas quaeso.\nnon enim aliter\n\n\n\n\nintellego, quod scriptum est: emendabit me iustus in\nmisericordia et arguet; oleum autem peccatoris\nnon inpinguetcaputmeum, nisi, quia magis amat obiurgator\nsanans quam adulator unguens caput. ego autem difficillime\nbonus iudex lego, quod scripserim, sed aut timidior\nrecto aut cupidior. uideo etiam interdum uitia mea, sed haec\nmalo audire a melioribus, ne, cum me recte fortasse reprehendero,\nrursus mihi blandiar et meticulosam potius mihi uidear\nin me quam iustam tulisse sententiam.\nPaulus apostolus praesente Agrippa rege de criminibus\nresponsurus, quae posset intellegere, qui auditurus erat, securus\n\n\n\n\n\n\n\n\n\n\n\n\n\n\n\n\n\n\n\n\n\n\n\nde causae uictoria statim in principio gratulatur dicens: de\nomnibus, quibus accusor a Iudaeis, o rex Agrippa,\naestimo me beatum, cum apud te sim hodie defendendus,\nquipraecipuenosticunctas, quaeinludaeis\nsunt, consuetudines et quaestiones. legerat enim illud\nEsaiae: beatus, qui in aures loquitur audientis, et\nnouerat tantum oratoris uerba proficere, quantum iudicis prudentia\ncognouisset.\nunde et ego beatum me in hoc dumtaxat\nnegotio iudico, quod apud eruditas aures inperitae linguae\nresponsurus sum, quae obicit mihi uel ignorantiam uel mendacium,\nsi aut nesciui alienas litteras uere interpretari aut\nnolui: quorum alterum error, alterum crimen est. ac ne forsitan\naccusator meus facilitate, qua cuncta loquitur, et inpunitate,\nqua sibi licere omnia putat, me quoque apud uos\nargueret, ut papam Epiphanium criminatus est, hanc epistulam\nmisi, quae te et per te alios, qui nos amare dignantur, rei\nordinem doceat.\nAnte hoc ferme biennium miserat Iohanni episcopo supra\ndictus papa Epiphanius litteras arguens eum in quibusdam\ndogmatibus et postea clementer ad paenitentiam prouocans.\nharum exemplaria certatim Palaestinae rapiebantur uel ob\nauctoris meritum uel ob elegantiam scriptionis.\nerat in monasteriolo\nnostro uir apud suos haut ignobilis, Eusebius\n\n\n\n\n\n\nCremonensis, qui, cura haec epistula per multorum ora uolitaret et\nmirarentur eam pro doctrina et puritate sermonis docti pariter\net indocti, coepit a me obnixe petere, ut sibi eam in Latinum\nuerterem et propter intellegendi facilitatem apertius explicarem;\nGraeci enim eloquii penitus ignarus erat. feci, quod noluit;\naccito notario raptim celeriterque dictaui ex latere in pagina\nbreuiter adnotans, quem intrinsecus sensum singula capita\ncontinerent — siquidem et hoc, ut sibi soli facerem, oppido flagitarat\n— postulauique ab eo mutuo, ut domi haberet exemplar\nnec facile in uulgus proderet.\nres ita anno et sex mensibus\ntransiit, donec supra dicta interpretatio de scriniis eius nouo\npraestrigio Hierosolymam conmigrauit. nam quidam pseudomonachus\nuel accepta pecunia, ut perspicue intellegi datur, uel\ngratuita malitia, ut incassum corruptor nititur persuadere,\nconpilatis chartis eius et sumptibus ludas factus est proditor\ndeditque aduersariis latrandi contra me occasionem, ut inter\ninperitos contionentur me falsarium, me uerbum non expres\nsisse de uerbo, pro \\'honorabili\\' dixisse \\'carissimum\\' et maligna\ninterpretatione — quod nefas dictu sit — ϰἰδεσιμώτατον noluisse\ntransferre. haec et istius modi nugae crimina mea sunt.\nAc primum, antequam de translatione respondeam, uolo\n\n\n\n\n\n\ninterrogare eos, qui malitiam prudentiam uocant: unde apud\nuos exemplar epistulae? quis dedit? qua fronte profertis, quod\nscelere redemistis? quid apud homines tutum erit, si nec\nparietibus quidem et scriniis nostra possumus secreta celare?\nsi ante tribunalia iudicum hoc uobis crimen inpingerem, reos\nlegibus subiugarem, quae etiam pro utilitate fisci delatoribus\npoenam statuunt et, cum suscipiant proditionem, damnant\nproditorem.\nlucrum uidelicet placet, uoluntas displicet. dudum\nHesychium, uirum consularem, contra quem patriarcha Gamalihel\ngrauissimas exercuit inimicitias, Theodosius princeps capite\ndamnauit, quod sollicitato notario chartas illius inuasisset.\nlegimus in ueteribus historiis ludi magistrum, qui Faliscorum\nliberos prodiderat, uinctum pueris traditum et ad eos, quos\nprodebat, remissum nec sceleratam populum Romanum suscepisse\nuictoriam. Pyrrum, Epirotarum regem, cum in castris\nex uulnere curaretur, medici sui proditione interfici nefas duxit\nFabricius, quin potius uinctum remisit ad dominum, ut scelus\nnec in aduersario conprobaret.\nquod leges publicae, quod hostes\ntuentur, quod inter bella et gladios sanctum est, hoc nobis\ninter monachos et sacerdotes Christi intutum fuit. et audet\n\n\n\n\n\n\nquidam ex eis adducto supercilio et concrepantibus digitis\neructare et dicere: \\'quid enim, si redemit, si sollicitauit? fecit,\nquod sibi profuit\\'. mira sceleris defensio! quasi non et latrones\net fures ac piratae faciant, quod sibi prodest. certe Annas et\nCaiphas seducentes infelicem ludam fecerunt, quod sibi utile\nexistimabant.\nUolo in chartulis meis quaslibet ineptias scribere, commentari\nde scripturis, remordere laedentes, digerere stomachum,\nin locis me exercere communibus et quasi limitas ad pugnandum\nsagittas reponere: quamdiu non profero cogitata, et maledicta\nnon crimina sunt, immo ne maledicta quidem, quae aures\npublicae nesciunt.\ntu corrumpas seruulos, sollicites clientes et,\nut in fabulis legimus, auro ad Danaen penetres dissimulatoque,\nquod feceris, me falsarium uoces, cum multo peius crimen\naccusando in te confitearis, quam in me arguis? alius te hereticum,\nalius insimulat dogmatum peruersorum: taces,. ipsi\nrespondere non audes, interpretem laceras, de syllabis calumniaris\net totam defensionem tui putas, si tacenti detrahas.\nfinge in transferendo uel errasse uel intermisisse me quippiamhic\ntotus tui negotii cardo uersatur, haec tua est defensio â€”:\nnum idcirco tu non es hereticus, si ego malus interpres sim?\nnec hoc dico, quo te hereticum nouerim — sciat ille, qui\n\n\n\n\naccusauit, nouerit ille, qui scripsit — sed quo stultissimum sit accusatum\nab alio alium criminari et confosso undique corpore de\ndormientis uulnere solacium quaerere.\nHactenus sic locutus sum, quasi aliquid de epistula\ncommutarim etv simplex translatio possit errorem habere, non\ncrimen. nunc uero, cum ipsa epistula doceat nihil mutatum\nesse de sensu nec res additas nec aliquod dogma confictum,\nfaciunt ne intellegendo, ut nihil intellegant, et,\ndum alienam inperitiam uolunt coarguere, suam produnt.\nego\nenim non solum fateor, sed libera uoce profiteor me in interpretatione\nGraecorum absque scripturis sanctis, ubi et uerborum\nordo mysterium est, non uerbum e uerbo, sed sensum\nexprimere de sensu. habeoque huius rei magistrum Tullium,\nqui Protagoram Platonis et Oeconomicum Xenofontis et Aeschini\net Demosthenis duas contra se orationes pulcherrimas transtulit.\nquanta. in illis praetermiserit, quanta addiderit, quanta\nmutauerit, ut proprietates alterius linguae suis proprietatibus\nexplicaret, non est huius temporis dicere.\nsufficit mihi ipsa\ntranslatoris auctoritas, qui ita in prologo earundem orationum\nocutus est: putaui mihi suscipiendum laborem\n\n\n\n\n\n\nutilem studiosis, mihi quidem ipsi non necessarium.\nconuerti enim ex Atticis duorum eloquentissimorum\nnobilissimas orationes inter seque contrarias,\nAeschinietDemosthenis, necconuertiutinterpres,\nsed ut orator, sententiis isdem et earum formis tam\nquam figuris, uerbis ad nostram consuetudinem\naptis. in quibus non pro uerbo uerbum necesse habui\nreddere, sed genus omnium uerborum uimque seruaui.\nnon enim me ea adnumerare lectori putaui\noportere, sed tamquam adpendere.\nrursumque in calce\nsermonis: quorum ego, ait, orationes si, ut spero, ita\nexpressero uirtutibus utens illorum omnibus, id\nest sententiis et earum figuris et rerum ordine, .\nuerba persequens eatenus, ut ea non abhorreant\na more nostro, quae si e Graecis omnia conuersa\nnon erunt, tamen, ut generis eiusdem sint, elaborauimus\n(et cetera).\nsed et Horatius, uir acutus et doctus,\nhoc idem in Arte poetica erudito interpreti praecipit:\n\n\n\n\n\n\nnec uerbum uerbo curabis reddere fidus\ninterpres.\n\nTerentius Menandrum, Plautus et Caecilius ueteres comicos\ninterpretati sunt: numquid haerent in uerbis ac non decorem\nmagis et elegantiam in translatione conseruant? quam uos\nueritatem interpretationis, hanc eruditi xaxoCvjXiav nuncupant.\nunde et ego doctus a talibus ante annos circiter uiginti et\nsimili tunc quoque errore deceptus, certe hoc mihi a uobis\nobiciendum nesciens, cum Eusebii apovtxov in Latinum uerterem,\ntali inter cetera praefatione usus sum: difficile est alienas\nlineas insequentem non alicubi excidere, arduum,\nut, quae in alia lingua bene dicta sunt, eundem\ndecorem in translatione conseruent.\nsignificatum\nest aliquid unius uerbi proprietate: non habeo\nmeum, quo id efferam, et, dum quaero inplere sententiam,\nlongo ambitu uix breuis uiae spatia consummo.\naccedunthyperbatorumanfractus, dissimilitudines\ncasuum, uarietates figurarum, ipsum pstremo\nsuum et, ut ita dicam, uernaculum linguae\ngenus:si ad uerbum interpretor, absurde resonant;\n\n\n\n\n\n\nsi ob necessitatem aliquid in ordine, in sermone\nmutauero, abinterpretisuideborofficiorecessisse.\net post multa, quae nunc persequi otiosum est, etiam hoc\naddidi: quodsi cui non uidetur linguae gratiam\ninterpretatione mutari, Homerum ad uerbum exprimat\nin Latinum â€” plus aliquid dicam -,.eundem\nsua in lingua prosae uerbis interpretetur: uidebit\nordinem ridiculum et poetam eloquentissimum\nuix loquentem.f\nUerum ne meorum parua sit auctoritas — quamquam hoc\ntantum probare uoluerim, me semper ab adulescentia non\nuerba, sed sententias transtulisse — qualis super hoc genere\npraefatiuncula sit, in libro, quo beati Antonii uita describitur,\nipsius lectione cognosce: ex alia in aliam linguam ad\nuerbum expressatranslatio sensusoperit et ueluti\nlaeto gramine sata strangulat.dum enim casibus et\nfiguris seruit oratio, quod breui poterat indicare\nsermone, longoambitu circumactauixexplicat.\nhoc\nigitur ego uitans ita beatum Antonium te petente\ntransposui, ut nihil desit ex sensu, cum aliquid\ndesit exuerbis. aliisyllabasaucupenturetlitteras,\ntu quaere sententias. dies me deficiet, si omnium, qui\n\n\n\n\n\n\nad sensum interpretati sunt, testimonia replicauero.\nsufficit in\npraesenti nominasse Hilarium confessorem, qui homiIias in Iob\net in psalmos tractatus plurimos in Latinum uertit e Graeco\nnec adsedit litterae dormitanti et putida rusticorum interpretatione\nse torsit, sed quasi captiuos sensus in suam linguam\nuictoris iure transposuit.\nNec hoc mirum in ceteris saeculi uidelicet aut ecclesiae\nuiris, cum septuaginta interpretes et euangelistae atque apostoli\nidem in sacris uoluminibus fecerint. legimus in Marco dicentem\ndominum: talitha cumi statimque subiunctum: quod interpretatur:\npuella, tibi dico, surge. arguite euangelistam\nmendacii, quare addiderit tibi dico, cum in Hebraeo tantummodo\nsit puella, surge: sed ut ἐμϕατιϰώτερον faceret et\nsensum uocantis et imperantis exprimeret, addidit tibi dico.\nrursum in Matheo redditis a proditore Iuda triginta argenteis\net empto ex eis agro figuli scribitur: tunc inpletum est,\nquodscriptum estper prophetam Hieremiam dicentem:\net acceperunt triginta argenteos pretium\nadpretiati, quem adpretiauerunt a filiis Israhel,\net dederunt eos in agrum figuli, sicut constituit\nmihi dominus. hoc in Hieremia penitus non inuenitur, sed\nin Zacharia aliis multo uerbis ac toto ordine discrepante;\n\n\n\n\n\n\nuulgata quippe editio ita se habet: et dicam ad eos: si\nbonum est coram uobis, date mercedem mihi aut\nrennuite. et adpenderunt mercedem meam triginta\nargenteos. dixitque dominus ad me: pone illos in\nconflatorio et considera, si probatum sit, sicut\nprobatus sum ab eis. et tuli triginta argenteos et\nmisi eos in domo domini in conflatorio.\nquantum\ndistet ab euangelistae testimonio Septuaginta translatio, perspicuum\nest. sed et in Hebraeo, cum sensus idem sit, uerba\npraepostera sunt et paene diuersa: et dixi, inquit, ad eos:\nsi bonum est in oculis uestris, adferte mercedem\nmeam; et si non, quiescite. et adpenderunt mercedem\nmeam triginta argenteos. et dixit dominus ad\nme: proice illud ad statuarium, decorum pretium,\nquod adpretiatus sum ab eis. et tuli triginta argenteos\net proieci eos in domo domini ad statuarium.\naccusent apost.\nolum falsitatis, quod nec cum Hebraico nec\ncum septuaginta congruat translatoribus et, quod his maius\nest, erret in nomine — pro Zacharia quippe Hieremiam posuit - ;\nsed absit hoc de pedisequo Christi dicere, cui curae fuit non\nuerba et syllabas aucupari, sed sententias dogmatum ponere.\nueniamus ad aliud eiusdem Zachariae testimonium, quod Iohannes\neuangelista sumpsit iuxta Hebraicam ueritatem: uidebunt,\n\n\n\n\n\n\n\n\n\n\nin quem conpunxerunt, pro quo in Septuaginta legimus:\nxaL ἐπιβλέψονται πρός με, ἀνθ\\' ὧν ἐνωρχήσαντο, quod interpretati\nsunt Latini: et aspicient ad me pro his, quae inluserunt\nsiue insultaueruut.\ndiscrepat euangelista et Septuaginta\nnostraque translatio, et tamen sermonum uarietas spiritus\nunitate concordat. in Matheo quoque legimus dominum\npraedicantem apostolis fugam et hoc ipsum Zachariae testimonio\nconfirmantem: scriptum est, ait: percutiam pastorem\net oues dispergentur. at in Septuaginta et in Hebraeo\nmulto aliter est; non.enim ex persona dei dicitur, ut euangelista\nuult, sed ex prophetae deum patrem rogantis: percute pastorem,\net dispergentur oues.\nin hoc, ut arbitror, loco\niuxta quorundam prudentiam euangelista piaculi reus est,\nquod ausus sit prophetae uerba ad dei referre personam. scribit\nsupra dictus euangelista ad angeli monitum tulisse Ioseph\nparuolum et matrem eius et intrasse Aegyptum ibique mansisse\nusque ad obitum Herodis, ut inpleretur, quod dictum\nest a domino per prophetam: ex Aegypto uocaui filium\nmeum. hoc nostri codices non habent, sed in Osee propheta\niuxta Hebraicam scribitur ueritatemu.quia puer Israhel,\n\n\n\n\n\n\ndilexi eum et ex Aegypto uocaui filium meum. pro\nquo in eodem loco Septuaginta transtulerunt: quia paruulus\nest Israhel, et dilexi eum et ex Aegypto uocaui\nfilios eius.\nnum omnino repudiandi sunt, qui istum locum,\nquia ad Christi maxime pertinet sacramentum, aliter transtulerunt,\nan danda potius uenia ut hominibus iuxta sententiam\nIacobi dicentis: multa peccamus omnes; et, si quis in\nuerbo non peccat, iste perfectus est uir, potens\nrefrenare omne corpus? illud uero, quod in eodem euangelista\nscribitur: et ueniens habitauit in ciuitate, quae\ndicitur Nazaret, ut inpleretur, quod dictum est per\nprophetam, quia Nazareus uocabitur, respondeant\nlogodaedali et fastidiosi aestimatores omnium tractatorum, ubi\nlegerint, discantque in Isaia positum.\nnam in eo loco, ubi\nnos legimus atque transtulimus: et exiet uirga de radice\nIesse et flos de radice conscendet, in Hebraeo iuxta\nlinguae illius ἰδίωμα ita scriptum est: exiet uirga de radice\nIesse et Nazareus de radice eius crescet. cur hoc\n\n\n\n\n\n\n\n\nomiserunt Septuaginta? si non licet uerbum transferre pro uerbo,\nsacrilegium est uel celasse uel ignorasse mysterium.\nTranseamus ad cetera — neque enim epistulae breuitas\npatitur diutius in singulis morari —: idem Matheus loquitur:\nhoc autem totum factum est, ut conpleretur, a domino\nquod dictum est per prophetam dicentem:\necce uirgo in utero habebit et pariet filium et uocabunt\nnomen eius Emmanuhel. quod Septuaginta transtulerunt:\necce uirgo in utero accipiet et pariet\nfilium et uocabitis nomen eius Emmanuhel.\nsi uerba\ncalumniantur, utique non est ipsud \\'habebit\\' et \\'accipiet\\' nec\n\\'uocabunt\\' et \\'uocabitis\\'. porro in Hebraeo ita scriptum legimus:\necce uirgo concipiet et pariet filium et uocabit\nnomen eius Emmanuhel. non Achaz, qui arguebatur\ninfidelitatis, non Iudaei, qui erant dominum negaturi, sed\nuocabit, inquit, ipsa, quae concipiet, ipsa uirgo, quae pariet.\nin eodem euangelista legimus Herodem aduentu magorum\nfuisse turbatum scribisque et sacerdotibus congregatis sciscitatum\nab eis, ubi Christus nasceretur, illosque respondisse:\nin Bethlem Iudae; sic enim scriptum est in propheta:\n\n\n\n\n\n\net tu, Bethlem, terra Iuda, nequaquam minima es in\nducibus Iuda; de te enim egredietur dux, qui regat\npopulum meum Israhel. hoc exemplum in uulgata editione\nsic fertur: et tu, Bethlem, domus Effratha, modicus es,\nut sis in milibus Iuda; de te mihi egredietur, ut sit\nprinceps in Israhel.\nquanta inter Matheum et Septuaginta\nuerborum ordinisque discordia, magis hoc admiraberis, si\nHebraicum uideas, in quo scriptum est: et tu, Bethlem\nEffratha, paruulus es in milibus Iuda; ex te mihi\negredietur, qui sit dominator in Israhel. considera\ngradatim, quae ab euangelista sint posita: et tu, Bethlem,\nterra Iuda: pro \\'terra Iuda\\' in Hebraico habet (Effratha),\nin Septuaginta \\'domus Effratha\\'; nequaquam minima es\nin ducibus Iud a: in Septuaginta legitur \\'modicus es, ut\nsis in milibus Iuda\\', in Hebraeo \\'paruulus es in milibus Iuda\\'\nsensusque contrarius Septuaginta sibi in hoc dumtaxat loco et\nHebraico concordante.\neuangelista enim dixit, quod non sit\nparuulus in ducibus luda, cum e regione sit positum: \\'paruulus\nquidem es et modicus; sed tamen de te mihi paruulo et modico\n\n\n\n\n\n\negredietur dux Israhel secundum illud apostoli: elegit infirma\nmundi deus, ut confundat fortia\\'. porro, quod\nsequitur: qui regat — uel \\'qui pascat\\' — populum meum\nIsrahel, aliter in propheta esse perspicuum est.\nHaec replico, non ut euangelistas arguam falsitatis — hoc\nquippe impiorum est, Celsi, Porphyrii, Iuliani —, sed ut reprehensores\nmeos arguam inperitiae et inpetrem ab eis ueniam,\nut concedant mihi in simplici epistula, quod in scripturis\nsanctis, uelint nolint, apostolis concessuri sunt.\nMarcus, discipulus\nPetri, ita suum orditur euangelium: principium\neuangelii Iesu Christi, sicut scriptum est in Isaia\npropheta: ecce mitto angelum meum ante faciem\ntuam, qui praeparabit uiam tuam. uox clamantis\nin deserto: parate uiam domini, rectas facite semitas\neius. hoc exemplum de duobus prophetis conpositum\nest, de Malachia uidelicet et Isaia.\nnam primum, quod dicitur:\necce mitto angelum meum ante faciem tuam, qui\npraeparabit uiam tuam, in Malachiae fine positum est;\nsequens autem, quod infertur: uox clamantis in deserto\net cetera, in Isaia legimus. et quomodo Marcus statim in\nprincipio uoluminis sui posuit: sicut scriptum est in\nIsaia propheta: ecce mitto angelum meum, quod\n\n\n\n\n\n\nnon scribitur in Isaia, ut diximus, sed in Malachia, in nouissimo\nduodecim prophetarum? soluat hanc quaestiunculam inperita\npraesumptio, et ego erroris ueniam deprecabor.\nidem\nMarcus inducit adpharisaeossaluatoremloquentem: numquam\nlegistis, quid fecerit Dauid, quando necessitatem\nhabuit et esuriuitipse et socii eius, quomodo ingressus\nest domum dei sub Abiathar pontifice et panes\npropositionis comedit, quibus non licebat uesci\nnisisolis sacerdotibus?\nlegamus Samuhelem — siue, ut in\ncommuni habetur titulo, Regnorum libros — ibique repperiemus\nnon \\'Abiathar\\' scriptum esse, sed \\'Achimelech\\' pontificem, qui\npostea a Doec cum ceteris sacerdotibus Saul iubente percussus\nest. pergamus ad apostolum Paulum. scribit ad Corinthios:\nsi enim cognouissent, numquam dominum maiestatis\ncrucifixissent. sed, sicutscriptum est: quod oculus\nnon uidit nec auris audiuit nec in cor hominis\nascenderunt, quae praeparauit deus diligentibus\ns e.\nsolent in hoc loco apocryphorum quidam deliramenta sectari\n\n\n\n\n\n\net dicere, quod de Apocalypsi Heliae testimonium sumptum\nsit, cum in Isaia iuxta Hebraicum ita legatur: a saeculo\nnon audierunt neque auribus perceperunt. oculus\nnon uidit, deus, absque te, quae praeparasti expectantibus\nte. hoc Septuaginta multo aliter transtulerunt:\na saeculo non audiuimus neque oculi nostri uiderunt\ndeum absque te et opera tua uera et facies\nexpectantibus te misericordiam.\nintellegimus, unde\nsumpsit testimonium, et tamen apostolus non uerbum expressit\ne uerbo, sed παραϕραστιϰω̄ς eundem sensum aliis sermonibus\nindicauit. in epistula ad Komanos idem beatus apostolus exemplum\nde Isaia propheta sumens: ecce, inquit, ponam in\nSion lapidem offensionis et petram scandali. discordat\na translatione ueteri et tamen cum Hebraica ueritate\nconcordat. in Septuaginta enim contrarius sensus est: non ut\nlapidi offensionis occurretis neque ut petrae ruinae,\ncum apostolus quoque Petrus Hebraeis Pauloque consentiens\nita posuerit: incredulis autem lapis offensionis et\npetra scandali.\nex quibus uniuersis perspicuum est apostolos\net euangelistas in interpretatione ueterum scripturarum sensum\nquaesisse, non uerba, nec magnopere de ordinatione sermonibusque\ncurasse, cum intellectui res paterent.\\'\nLucas, uir apostolicus et euangelista, scribit Stephanum,\nprimum Christi martyrem, in Iudaica contentione narrantem:\nin septuaginta quinque animabus descendit Iacob\nin Aegyptum et defunctus est ipse etpatresnostri\net translati sunt in Sychem; et positi sunt in sepulchro,\nquod emit Abraham pretio argenti a filiis\nEmmor, filii Sychem.\nhic locua in Genesi multo aliter\ninuenitur, quod scilicet Abraham emerit ab Efron Chetheo,\nfilio Saar, iuxta Chebron quadringentis didragmis argenti\nspeluncam duplicem et agrum circa eam sepelieritque in ea\nSarram, uxorem suam. atque in eodem libro postea legimus\nreuertentem de Mesopotamia Iacob cum uxoribus et filiis suis\nposuisse tabernaculum ante Salem, urbem Sicimorum, quae\nest in terra Chanaan, et habitasse ibi et emisse partem agri,\nin quo habebat tentoria, ab Emmor, patre Sychem, centum\nagnis et statuisse ibi altare et inuocasse deum Israhel.\nAbraham\nnon emit specum ab Emmor, patre Sychem, sed ab Efron,\n\n\n\n\n\n\nfilio Saar; nec sepultus est in Sychem, sed. in Chebron, quae\ncorrupte dicitur Arboc. duodecim autem patriarchae non sunt\nsepulti in Arboc, sed in Sychem, qui ager non est emptus ab\nAbraham, sed a Iacob. differo solutionem et istius quaestiunculae,\nut obtrectatores mei quaerant et intellegant non uerba\nin scripturis consideranda, sed sensum.\nuicesimi primi psalmi\niuxta Hebraeos id ipsum exordium est, quod dominus est locutus\nin cruce: heli heli lama zabtani, quod interpretatur: deus,\ndeus meus, quare me dereliquisti? reddant rationem,\ncur septuaginta translatores interposuerint: \\'respice me\\'. ita\nenim uerterunt: deus, deus meus, respice me, quare\nme dereliquisti? respondebunt utique nihil in sensu damni\nesse, si duo uerba sunt addita. audiant et a me non periclitari\necclesiarum statum, si celeritate dictantis aliqua uerba\ndimiserim.\nLongum est nunc euoluere, quanta Septuaginta de suo\naddiderint, quanta dimiserint, quae in exemplaribus ecclesiae\nobelis asteriscisque distincta sunt. illud enim, quod legimus\n\n\n\n\n\n\nin Isaia: beatus, qui habet semen in Sion et domesticos\nin Hierusalem, solent Hebraei ridere, cum audierint,\nnec non et in Amos post descriptionem luxuriae: stantia\nputauerunt haec et non fugientia. re uera sensus rhetoricus\net declamatio Tulliana; sed quid faciemus ad authenticos\nlibros, in quibus haec non feruntur adscripta et cetera his\nsimilia? quae si proferre nitamur, infinitis libris opus est.\nporro, quanta dimiserint, uel asterisci, ut dixi, testes sunt\nuel nostra interpretatio, si a diligenti lectore translationi\nueteri conferatur: et tamen iure Septuaginta editio obtinuit\nin ecclesiis, uel quia prima est et ante Christi fertur aduentum\nuel quia ab apostolis, in quibus tamen ab Hebraico non discrepat,\nusurpata. Aquila autem, proselytus et contentiosus interpres,\nqui non solum uerba, sed etymologias uerborum transferre\nconatus est, iure proicitur a nobis.\nquis enim pro\nfrumento et uino et oleo possit uel legpre uel intellegere\nχευ̃μα, ὀπωρισμόν, στιλπνότητα, quod nos possumus dicere\n\\'fusionem\\' \\'pomationem\\'que et \\'splendentiam\\', aut, quia Hebraei\n\n\n\n\n\n\nnon solum habent ἄρϑρα, sed et πρόαρϑρα, (ut) ille ϰαϰοζήλως\net syllabas interpretetur et litteras dicatque ouv xdv οὐρανὸν\nϰαὶ otiv TVJV ffjv, quod Graeca et Latina omnino lingua non\nrecipit?\nhuius rei exemplum ex nostro sermone capere possumus.\nquanta eiHm apud Graecos bene dicuntur, quae, si ad\nuerbum transferamus, in Latino non resonant, et e regione,\nquae apud nos placent, si uertantur iuxta ordinem, apud illos\ndisplicebunt!\nSed ut infinita praeteream et ostendam tibi, uir omnium\nnobilium Christianissime, Christianorum nobilissime, cuius modifalsitates\nin epistulae translatione reprehendant, ipsius epistulae\nponam cum Graeco sermone principium, ut ex uno crimine\nintellegantur et cetera: ἔδε ἡμα̃ς,ἀγαπητέ, μὴ rjj οἰησει TMV\nxXVjpwv ϕέρεσϑαι, quod ego ita uertisse me memini: oportebat\nnos, dilectissime, clericatus honore non abuti\nin superbiam.\nreece\\', inquiunt, \\'in uno uorsiculo quanta\nmendacia! primum ἀγαπητὸς dilectus\\' est, non dilectissimus\\';\ndeinde οἴησις aestimatio\\' dicitur, non superbia\\' — non enim\n\n\n\n\n\n\ndixit οἰήματι, sed oivjast, quorum alterum tumorem\\', alterum\narbitrium\\' sonat -; totumque, quod sequitur, clericatus honore\nnon abuti in superbiam\\' tuum est.\\' quid ais, o columen litterarum\net nostrorum temporum Aristarche, qui de uniuersis\nscriptoribus sententiam feras? ergo frustra tanto tempore studuimus\net saepe manum ferulae subduximus? egredientes\nde portu statim inpegimus.\nigitur, quia et errasse\nhumanum est et confiteri errorem prudentis, tu, quicumque\nreprehensor es, tu me, obsecro, emenda, praeceptor, et uerbum\nde uerbo exprime. \\'debueras\\', inquit, \\'dicere: oportebat nos,\ndilecte, non aestimatione clerorum ferri\\'. haec est Plautina\neloquentia, hic lepos Atticus et Musarum, ut dicunt, eloquio.\nconparandus! conpletur in me tritum uulgi sermone prouerbium:\noleum perdit et inpensas, qui bouem mittit ad ceroma\nhaec non est illius culpa,\ncuius sub persona alius agit tragoediam,\nsed magistrorum eius, qui illum magna mercede nihil\nscire docuerunt. nec reprehendo in quolibet Christiano sermonis\ninperitiam - atque utinam Socraticum illud haberemus: *s.cio,\nquod nescio\\' et alterius sapientis: \\'te ipsum intellege\\'! —, uenerationi\nmihi semper fuit non uerbosa rusticitas, sed sancta\nsimplicitas: qui in sermone imitari se dicit apostolos, prius\n\n\n\n\n\n\nimitetur in uita. illorum in loquendo simplicitatem excusabat\nsanctimoniae magnitudo et syllogismos Aristotelis contortaque\nChrysippi acumina resurgens mortuus confutabat.\nceterum\nridiculum, si quis e nobis inter Croesi opes et Sardanapalli\ndelicias de sola rusticitÄ…te se iactet, quasi omnes latrones et\ndiuersorum criminum\\' rei diserti sint et cruentos gladios\nphilosophorum uoluminibus ac non arborum truncis occulant.\nExcessi mensuram epistulae, sed non excessi doloris\nmodum. nam qui falsarius uocor et inter muliercularum radios\net textrina dilanior, contentus sum crimen abluere, non referre.\nunde arbitrio tuo cuncta permitto, ut legas ipsam epistulam,\ntam Graecam quam Latinam, et ilico intellegas accusatorum\nmeorum nenias et pretiosas querellas.\nporro mihi sufficit\namicum instruxisse carissimum et in cellula latitantem diem\ntantum expectare iudicii. optoque, si fieri potest, etsi aduersarii\nsaeuierint, commentarios potius scripturarum quam Demosthenis\net Tullii Philippicas scribere.\nBonus homo de bono cordis thesauro profert\nea, quae bona sunt, et ex fructibus arbor agnoscitur. metiris\nnos uirtutibus tuis et paruos magnus extollis ultimamque\npartem conuiuii occupas, ut patris familiae iudicio proueharis.\nquid enim in nobis aut quantulum est, ut doctae uocis\nmereamur praeconium, ut illo ore, quo religiosissimus princeps\ndefenditur, humiles modicique laudemur?\nnoli igitur, frater\ncarissime, annorum aestimare nos numero nec sapientiam canis\n\n\n\n\n\n\n\n\n\n\n\n\n\n\n\n\n\n\n\n\nreputes, sed canos sapientia Salomone teste: cani hominis\nprudentia eius. nam et Moyses septuaginta presbyteros\niubetur eligere, quos ipse sciret esse presbyteros, utique non\naeuo, sed prudentia iudicandos, et Danihel adhuc puer et longaeuos\niudicat, atque inpudicos senes aetas lasciua condemnat.\nnoli, inquam, fidem pensare temporibus nec me idcirco meliorem\nputes, quod prior in Christi exercitu coeperim militare. Paulus\napostolus in uas electionis de persecutore mutatus nouissimus\nin ordine, primus in meritis est, quia, extremus licet, plus\nomnibus laborauit. ludas, qui quondam audierat: tu autem,\nhomo, dux meus et notus meus; in domo dei ambulauimus\ncum consensu, proditor amici, magistri, saluatoris\narguitur\net nodum informis leti trabe nectit ab alta.\nat e contrario latro crucem mutat paradiso et facit homicidii\npoena martyrem. quanti hodie diu uiuendo portant funera\nsua et quasi sepulchra dealbata pleni sunt ossibus mortuorum!\nsubitus calor longum uincit teporem.\nDenique et tu audita sententia saluatoris: si uis perfectus\nesse, uade, uende omnia, quae habes, et da\npauperibus et ueni, sequere me, uerba uertis in opera\net nudam crucem nudus sequens expeditior et leuior scandis\nscalam Iacob. tunicam mutas cum animo nec pleno marsuppio\ngloriosas sordes adpetis, sed puris manibus et candido pectore\npauperem te et spiritu et opibus gloriaris.\njaihil est enim\ngrande tristi et lurida facie uel simulare uel ostentare ieiunia,\npossessionum reditibus abundare et uile iactare palliolum.\nCrates ille Thebanus, homo quondam ditissimus, cum ad philosophandum\nAthenas pergeret, magnum auri pondus abiecit\nnec putauit se posse et uirtutes simul et diuitias possidere.\nnos suffarcinati auro Christum pauperem sequimur et sub\npraetexto elemosynae pristinis opibus incubantes quomodo\npossumus aliena fideliter distribuere, qui nostra timide reseruamus?\nplenus \\'uenter facile de ieiuniis disputat.\nnon Hierosolymis\nfuisse, sed Hierosolymis bene uixisse laudandum est.\nilla, illa expetenda est ciuitas, non quae occidit prophetas et\n\n\n\n\n\n\n\n\n\n\n\nChristi sanguinem fudit, sed quam fluminis impetus laetificat,\nquae in monte sita celari non potest, quam matrem sanctorum\napostolus clamitat, in qua se municipatum cum iustis habere\nlaetatur. <\nNeque uero hoc dicens memet ipsum inconstantiae redarguo\ndamnoque, quod facio, ut frustra uidear ad exemplum\nAbraham et meos et patriam reliquisse, sed non audeo dei\nomnipotentiam angusto fine concludere et artare paruo terrae\nloco, quem non capit caelum. singuli quique credentium non\nlocorum diuersitatibus, sed fidei merito ponderantur; et ueri\nadoratores neque Hierosolymis neque in monte Garizin adorant\npatrem, quia deus spiritus est et adoratores eius in spiritu\net ueritate adorare eum oportet. spiritus autem spirat, ubi uult.\ndomini est terra et plenitudo eius. postquam siccato Iudaeae\nuellere uniuersus orbis caelesti rore perfusus est et multi de\noriente et de occidente uenientes recubuerunt in sinu Abraham,\ndesiit notus esse tantum in Iudaea deus et in Israhel magnum\nnomen eius, sed in omnem terram exiit sonus apostolorum\net in fines orbis terrae uerba eorum. saluator ad discipulos\nloquens, cum esset in templo: surgite, inquit, abeamus\nhinc, et ad Iudaeos: relinquetur uobis domus uestra\n\n\n\n\n\n\ndeserta. si caelum et terra pertransibunt, utique transibunt\nomnia, quae terrena sunt.\net crucis igitur et resurrectionis loca\nhis prosunt, qui portant crucem suam et cum Christo resurgunt\ncotidie, qui dignos se tanto exhibent habitaculo. ceterum,\nquidicunt:templum dominitemplum dominijtemplum\ndomini, audiant ab apostolo: uos estis templum dei et\nspiritus sanctus habitat in uobis. et de Hierosolymis\net de Britannia aequaliter patet aula caelestis; regnum enim\ndei intra nos est.\nAntonius et cuncta Aegypti et Mesopotamiae,\nPonti, Cappadociae et Armeniae examina monachorum\nnon uidere Hierosolymam, et patet illis absque hac urbe\nparadisi ianua. beatus Hilarion, cum Palaestinus esset, in\nPalaestina uiueret, uno tantum die uidit Hierosolymam, ut\nnec contemneret sancta loca propter uiciniam nec rursus deum\nloco eludere uideretur. ab Adriani temporibus usque ad impe-\nrium Constantini per annos circiter centum octoginta in loco\n\n\n\n\n\n\n\n\nresurrectionis simulacrum Iouis, in crucis rupe statua ex marmore\nUeneris a gentilibus posita colebatur aestimantibus persecutionis\nauctoribus, quod tollerent nobis fidem resurrectionis\net crucis, si loca sancta per idola polluissent. Bethleem nunc\nnostram et augustissimum orbis locum, de quo psalmista\ncanit: ueritas de terra orta est, lucus inumbrabat Thamuz,\nid est Adonidis, et in specu, ubi quondam Christus paruulus\nuagiit, Ueneris amasius plangebatur.\n\\'Quol\\'sum\\', inquies, Chaec tam longo repetita priucipio?\\'\nuidelicet ne quicquam fidei tuae deesse putes, quia Hierosolymam\nnon uidisti, nec nos idcirco meliores aestimes, quod\nhuius loci habitaculo fruimur, sed siue hic siue alibi aequalem\nte pro operibus tuis apud deum nostrum haber6 mercedem.\nreuera, ut simpliciter motum mentis meae fatear, considerans\net propositum tuum et ardorem, quo saeculo renuntiasti,\ndifferentias in locis arbitror, si urbibus et frequentia urbium\nderelicta in agello habites et Christum quaeras in solitudine\net ores solus in monte cum Iesu sanctorumque tantum locorum\nuicinitatibus perfruaris, id est, ut et urbe careas et propositum\nmonachi non amittas.\nquod loquor, non de episcopis, non de\npresbyteris, non de clericis loquor, quorum aliud officium est,\nsed de monacho et monacho quondam apud saeculum nobili,\nqui idcirco pretium possessionum suarum ad pedes apostolorum\n\n\n\n\n\n\nposuit docens pecuniam esse calcandam, ut humiliter et secreto\nuictitans semper contemnat, quod semel contempserat.\nsi crucis\net resurrectionis loca non essent in urbe celeberrima, in qua\ncuria, in qua ala militum, in qua scorta, mimi, scurrae et\nomnia sunt, quae solent esse in ceteris urbibus, uel si monachorum\nsolummodo turbis frequentaretur, expetendum reuera\nhuiusce modi cunctis monachis esset habitaculum; nunc uero\nsummae stultitiae est renuntiare saeculo, dimittere patriam,\nurbes deserere, monachum profiteri et inter maiores populos\nperegre uiuere, \\'quam eras uicturus in patria. de toto huc\norbe concurritur; plena est ciuitas uniuersi generis hominibus\net tanta utriusque sexus constipatio, ut, quod alibi ex parte\nfugiebas, hic totum sustinere cogaris.\nQuia igitur fraterne interrogas. per quam uiam incedere\ndebeas, reuelata tecum facie loquar. si officium uis exercere\npresbyteri, si episcopatus te uel opus uel honos forte delectat,\nuiue in urbibus et castellis et aliorum salutem fac lucrum\nanimae tuae. sin autem cupis esse, quod diceris, monachus,\nid est solus, quid facis in urbibus, quae utique non sunt\nsolorum habitacula, sed multorum?\nhabet unumquodque propositum\nprincipes suos: Romani duces imitentur Camillos,\nFabricios, Regulos, Scipiones; philosophi proponant sibi Pythagoram,\nSocraten, Platonem, Aristotelen; poetae aemulentur\n\n\n\n\nHomerum, Uergilium, Menandrum, Terentium; historici Thucydiden,\nSallustium, Herodotum, Liuium; oratores Lysiam,\nGracchos, Demosthenen, Tullium; et ut ad nostra ueniamus,\nepiscopi et presbyteri habeant in exemplum apostolos et apostolicos\nuiros; quorum. honorem possidentes habere nitantur\net meritum.\nnos autem habemus propositi nostri principes\nPaulos, Antonios, Iulianos, Hilarionas, Macarios; et ut ad\nscripturarum auctoritatem redeam, noster princeps Helias, noster\nHelisaeus, nostri duces filii prophetarum, qui habitabant in\nagris et solitudine et faciebant sibi tabernacula propter fluenta\nIordanis. de his sunt et illi filii Rechab, qui uinum et siceram\nnon bibebant, qui morabantur in tentoriis, qui dei per Hieremiam\nuoce laudantur, et promittitur eis, quod non deficiat\nde stirpe eorum uir stans coram domino.\nhoc reor et septuagesimi\npsalmi titulum significare: filiorum Ionadab et\neorum, qui primi in captiuitatem ducti sunt. iste\nest Ionadab, filius Rechab, qui in Regnorum libro scribitur\ncurrum ascendisse cum Hieu; et huius filii sunt, qui in\n\n\n\n\n\n\ntabernaculis semper habitantes ad extremum propter inruptionem\nChaldaici exercitus Hierosolymam intrare conpulsi hanc primam\ncaptiuitatem sustinuisse dicuntur, quod post solitudinis\nlibertatem urbe quasi carcere sunt reclnsi.\nObsecro itaque te, ut, quoniam sanctae sororis tuae ligatus\nes uinculo et non penitus expedito pergis gradu, siue hic\nsiue ibi multitudines hominum et officia et salutationes et\nconuiuia ueluti quasdam catenas fugias uoluptatum. sit nilis\net uespertinus cibus holera et legumina interdumque pisciculos\npro summis ducas deliciis. qui Christum desiderat et\nillo pane uescitur, non quaerit magnopere, quam de pretiosis\ncibis stercus conficiat.\nquicquid post gulam non sentitur,\nidem tibi sit, quod panis et legumina. habes aduersus Iouinianum\nlibros de contemptu uentris et gutturis plenius disserentes.\nsemper in manu tua sacra sit lectio, frequenter orandum\net flexo corpore mens erigenda ad dominum. crebrae uigiliae\net uentre uacuo saepius dormiendum. rumusculos et gloriolas\net palpantes adulatores quasi hostes fuge. pauperibus et fratribus\nrefrigeria sumptuum manu propria distribue; rara est\nin hominibus fides. non credis uerum esse, quod dico?\ncogita\n\n\n\n\nIndae loculos. humilitatem uestium tumenti animo non appetas,\nsaecularium et maxime potentium consortia deuita. quid tibi\nnecesse est ea uidere crebrius, quorum contemptu monachus\nesse coepisti? soror praecipue tua matronarum declinet colloquia\nnec inter sericas uestes et gemmas circumsedentium\nfeminarum se sordidatam aut doleat aut miretur, quia alterum\npropositi paenitentia, alterum iactantiae seminarium est. caue,\nne quasi fidelis et famosus tuorum quondam dispensator\nalienam pecuniam distribuendam accipias.\nintellegis, quid loquar;\ndedit enim tibi dominus in omnibus intellectum. habeto simplicitatem\ncolumbae, ne cuiquam machineris dolos, et serpentis\nastutiam, ne aliorum supplanteris insidiis. non multum distat\nin uitio uel decipere posse uel decipi Christianum. quem senseris\ntibi aut semper aut crebro de nummis loquentem excepta\nelemosyna, quae indifferenter omnibus patet, institorem potius\nhabeto quam monachum. praeter uictum et uestitum et manifestas\nnecessitates nihil cuiquam tribuas, ne filiorum panem\ncanes comedant.\nUerum Christi templum anima credentis est: illam exorna,\nillam uesti, illi offer donaria, in illa Christum suscipe. quae\nutilitas parietes fulgere gemmis et Christum in paupere fame\n\n\n\n\n\n\nmori? iam non sunt tua, quae possides; dispensatio tibi credita\nest. memento Ananiae et Sapphirae. illi sua timide seruauerunt;\ntu considera, ne Christi substantiam inprudenter effundas,\nid est, ne inmoderato iudicio rem pauperum tribuas non pauperibus\net secundum dictum prudentissimi uiri liberalitate\nliberalitas pereat.\nnoli\naspicere ad phaleras et nomina uana Catonum.\nego te, inquit, intus et in cute noui. esse Christianum\ngrande est, non uideri. et nescio quomodo plus placent mundo,\nquae Christo displicent. haec non sus, ut aiunt, Mineruam, sed\ningredientem pelagus amicum amicus monui malens a te\nfacultatem meam quaeri quam uoluntatem, ut, in quo ego\nlapsus sum, tu firmo pergeres*gradu.\nLibrum tuum, quem pro Theodosio principe prudenter\nornateque conpositum transmisisti, libenter legi. et praecipue\nmihi in eo subdiuisio placuit; cumque in primis partibus\nuincas alios, in paenultimis te ipsum superas. sed et ipsum\ngenus eloquii pressum est et nitidum et, cum Tulliana luceat\npuritate, crebrum est in sententiis.\niacet enim, ut ait quidam,\n\n\n\n\n\n\noratio, in qua tantum uerba laudantur. praeterea magna est\nrerum consequentia et alterum pendet ex altero. quidquid adsumpseris,\nuel finis superiorum uel initium sequentium est.\nfelix Theodosius, qui a tali Christi oratore defenditur. illustrasti\npurpuras eius et utilitatem legum futuris saeculis consecrasti.\nmacte uirtute: qui talia habes rudimenta, qualis exercitatus\nmiles eris!\no si mihi liceret istius modi ingenium non per\nAonios montes et Heliconis uertices, ut poetae canunt, sed per\nSion et Itabyrium et Sina et excelsa ducere scripturarum, si\ncontingeret docere, quae didici, et quasi per manus mysteria\ntradere prophetarum, nasceretur nobis aliquid, quod docta\nGraecia non haberet.\nAudi ergo, mi conserue, amice, germane, ausculta paulisper,\nquo in scripturis sanctis calle gradiaris. totum, quod\nlegimus in diuinis libris, nitet quidem et fulget etiam in\ncortice, sed dulcius in medulla est. qui esse uult nuculeum,\nfrangit nucem. reuela, inquit Dauid, oculos meos et\nconsiderabo mirabilia de lege tua. si tantus propheta\ntenebras ignorantiae confitetur, qua nos putas paruulos et\npaene lactantes inscitiae nocte circumdari? hoc autem uelamen\nnon solum in facie Moysi, sed et in euangelistis et in apostolis\n\n\n\n\n\n\npositum est.\nturbis saluator in parabolis loquebatur et contestans\nmysticum esse, quod dicebatur, aiebat: qui habetaures\naudiendi, audiat. nisi aperta fuerint uniuersa, quae scripta\nsunt, ab eo, qui habet clauem Dauid, qui aperit et\nnemo eludit, eludit et nemo aperit, nullo alio reserante\npandentur. si haberes hoc fundamentum, immo quasi extrema\nmanus in tuo opere duceretur, nihil pulchrius, nihil doctius\nnihilque Latinius tuis haberemus uoluminibus.\nTertullianus creber est in sententiis, sed difficilis in\nloquendo. beatus Cyprianus instar fontis purissimi dulcis incedit\net placidus et, cum totus sit in exhortatione uirtutum, occupatus\npersecutionis angustiis scripturas diuinas nequaquam\ndisseruit. inclito Uictorinus martyrio coronatus, quod intellegit,\neloqui non potest.\nLactantius, quasi quidam fluuius eloquentiae\nTullianae, utinam tam nostra adfirmare potuisset, quam facile\naliena destruxit! Arnobius inaequalis et nimius est et absque\noperis sui partitione confusus. sanctus Hilarius Gallicano\ncoturno adtollitur et, cum Graeciae floribus adornetur, longis\ninterdum periodis inuoluitur et a lectione simpliciorum fratrum\nprocul est. taceo de ceteris uel defunctis uel adhuc\nuiuentibus, super quibus in utramque partem post nos alii\nindicabunt.\nAd te ipsum ueniam, συμμύστην, sodalem et amicum meum,\nmeum, inquam, amicum ante quam notum, et precabor, ne\nadsentationem in necessitudine suspiceris; quin potius uel\nerrare me aestimato uel amore labi quam amicum adulatione\ndecipere. magnum habes ingenium, infinitam sermonis supellectilem:\net facile loqueris et pure, facilitasque ipsa et puritas\nmixta prudentiae est. capite quippe sano omnes sensus uigent.\nhuic prudentiae et eloquentiae si accederet uel studium uel\nintellegentia scripturarum, uiderem te breui arcem tenere\nnostrorum et ascendentem cura Ioab tecta Sion canere in\ndomatibus, quod in cubiculis cognouisses. accingere, quaeso\nte, accingere. nil sine magno uita labore dedit mortalibus.\nnobilem te ecclesia habeat, ut prius senatus habuit.\npraepara tibi diuitias, quas cotidie eroges et numquam deficiant,\ndum uiget aetas, dum adhuc canis spargitur caput,\nantequam \\'subeant morbi tristisque senectus et labor et\ndurae rapiat inclementia mortis.\\' nihil in te mediocre contentus\nsum: totum summum, totum perfectum desidero.\n\n\n\n\n\n\nsanctum Uigilantium presbyterum qua auiditate susceperim,\nmelius est, ut ipsius uerbis quam meis discas litteris;\nqui cur tam cito profectus sit et nos reliquerit, non possum\ndicere, ne laedere quempiam uidear. tamen quasi praetereuntem\net festinantem paululum tenui et gustum ei nostrae amicitiae\ndedi, ut per eum discas, quid in nobis non desideres. sanctam\nconseruam tuam et tecum in domino militantem per te salutari\nuolo.\nMagnis nos prouocas quaestionibus et torpens otio ingenium,\ndum interrogas, doces. prima tua sciscitatio fuit, quae\nsint illa, quae.nec oculus uidit nec auris audiuit nec\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nin cor hominis ascenderunt, quae praeparauit deus\nhis, qui diligunt eum, et quomodo rursum idem apostolus\ninferat: nobis autem reuelauit deus per spiritum\nsuum et, si*reuelatum est apostolo, intellegere debeamus,\nquomodo et ille aliis reuelant.\nad quae breuis responsio est: non\ndebere nos quaerere, quid sit illud, quod nec oculus uidit\nnec auris audiuit nec in cor hominis ascendit. si enim ignoratur,\nquomodo sciri potest? quod promittitur in futuro, non\ncernitur in praesenti. spes enim, quae uidetur, non est\nspes, sed iam certa possessio, quomodo si uelit quispiam\ndicere: \\'ostende mihi, quod inuisibile est; loquere, quod audiri\nnon potest; expone, quod cogitatio non conprehendit humana!\nergo hoc sensu apostolus dixisse credendus est, quod carnalibus\noculis et aure carnali et cogitatione mortali non possint spiritalia\nconprehendi.\netsi enim noueramus quondam Iesum\nsecundum carnem, sed nunc iam non nouimus eum.\net in Iohannis epistula scribitur: carissimi, nunc filii\ndei sumus ot necdum manifestatum est, quid futuri\nsumus, quoniam uidebimus eum, sicuti est. quodque\nreuelatum sibi et sanctis per spiritum esse testatur, non statim\n\n\n\n\n\n\nsequitur, ut ipse aliis reuelarit. alioquin audiuit et in paradiso\nuerba ineffabilia, quae aliis narrare non poterat; aut si narrauit,\nnequaquam ineffabilia sunt.\nSecunda quaestio fuit, in qua dicis legisse te per transitum\nin opusculis meis, quod agni, qui stent a dextris, et\nhaedi, qui a sinistris, Christiani sint atque gentiles et non\npotius boni et mali. non memini me hoc aliquando dixisse et,\nsi dixissem, non essem in errore pertinax.\nquantum autem\ndictanti subito occurrit, in secundo uolumine contra Iouinianum\nsuper hoc capitulo disputasse me noui et non solum super\nhoc, \\' sed et de eo, quod in eandem quaestionem cadit, ubi\npisces mali a bonis piscibus separantur. quod ergo ibi plene\ndictum est, nunc omittendum uidetur.\nTertium interrogaueras, quod dicit apostolus in aduentu\ndomini saluatoris rapi quosdam uiuentes obuiam in nubibus,\nita ut non praeueniantur ab his, qui in Christo dormierunt,\nuisque nosse, utrum sic occurrant in corporibus et non ante\nmoriantur, cum et dominus noster mortuus sit et Enoch atque\nHelias secundum Apocalypsin Iohannis morituri esse dicantur,\nne scilicet ullus sit, qui non gustauerit mortem.\nhoc ex ipsius\ncontinentia loci sciri potest, quod sancti, qui in aduentu\nsaluatoris in corpore fuerint deprehensi, in isdem corporibus\n\n\n\n\n\n\noccurrant ei, ita tamen, ut inglorium et con-upturn et mortale\ngloria et incorruptione et inmortalitate mutetur, ut, qualia\ncorpora surrectura sunt, in talem substantiam etiam uiuorum\ncorpora transformentur. unde dicit alio loco apostolus: propter\nquod nolumus spoliari, sed superuestiri, ut absorbeatur\nmortale hoc a uita, ne scilicet corpus ab anima\ndeseratur, sed anima habitante in corpore fiat inclitum, quod\nante inglorium fuit, de Enoch autem et Helia, quos uenturos\nApocalypsis refert et esse morituros, non est istius temporis\ndisputatio, cum omnis ille liber aut spiritaliter intellegendus\nsit, ut nos aestimamus, aut, si carnalem interpretationem sequimur,\nIudaicis. fabulis adquiescendum sit, ut rursum aedificeturHierusalem\net hostiae offerantur in templo et spiritali cultu\ninminuto carnales obtineant caeremoniae.\nQuartum est, quod quaesisti, quomodo in Iohannis euangelio\npost resurrectionem dicatur ad Mariam Magdalenen:\nnoli me tangere; nondum enim ascendi ad patrem\nmeum, et rursum in Matheo scriptum sit, quod ad uestigia\nsaluatoris mulieres corruerint, cum utique non sit id ipsum\n\n\n\n\n\n\ntangere post resurrectionem pedes eius et non tangere.\nMaria\nMagdalene ipsa est, a qua septem daemonia expulerat, ut,\nubi abundauerat peccatum, superabundaret gratia; quae, quia\ndominum hortulanum putabat et quasi cum homine loquebatur\net quaerebat uiuentem cum mortuis, recte audit: noli me\ntangere, et est sensus: \\'non mereris meis haerere uestigiis\nnec adorare quasi dominum et eius tenere pedes, quem non\naestimas surrexisse. tibi enim necdum ascendi ad patrem meum.\\'\nceterae uero mulieres, quae pedes tangunt, dominum confitentur\net merentur eius haerere uestigiis, quem ad patrem ascendisse\nconfidunt. quamquam, etiamsi eadem mulier in diuersis euangeliis\net tenuisse pedes et non tenuisse referatur, facilis solutio\nsit, cum potuerit primum corripi quasi incredula et postea\nnon repelli quasi ea, quae errorem confessione mutauerat,\nquod et de latronibus intellegi potest, cum alius euangelista\nutrumque blasph\\'emasse, alius narret alterum esse confessum.\nExtrema schedula continebat, utrum post resurrectionem\nquadraginta diebus cum discipulis dominus conuersatus sit et\nnumquam alibi fuerit an latenter ad caelum ascenderit atque\ndescenderit et nihilominus apostolis sui praesentiam non negarit.\nsi deum dei filium consideres, de quo sermo est, et illum\nesse, qui loquitur: nonne caelum et terram ego repleo,\n\n\n\n\n\n\n\n\n\n\ndicit dominus, et de quo alius propheta testatur: caelum\nmihi thronus est, terra autem scabellum pedum\nmeorum, et rursum alibi: qui tenet caelum palmo et\nterram pug.illo, de quo Dauid canit: quo ibo ab spiritu\ntuo et a facie tua quo fugiam? si ascendero in caelum,\ntu ibi es; si descendero ad infernum et habitauero\nin extremis maris, etenim ibi manus tua\ndeducet me et tenebit me dextera tua, profecto non\nambiges etiam ante resurrectionem sic in dominico corpore\nhabitasse deum uerbum, ut et in patre esset et caeli circulum\neluderet atque in omnibus. infusus esset et circumfusus, id\nest, ut cuncta penetraret interior et contineret exterior.\nstultum\nest ergo illius potentiam unius corpusculi paruitate finire.\nquem non capit caelum. et tamen, qui ubique erat, etiam in\nfilio hominis totus erat; diuina quippe natura et deus sermo\nin partes secari non potest nec locis diuidi, sed, cum ubique\nsit, totus ubique est. erat igitur uno eodemque tempore et\ncum apostolis quadraginta diebus et cum angelis et in patre\net in extremis finibus maris erat.\nin omnibus locis uersabatur:\ncum Thoma in India, cum Petro Romae, cum Paulo in Illyrico,\ncum Tito in Creta, cum Andrea in Achaia, cum singulis\n\n\n\n\n\n\nEpistola et apostolicis uiris in singulis cunctisque regionibus.\nquod autem dicitur deserere quosdam uel non deserere, non\nnaturae illius terminus ponitur, sed eorum merita describuntur,\napud quos esse dignatur.\nGrandes... materias ingenia parua non sufferunt et in ipso\nconatu ultra uires ausa succumbunt; quantoque maius fuerit,\n\n\n\n\n\n\n\n\n\n\n\n\n\n\n\n\n\n\n\n\n\n\nquod dicendum est, tanto magis obruitur, qui magnitudinem\nrerum uerbis non potest explicare. Nepotianus meus, tuus,\nnoster, immo Christi et, quia Christi, idcirco plus noster reliquit\nsenes et desiderii sui iaculo uulneratos intolerabili dolore\nconfecit. quem heredem putauimus, fumis tenemus.\ncui iam meum\nsudabit ingenium? cui litterulae placere gestient? ubi est ille\nέργοδιώϰης noster et cygneo canore nox dulcior? stupet animus,\nmanus tremit, caligant oculi, lingua balbutit. quidquid\ndixero, quia ille non audiet, mutum uidetur. stilus ipse quasi\nsentiens et cera subtristior uel rubigine uel situ obducitur.\nquotienscumque nitor in uerba prorumpere et super tumulum\neius epitaphii huius flores spargere, totiens inplentur oculi et\nrenouato dolore totus in funere sum.\nmors quondam fuit, ut\nsuper cadauera defunctorum in contionė pro rostris laudes\nliberi dicerent et instar lugubrium carminum ad fletus et\ngemitus audientium pectora concitarent: en rerum in nobis\nordo mutatus est et in calamitatem nostram perdidit sua iura\nnatura: quod exhibere senibus iuuenis debuit, hoc iuueni exhibemus\nsenes.\nQuid igitur faciam? iungam tecum lacrimas? sed apostolus\nprohibet Christianorum mortuos dormientes uocans et dominus\nin euangelio: non est, inquit, mortua puella, sed dormit.\nLazarus Yquoque, quia dormierat, suscitatus est. laeter et\ngaudeam, quod raptus sit, ne malitia inmutaret mentem\neius, quia placuerit deo anima illius?\nsed inuito\net repugnanti per genas lacrimae fluunt et inter praecepta\nuirtutum resurrectionisque spem credulam mentem desiderii\nfrangit affectus. o mors, quae fratres diuidis et amore sociatos\ncrudelis ac dura dissocias! adduxit urentem uentum dominus\nde deserto ascendentem, qui siccauit uenas tuas et desolauit\nfontem tuum. deuorasti quidem Ionam, sed et in utero tuo\nuiuus fuit. portasti quasi mortuum, ut tempestas mundi conquiesceret\net Nineue nostra illius praeconio saluaretur.\nille,\nille te uicit, ille iugulauit fugitiuus propheta, qui reliquit\ndomum suam, dimisit hereditatem suam, dedit dilectam animam\nsuam in manus quaerentium eam. qui per Osee quondam tibi\nrigidus minabatur: ero mors tuas o mors; ero morsus\ntuus, inferne, illius morte tu mortua es, illius morte nos\nuiuimus. deuorasti et deuorata es, dumque adsumpti corporis\nsollicitaris inlecebra et auidis faucibus praedam putas, interiora\ntua adunco dente confossa sunt.\nGratias tibi, Christe saluator, tua agimus creatura, quod\ntam potentem aduersarium nostrum, dum occideris, occidisti.\nquis ante te miserior homine, qui aeterno mortis terrore prostratus\nuiuendi sensum ad hoc tantum acceperat, ut periret?\nregnauit enim mors ab Adam usque ad Moysen\netiam super eos, qui non peccauerunt in similitudinem\npraeuaricationis Adam.\nsi Abraham, Isaac et\nIacob in inferno, quis in caelorum regno? si amici tui sub\npoena offendentis Adam et, qui non peccauerant, alienis peccatis\ntenebantur obnoxii, quid de his credendum est, qui\ndixerunt in cordibus suis: non est deus, qui corrupti et\nabominabiles facti sunt in uoluntatibus suis, qui\ndeclinauerunt, simul inutiles facti sunt; non est,\nqui faciat bonum, non est usque ad unum? quodsi\nLazarus uidetur in sinu Abraham locoque refrigerii, quid\nsimile infernus et regna caelorum?\nante Christum Abraham\napud inferos; post Christum latro in paradiso: et idcirco in\nresurrectione eius multa dormientium corpora surrexerunt et\nuisa sunt in caelesti Hierusalem. tuncque conpletum est illud\neloquium: surge, qui dormis, et eleuare et inluminabit\nte Christus. Iohannes Baptista in heremo personat:\n\n\n\n\n\n\npaenitentiam agite; adpropinquauit enim regnum\ncaelorum. a diebus emm Iohannis Baptistae regnum\ncaelorum uim passum est et uiolenti diripuerunt illud.\nflammea illa rumphea, custos paradisi, et praesidentia foribus\ncherubin Christi restincta et reserata sunt sanguine. nec\nmirum hoc nobis in resurrectione promitti, cum omnes, qui\nin carne non secundum carnem uiuimus, municipatum habeamus\nin caelo et hic adhuc positis dicatur in terra: reg num\ndei intra uos est.\nAdde quod ante resurrectionem Christi notus tantum\nerat in Iudaea deus, in Israhel magnum nomen eius,\net ipsi, qui nouerant eum, tamen ad inferos trahebantur. ubi\ntunc totius orbis homines ab India usque ad Britanniam, a\nrigida septentrionis plaga usque ad femores Atlantici oceani,\ntam innumerabiles populi et tantarum gentium multitudines\nquam uariae linguis, habitu tam uestis et armis?\npiscium ritu ac lucustarum et uelut muscae et culices\nconterebantur; absque notitia enim creatoris sui omnis\n\n\n\n\n\n\nhomo pecus est. nunc uero passionem Christi et resurrectionem\neius cunctarum gentium uoces et litterae sonant.\ntaceo de\nHebraeis, Graecis et Latinis, quas nationes fidei suae in crucis\ntitulo dominus dedicauit. inmortalem animam et post dissolutionem\ncorporis subsistentem, quod Pythagoras somniauit,\n\n\nDemocritus non credidit, in consolationem damnationis suae\nSocrates disputauit in carcere, Indus, Persa, Gothus, Aegyptius\nphilosophantur. Bessorum feritas et pellitorum turba populorum,\nqui mortuorum quondam inferiis homines immolabant, stridorem\nsuum in dulce crucis fregerunt melos et totius mundi una\nuox Christus est.\nQuid agimus, anima? quo nos uertimus? quid primum\nadsumimus? quid tacemus? exciderunt tibi praecepta rhetorum\net occupata luctu, oppressa lacrimis, praepedita singultibus\ndicendi ordinem non tenes! ubi illud ab infantia studium\nlitterarum et Anaxagorae ac Telamonis semper laudata\n\n\n\n\n\n\nsententia: \\'sciebam me genuisse mortalem\\'?\nlegimus Crantorem,\ncuius uolumen ad confouendum dolorem suum secutus est.\nCicero, Platonis, Diogenis, Clitomachi, Carneadis, Posidonii ad\nsedandos lucttfs opuscula percucurrimus, qui diuersis aetatibus\ndiuersorum lamenta uel libris uel epistulis minuere sunt conati,\nut, etiamsi nostrum areret ingenium, de illorum posset fontibus\ninrigari: proponunt innumerabiles uiros et maxime Periclen\net Xenophontem Socraticum, quorum alter amissis duobus\nfiliis coronatus in contione disseruit, alter, cum sacrificans\nfilium in bello audisset occisum, deposuisse coronam dicitur\net eandem capiti reposuisse, postquam fortiter in acie dimicantem\nrepperit concidisse.\nquid memorem Romanos duces,\nquorum uirtutibus quasi quibusdam stellis Latinae micant\nhistoriae? Puluillus Capitolium dedicans mortuum, ut nuntiabatur,\nsubito filium se iussit absente sepeliri; Lucius Paulus\nseptem diebus inter duorum exequias filiorum triumphans\nurbem ingressus est. praetermitto Maximos, Catones, Gallos,\nPisones, Brutos, Scaeuolas, Metellos, Scauros, Marios, Crassos,\nMarcellos atque Aufidios, quorum non minor in luctu quam\n\n\n\n\n\n\nin bellis uirtus fuit et quorum orbitates in Consolationis libro\nTullius explicauit, ne uidear aliena potius quam nostra quaesisse;\nquamquam et haec in suggillationem nostri breuiter\ndicta sint, si non praestet fides, quod exhibuit infidelitas.\nIgitur ad nostra ueniamus. non plangam cum Iacob et\nDauid filios in lege morientes, sed cum Christo in euangelio\nsuscipiam resurgentes. Iudaeorum luctus Christianorum gaudium\nest. ad uesperum demorabitur fletus et ad matutinum\nlaetitia. nox praecessit, dies autem adpropinquauit.\nunde et Moyses moriens plangitur, Iesus absque\n. funere et lacrimis in monte sepelitur. quidquid de scripturis\nsuper lamentatione dici potest, in eo libro, quo Paulam Romae\nconsolati sumus, breuiter explicauimus. nunc nobis per aliam\nsemitam ad eundem locum perueniendum est, ne uideamur\npraeterita et obsoleta quondam calcare uestigia.\nScimus quidem Nepotianum nostrum esse cum Christo\net sanctorum mixtum cliori3, quod hic nobiscum eminus rimabatur\nin terris et aestimatione quaerebat, ibi uidentem comminus\ndicere: sicut audiuimus, ita et uidimus in\nciuitate domini uirtutum, in ciuitate dei nostri,\nsed desiderium absentiae eius ferre non possumus, non illius,\nsed nostram uicem dolentes.\nquanto ille felicior, tanto nos\namplius in dolore, quod tali caremus bono. flebant et sorores\n\n\n\n\n\n\n\nLazarum, quem resurrecturum nouerant, et, ut ueros hominis\nexprimeret affectus, ipse saluator plorauit, quem suscitaturus\nerat. apostolus quoque eius, qui dixerat: cupio dissolui\net esse cunr-Christo et alibi: mihi uiuere Christus\nest et mori lucrum, gratias agit, quod Epaphras de mortis\nsibi uicinia redditus sit, ne haberet tristitiam super tristitiam,\nnon incredulitatis metu, sed desiderio caritatis.\nquanto magis\ntu, et auunculus et episcopus, hoc est et in carne et in spiritu\npater, aues uiscera tua et quasi a te diuulsa suspiras! sed\nobsecro, ut modum adhibeas in dolore memor illius sententiae:\nne quid nimis\\' obligatoque parumper uulnere audias laudes .\neius, cuius semper uirtute laetatus es, nec doleas, quod talem\namiseris, sed gaudeas, quod talem habueris, et sicut hi, qui\nin breui tabella terrarum situs pingunt, ita in paruo isto uolumine\ncernas adumbrata, nonexpressasignauirtutumsuscipiasque\na nobis non uires, sed uoluntatem.\nPraecepta sunt rhetorum, ut maiores eius, qui laudandus\nest, et eorum altius gesta repetantur sicque ad ipsum per\ngradus sermo perueniat, quo uidelicet auitis paternisque\n\n\n\n\n\n\nuirtutibus inlustrior fiat et aut non degenerasse a bonis aut\nmediocres ipse ornasse uideatur. ego carnis bona, quae semper\net ipse contempsit, in animae laudibus nOlI requiram nec me\niactabo de genere, id est de alienis bonis, cum et Abraham\net Isaac, sancti uiri, lsmahelem et Esau peccatores genuerint\net e. regione Iephte in catalogo iustorum apostoli uoce numeratus\nde meretrice sit natus.\nanima,inquit, quae eccauerit,\nipsa morietur; ergo et, quae non peccauerit, ipsa uiuet.\nnec uirtutes nec uitia parentum liberis inputantur; ab eo tempore\ncensemur, ex quo in Christo renascimur. Paulus, persecutor\necclesiae et mane lupus rapax Beniamin, ad uesperam dedit\nescam Ananiae oui submittens caput. igitur et Nepotianus\nnoster quasi infantulus uagiens et rudis puer subito nobis de\nIordane nascatur.\nAlius forsitan scriberet, quod ob salutem illius orientem\nheremumque dimiseris et me, carissimum sodalem tuum,\nredeundi spe lactaueris, ut primum, si fieri posset, sororem\ncum paruulo uiduam, dein, si consilium illa respueret, saltim\n\n\n\n\n\n\nnepotem dulcissimum conseruares. hic est enim ille, de quo\ntibi quondam uaticinatus sum: licet paruulus ex collo\npendeat nepos.\nreferret, inquam, alius, quod in palatii\nmilitia sub chlamyde et candenti lino corpus eius cilicio tritum\nsit, quod stans ante saeculi potestates lurida ieiuniis ora\nportauerit, quod adhuc sub alterius indumentis alteri militarit\net ad hoc habuerit cingulum, ut uiduis, pupillis, oppressis,\nmiseris subueniret: mihi non placent dilationes istae inperfectae\nseruitutis dei et centurionem Cornelium, ut lego iustum, statim\naudio baptizatum.\nUerumtamen uelut incunabula quaedam nascentis fidei\nconprobemus, ut, qui sub alienis signis deuotus miles fuit,\ndonandus - laurea sit, postquam suo regi coeperit militare.\nbalteo posito habituque mutato, quidquid castrensis peculii\nfuit, in pauperes erogauit. legerat enim: qui uult perfectus\nesse, uendat omnia, quae habet, et det pauperibus\net sequatur me et iterum: non potestis duobus dominis\nseruire, deo et mamonae.\nexcepta uili tunica et\noperimento pari, quod tecto tantum corpore frigus excluderet,\n\n\n\n\n\n\nnihil sibi amplius reseruauit. cultus ipse prouinciae morem\nsequens nec munditiis nec sordibus notabilis erat. cumque\narderet cotidie aut ad Aegypti monasteria pergere aut Mesopotamiae\ninuisere choros uel certe insularum Dalmatiae, quae\nAltino tantum freto distant, solitudines occupare, auunculum\npontificem deserere non audebat tota in illo cernens exempla\nuirtutum domique habens, unde disceret.\nin uno atque eodem\net imitabatur monachum et episcopum uenerabatur. non, ut\nin plerisque accidere solet, adsiduitas familiaritatem, familiaritas\ncontemptum illius fecerat, sed ita eum colebat, quasi parentem,\nita admirabatur, quasi cotidie nouum cerneret. quid multa?\nfit clericus et per solitos gradus presbyter ordinatur. Iesu bone,\nqui gemitus, qui heiulatus, quae cibi interdictio, quae fuga\noculorum omnium! tum primum et solum auunculo iratus est.\nquerebatur se ferre non posse et iuuenalem aetatem incongruam\nsacerdotio causabatur. sed quanto plus repugnabat, tanto magis\nomnium in se studia concitabat et merebatur negando, quod\nesse nolebat, eoque dignior erat, quod se clamabat indignum.\n\n\n\n\nuidimus Timotheum nostri temporis et canos in Sapientia\nelectumque a Moysi presbyterum, quem ipse sciret esse presbyterum.\nigitur clericatum non honorem intellegens sed onus\nprimam curam* habuit, uthumilitate superaret inuidiam, deinde,\n. ut nullam obsceni in\\'se rumoris fabulam daret, ut, qui mordebantur\nad aetatem eius, stuperent ad continentiam. subuenire\npauperibus, uisitare languentes, prouocare hospitio, lenire blanditiis,\ngaudere cum gaudentibus, flere cum flentibus; caecorum\nbaculus, esurientium cibus, spes miserorum, solamen\nlugentium fuit. ita in singulis uirtutibus eminebat, quasi ceteras\nnon haberet.\ninter presbyteros et coaequales primus in opere,\nextremus in ordine. quidquid boni fecerat, ad auunculum referebat;\nsi quid forte aliter euenerat, quam putarat, illum nescire,\nse errasse dicebat. in publico episcopum, domi patrem nouerat.\ngrauitatem morum hilaritate frontis temperabat. gaudium risu,\n\n\n\n\n\n\nnon cachinno, intellegeres.\nuiduas et uirgines Christi honorare\nut matres, hortari ut sorores cum omni casae. iam uero,\npostquam domum se contulerat et relicto foris clerico duritiae\nse tradiderat monachorum, creber in orationibus, uigilans in\nprecando lacrimas deo, non hominibus, offerebat; ieiunia in\naurigae modum pro lassitudine et uiribus corporis moderabatur.\nmensae auunculi intererat et sic adposita quaeque libabat, ut\net superstitionem fugeret et continentiam reseruaret.\nsermo\neius et omne conuiuium de scripturis aliquid proponere, libenter\naudire, respondere uerecunde, recta suscipere, praua non acriter\nconfutare, disputantem contra se magis docere quam uincere\net ingenuo pudore, qui ornabat aetatem, quid cuius esset,\nsimpliciter confiteri; atque in hunc modum eruditionis gloriam\ndeclinando eruditissimus habebatur.\nillud\\', aiebat, \\'Tertulliani,\nistud Cypriani, hoc Lactantii, illud Hilarii est. sic Minucius\nFelix, ita Uictorinus, in hunc modum est locutus Arnobius\\'.\nme quoque, quia pro sodalitate auunculi diligebat, interdum\nproferebat in medium. lectione quoque adsidua et meditatione\ndiuturna pectus suum bibliothecam fecerat Christi.\nQuotiens ille transmarinis epistulis deprecatus est, ut\naliquid ad se scriberem! quotiens nocturnum de euangelio\npetitorem et interpellatricem duri iudicis mihi uiduam exhibuit!\ncumque ego silentio magis quam litteris denegarem et pudore\nreticentis pudorem suffunderem postulantis, auunculum mihi\nopposuit precatorem, qui et liberius pro alio peteret et pro\nreuerentia sacerdotii facilius inpetraret.\nfeci ergo, quod uoluit,\net breui libello amicitias nostras aeternae memoriae consecraui;\nquo suscepto Croesi opes et Darii diuitias se uicisse iactabat.\nillum oculis, illum sinu, illum manibus, illum ore retinebat;\ncumque in strato frequenter euolueret, super pectus soporati\ndulcis pagina decidebat. si uero peregrinorum, si amicorum\nquispiam uenerat, laetabatur super se nostro testimonio et,\nquidquid minus in opusculo erat, distinctione moderata et\npronuntiationis uarietate pensabat, ut in recitando illo ipso\nuel placere uel displicere cotidie uideretur.\nunde hic feruor,\nnisi ex amore dei? unde legis Christi indefessa meditatio, nisi\nex desiderio eius, qui legem dedit? alii nummum\n\n\n\n\naddantnummo et marsuppium suffocantes matronarum opes uenentur\nobsequiis, sint ditiores monachi, quam fuerant saeculares,\npossideant opes sub Christo paupere, quas sub locuplete diabolo\nnon habuerant, et suspiret eos ecclesia diuites, quos\ntenuit mundus ante mendicos: Nepotianus noster aurum calcans\nscedulas consectatur, sed, sicut sui in carne contemptor est et\npaupertate incedit ornatior, ita totum ecclesiae inuestigat\nornatum.\nAd conparationem quidem superiorum modica sunt, quae\ndicturi sumus, sed et in paruis idem animus ostenditur. ut\nenim creatorem non in caelo tantum miramur et terra, sole\net oceano, elefantis, camelis, equis, bubus, pardis, ursis, leonibus,\nsed et in minutis quoque animalibus, formica, culice,\nmuscis, uermiculis et istius modi genere, quorum magis corpora\nscimus quam nomina, eandemque in cunctis ueneramur sollertiam,\nita mens Christo dedita aeque et in maioribus et in\nminoribus intenta est sciens etiam pro otioso uerbo reddendam\nesse rationem.\nerat ergo sollicitus, si niteret altare, si\nparietes absque fuligine, si pauimenta tersa, si ianitor creber\nin porta, uela semper in ostiis, si sacrarium mundum, si uasa\n\n\n\n\n\n\n\n\nlucentia; et in omnes caerimonias pia sollicitudo disposita non\nminus, non maius neglegebat officium. ubicumque eum ecclesia\nquaereres, inuenires.\nnobilem uirum yuintum Fabium miratur\nantiquitas, qui etiam Romanae scriptor historiae est, sed\nmagis ex pictura quam litteris nomen inuenit; et Beselehel\nnostrum plenum sapientia et spiritu dei scriptura testatur,\nHiram quoque, filium mulieris Tyriae, quod alter tabernaculi,\nalter templi supellectilem fabricati sunt. quomodo enim laetae\nsegetes et uberes agri interdum culmis aristisque luxuriant,\nita praeclara ingenia et mens plena uirtutibus in uariarum\nartium redundat elegantiam.\nunde et apud Graecos philosophus\nille laudatur, qui omne, quod uteretur, usque ad pallium et\nanulum manu sua factum gloriatus est. hoc idem possumus\net de isto dicere, qui basilicas ecclesiae et martyrum conciliabula\ndiuersis floribus et arborum comis uitiumque pampinis\nadumbraret, ut, quidquid placebat in ecclesia tam dispositione\nquam uisu, laborem presbyteri et studium testaretur.\nMacte uirtute! cuius talia principia, qualis finis erit?s o\nmiserabilis humana condicio et sine Christo uanum omne,\nquod uiuimus! quid te subtrahis, quid tergiuersaris, oratio?\n\n\n\n\n\n\nquasi enim mortem illius differre possimus et uitam facere\nlongiorem, sic timemus ad ultimum peruenire. omnis caro\nfaenum et omnis gloria eius quasi flos faeni.\nubi\nnunc, decora illa faques, ubi totius corporis dignitas, quo ueluti\npulchro indumento pulchritudo animae uestiebatur? marcescebat,\npro dolor, flante austro lilium et purpura uiolae in pallorem\nsensim migrabat cumque aestuaret febribus et uenarum fontes\nhauriret calor, lasso anhelitu tristem auunculum consolabatur.\nlaetus erat uultus et uniuersis circa plorantibus solus ipse\nridebat. proicere pallium, manus extendere, uidere, quod alii\nnon uidebant, et quasi in occursum se erigens salutare uenientes:\nintellegeres illum non emori, sed migrare, et mutare\namicos, non relinquere.\nuoluuntur per ora lacrimae et obfirmato\nanimo non queo dolorem dissimulare, quem patior. quis\ncrederet in tali illum tempore nostrae necessitudinis recordari\net luctante anima studiorum scire dulcedinem? adprehensa\nauunculi manu: \\'hanc,\\' inquit, \\'tunicam, qua utebar in ministerio\nChristi, mitte dilectissimo mihi, aetate patri, fratri collegio,\net, quidquid a te nepoti debebatur affectus, in illum transfer,\nquem mecum pariter diligebus.\\' atque in talia uerba defecit\nauunculum manu, me recordatione contrectans.\nk\nScio, quod nolueris amorem in te ciuium sic probare,\net affectum patriae magis quaesisse in prosperis. sed huiusce\nmodi officium in bonis iucundius est, in malis gratius. tota\nhunc ciuitas, tota planxit Italia. corpus terra suscepit, anima\nChristo reddita est. tu nepotem quaerebas, ecclesia sacerdotem.\npraecessit te successor tuus. quod tu eras, ille post te iudicio\nomnium merebatur. atque ita ex una domo duplex pontificatus\negressa est dignitas: dum in altero gratulatio est, quod tenuerit,\nin altero maeror, quod raptus sit, ne teneret.\nPlatonis\nsententia est omnem sapienti uitam meditationem esse mortis.\nlaudant hoc philosophi et in caelum ferunt, sed multo fortius\napostolus: cotidie, inquit, morior per uestram gloriamaliud\nest conari, aliud agere; aliud uiuere moriturum, aliud\nmori uicturum. ille moriturus ex gloria est; iste moritur semper\nad gloriam.\ndebemus igitur et nos animo praemeditari, quod\naliquando futuri sumus et quod — uelimus nolimus — abesse\nlongius non potest. nam si nongentos uitae excederemus annos,\nut ante diluuium uiuebat humanum genus, et Mathusalae\n\n\n\n\n\n\nnobis tempora donarentur, tamen nihil esset praeterita longitudo,\nquae esse desisset. etenim inter eum, qui decem uixit\nannos, et illum, qui mille, postquam idem uitae finis aduenerit\net inrecusabilis mortis necessitas, transactum omne tantundem\nest, nisi quod magis senex onustus peccatorum fasce proficiscitur.\noptima quaeque dies miseris mortalibus aeui\nprima fugit, subeunt morbi tristisque senectus\net labor et durae rapit inclementia mortis.\n\nNaeuius poeta: pati, inquit, necesse est multa mortalem\nmala. unde et Niobam, quia multum fleuerit, in\nlapidem et in diuersas bestias (conuersas alias ut Hecubam\nin canem) commutatam finxit antiquitas, et Hesiodus natales\nhominum plangens gaudet in funere, prudenterque Ennius:\nplebes, ait, in hoc regio antistat loco: licet\nlacrimare plebi, regi honeste non licet.\nut regi, sic episcopo, immo minus regi quam episcopo.\nille\n\n\n\n\n\n\nenim nolentibus praeest, hic uolentibus; ille terrore subicit,\nhic seruitute dominatur; ille corpora custodit ad mortem, hic\nanimas seruat ad uitam. in te omnium oculi diriguntur, domus\ntua et conuerSatio quasi in specula constituta magistra est\npublicae disciplinae. quiidquid feceris, id sibi omnes faciendum\nputant.\ncane, ne committas, quod aut, qui reprehendere uolunt,\ndigne lacerasse uideantur aut, qui imitari, cogantur delinquere.\nuince, quantum potes, immo etiam plus quam potes, mollitiem\nanimi tui et ubertim fluentes lacrimas reprime, ne grandis\npietas in nepotem apud incredulas mentes desperatio putetur\nin deum. desiderandus tibi est quasi absens, non quasi mortuus,\nut illum expectare, non amisisse uidearis.\nUerum quid ago medens dolori, quem iam reor et\ntempore et ratione sedatum, ac non potius replico tibi uicinas\nregum miserias et nostri temporis calamitates, ut non tam\nplangendus sit, qui hac luce caruerit, quam congratulandum\nei, quod de tantis malis euaserit?\nConstantius, Arrianae\nfautor hereseos, dum contra inimicum paratur et concitus\n\n\n\n\nfertur ad pugnam, in Mopsi uiculo moriens magno dolore\nhosti reliquit imperium. Iulianus, perditor animae suae et\nChristiani iugulator exercitus, Christum sensit in Media, quem\nprimum in Gallia denegarat; dumque Romanos propagare uult\nfines, perdidit propagatos.\nlouianus gustatis tantum regalibus\nbonis fetore prunarum suffocatus interiit ostendens omnibus,\nquid sit humana potentia. Ualentinianus uastato genitali solo\net inultam patriam derelinquens uomitu sanguinis extinctus\nest. huius germanus Ualens Gothico bello uictus in Thracia\neundem locum et mortis habuit et sepulchri. Gratianus ab\nexercitu suo proditus et ab obuiis urbibus non receptus ludibrio\nhosti fuit cruentaeque manus uestigia parietes tui, Lugdune,\ntestantur.\nadulescens Ualentinianus et paene puer post fugam,\npost exilia, post recuperatum multo sanguine imperium haut\nprocul ab urbe fraternae mortis conscia necatus est et cadauer\nexanimis infamatum suspendio. quid loquar de Procopio, Maximo,\nEugenio, qui utique, dum rerum potirentur, terrori gentibus\nerant? omnes capti steterunt ante ora uictorum et, quod\npotentissimis quondam miserrimum est, prius ignominia seruitutis\nquam hostili mucrone confossi sunt.\nDicat aliquis: \\'regum talis condicio est, feriuntque\nsummos fulgura montes). ad priuatas ueniam dignitates\nnec de his loquar, qui excedunt biennium; atque, ut ceteros\npraetermittam, \\'Sufficit nobis trium nuper consularium diuersos\nexitus scribere. Abundantius egens Pityunte exulat; Rufini\ncaput pilo Constantinopolin gestatum est et abscissa manus\ndextera ad dedecus insatiabilis auaritiae ostiatim stipes mendicauit;\nTimasius praecipitatus repente de altissimo dignitatis\ngradu euasisse se putat, quod in Oase uiuit inglorius.\nnon\ncalamitates miserorum, sed fragilem humanae condicionis narro\nstatum — horret animus temporum nostrorum ruinas prosequi —:\nuiginti et eo amplius anni sunt, quod inter Constantinopolim\net Alpes Iulias cotidie Romanus sanguis effunditur. Scythiam,\nThraciam, Macedoniam, Thessaliam, Dardaniam, Daciam, Epiros,\nDalmatiam cunctasque Pannonias Gothus, Sarmata, Quadus,\nAlanus, Huni, Uandali, Marcomanni uastant, trahunt, rapiunt.\nquot matronae, quot uirgines dei et ingenua nobiliaque corpora\nhis beluis fuere ludibrio! capti episcopi, interfecti presbyteri\n\n\n\n\n\n\net diuersorum officia clericorum, subuersae ecclesiae, ad altaria\nChristi stabulati equi, martyrum effossae reliquiae: ubique\nluctus, ubique gemitus et plurima mortis imago.\nRomanus orbis ruit et tamen ceruix nostra erecta non flectitur.\nquid putas nunc animi habere Corinthios, Athenienses, Lacedaemonios,\nArcadas cunctamque Graeciam, quibus imperant\nbarbari? et certe paucas urbes nominaui, in quibus olim fuere\nregna non modica. inmunis ab his malis uidebatur oriens et\ntantum nuntiis consternatus: ecce tibi anno praeterito ex ultimis\nCaucasi rupibus inmissi in nos non Arabiae, sed septentrionis\nlupi tantas breui prouincias percucurrerunt. quot monasteria\ncapta, quantae fluuiorum aquae humano cruore mutatae sunt!\nobsessa Antiochia et urbes reliquae, quas Halys, Cydnus,\nOrontes Eufratesque praeterfluunt. tracti greges captiuorum;\n\nArabia, Phoenix, Palaestina, Aegyptus timore captiuae.\nnon, mihi si linguae centum sint oraque centum,\nferrea uox,\nomnia poenarum percurrere nomina possim.\nneque enim historiam proposui scribere, sed nostras breuiter\nflere miserias. alioquin ad haec merito explicanda et Thucydides\net Sallustius muti sunt.\nFelix Nepotianus, qui haec non uidet; felix, qui ista\nnon audit. nos miseri, qui aut patimur aut patientes fratres\nnostros tanta perspicimus; et tamen uiuere uolumus eosque, qui\nhis carent, flendos potius quam beandos putamus. olim offensum\nsentimus nec placamus deum. nostris peccatis barbari fortes\nsunt, nostris uitiis Romanus superatur exercitus; et quasi non\nhoc sufficeret cladibus, plus paene bella ciuilia quam hostilis\nmucro consumpsit.\nmiseri Israhelitae, ad quorum conparationem\nNabuchodonosor seruus dei scribitur; infelices nos, qui tantum\ndisplicemus deo, ut per rabiem barbarorum illius in nos ira\ndesaeuiat. Ezechias egit paenitentiam, et centum octoginta\nquinque milia Assyriorum ab uno angelo una nocte deleta\nsunt; Iosaphat laudes domino concinebat, et dominus pro laudante\nsuperabat; Moyses contra Amalech non gladio sed oratione\npugnauit.\nsi erigi uolumus, prosternamur. pro pudor et\nstolida usque ad incredulitatem mens! Romanus exercitus,\nuictor orbis et dominus, ab his uincitur, hos pauet, horum\nterretur aspectu, qui ingredi non ualent, qui, si terram\n\n\n\n\n\n\ntetigerint, se mortuos arbitrantur, et non intellegimus prophetarum\nuoces: fugient mille uno persequente nec amputamus\ncausas morbi, ut morbus pariter auferatur, statimque cernimus\nsagittas pilis, tiaras galeis, caballos equis cedere?\nExcessimus consolandi modum et, dum unius mortem\nflere prohibemus, totius orbis mortuos planximus. Xerxes, ille\nrex potentissimus, qui subuertit montes, maria constrauit, cum\nde sublimi loco infinitam hominum multitudinem et innumerabilem\nuidisset exercitum, flesse dicitur, - quod post centum\nannos nullus eorum, quos tunc cernebat, superfuturus esset.\no si possemus in talem ascendere speculam, de qua uniuersam\nterram sub nostris pedibus cerneremus! iam tibi ostenderem\ntotius mundi ruinas, gentes gentibus et regnis regna conlisa;\nalios torqueri, alios necari, alios obrui fluctibus, alios ad seruitutem\ntrahi; hic nuptias, ibi planctum; illos nasci, istos mori;\nalios affluere diÃºitiis, alios mendicare; et non Xerxis tantum\nexercitum, sed totius mundi homines, qui nunc uiuunt, in breui\nspatio defuturos. uincitur sermo rei magnitudine et minus est\nomne, quod dicimus.\nRedeamus igitur ad nos et quasi e caelo descendentes\n\n\n\n\n\n\npaulisper nostra uideamus. sentisne, obsecro te, quando infans,\nquando puer, quando iuuenis, quando robustae aetatis, quando\nsenex factus sis? cotidie morimur, cotidie commutamur et\ntamen aeternos esse nos credimus. hoc ipsum, quod dicto, quod\nscribitur, quod relego; quod emendo, de uita mea trahitur. quot\npuncta notarii, tot meorum damna sunt temporum.\nscribimus\natque rescribimus, transeunt maria epistulae et findente sulcos\ncarina per singulos fluctus aetatis nostrae momenta minuuntur.\nsolum habemus lucri, quod Christi nobis amore sociamur. caritas\npatiens est, benigna est; caritas non zelatur, non\nagit perperam, non inflatur, omnia sustinet, omnia credit,\nomnia sperat, omnia patitur; caritas numquam excidit.\nhaec semper uiuit in pectore; ob hanc Nepotianus noster\nabsens praesens est et per tanta terrarum spatia diuisos utraque\nconplectitur manu.\nhabemus mutuae obsidem caritatis. iungamur\nspiritu, stringamur affectu et fortitudinem mentis, quam\nbeatus papa Chromatius ostendit in dormitione germani, nos\nimitemur in filio. illum nostra pagella decantet, illum cunctae\n\n\n\n\n\n\nlitterae sonent. quem corpore non ualemus, recordatione teneamus\net, cum quo loqui non possumus, de eo numquam loqui\ndesinamus.\nIustum quidem fuerat nequaquam tibi litteris satisfacere,\nqui tuis auribus non credidisti — neque enim scidulae potes\nadquiescere, qui uiuo sermoni non adcommodasti fidem —, sed\nquia Christus perfectae nobis humilitatis exemplar in se tribuit\ndans osculum proditori et latronis paenitentiam in patibulo\nsuscipiens, eadem absenti significo, quae in praesenti quoque\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nlocutus sum, me ita Origenem legisse uel legere ut Apollinarem,\nut ceteros tractatores, quorum in quibusdam libros ecclesia\nnon recipit; non quo omnia dicam esse damnanda, quae in\nillorum uoluminibus continentur, sed quo quaedam reprehendenda\nconfitear.\nueruni quia operis mei est et studii multos\nlegere, ut ex plurimis diuersos flores carpam non tam probaturus\nomnia, quam, quae bona sunt, electurus, adsumo\nmultos in manu mea, ut a multis multa cognoscam secundum\nquod scriptum est: omnia legentes, quae bona sunt,\nretinentes. unde satis miror te uoluisse Origenis mihi obicere\ndogmata, cuius in plerisque errorem usque ad hanc\naetatem penitus ignoras.\negone hereticus? et cur me, quaeso,\nheretici non amant? tu orthodoxus? qui etiam contra conscientiam\ntuam et linguam alia praedicantem aut inuitus subscripsisti\net praeuaricator es, aut uolens et hereticus. dimisisti\nAegyptum, cunctas prouincias reliquisti, in quibus sectam\nsuam libera plerique fronte defendunt, et elegisti me ad insectandum,\nqui omnia contra ecclesiae dogmata publica uoce\ncondemno.\nOrigenes hereticus: quid ad me, qui illum in plerisque\nhereticum non nego? errauit de resurrectione corporis; errauit\nde animarum statu, de diaboli paenitentia et — quod his maius\nest — filium et spiritum sanctum seraphin esse testatus est.\nsi errasse non dicerem et haec non cottidie anathematizarem,\nessem erroris illius socius. neque enim ita debemus bona\neius recipere, ut mala quoque suscipere cogamur.\nat idem\net scripturas in multis bene interpretatus est et prophetarum\nobscura disseruit et tam noui quam ueteris testamenti reuelauit\nmaxima sacramenta. si igitur, quae bona sunt, transtuli\net mala uel amputaui uel correxi uel tacui, arguendus sum,\ncur per me Latini bona eius habeant, ignorent mala?\nsi hoc\ncrimen est, arguatur confessor Hilarius, qui psalmorum interpretationem\net homilias in Iob ex libris eius, id est ex Graeco,\nin Latinum transtulit, sit in culpa eiusdem confessionis Uercellensis\nEusebius, qui omnium psalmorum commentarios\nheretici hominis uertit in nostrum eloquium, licet heretica\npraetermittens optima quaeque transtulerit.\ntaceo de Uictorino\n\n\n\n\n\n\n\n\n\nPetobionensi et ceteris, qui Origenem in explanatione dumtaxat\nscripturarum secuti sunt et expresserunt, ne non tam me\ndefendere quam socios criminis uidear quaerere. ad te ipsum\nueniam: cur tractatus eius in Iob descriptos habes, in quibus\ncontra diabolum et de stellis caeloque disputans quaedam\nlocutus est, quae ecclesia non recipit?\ntibi soli licet, xw\nσοϕωτάτω ϰρανίω, de cunctis et Graecis et Latinis tractatoribus\nferre sententiam et quasi censoria uirgula alios eicere de\nbibliothecis, alios recipere et, cum tibi placuerit, me uel\ncatholicum uel hereticum pronuntiare: nobis non licet peruersa\nrespuere et damnare, quod saepe damnauimus? lege ad Ephesios\nlibros, lege cetera opuscula mea et maxime in Ecclesiasten\ncommentarios, et liquido peruidebis me ab adulescentia\nnumquam alicuius auctoritate deterritum adquieuisse hereticae\nprauitati.\nNon parum est scire, quod nescias: prudentis hominis\nest nosse mensuram suam nec zelo diaboli concitatum inperitiae\nsuae cunctum orbem testem facere. scilicet gloriari cupis, ut\n\n\n\n\nin patria tua iactites me non potuisse respondere eloquentiae\ntuae et acumen in te Chiysippi formidasse. Christiana uerecundia\nteneor et cellulae meae latebras nolo mordaci sermone\nreserare. alioquin proferrem πᾶσαν τὴν ἀριστείαν σου καὶ τροπαιοφόρον paruulorum quoque uoce cantatum.\nsed haec aliis\naut loquenda aut ridenda dimitto: ego quasi Christianu3 cum\nChristiano loquens obsecro te, frater, ne plus uelis sapere,\nquam sapis, ne uel innocentiam uel simplicitatem tuam uel\ncerte ea, quae taceo et te non intellegente ceteri intellegunt,\nstilo proferas et ineptiarum tuarum cunctis cachinnum praebeas.\naliud a parua aetate didicisti, aliis adsuetus es disciplinis.\nnon est eiusdem hominis et aureos nummos et scripturas\nprobare, degustare uina et prophetas uel apostolos intellegere.\nme laceras, sanctum fratrem Oceanum in culpam hereseos\nuocas, presbyterorum tibi Uincentii et Pauliniani et fratris\nEusebii iudicium displicet: solus es Cato, Romani generis\n\n\n\n\n\n\ndisertissimus, qui testimonio tuo et prudentiae uelis credi.\nrecordare, quaeso, illius diei, quando me de resurrectione et\nueritate corporis praedicante ex latere subsultabus et adplodebus\npedem et orthodoxum conclamabus. postquam nauigare\ncoepisti et ad intimum cerebrum tuum sentinae putredo peruenit,\ntunc nos hereticos recordatus es.\nquid tibi faciam?\ncredidi sancti Paulini presbyteri epistulis et illius super\nnomine tuo non putaui errare iudicium et, licet statim accepta\nepistula άσυνάράητον sermonem tuum intellegerem, tamen\nrusticitatem et simplicitatem magis in te arbitrabar quam\nuecordiam. nec reprehendo\\' sanctum uirum — maluit enim\napud me dissimulare, quod nouerat, quam portitorem clientulum\nsuis litteris accusare —, sed memet ipsum arguo, qui\nalterius potius adquieui quam meo iudicio et oculis aliud cer- ,\nnentibus aliud scidulae credidi, quam uidebam.\nQuam ob rem desine me lacessere et uoluminibus tuis\nobruere. parce saltem nummis tuis, quibus notarios librariosque\nconducens eisdem et scriptoribus uteris et fautoribus,\n\n\n\n\nqui te ideo forsitan laudant, ut lucrum scribendo faciant. si\nlibet exercere ingenium, trade te grammaticis atque rhetoribus,\ndisce dialecticam, sectis instruere philosophorum, ut, cum\nomnia didiceris, saltem tunc tacere incipias; quamquam stultum\nfaciam magistro cunctorum magistros quaerere et ei\nmodum inponere, qui loqui nescit et tacere non potest.\nuerum\nest illud apud Graecos prouerbium: ovq) Xupa. ego reor et\nnomen tibi ϰατά άντίϕρσιν inpositum. nam tota mente dormitas\net profundissimo non tam somno stertis quam lethargo.\ninter ceteras quippe blasphemias, quas ore sacrilego protulisti,\nausus es dicere montem, de quo abscisus est in Danihelo\nlapis sine manibus, esse diabolum et lapidem Christum, qui\nadsumpsit corpus Adam, qui diabolo ante per uitia cohaeserat,\nnatum esse de uirgine, ut a monte, hoc est a diabolo, hominem\nsepararet.\no praecidendam linguam ac per partes et frusta\n\n\n\n\n\n\nlacerandam! quisquamne Christianus deum patrem omnipotentem\nin persona diaboli interpretatur et tanto piaculo totius\norbis aures maculat? si interpretationem tuam quisquam non\ndicam catholicbrum sed hereticorum siue gentilium umquam\nrecepit, pium sit, quod locutus es; sin autem tantum nefas\nnumquam Christi audiuit ecclesia et per tuum primum os\nipse se montem interpretatus est, qui dixerat: ero similis\naltissimo, age paenitentiam et in sacco nersare et cinere\net tantum scelus iugibus absterge lacrimis, si tamen tibi\ndimittatur haec inpietas et iuxta errorem Origenis tunc ueniam\nconsequaris, quando consecuturus est et diabolus, qui numquam\nplus quam per os tuum deprehenditur blasphemasse.\nmeam\niniuriam patienter tuli: inpietatem contra deum ferre non potui,\nunde et uisus sum mordacius in extrema epistula scribere,\nquam promiseram; quamquam post priorem paenitentiam, qua\na me ueniam deprecatus es, iterum commisisse, unde agas\npaenitentiam, stolidissimum sit. tribuat tibi Christus, ut audias\net taceas, ut intellegas et sic loquaris.\nMaiora spiritus uincula esse quam corporum si olim\nambigebus, nunc probauimus, dum et mihi sanctitas tua haeret\nanimo et ego tibi Christi amore coniungor. uere enim et\nsimpliciter candidissimo pectori tuo loquor: ipsa scidula\net muti apices litterarum spirant in nos tuae mentis affectum.\nQuod dicis Origenis multos errore deceptos et sanctum\nfilium meum Oceanum illorum insaniae repugnare, et doleo\nsimul et gaudeo, dum aut subplantati sunt simplices aut ab\nerudito uiro errantibus subuenitur. et quia meae paruitatis\nquaeris sententiam, utrum secundum fratrem Faustinum penitus\nrespuendus sit an secundum quosdam legendus — ex hac parte\nego —, Origenem propter eruditionem sic interdum legendum\narbitror, quomodo Tertullianum et Nouatum, Arnobium et\nApollinarem et nonnullos ecclesiasticos scriptores Graecos\npariter et Latinos, ut bona eorum eligamus uitemusque\n\n\n\n\n\n\n\n\n\n\n\n\n\n\n\n\ncontraria iuxta apostolum Paulum dicentem: omnia probate.\nquae bona sunt, retinete. ceterum, qui uel in amorem\neius nimium uel in odium stomachi sui prauitate ducuntur,\nuidentur mihi illi maledicto prophetico subiacere: uae eisi\nqui dicunt bonum-malum et malum bonum, qui\nfaciunt amarum dulce et dulce amarum. nec enim\npropter doctrinam eius praua suscipienda sunt dogmata nec\npropter dogmatum prauitatem, si quos commentarios in scripturas\nsanctas utiles edidit, penitus respuendi sunt.\nquod si\ncontentiosum inter se amatores eius et obtrectatores funem\ntrahunt, ut nihil medium adpetant nec seruent modum, sed\ntotum aut probent aut inprobent, libentius piam rusticitatem\nquam doctam blasphemiam eligam. sanctus frater Tatianus\nte inpendio resalutat.\nNouit beatitudo tua, quod et eo tempore, quo tacebus,\nnumquam officiis meus sermo cessauerit nec considerauerim,\nquid tu pro dispensatione non feceris, sed, quid me facere\nconueniret. et nunc sumptis dignationis tuae epistulis fructum\naliquem cepisse me uideo euangelicae lectionis. si enim duri\niudicis sententiam crebra mulieris flexit petitio, quanto magis\npaterna uiscera interpellatione sedula molliuntur!\nQuod de canonibus ecclesiasticis mones, gratias agimus;\nquem enim diligit dominus, corripit; castigat autem\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nomnem filium, quem recipit. sed tamen scito nobis esse\nnihil antiquius quam Christiani iura seruare nec patrum transferre\nterminos semperque meminisse Romanam fidem apostolico\nore laudatam, -cuius se esse participem Alexandrina ecclesia\ngloriatur. -\nSuper nefaria heresi quod multam patientiam geris et\nputas ecclesiae uisceribus incubantes tua posse corrigi lenitate,\nmultis sanctis displicet, ne, dum paucorum paenitentiam\npraestolaris, nutriatur audacia perditorum et factio robustior\nfiat.\nUsque hodie in lectione ueteris testamenti super faciem\nMoysi uelamen positum est. loquitur glorificato uultu et\n\n\n\n\n\n\n\n\n\n\n\n\n\n\n\n\n\n\n\n\n\n\npopulus loquentis gloriam ferre non sustinet. cum autem\nconuersi fuerimus ad dominum, auferetur uelamen: occidens\nlittera moritur, uiuificans spiritus suscitatur. dominus enim\nspiritus est et lex spiritalis.\nunde et Dauid orabat in psalmo:\nreuela oculos meos et considerabo mirabilia de\nlege tua. numquid de bubus cura est deo? utique\nnon. multo magis de iecore bouis, arietis, hircorum et armo\ndextri pedis et uentre, quo stercora digeruntur, quorum duo\nin esum accipiunt sacerdotes, tertium Finees meretur in\npraemio. de uictimis salutaribus adipes, quibus pectus obuoluitur,\net pinnula iecoris offeruntur super altare; ipsum uero\npectus et brachium dextrum dantur Aaron et filiis eius legitimum\nsempiternum a filiis Israhel.\nsensus in corde est, habitaculum\ncordis in pectore. quaeritur, ubi sit animae principale.\nPlato in cerebro, Christus monstrat in corde: beati.\nmundo corde; quoniam ipsi deum uidebunt, et: de\ncorde procedunt cogitationes malae, et: quid cogitatis\nnequam in cordibus uestris? uoluptas et concupiscentia\niuxta eos, qui de physicis disputant, consistit in\niecore.\nhuius pinnulam in diuersa uolitantem et per oculorum\nfenestras erumpentem foras sacerdotes offerunt deo, ut,\n\n\n\n\n\n\npostquam opere dixerint: holocaustum tuum pingue fiat et\nconcupiscentiam, libidinis seminarium, igne spiritus concremarint,\nmereantur accipere praemium pectus et brachium: in\npectore mundas* cogitationes, legis notitiam, dogmatum ueritatem,\nin brachio opera bona et pugnam contra diabolum et\narmatam manum, ut, quod mente conceperint, exemplo probent.\nIesus enim coepit facere et docere. ipsum quoque pectusculum\nappellatur έπιϑέματΟς, id est additamenti, siue praecipuum\net egregium — thenufa quippe hoc magis sonat — iuxta\nillud Malachiae: labia sacerdotis custodient scientiam\net legem requirent ex ore eius, ex quo intellegimus\npraecipuam debere esse in sacerdotibus legis doctrinaeque\nnotitiam et additamento gratiae spiritalis talem uirum institui.\nqui possit contradicentibus resistere et nihil in se sinistri\nhabere operis, quod ducat ad tartarum, sed dextrum brachium\net separatum, ut opera sacerdotis couparatione uirtutum eius\na cunctis hominibus separata sint. haec de uictimis et de\nhis, quae offeruntur in altari, sacerdotibus dantur a domino.\nCeterum et alia tria exceptis primitiis hostiarum de\n\n\n\n\n\n\n\n\npriuato et de macello publico, ubi non religio, sed uictus necessitas\nest, sacerdotibus membra tribuuntur: brachium, maxilla\net uenter. de brachio iam diximus; maxilla eloquentem eruditumque\nsignificat, ut, quod pectore concepimus, ore promamus;\nuenter, receptaculum ciborum, in scorto Madianitide sacerdotali\npugione perfossus uniuersos hominum labores et momentanea\nblandimenta gulae stercoris fine condemnat et ostendit\nmentibus consecratis deo totum, quod ligurrimus, quod uoramus,\nin secessum proici.\nunde et apostolus: esca, inquit,\nuentri et uenter escis; deus autem et hunc et illa\ndestruet, et e contrario de luxuriosis: quorum deus\nuenter est et gloria in confusione eorum. uituli\npuluerem, quem adorauerat Israhel, in contemptu superstitionis\nin potu accipit populus, ut discat contemnere, quod in\nsecessu proici uiderat. praecipitur sacerdotibus, ne ministraturi\nin templo uinum et siceram bibant, ne ebrietate et crapulaet\ncuris huius uitae praegrauentur corda eorum; ne partem\nhabeant in terra nisi solum deum; ut nulla debilitate insignes\nsint, ne truncis auribus, laeso oculo, simis naribus, claudo\npede, cutis colore mutato, quae omnia referuntur ad animae\n\n\n\n\n\n\nuitia.\nuolnntas enim in homine, non natura damnatur. si quis\ne sacerdotibus semine fluxerit, ad sacerdotalem mensam prohibetur\naccedere;,et e contrario uidua, cuius cum Sarra defecerunt\nmuliebria, propter. continentiam et castitatem et recipitur\nin domum patris et de templi aerario alitur. quodsi filios\nhabuerit, redditur suboli suae, ut iuxta apostolum his ministretur,\nquae uere uidua sunt, et ut, quae sacerdotalibus\nsustentatur cibis, nullius alterius amore teneatur.\nuicinus et\nmercennarius excluduntur a conuiuio sacerdotum, semis ciborum\nreliquiae conceduntur; iam tunc proiciebatur Phygelus et\nHermogenes et recipiebatur Onesimus. primitiae ciborum et\nomnium frugum atque pumovum offeruntur antestiti, ut habens\nuictum atque uestitum absque ullo inpedimento securus et\nliber seruiat domino. primogenita mundorum animalium accipiunt\nsacerdotes, inmundorum pretia. hominum quoque pJÃŽmi\npartus redimuntur et, quia condicio una nascendi est, omnes\npretium aequaliter offerunt sic moderatum et leue, ut nec\ndiues intumescat nec tenuis praegrauetur.\naeditui et lamtores\naccipiunt decimas et rursum decimas decimarum offerunt\nsacerdotibus tanto illis minores, quanto ipsi maiores populo.\nquadraginta et octo ciuitates ad habitandum Leuitis et sacerdotibus\nseparantur, sex urbes fugitiuorum trans Iordanen et\n\n\n\n\n\n\nintra Iordanen eliguntur, et finis exilii mors pontificis est.\nuniuersa, quae festinus sermo perstrinxit et quorum pulsaui\ntantum nec aperui sacramenta, ad cunctos pertinent sacerdotes;\npontifex autem quantis polleat priuilegiis, dicam\nbreuiter.\nCaput, inquit, suum non discoperiet. habet cidarim\net nomen dei portat in fronte, diademate ornatus est regio,\nad perfectam Christi uenit aetatem, semper eius gloria protegendus\nest et uestimenta sua non scindet, quia candida sunt,\nquia inpolluta, quia agnum sequentia et de adtonsae ouis\nconfecta uelleribus. Thamar amissa pudicitia scidit tunicam;\nCaiafas perdito sacerdotio rupit publice uestimenta. super\nomnem animam, quae mortua est, non ingredietur.\nubicumque peccatum est et in peccato mors, illuc pontifex\nnon accedet. anima, quae peccauerit, ipsa morietur.\nquamuis ille sit dines, quamuis potens et multitudinem offerat\nuictimarum, si mortuus est, non tangitur a pontifice, non uidetur.\nquodsi reuiuiscit et ad uocem saluatoris egreditur de\nsepulchro suo et fasceis peccatorum solutus incedit, intrabit\n\n\n\n\n\n\nad eum pontifex et ibi faciet mansionem et cum resurgente\nprandebit.\nSuper patre suo et super matre sua non inquinabitur.\nmulta nos facere cogit affectus et, dum propinquitates\nrespicimus corporum, et corporis et animae offendimus\ncreatorem. qui amat patrem et matrem super Christum, non\nest eo dignus. discipulus ad sepulturam patris ire desiderans\nsaluatoris prohibetur imperio. quanti monachorum, dum patris\nmatrisque miserentur, suas animas perdiderunt! super patre\net matre pollui nobis non licet, quanto magis super fratre,\nsoronbus, consobnms, lamiha, seruulis!\ngenus regale et sacerdotale\nsumus. illum adtendamus patrem, qui numquam moritur\naut qui pro nobis moritur et qui ideo uiuens mortuus est,\nut nos mortuos uiuificaret. si quid habemus de Aegypto, quod\nprinceps mundi suum possit agnoscere, tenenti Aegyptiae cum\npallio relinquamus. sindone opertus adulescens uinctum dominum\nsequebatur: incurrisset laqueos, nisi expeditus et nudus\npersequentium impetus declinasset. reddamus parentibus, quae\nparentum sunt; si tamen uiuunt, si seruientes deo filios suos\npraeferri sibi gloriantur.\nEt de sanctis non egredietur et non polluet\nsanctificationem dei sui. pro otioso quoque uerbo\n\n\n\n\n\n\nrationem reddituri sumus et omne, quod non aedificat audientes,\nin periculum loquentium uertitur. ego, si fecero, si dixero\nquippiam, quod reprehensione dignum est, de sanctis egredior\net polluo uocabulum Christi, in quo mihi blandior: quanto\nmagis pontifex et episcopus, quem oportet esse sine crimine\ntantarumque uirtutum, ut semper moretur in sanctis et paratus\nsit uictimas offerre pro populo, sequester hominum et dei et\ncarnes agni sacro ore conficiens, quia sanctum oleum\nchristi dei sui super eum est!\nnon egreditur e sancto,\nne uestimentum, quod indutus est, polluat; quotquot enim in\n\n\nChristo baptizati sumus, Christum induimus. seruemus tunicam,\nquam accepimus, sanctum custodiamus in sancto. ille montanus\nhabitator, qui de Hierusalem descendebat Hiericho, non prius\nuulneratus est, quam nudatus. infunditur ei oleum, medicamentum\nlene et misericordia temperatum, et, quia debuit neglegentia\nsentire cruciatum, uini austeritate mordetur, ut per\noleum ad paenitentiam prouocetur, per uinum seueritatem sentiat\niudicantis.\nUxorem uirginem accipiet, uiduam autem et\neiectam et meretricem non accipiet, sed uirginem\nde genere suo, et non contaminabit semen suum in\npopulo. ego dominus, qui sanctifico eum. scio pontificem,\ncui praecepta nunc dantur, a plerisque Christum\n\n\n\n\n\n\n\n\n\n\nintellegi et id, quod dictum est: super patre et matre non\ninquinabitur, de uirginalis Mariae partu edisseri.\nmultoque\nfacilior est super domino interpretatio, qui audit in psalmo:\ntu es sacerdos in- aeternum secundum ordinem\nMelchisedech, et in Zacharia: audi, Iesu, sacerdos\nmagne, et cui sordida peccatorum nostrorum uestimenta tolluntur,\nut recipiat gloriam, quam habuit apud patrem, priusquam\nmundus esset.\nSed ne quis me uim facere scripturae putet et sic amare\nChristum, ut historiae auferam ueritatem, interpretabor in\nmembris, quod referatur ad corpus, intellegam de seruis, ut\ninpleatur in domino — quamquam gloria domini gloria famulorum\nsit — et, ubicumque oportunitas se loci tulerit, sic de\nuero lumine disputabo, ut deriuetur ad eos, quibus Christus\ndonauit, ut lumen sint.\npontifex iste, quem Mosaicus sermo\ndescribit, uiduam, eiectam et meretricem non ducet uxorem —\nuidua est, cuius maritus est mortuus; eiecta, quae marito\nuiuente proicitur; meretrix, quae multorum libidini patet —, sed\naccipiet, inquit, uxorem uirginem de genere suo, non\nalienigenam, ne in mala terra nobilium seminum frumenta\ndegenerent, non meretricem, quae multis exposita est\n\n\n\n\n\n\namatoribus, non eiectam, quae etiam priori coniugio indigna fuit,\nnon uiduam, ne pristinarum meminerit uoluptatum, sed illam\nanimam, quae non habet maculam neque rugam, quae cum\nChristo renata innouatur de die in diem, de qua apostolus\nloquitur: despondi enim uos uni uiro, uirginem\nsanctam exhibere Christo.\nnolo discipulam coniugemque\npontificis quicquam habere de ueteri homine. si consurreximus\nChristo, ea, quae sursum sunt, sapiamus praeteritorum obliti,\nfuturorum auidi. infelix Simon, quia post baptismum de antiquo\nmatrimonio cogitabat nec ad uirginalem uenerat puritatem,\n\n\nPetri consortio indignus fuit.\nConpulisti me, Fabiola, litteris tuis, ut de Aaron tibi\nscriberem uestimentis. ego plus obtuli, at de cibis et praemiis\nsacerdotum et de obseruatione pontificis praefatiunculam\nstruerem. egressa de Sodomis et ad montana festinans non\nuis habitare in parua urbe Segor. transcendens proselytos,\npraeteriens Israhelitas, dimittens Leuiticum gradum, praepete\npinna transuolans sacerdotes ad pontificem uenis et, dum\nuestes eius et rationale pectoris diligenter inquiris, nostra tibi\ndisplicuere consortia.\net tu quidem optato frueris otio et\niuxta Babylonem Bethlemitica forsitan rura suspiras; nos in\n\n\n\n\n\n\n\n\n\nEffrata tandem pace reddita uagientem de praesepe audiuimus\ninfantem et querimonias eius ac uoculam ad tuas aures cupimus\nperuenire.\nLegimus in Exodo tabernaculum, mensam, candelabrum,\naltare, columnas, tentoria, coccum, byssum, hyacinthum, purpuram,\nex auro, argento et acre uasa diuersa, tabernaculum\ndiuisum in tria; duodecim panes per singulas ebdomadas\nmensae inpositos, in candelabro septem lucernas, altare hostiis\net holocaustis expositum, crateras, scyphos, turibula, fialas,\nmortariola, paxillos, pelles rubras, pilos caprarum et ligna\ninputribilia. tanta offeruntur in tabernaculo dei, ut nullus\ndesperet salutem, alius aurum sensuum, alius argentum eloquii,\nalius uocem aeris exhibeat.\ntotus mundus in tabernaculi\ndescribitur sacramento. primum et secundum uestibulum omnibus\npatet — aqua enim et terra cunctis mortalibus data sunt —,\nin sanctis uero sanctorum \\'quasi ad aethera et in caelum paucorum\nintroitus et uolatus est; duodecim panes duodecim\nmensuum significant circulum; septem lucernae septem errantia\nastra demonstrant. et ne longum faciam — neque enim pro- J\npositum mihi est nunc de tabernaculo scribere —, ueniam ad\n\n\n\n\n\n\nsacerdotalia uestimenta et, antequam mysticam scruter intellegentiam,\nmore Iudaico, quae scripta sunt, simpliciter exponam,\nut, postquam uestitum uideris sacerdotem et oculis tuis\nomnis eius patuerit ornatus, tunc singulorum causas pariter\nrequiramus.\nDiscamus primum communes sacerdotum uestes atque\npontificum. lineis feminalibus, quae usque ad genu et poplites\nueniunt, uerecunda celantur et superior pars sub umbilico\nuehementer adstringitur, ut, si quando expediti mactant uictimas,\ntauros et arietes trahunt, portant onera et in officio\nministrandi sunt, etiamsi lapsi ruerint et femora reuelarint, non\npateat, quod opertum est — inde et gradus altaris prohibentur\nfieri, ne inferior populus ascendentium uerecunda conspiciat —,\nuocaturque lingua Hebraea hoc genus uestimenti \\'machnase\\',\nGraece περισϰελή, a nostris feminalia uel bracae usque ad\ngenua pertingentes.\nrefert Iosephus — nam aetate eius adhuc\ntemplum stabat et necdum Uespasianus et Titus Hierosolymam\nsubuerterant et erat ipse de genere sacerdotali, multoque\nplus intellegitur, quod oculis uidetur, quam, quod aure\n\n\n\n\n\n\npercipitur — haec feminalia de bysso retorta ob fortitudinem\nsolere contexi et, postquam incisa fuerint, acu consui; non enim\nposse in tela huiusce modi fieri.\nSecunda ex lino tunica est poderes, id est talaris, duplici\nsindone, quam et ipsam Iosephus byssinam uocat, appellaturque\n\\'cotonat\\', id est λιτών, quod Hebraeo sermone in lineam\nuertitur. haec adhaeret corpori et ita arta est et strictis manicis,\nut nulla omnino in ueste sit ruga et usque ad cruraĮ\ndescendat.\nuolo pro legentis facilitate abuti sermone uulgato:\nsolent militantes habere lineas, quas camisas uocant, sic aptas\nmembris et adstrictas corporibus, ut expediti sint ucl ad cursum\nuel ad proelia, dirigendo iaculo, tenendo clipeo, ense\nlibrando et quocumque necessitas traxerit. ergo et sacerdotes\nparati in ministerium dei. utuntur hac tunica, ut habentes\npnlchritudinem uestitorum nudorum celeritate discurrant.\nTertium genus est \\'uestimenti, quod illi appellant cabaneth\\',\nnos cingulum uel balteum et zonam possumus dicere,\nBabylonii nouo uocabulo \\'hemian\\' uocant. diuersa uocabula1\nponimus, ne quis erret in nomine. hoc cingulum in similitu- j\n\n\n\n\n\n\ndinem pellis colubri, qua exuit senectutem, sic in rotuudo\ntextum est, ut marsuppium longius putes.\ntextum est autem\nsubtemine cocci, purpurae, hyacinthi et stamine byssino ob\ndecorem et fortitudinem atque. ita polymita arte distinctum,\nut diuersos flores et gemmas artifici manu non textas sed\nadditas arbitreris. lineam tunicam, de qua supra diximus,\ninter umbilicum et pectus hoc stringunt balteo, qui quattuor\ndigitorum habens latitudinem et ex magna parte ad crura\ndependens, cum ad sacrificia cursu et expeditione opus est, in\nlaenum umerum retorquetur.\nQuartum genus est uestimenti rotundum pilleolum,\nquale pictum in Ulixe conspicimus, quasi sphaera media sit\ndiuisa et pars una ponatur in capite; hoc Graeci et nostri\ntiaram, nonnulli galerum uocant. non habet acumen in summo\nnec totum usque ad comas caput tegit, sed tertiam partem a\nfronte inopertam relinquit atque ita in occipitio uittae\n\n\n\n\n\n\nconstrictus est taenia, ut non facile labatur ex capite. est autem\nbyssinum et sic fabre opertum linteolo, ut nulla acus uestigia\nforinsecus pareant.\nHis quattuor uestimentis, id est feminalibus, tunica linea,\ncingulo, quod purpura, cocco, bysso hyacinthoque contexitur,\net pilleo, de quo nunc diximus, tam sacerdotes quam pontifices\nutuntur. reliqua quattuor proprie pontificum sunt, quorum\nprimum est \\'mail\\', id est tunica talaris, tota hyacinthina,\nex lateribus eiusdem coloris adsutas habens manicas et in\nsuperiori parte, qua collo induitur, aperta, quod uulgo capitium\nuocant, oris firmissimis et ex se textis, ne facile rumpantur.\nin extrema uero parte, id est ad pedes, septuaginta\nduo sunt tintinabula et totidem mala Punica isdem contexta\ncoloribus, quibus supra cingulum. inter duo tintinabula unum\nmalum est et inter duo mala unum tintinabulum, ut alterutrum\ninuicem sibi media sint, causaque redditur: idcirco tintinabula\nuesti adposita Sunt, ut, cum ingreditur pontifex in sancta\nsanctorum, totus uocalis incedat. statim moriturus, si hoc\nnon fecerit.\nSextum est uestimentum, quod Hebraica lingua dicitur\n\n\n\n\n\n\nephod, Septuaginta έπωμίδα, id est superumerale, appellant,\nAquila έπένδυμα, hoc est desuperuestimentum, nos ephod suo\nponemus nomine. et ubicumque in Exodo uel in Leuitico\nsuperumerale legitur, sciamus apud Hebraeos ephod appellari.\nhoc autem esse pontificis uestirnentum et in quadam epistula\nscripsisse me memini et omnis scriptura testatur sacrum quid\nesse et solis conueniens pontificibus. nec statim illud occurrat,\nquod Samuhel, qui Leuita fuit, scribitur in Regnorum libro\nprimo habuisse aetatis adhuc paruulae ephod bad, id est superumerale\nlineum, cum Dauid quoque ante arcam domini\nidem portasse referatur.\naliud est enim ex quattuor supra\ndictis coloribus, id est hyacintho, bysso, cocco, purpura et ex\nauro habere contextum, aliud in similitudinem sacerdotum\nsimplex et lineum. auri laminae, id est bratteae, mira tenuitate\ntunduntur, ex quibus secta fila torquentur cum subtemine\ntrium colorum, hyacinthi, cocci, purpurae, et cum stamine\nbyssino, et efficitur palleolum uermiculatae pulchritudinis\n\n\n\n\n\n\nperstringens fulgore oculos in modum caracallarum, sed absque\ncucullis. contra pectus nihil textum est et locus futuro\nrationali derelictus.\nin utroque umero habet singulos lapides\nelusos et adstrictos auro, qui Hebraice uocantur \\'soom\\', ab\nAquila et Symmacho et Theodotione onychini, a Septuaginta\nzmaragdi; losephus sardonychas uocat cum Hebraeo Aquilaque\nconsentiens, ut uel colorem lapidum uel patriam demonstraret.\nin singulis lapidibus sena patriarcharum nomina sunt,\nquibus Israheliticus populus diuiditur: in dextro umero maiores\nfilii Iacob, in laeuo minores scripti sunt, ut pontifex ingrediens\nsancta sanctorum populum, pro quo rogaturus est dominum,\nportet in umeris.\nSeptimum uestimentum est mensura paruulum, sed\ncunctis supra dictis sacratius. intende, quaeso, animum, ut,\nquae dicuntur, intellegas. Hebraice uocatur \\'hosen3, Graece\nλόγιον, nos rationale possUmus appellare, ut ex ipso statim\nnomine scias mysticum esse, quod dicitur. pannus est breuis,\n\n\n\n\n\n\nauro et quattuor textus coloribus, hoc est isdem, quibus et\nsuperumerale, habens magnitudinem palmi per quadrum et\nduplex, ne facile rumpatur.\nintexti ei duodecim lapides mirae\nmagnitudinis et pretii per quattuor ordines, ita ut in singulis\nuersiculis terni lapides conlocentur: in primo ordine sardius,\ntopazius, zmaragdus ponitur — Symmachus dissentit in zmaragdo\nceraunium pro eo transferens —, in secundo carbunculus,\nsapphirus, iaspis, in tertio ligurius, achates, amethystus,\nin quarto chrysolithus, onychinus, berillus.\nsatisque miror,\ncur hyacinthus, pretiosissimus lapis, in horum numero non\nponatur; nisi forte ipse est alio nomine ligurius. scrutans eos,\nqui de lapidum atque gemmarum scripsere naturis, ligurium\ninuenire non potui. in singulis lapidibus secundum aetates\nduodecim tribuum sculpta sunt nomina - hos lapides et in\ndiademate principis Tyri et in Apocalypsi Iohannis legimus,\nde quibus extruitur caelestis Hierusalem - et sub horum nominibus\net specie uirtutum uel ordo uel diuersitas indicatur.\nper quattuor rationalis angulos quattuor anuli sunt aurei\nhabentes contra se in superumerali alios quattuor, ut, cum\nadpositum fuerit λόγιον in loco, quem in ephod diximus derelictum,\nanulus ueniat contra anulum et mutuo sibi uittis\ncopulentur hyacinthinis. porro, ne magnitudo et pondus lapidum\ncontexta stamina rumperet, auro ligati sunt atque conclusi.\nneo suthcit hoc ad tirmitatem, nisi et catenae ex auro\nfierent, quae ob pulchritudinem fistulis aureis tegerentur haberentque\net in rationali supra duos maiores anulos, qui uncinis\nsuperumeralis aureis necterentur, et deorsum alios duos.\nnam post tergum in superumerali contra pectus et stomachum\nex utroque latere erant anuli aurei, qui catenis cum rationalis\ninferioribus anulis iungebantur, atqueitafiebat, ut adstringeretur\net rationale superumerali et superumerale rationali et una textura\ncontra uidentibus putaretur.\nOctaua est lamina aurea, id est \\'sis zaab\\', in qua scriptum\nest nomen dei Hebraicis quattuor litteris ioth, he, uau,\nhe, quod apud illos ineffabile nuncupatur. haec super pilleolum\nlineum et commune omnium sacerdotum in pontifice plus\nadditur, ut in fronte uitta hyacinthina constringatur totamque\npontificis pulchritudinem dei uocabulum coronet et protegat.\nDidicimus, quae communia cum sacerdotibus, quae\nspecialia pontificis uestimenta sint, et, si tanta difficultas fuit\nin uasis fictilibus, quanta maiestas erit in thesauro, qui intrinsecus\nlatet! dicamus prius, quod ab Hebraeis accepimus,\net iuxta morem nostrum spiritali postea intellegentiae uela\npandamus.\nquattuor colores ad quattuor elementa referunt, ex\nquibus uniuersa subsistunt — byssus terrae deputatur, quia ex\nterra gignitur, purpura mari, quia ex eius cocleolis tinguitur,\nhyacinthus aeri propter coloris similitudinem, coccus igni et\naetheri, qui Hebraice \\'sani) appellatur, quod Aquila διάϕοϱον,\nSymmachus δίβαϕον interpretatus est, pro cocco iuxta Latinum\neloquium apud Hebraeos \\'tolath\\', id est uermiculus —, et iustum\nesse commemorant, ut pontifex creatoris non solum pro Israheli,\nsed pro uniuerso mundo roget, si quidem ex terra et\naqua et aere et igne mundos iste consistat et haec elementa\nsint omnium.\nunde primum lineum uestimentum est terram\nsignificans, secundum hyacinthinum aerem m colore demonstrans,\nquia de terrenis paulatim ad excelsa sustollimur, et\n\n\n\n\n\n\nipsa uestis hyacinthina a capite usque ad talos ueniens indicat\naerem de caelis usque ad terram fusum. mala autem Punica\net tintinabula in inferioribus posita fulgura tonitruaque demonstrant\nsiue terram et aquam et omnium elementorum inter se\nconsonantiam et sic sibi uniuersa perplexa, ut in singulis\nomnia repperiantur.\nquod autem supra dicti colores auro intexti\nsunt, id significari uolunt, quod uitalis calor et diuini\nsensus prouidentia uniuersa penetret. superumerale et duos\nlapides uel zmaragdinos uel onychinos, qui desuper sint et\nutrumque umerum tegant, duo hemisphaeria interpretantur,\nquorum aliud super terram, aliud sub terra sit, siue solem\net lunam, quae desuper rutilant. zonam illam, qua sacerdotis\npectus artatur et linea tunica, id est terra, constringitur,\ninterpretantur oceanum. rationale in medio positum terram\nedisserunt, quae instar puncti, licet omnia in se habeat, tamen\na cunctis uallatur elementis.\nduodecim lapides uel zodiacum\ninterpretantur circulum uel duodecim menses et singulis uersiculis\nsingula adsignant tempora et his ternos deputant\n\n\n\n\nmenses. nec alicui gentilis uideatur expositio. non enim, si\ncaelestia et dei dispositionem idolorum nominibus infamauerunt,\nidcirco dei neganda est prouidentia, quae certa lege\ncumt et fertur et regit omnia.\nnam et in Iob arcturum et\nOriona et mazuroth, hoc est zodiacum circulum, et cetera\nastrorum nomina legimus, non quo eadem apud Hebraeos uocabula\nsint, sed quo nos non possumus, quae dicuntur, nisi\nconsuetis uocibus intellegere. pulchre autem hoc ipsum, quod\nin medio est, appellatur rationale; ratione enim cuncta sunt\nplena et terrena haerent caelestibus, immo ratio terrenorum\net temporum, caloris et frigoris, et duplex inter utrumque\ntemperies de caeli cursu et ratione descendit; unde et rationale\ncum ephod fortius stringitur.\nporro, quod dicitur in ipso rationali\nδήλωσις esse et άλήϑεια, id est manifestatio atque\ndoctrina uel ueritas, hoc ipsum significat, quod numquam in\ndei ratione mendacium sit, sed et ipsa ueritas multis signis et\nargumentis monstretur hominibus et usque ad mortales ueniat.\nunde factum est, ut rationem solis ac lunae et anni et mensuum\net temporum et horarum, tempestatum quoque, serenitatis\natque uentorum et rerum omnium nosceremus accipientes\ninsitam a deo sapientiam et ipso habitatore atque doctore\ndomicilii sui nobis et fabricae scientiam demonstrante.\nsuper\n\n\n\n\n\n\nomnia cidaris et uitta hyacinthina caelum monstrat et auri\nlamina, quae in fronte pontificis est, inscriptumque nomen dei\nuniuersa, quae subter sunt, dei arbitrio gubernari. id ipsum ego\nputo sub aliis nominibus et in cherubin quattuor animalibus\nfiguratum, quae ita sibi permixta sunt et haerent, ut in uno\ninueniantur et~reliqua, et quod instanter ante se uadant et\nnon reuertantur; labuntur enim tempora et praeterita relinquentia\nad futura festinant.\nquod autem semper in motu sunt,\nillud significat, quod et philosophi suspicantur, currere mundum\nsuo ordino et incessabiliter uelut rota in suo axe torqueri.\nunde et rota in rota est, id est tempus in tempore,\net annus in semet ipsum reuoluitur et ipsae rotae eleuantur\nad caelum et super crystallum thronus ex sapphiro est et\nsuper thronum similitudo sedentis, cuius inferiora ignea sunt,\nsuperiora electrina, ut demonstret, quae inferiora sunt, igne\net purgatione indigere, quae sursum, in condicionis suae puritate\npersistere.\net quomodo hic in habitu sacerdotis auri\nlamina desuper est, ita in Ezechiele electrum in pectore et\nin uertice conlocatur. iustum ergo erat — sicut supra ex parte\n\n\n\n\n\n\ndiximus —, ut pontifex dei creaturarum omnium typum portans\nin uestibus suis indicaret cuncta indigere misericordia\ndei et consacrificaret ei uniuersa conditio, ut non pro liberis\nac parentibus et propinquis, sed pro cuncta creatura et uoce\net habitu precaretur.\nTetigimus expositionem Hebraicam et infinitam sensuum\nsiluam alteri tempori reseruantes quaedam futurae domus strauimus\nfundamenta. de feminalibus lineis hoc solent dicere:\nratio seminum et generationis ad carnem pertinens terrae per\neam deputatur — unde ad Adam loquitur deus: terra es et\nin terram ibis — causasque huius rei, quomodo de paruulo\nsemine et foedissimis initiis tanta uel hominum uel diuersarum\nrerum pulchritudo nascatur, esse obuolutas et humanis oculis\nnon patere.\nlegimus in Leuitico iuxta praeceptum dei Moysen\nlauisse Aaron et filios eius: iam tunc purgationem mundi et\nrerum omnium sanctitatem baptismi sacramenta signabant. non\naccipiunt uestes nisi lotis prius sordibus nec ornantur ad sacra\nnisi in Christo noui homines renascantur; uinum enim nonum\nin nouis utribus mittitur. quod autem Moyses lauat, legis\nindicium est: habent Moysen et prophetas, ipsos\nau d iant, et ab Adam usque ad Moysen omnes\n\n\n\n\n\n\n\n\n\n\npeccauerunt.\npraeceptis dei lauaudi sumus et, cum parati ad indumentum\nChristi tunicas pellicias deposuerimus, tunc induemur\nueste linea nihil in se mortis habente, sed tota candida,\nut de baptismo consurgentes cingamus lumbos in ueritate et\ntota pristinorum peccatorum turpitudo celetur. unde et Dauid:\nbeati, quorfim remissae sunt iniquitates et quorum\ntecta sunt peccata.\nPost feminalia et lineam tunicam induimur hyacinthino\nuestimento et incipimus de terrenis ad alta conscendere. haec\nipsa hyacinthina tunica — a Septuaginta όποδύτης, id est subucula,\nnominatur — est proprie pontificis, significans rationem\nsublimium non patere omnibus, sed maioribus atque perfectis.\nhanc habuerunt prophetae, hanc Moyses et Aaron et omnes,\nquibus dicitur: in montem excelsum ascende, qui\neuangelizas SiOH.\nuec sufficit nobis priorum ablutio peccatorum,\nbaptismi gratia, doctrina secretior, nisi habuerimus\net opera. unde iungitur et ephod, id est superumerale, quod\nrationali copulatur, ut non sit laxum nec dissolutum, sed\nhaereant sibi inuicem et auxilio sint. et ratio enim operibus\net opera ratione indigent, ut, quod mente concipimus, opere\n\n\n\n\n\n\nperpetremus. duoque lapides in superumerali uel Christum\nsignificant et ecclesiam duodecim apostolorum, qui ad praedicationem\nmissi sunt, nomina continentes uel litteram et\nspiritum, in quibus tenentur legis uniuersa mysteria: in dextris\nspiritus, in laeuis littera est; per litteras ad uerba descendimus,\nper uerba uenimus ad sensum.\nquam pulcher ordo et ex ipso\nhabitu sacramenta demonstrans! in umeris opera sunt, in pectore\nratio; unde et pectusculum comedunt sacerdotes. hoc\nautem rationale duplex, apertum et absconditum, simplex et\nmysticum, duodecim in se lapides habens et quattuor ordines.\nquas quattuor puto esse uirtutes: prudentiam, fortitudinem,\niustitiam, temperantiam, quae sibi haerent inuicem et, dum\nmutuo miscentur, duodenarium numerum efficiunt, uel quattuor\neuangeliae quae in Apocalypsi describuntur plena oculis et\ndomini luce radiantia mundum inluminant, in uno quattuor\net in quattuor singula; unde et δήλωσις et άλήϒεια, id est doctrina\net ueritas. in pectore sacerdotis est.\ncum enim indutus quis fuerit\nueste multiplici, consequens est ueritatem, quam corde retinet,\nsermone proferre. et ob id in rationali ueritas est, id est scientia,\nut nouerit, quae docenda sint, et manifestatio atque doctrina,\n\n\n\n\n\n\n\n\nut possit instruere alios, quod mente concepit. ubi sunt, qui\ninnocentiam sacerdotis dicunt posse sufficere? uetus lex nouae\ncongruit: id ipsum Moyses, quod apostolus. ille sacerdotis\nscientiam ornat in uestibus, iste Timotheum et Titum instruit\ndisciplinis.\nsed, et ipse uestimentorum ordo praecipuus. legamus\nLeuiticum: non prius rationale et sic superumerale, sed\nante superumerale et deinceps rationale. a mandatis, inquit,\ntuis intellexi: prius facimus, sic docemus, ne doctrinae\nauctoritas cassis operibus destruatur. hoc est, quod in propheta\nlegimus: seminate uobis in iustitia et metite fructum\nuitae; inluminate uobis lumen scientiae.\nprimum\nseminate in iustitia et fructus uitae aeternae metite, et\npostea uobis scientiam uindicate. nec statim absoluta perfectio\nest, si quis superumerale et rationale habeat, nisi haec ipsa\ninter se forti conpage solidentur et sibi inuicem nexa sint,\nut et opera rationi et ratio operibus haereat et his praecedentibus\ndoctrina sequatur et ueritas.\nQuattuor elementa, de quibus supra diximus, et duos\nlapides uel onychinos uel zmaragdinos et gemmas duodecim,\nquae ponuntur in rationali, si esset tempus, [ut] discuterem\nsingulorumque naturas et causas tibi exponerem et, quid\n\n\n\n\n\n\nunusquisque ualeat, et, quomodo uirtutibus singulis conparetur — et\nsanctus papa Epiphanius egregium super hoc uolumen edidit,\nquod si legere uolueris, plenissimam scientiam consequeris —:\nego iam mensuram epistulae excedere me intellego et excipientis\nceras uideo esse conpletas; unde ad reliqua transeo,\nut tandem finiatur oratio.\nlamina aurea rutilat in fronte;\nnihil enim nobis prode est omnium rerum eruditio, nisi dei\nscientia coronemur. lineis induimur, ornamur hyacinthinis,\nsacrato balteo cingimur, dantur nobis opera, rationale in pectore\nponitur: accipimus ueritatem, profert sermo doctrinam;\ninperfecta sunt uniuersa, nisi tam decoro currui dignus quaeratur\nauriga et super creaturas creator insistens regat ipse,\nquae condidit.\nquod olim in lamina monstrabatur, nunc in\nsigno ostenditur crucis. auro legis sanguis euangelii pretiosior\nest. tunc signum iuxta Ezechiel gementibus figebatur in\nfronte, nunc portantes crucem dicimus: signatum est super\nnos lumen uultus tui, domine. bis in Exodo legimus\npraecipiente domino et Moyse iussa faciente octo uestium\n\n\n\n\n\n\ngenera pontificis. in Lenitico de septem tantum scriptum est\net refertur, quomodo Moyses fratrem suum Aaron illis induerit:\nde solis feminalibus nihil dicitur hac, ut arbitror, causa,\nquod ad genitalia nostra et uerecunda lex non mittit manum,\nsed ipsi secretiora nostra et confusione digna tegere et uelare\ndebemus et conscientiam puritatis et seminum deo iudici\nreseruare.\nde ceteris uirtutibus, uerbi gratia-sapientia, fortitudine,\niustitia, humilitate, mansuetudine, liberalitate, possunt et\nalii iudicare: pudicitiam sola nouit conscientia et humani oculi\nhuius rei certi iudices esse non possunt absque his, qui passim\nin morem brutorum animalium libidini expositi sunt. unde\net apostolus: de uirginibus, inquit, praeceptum domini\nnon habeo, quasi Moyses loquatur: \\'feminalibus ego non\nuestio nec inpono alicui necessitatem; qui uult sacerdos esse,\nipse se uestiat\\'.\no quantae uirgines et quantorUm sperata pudicitia\nin die iudicii dehonestabitur, quantorum infamata pudicitia\na deo iudice coronabitur! igitur ipsi adsumamus feminalia,\nipsi nostra uerecunda operiamus, non quaeramus alienos\noculos. ita tegantur genitalia, ut nullorum oculis pateant, ne,\nquando intramus sancta sanctorum, si qua apparuerit turpitudo,\nmorte moriamur..\nIam sermo finitur et ad superiora retrahor. tanta debet\nesse scientia et eruditio pontificis dei, ut et egressus eius et\n\n\n\n\n\n\nmotus et uniuersa uocalia sint. ueritatem mente concipiat et\ntoto eam habitu resonet et ornatu, ut, quidquid agit, quidquid\nloquitur, sit doctrina populorum. absque tintinabulis enim et\ndinersis coloribus et gemmis floribusque uirtutum nec sancta\ningredi potest nec nomen antistitis possidere.\nhaec ad unam\nlucubratiunculam, cum iam funis solueretur e litore et nautae\ncrebrius inclamarent, propero sermone dictaui, quae memoria\ntenere poteram et quae diuturna in rationali pectoris mei lectione\ncongesseram, satis intellegens magis me loquendi impetu\nquam iudicio scribentis fluere et more torrentis turbidum proferre\nsermonem.\nfertur in indice Septimi Tertulliani liber de\nAaron uestibus, qui interim usque ad hanc diem a me non\nest repertus. si a uobis propter celebritatem urbis fuerit inuentus,\nquaeso, ne meam stillam illius flumini conparetis.\nnon enim magnorum uirorum ingeniis, sed meis sum uiribus\naestimandus.\nScio me, Principia, in Christo filia, a plerisque reprehendi,\nquod interdum scribam ad mulieres et fragiliorem sexum maribus\npraeferam. et idcirco debeo primum obtrectatoribus meis\nrespondere et sic uenire ad disputatiunculam, quam rogasti.\nsi uiri de scripturis quaererent, mulieribus non loquerer. si\nBarach ire uoluisset ad proelium, Debbora de uictis hostibus\nnon triumphasset.\nHieremias carcere cluditur et, quia periturus\nIsrahel uirum non receperat prophetantem, Holda eis\nmulier suscitatur. sacerdotes et pharisaei crucifigunt filium dei\net Maria Magdalene plorat ad crucem, unguenta parat, quaerit\nin tumulo, hortulanum interrogat, dominum recognoscit, pergit\nad apostolos, repertum nuntiat. illi dubitant, ista confidit,\nuere πυργίτις, uere turris candoris et Libani, quae prospicit\n\n\n\n\n\n\n\n\n\n\n\n\n\n\n\n\n\n\n\n\nfaciem Damasci, sanguinem uidelicet saluatoris ad sacci paenitentiam\nprouocantem.\ndefecerant Sanae muliebria et ideo\nAbraham ei subicitur et dicitur ad eum: omnia, quae dicit\ntibi Sarra, audi uocem eius. illi defecerant muliebria,\ntu numquam habuisti: seXTIS deuoratur a uirgine, Christum\nportat in corpore, iam possidet, quod futura est. Rebecca\npergit ad interrogandum deum et eius responsione condigna\naudit oraculum: duae gentes in utero tuo, et duo\npopuli de uentre tuo diuidentur. illa duos generat\ndissidentes, tu\\' unum cotidie concipis, parturis, generas, unione\nfecundum, maiestate multiplicem, trinitate concordem.\nMaria,\nsoror Moysi, uictorias domini canit, (Rachel moriens parit)\net Bethleem nostram atque Ephratam stirpe nominis sui signat\nin posteros. filiae Salphaad hereditatem inter fratres merentur\naccipere. Ruth et Hester et Iudith tantae gloriae sunt, ut sacris\nuoluminibus nomina indiderint. Anna prophetissa generat filium\nleuitam, prophetam, iudicem, sacro crine.uenerabilem, et offert\neum in tabernaculo dei. Thecuitis mulier regem Dauid interi\nrogatione concludit, aenigmate docet, exemplo dei mitigat.\nlegimus et aliam sapientem feminam, quae, cum obsideretur\nciuitas et propter unum perduellem dux exercitus Ioab muros\n\n\n\n\n\n\nariete quateret, locuta est ad populum in sapientia sua et\ntantae multitudinis periculum muliebri auctoritate sedauit.\nquid loquar de regina Saba, quae uenit a finibus terrae audire\nsapientiam Salomonis et testimonio domini condemnatura est\nomnes uiros Israhel? Helisabet utero prophetat et uoce. Anna,\nfilia Fanuelis, in templo templum efficitur dei et cotidiano\nieiunio caelestem inuenit panem. sequuntur mulieres saluatorem\net ministrant ei de substantia sua.\nille, qui de quinque\npanibus quinque milia hominum exceptis mulieribus et paruulis\naluit, escas sanctarum mulierum non recusat accipere.\ncum Samaritana loquitur ad puteum et saturatus conuersione\ncredentis cibos, qui coempti fuerant, neglegit. Apollo, uirum\napostolicum et in lege doctissimum, Aquila et Priscilla erudiunt\net instruunt eum de uia domini. si doceri a femina\nnon fuit turpe apostolo, mihi quare turpe sit post uiros docere\net feminas?\nHaec et istius modi, σεμνοτάτη filia, perstrinxi breuiter,\nut nec te paeniteret sexus tui nec uiros suum nomen erigeret,\nin quorum condemnationem feminarum in scripturis sanctis\nuita laudatur. gaudeo et ueluti quodam tripudio effertur animus\nmeus, cum in Babylone inueniuntur Danihel, Ananias,\nAzarias, Misahel.s o quam multi sunt senes et iudices Israhel,\n\n\n\n\n\n\nquos rex Babylonius frigit in sartagine sua, quam multae Susannae,\nquod interpretatur \\'lilium\\', quae candore pudicitiae\nsponso serta conponunt et coronam spineam mutant in gloriam\ntriumphantis!\nhabes ibi in studio scripturarum et in sanctimonia\nmentis et corporis (magistras) Marcellam et Asellam: quarum\naltera te per prata uirentia et uarios diuinorum uoluminum\nflores ducat ad eum, qui dicit in Cantico: ego flos campi\net lilium conuallium, altera, ipsa flos domini, tecum\nmereatur audire: ut lilium in medio spinarum, sic\nproxima mea in medio filiarum. et quia de floribus et\nliliis loqui coepimus semperque uirginitas floribus conparatur,\noportunum mihi uidetur, ut ad florem Christi scribens de\nmultis floribus disputem.\nQuadragesimum quartum psalmum legens in titulo repperi:\nin finem pro his, qui commutabuntur, filiorum Core\n(in)intelligentiam, canticum pro dilecto. in Hebraico .\nscriptum est: \\'lamanasse al sosanim labne core meschil\nsir ididoth\\', quod nos Latine uertimus: uictori pro liliis\nfiliorum Core, eruditionis canticum amantissimi.\nSymmachus more suo manifestius \\'triumphum\\' pro \\'floribus\\'\ninterpretatus est. igitur \\'sosanim\\' uel \\'pro his, qui commutandi\nsunt\\' uel in \\'lilia\\' transfertur et \\'flores\\' et \\'meschil\\' quoque et\n\n\n\n\n\n\n\\'eruditionem\\' et \\'doctissimum\\' sonat; \\'ididia\\' antiquum Salomonis\nest nomen, qui alio sensu \\'pacificus\\' appellatur.\nquattuor\nautem psalmi, licet in posteriore titulorum parte dissentiant,\nhoc principio praenotantur: quadragesimus quartus, quinquagesimus\nnonus, sexagesimus octauus, septuagesimus nonus,\nquibus duo medii inscribuntur \\'Dauid\\', primus et nouissimus\n\\'filiorum Core et Asaph\\'. de cunctis dicere non est huius\ntemporis; quem coepimus, explicemus.\nRecte, qui in saeculorum fine mutandi sunt, de quibus\napostolus loquitur: omnes dormiemus, sed non omnes\ninmutabimur, referuntur ad finem. et hoc ipsum mysterium\nlectorem praeparat ad intellegentiam spiritalem. ubi enim simplex\net apertus est sensus, quid necesse est audientem intellegentiae\npraemoneri et dici ad eum: qui habet aures audiendi.\naudiat? canticum quoque canitur carissimo atque dilecto,\nquia propter illum ueniet sanctis promissa mutatio. quae quidem\net in hac uita intellegi potest, quando exuimur ueteri\nhomine et induimur nouo, qui renouatur in cognitionem secundum\nimaginem creatoris, et gloriam domini contemplantes in\neandem imaginem transformamur quasi a gloria in gloriam.\nnec est tempus ullum, quo non mutetur sanctus praeteritorum\nobliuiscens et in futurum se extendens, cum interior noster\nhomo renouetur de die in $iem et inmutabilis deus, qui\n\n\n\n\n\n\nloquitur per prophetam: ego deus et non mutor, propter\nnos mutauerit faciem suam, formam serui acceperit et de\nIudaea transmigrans ad Philistiim, qui interpretantur \\'poculo\ncorruentes\\' - inebriati enim fuerant aureo calice Babylonis\n—, primum derisus sit propter stultitiam crucis, deinde\nsusceptus propter gloriam triumphorum.\ncarissimus autem ille\nest, de quo et Esaias canit: cantabo canticum dilecto\ndilecti uineae meae et euangelium: hic est filius meus\ndilectus, in quo mihi conplacui, hunc audite, cui\nnon unus propheta, sed omnis chorus filiorum Core nunc\nlaudes \\'canit. qui sint autem filii Core, id est caluariae, in\nquadragesimo primo psalmo conpetentius disputatur.\net nt\nsciamus textum cantici titulo conuenire, mutationem de alio\nad aliud discit et filia, cui praecipitur, ut antiqui parentis\noblita regiis se amplexibus paret. uictorem autem eum esse, qui\ndicit: confidite, ego uici mundum et ad quem ista adule-\nI scentis oratio est: a te uictoria et sapientia et gloria\net ego tuus seruus, profecto nouit, qui domino uincente\nsuperauit et est particeps triumphorum eius et qui inmarciscibilem\ngloriae coronam de candore bonorum operum et de\nuarietate uirtutum texuit saluatori.\nEructuauit cor meum uerbum bonum. pro quo\n\n\n\n\n\n\ninterpretatus est Symmachus: commotum estcormeum\nuerbo bono iudicans ad alterius sermonem cor dicentis motum\net spiritu sancto futura Christi sacramenta pandente\netiam hunc in eloquium prorupisse, ut. quemadmodum ceteri\nde adueutuÂ»eius locuti sunt, et iste loqueretur. ructus autem\nproprie dicitur digestio cibi et concoctarum escarum in uentum\nefflatio.\nquomodo ergo iuxta qualitatem ciborum de sto- \\'I\nmacho ructus erumpit et uel boni uel mali odoris flatus indicium\nest, ita interioris hominis cogitationes uerba proferunt\net ex abundantia cordis os loquitur. iustus comedens\nreplet animam suam, cumque sacris doctrinis fuerit satiatus,\nde bono cordis thesauro profert ea, quae bona sunt, et cum\napostolo loquitur: an experimentum quaeritis eius, qui\nin me loquitur Christus?\nquidam ex persona patris dictum\nintellegi uolunt, quod ex imis uitalibus et cordis arcanis\nuerbum suum, quod in se erat semper, protulerit iuxta alterius\npsalmi uaticinium: ex utero ante luciferum genui\nte, et quomodo uterus non significat uterum — neque enim\ndeus diuiditur in membra —, sed eandem substantiam patris\nfiliique demonstrat, sic cor et uerbum, quod profertur ex corde,\npatrem ostendere et filium.\net quod sequitur: dico ego opera\n\n\n\n\n\n\nmea regi, illi coaptant intellegentiae: ipse dixit et facta\nsunt, ipse m-andauit et creata sunt, quod dicente patre\noperatus sit filius; omnia, quae pater facit, eadem et filium\nfacere similiter et patrem manentem in eo operari cuncta per\nfilium.\nDico ego opera mea regi. propheticus c.horus Christi\necclesiae sacramenta dicturus, ne carmine uideatur indignus\net ob conscientiam peccatorum dicatur ei: ut quid tu enarras\niustitias meas et adsumis testamentum meum per os\ntuum?, opera sua regi, quem laudaturus est, confitetur, ut uel, si\nbona sunt, ipse suscipiat uel, si mala sunt, mundet; facitque,\nquod iussus est: dic tu iniquitates tuas, ut iustificeris,\net: iustus accusator sui est in principio sermonis.\nίδίωμα autem non solum Hebraicae sed et Latinae\nlinguae est pro syntagmatibus et scriptis \\'opuseula\\' dicere. ergo\net iste, qui laudes cantaturus est domino, carmen suum et\nopusculum consecrat ei et pro Musis gentilium ipsum inuocat\nin principio, quem laudaturus est.\nLingua mea calamus scribae uelociter scribentis.\npro quo nos interpretati sumus: lingua mea stilus\nscribae uelocis. extrema pars prologi est; et cum praecedentibus\niunge, quod sequitur: eructuauit cor meum in laudes\ndei sermonem bonum et opuscula mea, quibus eum praedicaturus\nsum, ipsi potissimum consecraui.\ndebeo ergo et\n\n\n\n\n\n\nlinguam meam quasi stilum et calamum praeparare, ut per\nillam in corde auribus audientium scribat spiritus sanctus;\nmeum est enim quasi organum praebere linguam, illius quasi\nper organum sonare, quae sua sunt. stilus scribit in cera,\ncalamus uelin charta uel in membranis aut in quacumque\nmateria, quae apta est ad scribendum. mea autem lingua in\nsimilitudinem scribae uelocis, quem notarium possumus intellegere,\nquodam signorum conpendio breuiatum euangelii strictumque\nsermonem exarabit in tabulis cordis carnalibus.\nsi\nenim lex per manum mediatoris digito dei scripta est et, quod\ndestructum est, glorificatum est, quanto magis euangelium,\nquod mansurum est, per meam linguam scribetur a spiritu\nsancto, ut illius laudes, ad quem in Isaia dicitur: uelociter\nspolia detrahe, cito praedare, uelox corde credentium\nsermo describat!\nSpeciosus forma prae filiis hominum. in Hebraico:\ndecore pulchrior es filiis hominum. finito\nprohoemio hinc narrationis exordium est et fit apostropha\nad ipsum amantissimum et dilectum et regem, cui dicentis\nopera consecrata sunt. quaeritur autem, quomodo pulchrior sit\ncunctis filiis hominum, de quo legimus in Isaia: uidimus\neum, et non habebat speciem neque decorem, sed\nerat species eius inhonorata et deficiens a filiis\n-\n\n\n\n\n\n\nhominum; homo in plaga. positus et sciens ferre\ninfirmitatem, quia auertit faciem suam.\nnec statim\nscriptura dissonare uideatur, quia ibi ignobilitas corporis\npropter flagella et sputa et alapas et clauos et iniurias patibuli\ncommemoratur, hic pulchritudo uirtutum in sacro et\nuenerando corpore. non quo diuinitas Christi hominibus conparata\nformosior sit — haec enim non habet conparationem —, sed\nabsque passionibus crucis uniuersis pulchrior est: uirgo de\nuirgine, qui non ex uoluntate uiri, sed ex deo natus est.\nnisi enim habuisset et in uultu quiddam oculisque sidereum,\nnumquam eum statim secuti fuissent apostoli nec, qui ad\nconprehendendum uenerant, corruissent. denique et in praesenti\ntestimonio, in quo ait: homo in plaga positus et sciens\nferre infirmitatem, reddit causas, quare ista perpessus\nsit: quia auertit faciem suam, id est paululum diuinitate\nsubtracta corpus iniuriae dereliquit. quidam hunc uersiculum\nsuperioribus copulant, ut speciosus forma prae filiis\nhominum non ad Christum, sed ad calamum referatur.\nEffusa est gratia in labiis tuis, propterea benedixit\nte deus in aeternum. in editione uulgata pro\n\\'benedixit\\' \\'unxit\\' legimus; sed sciendum, quod error scriptorum\nseptuaginta translatoribus non debeat inputari, qui hoc loco\ncum Hebraica ueritate concordant. legentes illud: Iesus proficiebat\nsapientia et aetate et gratia apud deum\net homines et in alio loco: admirabantur super uerbis\ngratiae eius, quae egrediebantur de ore illius, et\n\n\n\n\n\n\n\n\n\n\nquod in potestate habebat sermonem, intellegere possumus,\nquo sensu dictum sit: effusa est gratia in labiis\ntuis.\nNoe inuenit gratiam coram deo in diebus suis et Moyses\net reliqui prophetarum, sed omnis gratiae multitudo in\nlabiis saluatoris effusa est, quae in breui tempore totum inpleuit\norbem: tamquam sponsus processit de thalamo\nsuo; a summo caelo egressio eiusetoccursusillius\nusque ad summum eius.\nnam et sancta Maria, quia conceperat\neum, in quo omnis plenitudo diuinitatis habitat corporaliter,\nplena gratia salutatur et apostolus sciens praedicationem\nsuam non in eloquentia saeculari, sed in uirtute dei\nomnes mundi superasse doctrinas ait: et sermo meus et\npraedicatio mea non in persuasibilibus sapientiae\nuerbis, sed in ostensione spiritus et uirtutis, ut\nsit fides nostra non in sapientia hominum, sed in\nuirtute dei.\nseque ipsum reprehendens, quia dixerat: amplius\nautem omnibus laboraui, statim intulit: non\nautem ego, sed gratia dei, quae mecum est, et rnrsum:\nquia gratia eius, qui in me est, non fuit uacua.\nproprie autem in saluatore uerbum effusionis adiungitur, ut\nsignificet gratiae largitatem, secundum illud: effundam de\nspiritu meo super omnem carnem et: caritas dei\neffusa est in CQjdibus nostris.\net nota, ut omnium,\nquae dicuntur, intellegentiam ad personam eius referas, qui\nadsumptus ex Maria est, quod propter gratiam labiorum in\n\n\n\n\n\n\naeternum benedictus esse dicatur tale quid et apostolo praedicante:\nhumiliauit se factus oboediens usque ad\nmortem, mortem autem crucis. propterea deus\nillum exaltauit et dedit ei nomen super omne\nnomen. sicut enim ibi forma serui passionis iniuria est et\nexaltatio nominisque donatio ad patrem reditus, ita hic effusio\ngratiae et benedictio in sempiternum ad eum referenda est,\nqui potest humiliari et crescere.\nAccingere gladio tuo super femor tuum, potentissime,\nspecie tua et pulchritudine tua. in Hebraeo:\naccingere gladio tuo super femor, fortissime,\ngloria tua et decore tuo. istum arbitror locum te optime\nintellegere et accinctam Christi gladio militare. ut autem scias\nsemper uirginitatem gladium habere pudicitiae, per quem\ntrancat opera carnis et superat uoluptates, gentilis quoque\nerror deas uirgines finxit armatas.\naccinxit et Petrus lumbos\nsuos et ardentem lucernam habuit in manibus. quod autem\nfemor significet opera nuptiarum, his breuiter exemplis doceberis.\nAbraham mittens ad uxorem quaerendum filio suo Isaac\ndicit maiori domus suae: pone manum tuam sub femore\nmeo et adiurabo te per dominum deum caeli, non\n\n\n\n\n\n\n\n\ndubium, quin per eum, qui de eius erat semine nasciturus.\nIacob, postquam luctatus est cum homine, qui ei apparuerat\nad torrentem Iaboc, Mesopotamia derelicta et terram repromissionis\ningrediens non ante Israhelis sortitus est nomen, quam\nneruus femoris eius emarcuit. et ad filium loquitur: non\ndeficiet princeps ex Iuda neque dux de femoribus\neius. et rursum ipse moriturus Ioseph adiurat in femore\nsuo, ne eum in Aegypto sepeliat.\nm ludicum quoque libro\nlegimus: Gedeonis erant filii septuagintaqui egressi\nsunt de femoribus eius. in Cantico dicitur canticorum:\necce lectus Salomonis, sexaginta potentes in circuitu\neius de potentibus Israhel, omnes tenentes\ngladium, docti bellum, uir et gladius super femor\neius. gloria ergo et decore suo siue specie et pulchritudine\ndiuinitatis suae carnis opera mortificans et natus ex uirgine\nfuturis uirginibus uirginitatis princeps fuit.\nEtintende, prospere procede et regna propter\nueritatem et mansuetudinem et iustitiam, et deducet\nte mirabiliter dextera tua. in Hebraeo: decore\ntuo prospere ascende propter ueritatemetmansuetudinem\niustitiae, et docebit te terribilia dextera\ntua. secundo scriptum est apud Hebraeos \\'decore tuo\\', ne\nquis id ipsum uitio librarii repetitum putet, et est figura, quae\n\n\n\n\n\n\napud rhetores repetitio nominatur.\nmore ergo panegyriÃ¨i, quo\nlaudatores loquuntur ad eos, quos praeconiis efferunt, armatum\ncohortatur ad proelium, ut semel arrepta bella non deserat\net super hostium strages uictor incedens praeparet sibi regnum\nin his, quos de diaboli eripiens potestate suo copulauit\nimperio, et dicat: ego autem constitutus sum rex ab\neo super Sion, montem sanctum eius. nullique dubium\nueritatem et modestiam et iustitiam Christum appellari, qui\ndicit: ego sum uia et uita et ueritas et: discite a me,\nquia mitis sum et humilis corde, et: qui factus est nobis\na deo iustitia et redemptio et sanctitas.\nhaec autem\nuniuersa dicuntur in corpore, ut exigantur in membris. uictoria\ndomini seruorum triumphus est, magistri eruditio discipulorum\nprofectus. et quod sequitur: deducet te mirabiliter dextera\ntua, aut de signis, quae in euangelio perpetrauit, aut\ntpoitawc de caede, quam exercuit in hostibus, sentiendum est.\ncor sapientis in dextera et cor stulti in sinistra\neius. Christus in dextris est, antichristus in sinistris. Hebraica\ninterpretatio distat in uerbis, non distat in sensu.\nSagittae tuae acutae, potentissime, populi\nsub te cadent in corde inimicorum regis. in Hebraico\nabsque \\'potentissime\\' reliqua similiter. et hic uersiculus tibi\n\n\n\n\n\n\npotissimum aptus est, quae iaculo domini uulnerata cum\nsponsa in Cantico canis: uulnerata caritatis ego.\nnec mirum,\nsi sponsus tuus habeat plures sagittas, de quibus in centesimo\nnono decimo psalmo dicitur: sagittae potentis acutae\ncum carbo-nibus desolatoriis; cum patris ipse sit iaculum\net loquatur in Isaia: posuit me quasi sagittam\nelectam, in pharetra sua abscondit me. his sagittis et\nCleophas in itinere cum altero uulneratus aiebat: nonne\ncor nostrum ardens erat in nobis, dum loqueretur\nin uia et aperiret nobis scripturas? et in alio loco\nlegimus: sicut sagittae in manu potentis, ita filii\nexcussorum.\nhis sagittis totus orbis uulneratus et captus est.\nPaulus sagitta domini fuit, qui, postquam ab Hierosolymis\nusque ad Illyricum missus arcu domini huc illucque uolitauit,\nad Hispanias ire festinat, ut, uelox sagitta, sub pedibus domini\nsui orientem occidentemque prosternat. et quia plures sunt\npotentissimi regis inimici, qui uulnerati fuerant ignitis diaboli\nsagittis et quasi ceruus spiculo percussus in iecore, sagittae\ndomini mittuntur ignitae cum carbonibus desolatoriis, ut,\nquidquid uitii in corde inimicorum regis fuerat, excoquant et\nsalutari igne ignem eiciant perditorem.\nSedes tua, deus, in saeculum saeculi, uirga\ndirectionis uirga regni tui. dilexisti iustitiam et\nodisti iniquitatem, propterea unxit te, deus, deus\ntuus oleo laetitiae prae consortibus tuis. in Hebraico:\nthronus tuus, deus, in saeculum et in aeternum,\nsceptrum aequitatis sceptrum regni tui. dilexisti\niustitiam et odisti iniquitatem, propterea\nunxit te, deus, deus tuus oleo exultationis prae\nparticipibus tuis. duas personas, eius, qui unctus est, dei et,\nqui unxit, intellege.\nunde et Aquila \\'eloim\\' uerbum Hebraicum\nnon nominatiuo casu, sed uocatiuo interpretatur dicens\nϑεὲ et nos propter intellegentiam posuimus, quod Latina lingua\nnon recipit, ne quis peruerse putet deum dilecti et amantissimi\net regis bis patrem nominari. quamquam pater in filio\net filius in patre et alterutrum sibi et habitator et thronus\nsint, tamen in hoc loco ad regem, qui deus est, sermo dirigitur\net dicitur ei, quod imperium eius — hoc enim intellego\n\\'thronum\\' iuxta illud, quod scriptum est: de fructu uentris\ntui ponam super thronum tuum — finem non habeat.\nquod quidem et Mariae angelus nuntiauit:\ndabit ei dominus\ndeus thronum Dauid, patris sui, et regnabit super\ndomum Iacob in saecula et regni eius non erit\nfinis. nec putemus hoc illi esse contrarium, quod apostolus\nscribens ad Corinthios ait, filium traditurum regnum et\n\n\n\n\n\n\nsubiciendum ei, qui sibi subiecit omnia, ut sit deus omnia\nin omnibus. non enim dixit \\'tradet patri\\', ut uideretur\nfilium separare, sed \\'tradet deo\\\\ hoc est habitanti in adsumptione\ncorporis deo, ut sit deus omnia in omnibus et\nChristus, qui ante per paucas uirtutes erat in singulis, per\nomnes in omnibus commoretur.\nsceptrum autem et uirgam\ninsigne esse regnantis ipse propheta significat dicens: sceptrum\naequitatis sceptrum regni tui. quidam de Isaia\ntestimonium proferentes: exiet uirga de radice Iesse et\nflos de radice ascendet hominem, qui est adsumptus,\nintellegunt, cui et deferatur imperium et qui propter dilectam\niustitiam et exosam iniquitatem regnare dicatur et unctus esse\noleo exultationis prae participibus suis, quasi praemium caritatis\net odii in unctione sumpturus.\ndocemur autem in utramque\npartem et amoris et odii esse in nobis semina, cum ipse,\nqui primitias massae nostrorum corporum leuauit ad caelos,\net iustitiam dilexerit et oderit iniquitatem. unde Dauid:\nnonne odientes te, domine, oderam et super inimicos\ntuos tabescebam? perfecto odio oderam illos.\nquod sequitur: unxit te, deus, deus tuus, primum nomen\ndei uocatiuo casu intellegendum, sequens nominatiuo. quod\nsatis miror cur Aquila non, ut coeperat in primo uersiculo,\nuocatiuo casu interpretatus sit, sed nominatiuo, bis nominans\ndeum, qui supra dictum unxerit deum.\nin hoc loco Photinus\nobprimitur, sed Arrius caput leuat de euangelio proferens\n\n\n\n\n\n\ntestimonium: ascendo ad patrem meum et patrem\nuestrum, ad-deum meum et deum uestrum. sed cum\ndilectum audiat, cum accinctum gladio super femor et regnare\npropter ueritatem et mansuetudinem et ungueri ob dilectam\niustitiam et exosam iniquitatem et unctum esse. prae consortibus\nsuis, de quibus scriptum est: participes Christi\nfacti sumus, si tamen principium substantiae usque\nad finem firmum retineamus, miror, cur solum\ndeum dei ad calumniam uocet, quasi uniuersa, quae dicta\nsunt, diuinitati uerbi et non humilitati hominis conueniant.\naudiat Actus apostolorum:\nlesum Nazarenum, quem unxit\ndeus spiritu sancto; audiat euangelium: spiritus\nsanctus superueniet te et uirtus altissimi obumbrabit\nte; propterea, quod nascetur in te sanctum,\nuocabitur filius dei; ipsum dominum sentiat intonantem:\nspiritus domini super me, propter quod unxit me.\n\\'participes\\' autem apostolos credentesque significat; quibus unctionis\nsuae uocabulum tribuit, ut ab uncto uocentur uncti, id\nest Christiani.\nMurra et gutta et cassia a uestimentis tuis, a\ndomibuseburneis, exquibusdelectauerunttefiliae\nregum in honore tuo. in Hebraico: smyrna et stacte et\n\n\n\n\n\n\ncassia in cunctis uestimentistuisdedomibuseburneis,\nquibus laetificauerunt te filiae regum in\nhonore tuo. praefatio ipsa te docuit idcirco me hunc psalmum\nexplanare uoluisse, quia ad uirginem scribens \\'pro liliis\net floribus\\' titulum repperi. itaque consequenter et istos uersiculos\nad te referam, cui uolumen hoc scribitur.\nmortificasti\nmembra tua super terram et cotidie Christo offerens murram\nChristi bonus odor es et propterea stacten, id est stillam uel\nguttam, exhibes domino. narrant et hi, qui aromatum nouere\nuirtutes, stacten florem esse murrae. quod autem sequitur\n\\'cassia\\', ipsa est, quae ab aliis aupqS, id est fistula, nuncupatur,\nuocalis in laudes dei et omnes pituitas et reumata\nuoluptatum suo calore excoquens.\nubi in nostris codicibus\nscriptum est \\'gutta\\' uel \\'stacte5. in Hebraico \\'aloth\\' legitur.\nunde et Nicodemus centum libras murrae et aloes ad sepeliendum\ndominum praeparauit et sponsus loquitur ad sponsam:\nmurra et aloe cum omnibus unguentis primis et\nilla respondit: manus meae stillauerunt murram, digiti\nmei murra pleni. proice et tu mortis opera Christo\n\n\n\n\n\n\nin baptismate consepulta et huic mundo mortua et nihil aliud\nnisi de caelestibus cogitans loquere ad sponsum tuum: manus\nmeae stillauerunt murram, digiti mei murra pleni.\nlegimus et unguentum sacerdotale, cuius et Dauid meminit:\nsicut unguentum in capite, quod descendit in barbam,\nbarbam Aaron, quod descendit in oram uestimenti\neius, in quo cum ceteris aromatibus miscetur et\nstacte. offerunt et magi murram et in praesenti loco initium\nuestimentorum Christi est suscipere mortem illius et in sua\nM carne monstrare.\nhaec indumenta para sponso tuo, his a\nuestibus comptus incedat. cumque ei huiusce modi texueris\nuestimenta, efficieris ipsa templum domini et laetificabis eum\nde domibus eburneis siue, ut melius in Hebraeo scribitur,\nde templo dentium et laudes domino canes totaque saeculo\nmortua angelorum imitaberis choros. ebur enim et dentes\ninsigne esse mortis et uocis ipsa nominum natura testatur.\net consequenter adiunctum est: ex quibus laetificauerunt\nte filiae regum in honore tuo.\nrex regum et dominus\ndominantium sponsus tuus est. reges isti, qui sub tanto rege\nsunt reguli, patres tui sunt, qui te et euangelica genuere\ndoctrina. horum tu filia honorificas in omnibus uestimentis et\n\n\n\n\n\n\nodoribus bonis et templo eburneo eum, cui supra dictum est:\neffusa est gratia in labiis tuis et: accingere gladio\ntuo super femor, potentissime, et: sagittae tuae\nacutae et: thronus tuus, deus, in saeculum.\npro eo,\nquod nos transtulimus \\'domibus eburneis\\', quia in Graeco\nscriptum est arco βόρεων, quidam Latinorum ob uerbi ambiguitatem\n\\'a grauibus\\' interpretati sunt, cum βάρις uerbum\nsit ὲπιχώριον Palaestinae et usque hodie domus ex omni parte\nconclusae et in modum aedificatae turrium ac moenium publicorum\nβάρις appellentur.\nAdstitit regina a dextris tuis in uestitu deaurato;\nquod sequitur: circumdata uarietate, excepta\neditione uulgata nullus interpretum transtulit. in Hebraico:\nstetit coniux in dextera tua in diademate aureo.\nubi nos \\'coniugem\\' uertimus, ibi apud Hebraeos legitur (segal\\',\npro quo Aquila σύϒxοιτον, Symmachus et quinta editio παλ-\nλαxήν id est concubinam, Septuaginta et Theodotion et sexta,\n\\'reginam\\' interpretati sunt.\ndeinde, ubi ego posui: in\n\n\n\n\n\n\ndiademate aureo, Symmachus transtulit:in auro primo, Aquila,\nquinta et sexta: in tinctura uel in auro Ophir. quae\nfiliae regum sunt et in sponsi parantur amplexus, per murram\net guttam et cassiam et domus eburneas delectant eum, cuius\nthronus in saeculum saeculi est.\nquae autem iam super petram\nChristum stabili radice fundata est catholica ecclesia,\nuna columba, perfecta et proxima, stat a dextris et nihil in\nse sinistrum habet, stat in uestibus deauratis de sermonibus\nscripturarum ad sensum transiens et cunctis plena uirtntibus\nsiue, ut nos transtulimus, in diademate aureo.\nest enim\nregina regnatque cum rege, cuius filias possumus intellegere\net in commune credentium animas et proprie uirginum choros.\nOphir genus auri est uel a loco Indiae uel a colore nomine\nindito; septem quippe apud Hebraeos auri uocabula sunt.\nuxorem quoque et concubinam intellegamus de Cantico Salomonis,\nquae sine sponso suo uel marito dormire non potest.\nAudi, filia, et uide et inclina aurem tuam et\nobliuiscere populum tuum et domum patris tui; et\nconcupiscet rex decorem tuum, quoniam ipse est\ndominus tuus et adorabunt eum. in Hebraico: audi,\nfilia, et uide et inclina aurem tuam et obliuiscere\npopuli tui et domus patris tui; et concupiscet rex\ndecorem tuum, quia ipse est dominus tuus, et adora\n\n\n\n\n\n\neum.\nhucusque prophetae lingua, quam calamo scribentis\nuelociter conparat, loquitur spiritus sanctus ipsum regem et\nbellatorem et deum sponsumque conpellans. exin persona patris\ninducitur loquentis ad sponsam filii sui et cohortantis eam,\nut ueteris gentilitatis et idolatriae errore contempto primum\nhis, quae dicantur, adtendat et propterea de alienigena filia\nnominetur, deinde uideat uel ipsa, quae dicuntur, uel uniuersam\nconditionem ex uisibilibus intellegens inuisibilia et ex\ncreaturis sentiens creatorem et diligenter inclinet aurem suam,\nut, quae dicuntur, memoriter teneat.\ncumque audierit, uiderit\net inclinauerit aurem suam totamque se doctrinae tradiderit\net eorum intellegentiae, quae dicuntur, obliuiscatur primum\npopulum suum et cum Abraham de Chaldaea egrediens relinquat\nterram natiuitatis et cognationis suae. nemo dubitat\npatrem nostrum, antequam adoptaremur a deo, fuisse diabolum,\nde quo saluator ait: uos de diabolo patre nati estis.\ncum ergo, ait, antiqui patris fueris oblita et talem te exhibueris\ndepositis pristinis sordibus, ut super fratruelem dealbata\nconscendas et quam possit diligere filius meus, tunc concupiscet\nrex decorem tuum. et ne putes unum esse de turba, a\nquo amanda es, ipse est-rex tuus et dominus tuus. quia uero\ninterdum, qui reges et domini sunt, sunt quidem potestate\nreges et domini, tamen eiusdem naturae, cuius sunt illi, in\n\n\n\n\n\n\nquos dominantur et regnant, indico tibi, quod et deus tuus\nsit et debeas adorare eum.\nseptuaginta interpretes non dixerunt\nadorabis eum, sed adorabunt eum, ut sit sensus:\niste, qui te amaturus est, qui tuam pulchritudinem dilecturus,\ndeus est et adorandus ab hominibus. quod de ecclesia ex gentibus\ncongregata exposuimus, unusquisque ad se ipsum referat\nanimamque credentis, quod prioribus uitiis derelictis adoptetur\nin filiam, inclinet aurem suam, obliuiscatur ueteris conuersationis\net cum apostolo dimittat mortuum patrem et talem se\npraebeat, qui ametur a rege. ipse est enim dominus eius, cui\nflectere debeat genu et deposita superbia iugum humilitatis\nadsumere.\nInterrogemus Iudaeos, quae sit ista filia, ad quam deus\nloquitur. non dubito, quin synagogam respondeant. et quomodo\ndicitur synagogae et Israhelitico populo: dimitte populum\ntuum et domum patris tui? numquid derelinquit gentem\nHebraeam et Abraham, antiquum patrem?\nsi dixerint de uocatone\nsignificari Abraham, quia Chaldaeos reliquerit, quis est\niste rex, qui amaturus est decorem Abraham? certe alius est,\nqui loquitur: audi, filia, etalius, de quo loquitur: concupiscet\nrex decorem tuum. qui alius non solum rex, sed\net dominus et deus est, qui adorandus est.\nFilia Tyri, in muneribus uultum tuum\n\n\n\n\n\n\ndeprecabuntur diuites plebis. in Hebraeo: et, o filia fortissimi,\nin muneribus faciem tuam deprecabuntur diuites\npopuli. uerbum Hebraicum \\'sor\\' quod in Hiezechiele\niuxta Septuaginta legimus, interpretari potest et \\'Tyrus\\' et\n\\'tribulatio\\' et \\'fortissimus\\' siue \\'fortissiina1 et \\'silex\\', id est\nlapis durissimus.\nunde in praesenti loco error ortus est; Aquila\nenim et Septuaginta et Theodotion et quinta editio \\'Tyrum\\'\ninterpretati sunt, sexta uerbum Hebraicum posuit \\'sor\\', Symmachus\nxpatatav, id est \\'fortissimam\\'. nos id ipsum ad deum\nretulimus, ut illa, cui supra dixerat: audi, filia, et uide,\nfilia fortissimi nuncupetur aut certe ipsa fortissima sit, quia\nimitata est fortem patrem, cuius uultum in diuersis muneribus\ndeprecabuntur diuites plebis, diuites in cunctis operibus bonis\net scientia siue, qui diuites putantur in saeculo, sapientes\nhuius mundi et philosophorum disciplinis eruditi uel — quod\nmelius est — qui ante diuites fuerunt habentes eloquia dei et\ntes.tamenta et prophetas, id est de populo Israhel.\nut enim\nante saluatoris aduentum hi, qui de Tyro erant, hoc est de\npopulo gentium, et proselyti esse cupiebant, deprecabantur\ndiuitem populum Israhel et per eos introducebantur in templum,\nsic post aduentum domini, quicumque ex Israhel credere\nuoluerint — diuites quondam familiaritate et protectione\ndei —, uenient ad filiam Tyri et offerentes uaria dona uirtutum et\nconfessionis in Christum deprecabuntur eam, ut salutem, quam\nperdiderunt in Iudaea, inueniant in gentibus.\nOmnis gloria eius filiae regis ab intus, in\nfimbriis aureis circumamicta uarietatibus. in Hebraeo:\nomnis gloria filiae regis intrinsecus, fasceis\naureis uestita est. pro eo, quod in Septuaginta scriptum\nest ἒσωϑεν et nos uel \\'ab intus\\' uel \\'intrinsecus* interpretati\nsumus, in quibusdam exemplaribus inuenitur \\'esebon\\', quod\n\\'cogitationes\\' sonat.\nex quo ostenditur omnem gloriam ecclesiae,\ncui supra dictum est: audi, filia, et uide et: o filia\nTyri, et nunc appellatur filia regis, esse intrinsecus et in\ncogitationibus, id est in interiori homine et in circumcisione\nnon manu facta, sed spiritu, habente conscientia fiduciam apud\ndeum et tota pulchritudine posita magis in sensuum nomine\nquam in flore uerborum.\nquomodo autem in stamine, ex quo\ndependent fimbriae, subtemen intexitur et tota uestimenti\nuirtus in stamine est, ita in aureis sensibus scripturarum, in\nquibus uestis ecclesiae omnis intexitur, miscentur aliqua de\nnatura, de moribus; et hoc ipsum significat uestis Aaron auro,\npurpura, coeco, bysso hyacinthoque contexta, quam fecerunt\nmulieres, quibus deus ad texendum dedit sapientiam.\net ut\nintellegere possimus omnem ornatum filiae regis intrinsecus,\nipsa loquitur in Cantico: introduxit me rex in cubiculum\nsuum, in quo cluso ostio labiorum deum patrem iubemur\norare. in nono quoque psalmo titulus inscribitur: pro\n\n\n\n\n\n\n\n\n\n\nabsconditis filii. uariam habuit et Ioseph tunicam, quam\nei texuit mater ecclesia. de his fimbriis saluatoris αίμῤῥοοῠσα\nunam tetigit et sanata est.\nquod autem in Hebraico scribitur:\nfasceis aureis uestita est, id ipsum significat, quod\nsupra: omnis gloria filiae regis intrinsecus; fasceis\nsensuum dininorum interiora membra obuoluuntur ecclesiae et\ntota uteri tegitur ambitio. harum fascearum non potest obliuisci\nsponsa secundum Hieremiam, quia mammas ligant et\npectus, in quo cogitationes sunt, protegunt.\nAdducentur regi uirgines post eam, proximae\neiusadferentur (tibi. adferentur) in laetitiaetexultatione,\nadducentur in templum regis. iuxta Septuaginta\nprior uersiculus adhuc de filiae canitur ornatu, sequens\nad ipsum sponsum regemque.\ndirigitur. porro iuxta Hebraicum\ntotum ad sponsam dicitur usque ad eum locum, ubi scriptum\nest: pones eos principes in uniuersa terra, et legitur:\nin scutulatis ducetur ad regem, uirgines sequentur\neam, amicae eius ducentur illuc. ducentur in laetitiis\net exultatione, ingredientur thalamum regis.\nmultam esse distantiam animarum m Christo credentium demonstrat\nCanticum canticorum, in quo scriptum est:\n\n\n\n\n\n\nsexaginta sunt reginae et octoginta concubinae et\nadulescentulae, quarum non est numerus. una est\ncolumba mea, perfecta mea, proxima mea, de qua\ndicitur: uiderunt eam filiae et beatificant eam reginae\net concubinae et laudant eam.\nquae ergo perfecta\nest et sancta corpore et spiritu et columba et proxima\nmeretur uocari, haec est filia, de qua supra dictum est: adstitit\nregina a dextris tuis in uestitu deaurato.\nquae autem supergressae sunt sex dies mundi et futura regna\nsuspirant, reginae appellantur. si qua uero circumcisionem\nquidem habet octauae diei, sed adhuc non uenit ad nuptias,\nhaec concubina uocitatur. diuersa autem multitudo credentium,\nquae necdum potest sponsi amplexibus copulari nec de eo\nliberos parere, adulescentula dicitur.\nego puto de istis uirginibus,\nquae secuntur ecclesiam et in primo ponuntur gradu,\net te esse et omnes, qui in uirginitate corporis et animae\nperseuerant, proximas autem et amicas uiduas esse et in matrimonio\ncontinentes, quae omnes cum laetitia et exultatione\nducuntur in templum et in thalamum regis: in templum quasi\nsacerdotes dei, in thalamum quasi sponsae regis et sponsi.\nhoc templum et Iohannes uidit m Apocalypsi et propheta\ndesiderat: unum petii a domino, hoc requiram, ut\nhabitem in domo domini omnes dies uitae meae.\net iterum: domine, dilexi decorem domus tuae et locum\nhabitationis gloriae tuae. et in alio loco: quia\n\n\n\n\n\n\n\n\ntransibo in locum tabernaculi admirabilis usque\nad domum dei in uoce exultationis et confessionis,\nsonitu festa celebrantium. scutulata autem, quibus\nsponso suo regina conponitur, ipsa sunt, quae in Septuaginta\nlegimus circumamicta arietat.\nPro patribus tuis nati sunt tibi filii; constitues\neos principes super omnem terram. in Hebraico:\npro patribus tuis erunt filii tibi; pones eos principes\nin uniuersa terra. et ex patris persona nequaquam\nde filia, sed rursus ad filiam sermo intellegi potest et ex spiritus\nsancti et ex filiorum Core.\nsi ergo ad sponsam sermo\ndirigitur, sponsa autem de nationibus congregata est, cui supra\ndicitur: obliuiscere populum tuum et domum patris\ntui, debemus sponsae patres nosse, ut consequenter nouerimus\net filios. \\'pro patribus tuis, de quibus in Hieremia locuta es:\nquam falsa possederunt patres nostri idola! et:\n11 non est in eis, qui pluat, pro Platone, pro ceteris diuersorum\ndogmatum et errorum magistris nati sunt tibi filii,\nquos constituisti principes tuos et fecisti in populis praecep- tores\\'. uel certe aliter: \\'o ecclesia, filii tui, quos genuisti tibi,\nuertentur in patres tnos, cum de discipulis eos feceris magistros\net in sacerdotali gradu omnium testimonio coulocaris\\'.\n\n\n\n\n\n\nsin autem patres ecclesiae intellegimus Abraham, Isaac et\nIacob et reliquos patriarchas, filios, qui ei in patrum honore\nsunt nati, apostolos intellegamus, qui missi sunt a domino\npraedicare usque ad extremum terrae et baptizare credentes\nin nomine trinitatis.\nsed quaeritur, quomodo ecclesia de gentibus\npatres habere possit Abraham, Isaac et Iacob, cum ei\nsupra dictum sit: obliuiscere populum tuum et domum\npatris tui. legamus euangelium: nolite dicere: patrem\nhabemus Abraham; potens est deus de lapidibus\nistis — hoc est: de duro corde gentilium — suscitare filios\nAbrahae, et in alio loco: si filii essetis Abrahae,\nopera Abrahae faceretis. et in Genesi ad ipsum Abraham\nloquitur deus: in semine tuo benedicentur omnes\ngentes.\nsicut enim ille in praeputio ex fide iustificatus est,\nita et nos iustificabimur in eadem fide, si habuerimus fidem\net opera patris nostri Abraham. potest hoc ipsum et ad saluatorem\ndici uel a patre uel a prophetali choro et ab spiritu\nsancto: \\'pro patribus tuis, stirpe uidelicet Iudaeorum, qui te\nreliquerunt et negauerunt, nati sunt tibi filii — apostoli et\nde nationibus credentes —, quos constituisti principes in uniuersa\nterra\\'.\nMemor ero nominis tui in omni generatione\net generatione. propterea populi confitebuntur\ntibi in aeternum et in saeculum saeculi. in Hebraico:\nrecordabor nominis tui in omni generatione et\n\n\n\n\n\n\ngeneratione. propterea populi confitebuntur tibi in\nsaeculum et in aeternum. quod nos interpretati sumus\nconfitebuntur tibi, Symmachus transtulit laudabunt\nte.\nregina, jjuae steterat. a dextris regis in uestitu deaurato et\niussa fuerat obliuisci populi et domus patris sui et iterum\nilli dictum erat: pro patribus tuis nati sunt tibi filii;\nconstitues eos principes super omnem terram, intellegens,\nquanta decoranda sit gloria et quibus praemiis subleuanda,\nconuertit ad sponsum uoces suas et pollicetur recordaturam\nse semper nominis sponsi in omni generatione et\ngeneratione.\nquod promisit, uidemus expletum. ipsa Christiana\nnobis omnibus Christianorum nomen inposuit, nomen nouum,\nin quo benedicuntur omnes familiae gentium. recordatur autem\nnon in una generatione, sed in omnibus, uel cunctas significans\nnationes uel duas generationes, Iudaeorum atque gentilium.\net quia hoc parum est, si in duabus generationibus\nnominis domini recordetur, propterea populi, qui in ecclesia\nfuerint, confitebuntur et laudabunt dominum in aeternum et\nin saeculum saeculi.\nQuando et tu, o filia Principia, sanctorum mixta choro inter\nuirgines duceris ad regem et ex domibus eburneis delectabis\nsponsum in honore tuo, tunc recordare et mei, qui\nhuius psalmi tibi domino reuelante intellegentiam tribui,\net dicito: memor ero nominis tui, ut, quae partem\n\n\n\n\n\n\nintellexisti carminis, intellegas, si uita comes fuerit, et totum\nCanticum canticorum.\nSanato uulneri et in cicatricem superinductae cuti\nmedicina colorem reddere noluerit, dum pulchritudinem corporis\nquaerit, plagam doloris instaurat. ita et ego, serus\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nconsolator, qui inportune per biennium tacui, uereor, ne nunc\ninportunius loquar et adtrectans uulnus pectoris tui, quod\ntempore et ratione curatum est, commemoratione exulcerem.\nquae enim aures tam durae, quae de silice excisa praecordia\net Hyrcanarum tigrium lacte nutrita possunt sine lacrimis\nPaulinae tuae audire nomen? quis parturientem rosam et\npapillatum corymbum, antequam in calathum fundatur orbis\net tota rubentium foliorum pandatur ambitio, inmature demessum\naequis oculis marcescere uideat? fractum estpretiosissimum\nmargaritum, uirens zmaragdi gemma contrita est. quid boni\nhabeat sanitas, languor ostendit. plus sensimus, quod habuimus,\npostquam habere desiuimus.\\'\nIn agro terrae bonae tres fructus legimus, centesimum,\nsexagesimum et tricesimum; in tribus mulieribus et sanguine\net uirtute coniunctis tria Christi praemia recognosco. Eustochium\nuirginitatis flores metit, Paula laboriosam uiduitatis\naream terit, Paulina castum matrimonii cubile conseruat. tali\nfiliarum mater fulta comitatu totum sibi in terris uindicat,\n\n\n\n\n\n\nquod Christus promisit in caelo.\net ut quadrigam domus una\nemitteret sanctitatis et feminarum uirtutibus responderent uiri,\nadditur comes Pammachius, uerum Hiezechielis cherubin, cognatus,\ngener, maritus, immo frater amantissimus, quia sancta\nconsortia spiritus uocabula non tenent nuptiarum. huic ἂρματι.\nIesus praesidet, de his equis et Ambacum canit: ascendes\nsuper equos tuos et adequitatio tua salus.inparicursu,\npari animo ad palmam tenditur. discolores equi, sed uoluntate\nconcordes unum aurigae iugum trahunt non expectantes flagelli\nuerbera, sed ad uocis hortamenta feruentes.\nDicamus aliquid et de philosophis. quattuor uirtutes\ndescribunt Stoici ita sibi inuicem nexas et mutuo cohaerentes,\nut, qui unam non habuerit, omnibus careat: prudentiam, iustitiam,\nfortitudinem, temperantiam. has omnes sic habetis sinas,\nut tamen emineatis in singulis. prudentia in te, in matre\niustitia, in uirgine fortitudo, in nupta temperantia praedicatur.\nquid enim eo sapientius, qui contempta mundi stultitia Christum\nsecutus est, dei uirtutem et dei sapientiam? quid matre\niustius, quae inter liberos opibus distributis docuit diuitias\n\n\n\n\n\n\ncontemnendo, quid filii amare. deberent? quid Eustochio fortius,\nquae nobilitatis portas et adrogantiam generis consularis uirginali\nproposito fregerit et in urbe prima primum genus subiugauerit\npudicitiae? quid Paulina temperantius, quae legens\nillud apostoli: honorabiles nuptiae et cubile inmaculatum\nnec: sororis felicitatem nec matris continentiam ausa\nappetere maluit in humilioribus tuto pergere quam pendulo\ngradu in sublimioribus fluctuare?\nquamquam illa inito semel\nmatrimonio nihil aliud diebus ac noctibus cogitauit, nisi ut\nreddito fructu nuptiarum secundum castimoniae gradum arriperet\net, tanti dux femina facti, uirum proposito suo iungeret\nnon relinquens salutis comitem, sed expectans. dumque\ncrebris abortiis et experta fecunditate conceptuum non desperat\nliberos et socrus auiditatem maritique tristitiam praeponit\ninbecillitati suae, passa est aliquid de Rachelis exemplo et\npro filio doloris ac dexterae uirum desiderii sui peperit heredem.\ncertisque auctoribus didici illam non primae sententiae\ndei: crescite et multiplicamini et replete terram\nnec officio coniugali seruire uoluisse, sed ad hoc optasse filios,\nut Christo uirgines pareret.\nLegimus et uxorem sacerdotis Finees audita captiuitate\narcae domini subito uteri dolore correptam edidisse filium\nHicabod et inter manus et officia feminarum animam emisisse\ncum prole. de prima Beniamin, hoc est \\'filius uirtutis ac\ndexterae\\', de secunda inclitus sacerdos dei ex arcae cognomine\nnascitur.\nnobis post dormitionem somnumque Paulinae Pammachium\nmonachum ecclesia peperit postumum et patris et\nconiugis nobilitate patricium, elemosynis diuitem, humilitate\nsublimem. apostolus scribit ad Corinthios: uidete, fratres.\nuocationem uestram, quia non multi sapientes\niuxta carnem, non multi potentes, non multi nobiles.\nhoc nascentis ecclesiae rudimenta poscebant, ut granum\nsinapis paulatim in arborem cresceret, ut sensim euangelii\nfermentum totam ecclesiae massam altius eleuaret. nostris\ntemporibus Roma possidet, quod mundus ante nesciuit. tunc\nrari sapientes, potentes, nobiles Christiani, nunc multi monachi\nsapientes, potentes, nobiles. quibus cunctis Pammachius\nmeus sapientior, potentior, nobilior: magnus in magnis, primus\nin primis, άρχιστρατηὸς monachorum. tales Paulina morte sua\n\n\n\n\n\n\nnobis liberos edidit, quos uiuens cupiuerat possidere. laetare,\nsterilis, quae non paris, erumpe et clama, quae\nnon parturis, quoniam, quot Romae pauperes sunt, tot filios\nrepente genuisti.\nArdentes gemmae, quibus ante collum et facies ornabatur, 5\negentium uentres saturant; uestes sericae et aurum in fila\nlentescens in mollia lanarum uestimenta mutata sunt, quibus\nrepellatur frigus, non quibus nudetur ambitio; deliciarum\nquondam supellectilem [uirtus insumit. ille caecus extendens\nmanum et saepe, ubi nemo est, clamitans heres Paulinae,\ncoheres Pammachii est; illum truncum pedibus et toto corpore\nse trahentem tenera puellae sustentat manus. fores, quae prius\nsalutantum turbas uomebant, nunc a miseris obsidentur.\nalius\ntumenti aqualiculo mortem parturit; alius elinguis et mutus\net ne hoc quidem habens, unde roget, magis rogat, quia rogare\nnon potest; hic debilitatus a paruo non sibi mendicat stipem;\nille putrefactus morbo regio superuiuit cadaueri suo:\n\n\n\n\n\n\nnon, mihi si linguae centum sint oraque centum,\nomnia poenarum percurrere nomina possim.\nhoc exercitu comitatus incedit, in his Christum confouet,\nhorum sordibus dealbaturj muneranus pauperum, egentium\ncandidatus sic festinat ad caelum. ceteri mariti super tumulos\nconiugum spargunt uiolas, rosas, lilia floresque purpureos et\ndolorem pectoris his officiis consolantur: Pammachius noster\nsanctam fauillam ossaque ueneranda elemosynae balsamis rigat.\nhis pigmentis atque odoribus fouet cineres quiescentes sciens\nscriptum: sicut aqua extinguet ignem, sic elemosyna\npeccata.\nquantas uirtutes habeat misencordia et quibus\ndonanda sit praemiis, et beatus Cyprianus grandi uolumine\nexsequitur et Danihelis consilium probat, qui regem inpiissimum,\nsi se audire uoluisset, scit pauperum sustentatione saluandum.\ngaudet huiusce modi filiae mater herede, non dolet opes ad\nalium peruenisse, quas cernit isdem, quibus ipsa uoluerat,\nerogari. quin potius gratulatur absque labore suo sua uota\nconpleri; non enim substantiae deminutio, sed operarii commutatio\nest.\nQuis hoc crederet, ut consulum pronepos et Furiani germinis\ndecus inter purpuras senatorum furua tunica pullatus\nincederet, ut non erubesceret oculos sodalium, ut deridentes\nse ipse rideret? est confusio, quae ducit ad mortem, et\nest confusio, quae ducit ad uitam. prima uirtus est monachi\ncontemnere hominum iudicia et semper apostoli recordari\ndicentis: si adhuc hominibus placere uellem, Christi\nseruus non essem.\ntale quid et dominus loquitur ad\nprophetas: quod posuerit faciem eorum quasi urbem aeneam\net lapidem adamantinum et columnam ferream, ne pauerent\nad iniurias populi, sed inpudentiam subsannantium frontis\nrigore contererent. ingenia liberaliter educata facilius uerecundia\nquam metus superat et, quos tormenta non uincunt, interdum\nuincit pudor. non est parum uirum nobilem, uirum disertum\nuirumque locupletem potentium in plateis uitare comitatum,\nmiscere se turbis, adhaerere pauperibus, rusticis copulari, de\nprincipe uulgum fieri. sed quanto humilior, tanto sublimior est.\nLucet margaritum in sordibus et fulgor gemmae purissimae\netiam in luto radiat. hoc est, quod dominus repromisit: glorificantes\nme glorificabo. alii hoc intellegant de futuro,\nquando maeror uertitur in gaudium et transeunte mundo\n\n\n\n\n\n\nsanctorum corona non transit: ego et in praesentiarum uideo\npromissa conpleri.\nantequam Christo tota mente seruiret, notus\nerat-in senatu, sed et multi alii habebant infulas procollsulares.\ntotus orbis huiusce modi honoribus plenus est. primus erat,\nsed inter primos; praecedebat alios dignitate, sed et alios\nsequebatur. quamuis clarus honor uilescit in turba et apud\nbonos uiros indigna ipsa fit dignitas, quam multi indigni possident.\nunde egregie de Caesare Tullius: dum quosdam,\nait, ornare uoluit, non illos honestauit, sed ornamenta\nipsa turpauit.\nat nunc omnes Christi ecclesiae\nPammachium loquuntur. miratur orbis pauperem, quem huc usque\ndiuitem nesciebat. quid consulatu inlustrius? annuus honor\nest et, postquam alius successerit, prior desinet. latent in\nmultitudine laureae et triumphi interdum triumphantium sordibus\npolluuntur. quod ante per manus patriciis tradebatur\net sola nobilitas possidebat, quo Marius, uictor Numidiae,\nTeutonum atque Cimbrorum, ob nouitatem familiae putabatur\nindignus, quod Scipio ultra annos pro uirtute meruit, nunc\nsola militia possidet et agrestia dudum corpora fulgens\npalmata circumdat. plus ergo accepimus, quam dedimus.\nparua dimisimus et grandia possidemus, centuplicato faenore\nChristi promissa redduntur. in tali agro et Isaac quondam\nseuerat, qui paratus ad mortem ante euangelium euangelicam\nportauit ccucem.\nSi uis, inquit, perfectus esse, uade, uende omnia,\nquae habes, et da pauperibus et ueni, sequere me.\nsi uis perfectus esse: semper grandia in audientium\nponuntur arbitrio. et ideo uirginitatem apostolus non imperat,\nquia dominus disputans de eunuchis, qui se castrassent propter\nregna caelorum, ad extremum intulit: qui potest capere,\ncapiat. non est enim uolentis neque currentis, sed\nmiserentis dei.\nsi uis perfectus esse: non tibi inponitur\nnecessitas, ut uoluntas praemium consequatur. si ergo uis esse\nperfectus et desideras esse, quod prophetae, esse, quod apostoli,\nesse, quod Christus est, uende non partem substantiae, ne\ntimor penuriae infidelitatis occasio sit et cum Anania et Sapphira\npereas, sed uniuersa, quae possides. cumque uendideris,\nda pauperibus, non locupletibus, non superbis. da, quo necessitas\nsustentetur, non quo augeantur opes. cumque legeris\n\n\n\n\n\n\nillud apostoli: boui trituranti os non frenabis et:\ndignus est operarius mercede sua et: qui altari\nministrant, de altari participantur, memento huius\nquoque sententiae: habentes uictum atque uestitum\nhis contenti sumus.\nubi uideris fumare patinas et Phasides\naues lentis uaporibus discoqui, ubi argenti pondus, feruentes\nmannos, comatulos pueros, pretiosas uestes, picta tapetia,\nubi ditior est largitore, cui largiendum est, pars sacrilegii est\nrem pauperum dare non pauperibus. et tamen non est satis\nperfecto et consummato uiro opes contemnere, pecuniam dissipare\net proicere, quod in momento et perdi et inueniri potest.\nfecit hoc Crates Thebanus, fecit Antisthenes, fecerunt plurimi,\nquos nitiosissimos legimus. plus debet Christi discipulus\npraestare quam mundi; philosophus gloriae animal et popularis\naurae atque rumorum uenale mancipium est.\ntibi non sufficit opes\ncontemnere, nisi Christum sequaris. Christum autem sequitur,\n\n\n\n\n\n\n\n\n\n\nqui peccata dimittit et uirtutum comes est. Christum scimus\nsapientiam. hic thensaurus in agro scripturarum nascitur, haec\ngemma multis emitur margaritis. sin autem adamaueris captiuam\nmulierem, id est sapientiam saecularem, et eius pulchritudine\ncaptus fueris, decalua eam et inlecebras crinium atque\nornamenta uerborum cum emortuis unguibus seca.\nlaua eam\nprophetali nitro et tunc requiescens cum illa dicito: sinistra\neius sub capite meo et dextera illius amplexabitur\nme multos tibi fetus captiua dabit ac de Moabitide efficietur\nIsrahelitis. Christus sanctificatio est, sine qua nemo uidebit\nfaciem dei, Christus redemptio, idem redemptor et pretium,\nChristus omnia, ut, qui omnia propter Christum dimiserit,\nunum inueniat pro omnibus et possit libere proclamare: pars\nmea dominus.\nSentio te diuinis ardere doctrinis nec temeritate quorundam\ndocere, quod nescias, sed ante discere, quod docturus es.\nsimplices epistulae tuae olent prophetas, apostolos sapiunt.\nnon coturnatam affectas eloquentiam nec more puerorum argutas\n\n\n\n\n\n\nsententiolas in clausulis struis. cito turgens spuma dilabitur\net quamuis grandis tumor contrarius sanitati est.\nscitum est\nillud Catonis: sat cito, si sat bene, quod nos quondam\nadulescentuli, cum a praefecto oratore in praefatiuncula diceretur,\nrisimus. meminisse te puto erroris mutui, quando omne\nAthenaeum scholasticorum uocibus consonabat: sat cito, si\nsat bene. felices, inquit Fabius, essent artes, si de\nillis soli artifices iudicarent. poetam non potest nosse,\nnisi qui uersum potest struere; philosophos non intellegit,\nnisi qui scit dogmatum uarietates; manu facta et oculis patentia\nmagis probant artifices.\nnostra quam dura sit necessitas, hinc\npotes animaduertere, quod uulgi standum est iudicio et ille\nin turba metuendus, quem cum solum uideris, despicias. haec\npraeteriens tetigi, ut eruditis contentus auribus non magnopere\ncures, quid inperitorum de ingenio tuo rumusculi iactitent,\n\n\n\n\n\n\n\n\nsed prophetarum cotidie medullas bibas, Christi μύστης, patriarcharum\nσυμμύστης.\nSiue leges siue scribes siue uigilabis siue dormies,\n<Iesn) amsr tibi semper bucina in auribus sonet, hic lituus excitet\nanimam tuam, hoc amore furibundus quaere in lectulo,\nquem desiderat anima tua, et loquere confidenter: ego dormio\net cor meum uigilat. cumque inueneris eum et tenueris,\nne dimittas. et si pauxillulum dormitanti elapsus fuerit\ne manibus, noli protinus desperare. egredere in plateas, adiura\nfilias Hierusalem, repperies eum cubantem in meridie, lassum.\nebrium, noctis rore madefactum, inter greges sodalium, in\naromatum uarietatibus, inter poma paradisi.\nibi ei da mamillas\ntuas, sugat de erudito pectore et requiescat inter medios\ncleros, pinnae deargentatae columbae et interiora\neius in fulgore auri. paruulus iste et puer, qui butyro et\nmelle saginatur, qui inter caseatos nutritus est montes, cito\n\n\n\n\n\n\ncrescit in iuuenem, uelociter in te hostes spoliat, mature praedatur\nDamascum et regem uincit Assyrium.\nAudio te xenodochium in portu fecisse Romano et uirgam\nde arbore Abraham in Ausonio plantasse litore. quasi\nAeneas noua castra metaris et super undam Thybridis, ubi\nille cogente quondam penuria crustis fatalibus et quadris\npatulis non pepercit, tu uiculum nostrum, id est domum panis,\naedificas et diuturnam famem repentina saturitate conpensas..\neuge, noster, initia transgredens; statim summum tenes;\nde\nradice peruenis ad cacumen; primus inter monachos in prima\nurbe primum sequeris patriarcham. Loth, quod interpretatur\n\\'declinans\\', campestria eligat et iuxta Pythagorae litteram\nfacilia magis et sinistra ac peritura sectetur; tu in arduis et\nsaxosis cum Sarra tibi monumentum para, ut iuxta sit ciuitas\nlitterarum deletisque gigantibus filiis Enac hereditatem tuam\ngaudium et risus excipiat.\ndiues erat Abraham auro, argento,\n\n\n\n\n\n\npecore, possessione, uestibus tantamque habebat familiam, ut\nad subitos nuntios iuuenibus electis armare posset exercitum\net quattuor reges, quos quinque reges fugerant, in Dan consecutus\noccideret; et tamen, postquam crebro hospitalitatis\nofficio, dum homines non refutat, suscipere meruit deum,\nnon seruis et ancillulis imperauit, ut hospitibus ministrarent,\net bonum, quod exercebat, per alios minuit, sed quasi reperta\npraeda cum Sarra sua humanitati solus incubuit. ipse pedes\nlauit, ipse pinguem uitulum portauit umeris de armento, stetit\nut seruus peregrinis prandentibus et Sanae manibus coctos\ncibos ieiunaturus adposuit.\nHaec moneo, frater carissime, pietate, qua te diligo,\nut non solum pecuniam, sed te ipsum Christo offeras, hostiam\nuiuam, placentem deo, rationabile obsequium tuum,\net imiteris filium hominis, qui non uenit ministrari, sed\nministrare et, quod patriarcha alienis, hoc discipulis et\nseruis magister exhibuit et dominus. corium pro corio et\nomnia, quae homo possidet, dare potest pro anima\nsua. sed tange, inquit diabolus, carnes eius, nisi in\n\n\n\n\n\n\nfaciem benedixerit tibi.\nscit hostis antiquus maius continentiae\nquam nummorum esse certamen. facile abicitur, quod\nhaeret extrinsecus; intestinum bellum periculosius est. coniuncta\ndisglutinamus, unita dissicimus. Zacheus diues erat, apostoli\npauperes. reddidit ille quadruplum, quod rapuerat, diuisitque\npauperibus medietatem substantiae, quae remanserat; suscepit\nChristum hospitem, salus est facta domui eius; et tamen, quia\nparuulus erat et apostolicae proceritati se non potuerat coextendere,\nnon fuit in duodecim apostolorum numero. apostoli\nautem, quantum ad diuitias, nihil, quantum ad uoluntatem,\ntotum mundum pariter reliquerunt.\nsi offeramus Christo opes\ncum anima nostra, libenter suscipit; si autem, quae foris sunt,\ndeo, quae intus, diabolo demus, non est aequa partitio et\ndicitur nobis: nonne, si recte offeras et non recte\ndiuidas, peccasti?\nQuod patricii generis primus inter primos monachus\nesse coepisti, non tibi sit tumoris, sed humilitatis occasio,\nscienti filium dei factum filium hominis. quantumcumque te\ndeieceris, humilior Christo non eris. esto, incedas pedibus,\n\n\n\n\n\n\nfusca tunica uestiaris, aequeris pauperibus, inopum cellulas\ndignanter introeas, caecorum oculus sis, manus debilium,\npes claudorum, ipse aquam portes, ligna concidas, focum\nextruas: ubi uincula? ubi alapae? ubi sputa? ubi flagella? ubi\npatibulum?\nubi mors? et cum omnia, quae dixi, feceris, ab\nEustochio tua Paulaque uinceris, si non opere, at certe sexu.\nego quidem Romae non eram et tunc me tenebat heremus —\natque utinam pertenuisset! — quando socero tuo uiuente\nToxotio saeculo seruiebant, sed tamen audio: quae inmunditias\nplatearum ferre non poterant, quae eunuchorum manibus portabantur\net inaequale solum molestius transcendebant, quibus\nserica uestis oneri erat et solis calor incendium, nunc sordidatae\net lugubres et sui conparatione forticulae uel lucernas\nconcinnant uel succendunt focum, pauimenta uerrunt, mundant\nlegumina, holerum fasciculos in feruentem ollam deiciunt,\nadponunt mensas, calices porrigunt, effundunt cibos, huc illucque\ndiscurrunt.\net certe magnus uirginum chorus cum illis\nhabitat. num huiusce modi ministeria aliis imperare non poterant?\nsed nolunt uinci ab his labore corporum, quas ipsae\nsuperant uirtute animi. haec dico, non quo de ardore mentis\n\n\n\n\ntuae quicquam dubitem, sed quo currentem inpellam et acriter\ndimicanti feruorem fauore augeam.\nNos in ista prouincia aedificato monasterio et diuersorio\npropter extructo, ne forte et modo Ioseph cum Maria Bethlehem\nueniens non inueniat hospitium, tantis de toto orbe\nconfluentibus turbis obruimur monachorum, ut nec coeptufu\nopus deserere nec supra uires ferre ualeamus.\nunde, quia\npaene nobis illud de euangelio contigit, ut futurae turris non\nante conputaremus inpensas, conpulsi sumus fratrem Paulinianum\nad patriam mittere, ut semirutas uillulas, quae barbarorum\neffugerunt manus, etparentumcommuniumcineresuenderet,\nne coeptum sanctorum ministerium deserentes risum maledicis\net aemulis praebeamus.\nIn calce epistulae recordatus sum quadrigae uestrae et\nproposito quintam deesse Blesillam, paene oblitus de ea loqui,\nquae prima de uobis praecessit ad dominum. uere nunc\nquinque in tres et duas uidemus esse diuisos: illa cum sorore\nPaulina dulci somno fruitur, tu duarum medius ad Christum\nleuius subuolabis.\nHabeo gratiam, quod pro subscripta salutatione plenam\nmihi epistulam reddidisti, sed breuiorem multo, quam ex te\nuellem sumere, tali uiro, a quo, tempora quantalibet occupet,\nnullus sermo prolixus est. quamquam itaque nos negotiorum\nalienorum eorumque saecularium curis circumstemuringentibus,\ntamen epistulae tuae breuitati facile non ignoscerem, nisi\ncogitarem, quam paucioribus uerbis meis redderetur.\nquare\nadgredere, quaeso, istam nobiscum litterariam conlocutionem,\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nne multum ad nos disiungendos liceat absentiae corporali;\nquamquam simus in domino spiritus unitate coniuncti, etiam si\nab stilo quiescamus et taceamus. et libri quidem, quos de\nhorreo dominico elaborasti, paene te totum nobis exhibent.\nsi\nenim propterea te non nouimus, quia faciem corporis tui non\nuidimus, hoc modo nec ipse te nosti; nam tu quoque non\nuides eam. si autem tibi non ob aliud notus es, nisi quia\nnosti animum tuum, et nos eum non mediocriter nouimus in\nlitteris tuis, in quibus benedicimus domino, quod tibi et nobis\nomnibusque fratribus, qui tua legunt, te talem dedit.\nLiber quidam tuus inter cetera non diu est ut uenit in\nmanus nostras. quae sit eius inscriptio, nescimus adhuc; non\nenim hoc codex ipse, ut adsolet, in liminari pagina praetendebat.\n\\'epitaphium\\' tamen appellari dicebat frater, apud quem\ninuentus est.\nquod ei nomen tibi placuisse ut inderetur, crederemus,\nsi eorum tantum uel uitas uel scripta ibi legissemus,\nqui iam defuncti essent; cum uero multorum et eo tempore,\nquo scribebatur, et nunc usque uiuentium ibi commemorentur\nopuscula, miramur, cur hunc ei titulum uel inposueris uel\ninposuisse credaris. sane utiliter a te conscriptum eundem librum\nsatis adprobamus.\nIn expositione quoque epistulae Pauli apostoli ad Galatas\ninuenimus aliquid, quod nos multum moueat. si enim ad scripturas\nsanctas admissa fuerint uelut officiosa mendacia, quid in\neis remanebit auctoritatis? quae tandem de scripturis illis sententia\nproferetur, cuius pondere contentiosae falsitatis obteratur\ninprobitas? statim enim ut protuleris, si aliter sapit, qui contra\nnititur, dicet illud, quod prolatum erit, honesto aliquo officio\nscriptorem fuisse mentitum.\nubi enim hoc non poterit, si\npotuit in ea narratione quam exorsus apostolus ait: quae\nautem scribo uobis, ecce coram deo, quia non mentior,\ncredi adfirmarique mentitus eo loco, ubi dixit de Petro\net Barnaba: cum uiderem, quia non recte ingrediuntur\nad ueritatem euangelii? si enim recte illi ingrediebantur,\niste mentitus est; si autem ibi mentitus? est, ubi uerum\ndixit? an ibi uerum dixisse uidebitur, ubi hoc dixerit, quod\nlector sapit, cum uero contra sensum lectoris aliquid occurrerit,\nofficioso mendacio deputabitur?\nnon enim deesse poterunt\ncausae, cur existimetur non solum potuisse, uerum etiam\ndebuisse mentiri, si huic regulae conceditur locus. non opus\nest hanc causam multis uerbis agere praesertim apud te, cui\nsapienter prouidenti dictum sat est. nequaquam uero mihi\n\n\n\n\n\n\nadrogauerim, ut ingenium tuum diuino dono aureum meis\nobolis ditare contendam, nec est quisquam te magis idoneus,\nqui opus illud emendet.\nNeque enim a me docendus es, quomodo intellegatur,\nquod idem dicit: factus sumludaeistamquamludaeus,\nut Iudaeos lucrifacerem, et cetera, quae ibi dicuntur\nconpassione misericordi, non simulatione fallaci. fit enim tamquam\naegrotus, qui ministrat aegroto, non cum se febres\nhabere mentitur, sed cum animo condolentis cogitat, quemadmodum\nsibi seruiri uellet, si ipse aegrotaret. nam utique Iudaeus\nerat, Christianus autem factus non Iudaeorum sacramenta\nreliquerat, quae conuenienter ille populus et legitime\ntempore, quo oportebat, acceperat.\nideoque suscepit ea celebranda,\ncum iam Christi esset apostolus, sed ut doceret non\nesse perniciosa his, qui ea uellent, sicut a parentibus per\nlegem acceperant, custodire, etiam cum in Christo credidissent,\nnon tamen in eis iam constituerent spem salutis, quoniam per\ndominum Iesum salus ipsa, quae illis sacramentis significabatur,\naduenerat. ideoque gentibus, quod insuetos a fide reuocarent\n\n\n\n\n\n\nonere graui et non necessario, nullo modo inponenda esse\ncensebat.\nQuapropter non ideo Petrum emendauit, quod paternas\ntraditiones obseruaret — quod si facere uellet, nec mendaciter\nnec incongrue faceret; quamuis enim iam superflua, tamen\nsolita non nocerent —, sed quoniam gente cogebat iudaizare,\nquod nullo modo posset, nisi ea sic ageret, tamquam adhuc\netiam post domini aduentum necessaria saluti forent; quod\nuehementer per apostolatum Pauli ueritas dissuasit. nec apostolus\nPetrus hoc ignorabat, sed id faciebat timens eos,\nqui ex circumcisione erant.\nita et ipse uere correctus\nest et Paulus uera narrauit, ne sancta scriptura, quae ad fidem\nposteris edita est, admissa auctoritate mendacii tota dubia\nnutet et fluctuet. non enim potest aut oportet litteris explicari,\nquanta et quam inexplicabilia mala consequantur, si hoc concesserimus;\nposset autem oportune minusque periculose demonstrari,\nsi coram inter nos conloqueremur.\nHoc ergo Iudaeorum Paulus dimiserat, quod malum\nhabebant, et in primis illud, quod ignorantes dei iustitiam\net suam iustitiam uolentes constituere iustitiae\ndei non sunt subiecti; deinde, quod post passionem\net resurrectionem Christi dato ac manifestato sacramento\n\n\n\n\n\n\ngratiae secundum ordinem Melchisedech adhuc putabant\nuetera sacramenta non ex consuetudine sollemnitatis sed ex\nnecessitate salutis esse celebranda, quae tamen si numquam\nfuissent necessaria, infructuose atque inaniter pro eis Machabaei\nmartyres fierent; postremo illud, quod praedicatores gratiae\nChristianos Iudaei tamquam hostes legis persequebantur.\nhos\natque huius modi errores et uitia dicit se damna et stercora\narbitratum, ut Christum lucrifaceret, non obseruationes legis,\nsi more patrio celebrarentur, sicut ab ipso celebratae sunt\nsine ulla salutis necessitate, sicut Iudaei celebrandas putabant,\naut fallaci simulatione, quod in Petro reprehenderat.\nnam si\npropterea illa sacramenta celebrauit, quia simulauit se Iudaeum,\nut illos lucrifaceret, cur non etiam sacrificauit cum gentibus,\nquia et his, qui sine lege erant, tamquam sine lege factus\nest, ut eos quoque lucrifaceret, nisi quia et illud fecit ut\nnatura Iudaeus et hoc totum dixit, non ut fallaciter se fingeret\nesse, quod non erat, sed ut misericorditer ita subueniendum\nesse sentiret, ac si ipse in eodem errore laboraret, non scilicet\nmentientis astu sed conpatientis affectu?\nsicut eo ipso loco\ngeneraliter ihtulit: factus sum infirmis infirmus, ut\ninfirmos lucrifacerem, ut sequens conclusio: omnibus\n\n\n\n\n\n\nomnia factus sum, ut omnes lucrifacerem, ad hoc\nreferenda intellegatur, ut cuiusque infirmitatem tamquam in\nse ipso miseratus appareat. non enim et cum diceret: quis\ninfirmatu-r et ego non infirmor?, infirmitatem alterius\nsimulasse potius quam condoluisse uolebat intellegi.\nQuare arripe, obsecro te, ingenuam et uere Christianam\ncum caritate seueritatem ad illud opus corrigendum atque\nemendandum et παλίνωδίαν, ut dicitur, cane. incomparabiliter\nenim pulchrior est ueritas Christianorum quam Helena Graecorum.\npro ista enim fortius nostri martyres aduersus hanc\nSodomam quam pro illa illi heroes aduersus Troiam dimicauerunt.\nneque hoc ego dico, ut oculos cordis recipias, quos\nabsit ut amiseris, sed ut aduertas, quos cum habeas sanos\net uigiles, nescio qua dissimulatione auertisti, ut non intenderes,\nquae consequantur aduersa, si semel creditum fuerit\nposse honeste ac pie scriptorem diuinorum librorum in aliqua\nsui operis parte mentiri.\nScripseram iam hinc aliquando ad te epistulam, quae\nnon perlata est, quia nec perrexit, cui perferendam tradideram.\nex qua illud mihi suggestum est, cum ista dictarem, quod in\n\n\n\n\n\n\nhac quoque praetermittere non debui, ut, si alia est sententia\ntua eademque est melior, timori meo libenter ignoscas. si enim\naliter sentis uerumque tu sentis — nam, nisi uerum sit,\nmelius esse non potest —, ut non dicam nulla, certe non\nmagna culpa meus error ueritati fauet, si recte in quoquam\nueritas potest fauere mendacio.\nDe Origene autem quod rescribere dignatus es, iam\nsciebam non tantum in ecclesiasticis litteris, sed in omnibus\nrecta et uera, quae (inuenerimus, adprobare atque laudare,\nfalsa uero et praua inprobare atque reprehendere. sed illud de\nprudentia doctrinaque tua desiderabam et adhuc desidero, ut\nnota nobis facias ea ipsa eius errata, quibus a fide ueritatis\nille uir tantus recessisse conuincitur.\nin libro etiam, quo\ncunctos, quorum meminisse potuisti, scriptores ecclesiasticos\net eorum scripta commemorasti, commodius, ut arbitror, fieret,\nsi nominatis eis, quos heresiotas esse nosti — quando ne\nipsos quidem praetermittere uolueris —, subiungeres etiam, in\nquibus cauendi essent: quamquam nonnullos etiam praeterieris,\nquod scire cuperem quo consilio factum sit.\naut si illud uolumen\nforte onerare noluisti, ut commemoratis hereticis non\nadderes, in quibus eos catholica damnarit auctoritas, quaeso,\nne graue sit litterario labori tuo, quo non mediocriter per\n\n\n\n\n\n\n\n\ndomini nostri gratiam in Latina lingua sanctorum studia et\naccendisti et adiuuisti — id quod tibi per humilitatem meam\nfraterna caritas indicit —, ut, si occupationes tuae sinent, omnium\nhereticorum-peruersa dogmata, qui rectitudinem fidei Christianae\nusque ad hoc tempus uel inpudentia uel peraicacia deprauare\nconati sunt, uno libello breuiter digesta edas in notitiam eorum,\nquibus aut non uacat propter alia negotia aut non ualent\npropter alienam linguam tam multa legere atque cognoscere.\ndiu te rogarem, nisi hoc soleret esse indicium minus de caritate\npraesumentis. hunc interea Paulum fratrem nostrum in\nChristo multum commendo benignitati tuae, cuius in nostris\nregionibus existimationi bonum coram deo testimonium perhibemus.\nSanctus filius meus Heraclius diaconus mihi retulit, quod\ncupiditate nostri Cissam usque uenisses et homo Pannonius,\nid est terrenum animal, non timueris Adriatici maris aestus\net Aegei atque Ionii subire discrimina et, nisi te pius fratrum\nretinuisset affectus, uoluntatem opere conplesses. habeo itaque\ngratiam et in acceptum refero; in amicis enim non res quaeritur,\nsed uoluntas, quia alterum ab inimicis saepe praebetur,\nalterum sola caritas tribuit.\nsimulque obsecro, ne inbecillitaem\ncorporis, quam sustines, de peccato tibi aestimes euenisse\nquod quidem et apostoli suspicantes de eo, qui natus erat\ncaecus ex utero, interrogantesque dominum saluatorem: iste\npeccauit an parenteseius, utsicnasceretur, audiunt:\n\n\n\n\n\n\n\n\n\n\n\n\n\n\n\n\n\n\n\n\n\n\nneque hic neque parentes eius; sed ut manifestarentur\nopera dei in ipso.\nquantos enim cernimus ethnicos,\nIudaeos, hereticos et diuersorum dogmatum homines uolutari\nin caeno libidinum, madere sanguine, feritate lupos, rapinis\nmiluos uincere et nihilominus flagellum non adpropinquare\ntabernaculo eorum nec eos cum hominibus uerberari et idcirco\nsuperbire contra deum et transire usque ad caelum os eorum.\ncum e contrario sanctos uiros sciamus aegrotationibus, miseriis.\negestate torqueri, qui forsitan dicunt: ergo frustra s.anctificaui\nanimam meam et laui inter innocentes manus\nmeas statimque se reprehendentes aiunt: si narrauero sic,\necce generationem filiorum tuorum reprobaui.\nsi\ncaecitatis causam putas esse peccatum et id dei inferre iram,\nquod crebro medici remediantur, insimulabis Isaac, qui in\ntantum lucis istius expers fuit, ut etiam, cui nollet, deceptus\nerrore benediceret, referes crimen in Iacob, cuius caligauerat\nacies et, cum interioribus oculis et spiritu prophetali longe\npost futura prospiceret et Christum caneret de tribu regia\nesse uenturum, Effraim et Manasse uidere non poterat. quid\ninter reges Iosia sanctius? Aegyptio mucrone confossus est.\nquid Petro Pauloque sublimius? Neronianum gladium\n\n\n\n\n\n\ncruentarunt.\net — ut de hominibus taceam — dei filius sustinuit\nignominiam crucis: et tu beatos putas, qui felicitate istius\nsaeculi et deliciis perfruuntur? magna ira est, quando peccantibus\nnon irascitur deus. unde et in Ezechiel ad Hierusalem:\niam non, inquit, irascar tibi et zelus meus recessit\na te. quem enim diligit dominus, corripit; castigat\nautem amnem filium, quem recipit. non erudit pater\nnisi, quem amat; non corripit magister discipulum nisi eum,\nquem ardentioris cernit ingenii.\nmedicus, si cessauerit curare,\ndesperat. quodsi responderis, quomodo Lazarus receperit\nmala in uita sua, libenter nunc tormenta perpetiar, ut futura\nmihi gloria reseruetur; non enim uindicabit dominus\nbis in id ipsum. Iob, uir sanctus et inmaculatus et iustus\nin generatione sua, cur tanta perpessus sit, ipsius uolumine\ncontinetur.\nEt ne ueteres replicando historias longum faciam et excedam\nmensuram epistulae, breuem tibi fabellam referam,\nquae infantiae meae temporibus accidit. beatus Antonius, cum\na sancto Athanasio, Alexandriae episcopo, propter confutationem\nhereticorum in urbem esset accitus et isset ad eum Didymus,\nuir eruditissimus, captus oculis, inter ceteras sermocinationes,\nquas de scripturis sanctis habebant, cum eius admiraretur .\ningenium et acumen animi conlaudaret, sciscitans ait: \\'num\n\n\n\n\n\n\ntristis es, quod oculis carnis careas?\\' cum ille pudore reticeret,\nsecundo tertioque interrogans tandem elicuit, ut maerorem\nanimi simpliciter fateretur.\ncui Antonius: \\'miror,\\' ait, \\'prudentem\nuirum eius rei dolere damno, quam formicae et muscae\net culices habeant, et non laetari illius possessione, quam soli\nsancti et apostoli meruerunt\\'. ex quo peruides, quod multo\nmelius sit spiritu uidere quam carne et illos oculos possidere,\nin quos festuca peccati non possit incidere. ad nos licet hoc anno\nnon ueneris, tamen nOli desperamus aduentum tuum. quodsi\nsanctus diaconus, portitor litterarum, tuis rursum amplexibus\nfuerit inretitus et illo comitatus huc ueneris, libenter suscipiam\ndispensationis moram magnitudine fenoris duplicatam.\nNumquam, fili Oceane, fore putabam, ut indulgentia\nprincipis calumniam sustineret reorum et de carceribus exeuntes\npost sordes ac uestigia catenarum dolerent alios relaxatos. in\n\n\n\n\n\n\n\n\n\n\n\n\n\n\n\n\n\n\neuangelio audit inuidus salutis alienae: amice, si egobonus,\nquare oculus tuus nequam? conclusit deus omnia\nsub peccato, ut omnibus misereatur. ubi abundauit\npeccatum, superabundauit gratia.\ncaesa sunt Aegypti\nprimogenita et ne iumentum quidem Israheliticum in Aegypto\nderelictum est. et consurgit mihi Caina heresis atque olim\nemortua uipera contritum caput leuat, quae non ex parte, ut\nante consueuerat, sed totum Christi subruit sacramentum.\ndicendo enim esse aliqua, quae Christus non possit purgare sanguine\nsuo, et tam profundas scelerum pristinorum inuri corporibus\natque animis cicatrices, ut medicina illius adtenuari\nnon queant, quid aliud agit, nisi ut Christus frustra mortuus\nsit? frustra autem mortuus est, si aliquos non potest uiuificare.\nmentitur Iohannes Baptista et digito Christum et uoce demonstrans:\necce agnus dei, qui tollit peccata mundi, si\nsunt adhuc in saeculo, quorum Christus peccata non tulerit.\naut enim ostendendi sunt non esse de mundo, quos Christi\nignoret indulgentia, aut, si de mundo sunt, eligendum e duobus\nalterum: liberati a peccatis Christi potentiam, adhuc rei inbecillitatem\nprobant.\nsed absit de omnipotente credere, quod\nin aliquo inpotens sit. omnia, quae pater facit, et filius\n\n\n\n\n\n\nfacit similiter. infirmitas filii redundat ad patrem. Cuncta\nouiculae membra portata sunt; totae apostoli epistulae Christi\ngratiam sonant. et ne parum uideretur simplex gratiae nuncupatio,\ngratia, inquit, uobis et pax multiplicetur. multiplicatio\npromittitur et a nobis paucitas adfirmatur?\nQuorsum ista? nosti problema tuum: Carterius, Hispaniae\nepiscopus, homo et aetate uetus et sacerdotio, unam, antequam\nbaptizaretur, alteram post lauacrum priore mortua duxit uxorem;\n\\'et arbitraris eum contra apostoli factum sententiam, qui in\ncatalogo uirtutum episcopum unius uxoris uirum praece-\nperit ordinandum. miror autem te unum protraxisse in medium,\ncum omnis mundus his ordinationibus plenus sit. non dico\nde presbyteris, non de inferiori gradu: ad episcopos uenio,\nquos si singillatim uoluero nominare, tantus numerus congregabitur,\nut Ariminensis synodi multitudo superetur. sed indecens\nest sic unum tueri, ut plures accusare uidearis et, quem\nratione non possis, peccantium societate defendas.\nsustinui Romae\na uiro eloquentissimo cornuatum, ut dicitur, syllogismum,\nut, quocumque me uerterem, strictus tenerer. \\'uxorem\\', inquit,\n\\'ducere peccatum est an non?\\' ego, simplex et qui insidias\nuitare nescirem, dedi non esse peccatum. rursum aliud\n\n\n\n\n\n\nproposuit: \\'in baptismate bona opera dimittuntur an mala?\\' et\nin hoc eadem simplicitate respondi peccata dimitti. cum me\nsecurum putarem, coeperunt mihi hinc inde cornua increscere\net abscondita prius acies dilatari.\n\\'si,\\' inquit, \\'uxorem ducere\nnon est peccatum, baptismum autem peccata dimittit, quidquid\nnon dimittitur, reseruatur.\\' ilico mihi, quasi a fortissimo\npugili percussus essem, ante oculos caligo obuersari coepit,\nstatimque recordatus Chrysippei sophismatis: (si mentiris idque\nuerum dicis, mentiris\\' et in memet reuersus conuerti in aduersarium\npropositionis stropham. \\'quaeso\\', inquam, \\'te, ut respondeas:\nbaptismum nouum hominem facit an non?\\' uix dedit,\nquod nouum faceret.\ngradatim intuli: \\'ex toto nonum facit an\nex parte?\\' respondit: \\'ex toto.\\' deinceps interrogaui: \\'nihil\nergo ueteris hominis in baptismate reseruatur?\\' mouit caput.\ncoepi protinus texere: *si baptismum nonum hominem facit\net ex toto nouum creat nihilque in eo ueteris hominis reseruatur,\nnon potest nouo inputari, quod in ueteri quondam fnit.\\'\nprimum spinosulus noster obmutuit; postea uero Pisoniano\nuitio, cum loqui nesciret, tacere non potuit. sudare tamen\nfrons, pallere genae, tremere labia, haerere lingua, saliua\nsiccari et plus timore quam aetate contrahi.\nerupit aliquando:\n\\'nonne legisti ab apostolo unius uxoris uirum adsumi in\nsacerdotium et rem, non tempora, definiri?\\' quia me\n\n\n\n\n\n\nsyllogismis prouocauerat et uidebam tendere hominem ad interrogatiunculas\ntortuosas, sua contra illum tela iaciebam. \\'baptizatos\\',\ninquam, \\'apostolus elegit in episcopatum an catechumenos?\\'\nrespondere \"nolebat. ego tamen id ipsud ingerere et secundo\nac tertio sciscitare.\nNiobam putares. uerto me ad auditores:\n\\'nihil interest, o boni iudices, aduersarium uigilantem an dormientem\nligem, nisi quod facilius est quiescenti quam reluctanti\nuincula innectere. si apostolus non catechumenos in clerum\nadlegit, sed fideles, fidelis autem est, qui episcopus 1\nordinatur, uitia catechumeni non inputabuntur fideli.\\' torquebam\nistius modi spicula et uibrantes hastas in lethargicum dirigebam.\noscitabat tantum et quasi per mentis crapulam ructans et nausians\neuomebat: \\'apostolus dixit, Paulus haec docuit\\'.\nProferuntur ergo apostoli epistulae, una ad Timotheum,\naltera ad Titum. in prima scriptum erat: si quis episcopatum\ndesiderat, bonum opus desiderat. oportet\nergo episcopum inreprehensibilem esse, unius\nuxoris uirum, sobrium, prudentem, ornatum, hospitalem,\ndoctorem, non uinolentem, non percussorem,\nsed modestum, non litigiosum, nonauarum, domum\nsuam bene regentem, filios habentem subditos cum\nomni castitate — si quis autem domui suae\n\n\n\n\n\n\npraeesse nescit, quomodo ecclesiae dei diligentiam\nadhibebit? —, non neophytum, ne in superbiam elatus\nin indicium incidat diaboli.\noportet autem eum et\ntestimonium habere bonum ab his, qui foris sunt,\nut non in obprobrium incidat et laqueum diaboli.\nad Titum statim in principio haec mandata ponuntur: huius\nrei gratia reliqui te Cretae, ut ea, quae deerant,\ncorrigas et constituas per ciuitates presbyteros,\nsicut ego tibi disposui, si quis est sine crimine\nunius uxoris uir, filios habens fideles, non in accusatione\nluxuriae aut non subditos.\noportet ergo\nepiscopum esse sine crimine, tamquam dei dispensatorem,\nnon proteruum, non iracundum, non uinolentem,\nnonpercussorem, nonturpislucricnpidum,\nsed hospitalem, beniuolum, prudentem, iustum,\nsanctum, continentem, obtinentem eum, qui secundum\ndoctrinam est, fidelem sermonem, ut potens sit\nexhortari in doctrina sana et contradicentes reuincere.\nin utraque epistula siue episcopi sine presbyteri - quamquam\napud ueteres idem episcopi et presbyteri fuerint, quia\nillud nomen dignitatis est, hoc aetatis - iubentur monogami in\nclerum adlegi. certe de baptizatis apostoli sermo est — nemo dubio\ntat —: si ergo omnia, quae in ordinatione quaeruntur episcopi, non\n\n\n\n\n\n\npraeiudicant ordinando, licet ea ante baptisma non habuerit\n— quaeritur enim, quid sit, et non, quid fuerit — quare\nsolum nomen uxoris inpediat, quod solum peccatum non fuit?\ndicis: \\'quia peccatum non fuit, idcirco non est dimissum in\nbaptismate.\\' rem nouam audio: quia peccatum non fuit, in\npeccatum reputabitur. omnia scorta, publicae conluuionis sordes,\ninpietas in deum, parricidium et incestum in parentes atque\nin extraordinarias uoluptates utrinsque sexus mutata natura\nChristi fonte purgantur: uxoris inhaerebunt maculae et lupanaria\nthalamis praeferentur? ego tibi non inputo meretricum\nexercitus, exoletorum greges, effusionem sanguinis et ad instar\nsuis in omni caeno libidinum uolutabra: et tu mihi olim\nmortuam de sepulchro uxorculam protrahis, quam ideo accepi,\nne facerem, quod fecisti?\naudiant ethnici, messis ecclesiae, de\nquibus cotidie horrea nostra conplentur; audiant catechumeni, qui\nsunt fidei candidati, ne uxores ducant ante baptisma, ne honesta\niungant matrimonia, sed Scottorum et Aticottorum ritu ac de Re\npublica Platonis promiscuas uxores, communes liberos habeant;\nimmo caueant qualecumque uocabulum coniugis, ne, postquam\n\n\n\n\n\n\nin Christo crediderint, noceat eis, quod aliquando non concubinas\nnec meretrices, sed uxores habuerint!\nRecolat unusquisque conscientiam suam et totius uulnera\nplangat aetatis, cumque uerum iudicem priorum se exhibuerit\ndelictorum, audiat increpantem Iesum: hypocrita, eice\nprimum trabem de oculo tuo et tunc uidebis eicere\nfestucam de oculo fratris tui. uere scribarum et pharisaeorum\nsimiles, culicem liquantes et camelum glutientes\ndecimamus mentam et anetum et dei iudicium praetermittimus.\nquid simile uxor et scortum?\ninputatur infelicitas coniugis\nmortuae \\'et libido meretricia coronatur? ille, si prior uxor\nuiueret, aliam non haberet; tu, ut passim caninas nuptias\niungeres, quid potes excusare? forsitan timuisse te dicas, ne,\nsi matrimonium copulasses, non posses aliquando clericus ordinari?\nille in uxore optauit liberos, tu in meretrice subolem\nperdidisti; illum naturae et benedictioni domini seruientem:\ncrescite et multiplicamini et replete terramcubiculorum\nsecreta texerunt, te subantem ad coitum publica facies\nexecrata est; ille, quod licebat, uerecundo pudore celauit, tu,\nquod non licebat, inpudenter omnium oculis ingessisti; illi\nscriptum est: honorabiles nuptiae et cubile inmaculatum,\ntibi legitur: fornicatores autem et adulteros\nperdet deus et: qui corrumpit templum dei,\n\n\n\n\n\n\ncorrumpet illum deus.\nomnia, inquit, nobis in baptismate\ncondonata sunt crimina â€” nec post indulgentiam iudicis metuenda\nseueritas dicente apostolo: et haec quidem fuistis,\nsed abluti estis, sed sanctificati estis, sed iustificati\nestis in nomine domini nostri Iesu Christi\net in spiritu dei nostri -, bene et fideliter condonata. sed\nquaero: quomodo tuae sordes lotae sunt et meae munditiae\nsordidatae?\n\\'non dico\\'. ais, csordidatas, sed in eodem statu\nmansisse, quo fuerant; si enim sordes fuissent, lotae utique\nessent ut meae\\\\ rogo, quae est ista tergiuersatio et acumen\nomni pistillo retunsius: quia non est peccatum, peccatum est;\nquia non est sordidum, sordidum est? non dimisit dominus,\nquia non habuit, quod dimitteret; et quia non dimisit, idcirco\nmanet, quod non fuit?\nQuantam uim habeat baptismum et aquae in Christo\nsanctificatae gratiam paululum post docebo; interim iuxta\nuulgare prouerbium malo arboris nodo malus cuneus requirendus\nest. hoc, quod dicit unius uxoris uirum, potest et\naliter disseri. ex Iudaeis erat apostolus, prima Christi ecclesia .\nde Israhel reliquiis cogebatur. sciebat lege concessum, exemplo\npatriarcharum ac Moysi familiare populo nouerat in multis\n\n\n\n\n\n\nuxoribus liberos spargere, ipsis quoque sacerdotibus huius\nlicentiae patebat arbitrium: praecipit ergo, ne eandem licentiam\necclesiae sibi uindicent sacerdotes, ne bina pariter et\ntrina coniugia sortiantur, sed ut singulas uno tempore uxores\nhabeant.\ncontentiosum clames esse, quod diximus; accipe et\naliam explanationem, ne tibi soli liceat non uoluntatem legi,\nsed legem iungere uoluntati. quidam coacte interpretantur\nuxores pro ecclesiis, uiros pro episcopis debere accipi — et hoc\nin Nicena quoque synodo a patribus esse decretum, ne de alia\nad aliam ecclesiam episcopus transferatur, ne uirginali pauperculae\nsocietate contempta ditioris adulterae quaerat amplexus —\net, quomodo culpa et uitium filiorum in λογισμοῑς, id est in\ncogitationibus, accipitur domusque dispensatio ad animam\nrefertur et corpus, ita uxores pontificum dici ecclesias.\nde\nquibus in Esaia scriptum est: mulieres, properantes de\nspectaculo uenite; non est enim populus habens\nintellegentiam, et rursum: mulieres diuites, surgite\net audite uocem meam, et in Prouerbiis: mulierem fortem\nquis inueniet? honorabilior est pretiosis lapidibus,\nquae talis est; confidit in ea cor uiri sui, et in eodem uolumine:\nsapientes mulieres aedificauerunt domum,\ninsipiens autem destruxit manibus.\nnec hoc, inquiunt,\nepiscopis uideatur indignum, cum de deo quoque scriptum sit:\n\n\n\n\n\n\nsicut despicit uxor uirum suum, sic despexit me\ndomus Israhel, et in apostolo: despondi enim uos\nuni uiro, uirginem sanctam exhibere Christo; mulierem\nautem, id est γυναῑϰα, iuxta Graeci sermonis ambiguitatem\nin his omnibus testimoniis uxorem potius intellegi.\n\\'uiolenta\nest\\', inquis, \\'et satis dura etiam haec interpretatio.\\' redde\nigitur scripturae simplicitatem suam, ne tuis contra te legibus\ndimicemus. quaeram et aliud: si quis et ante baptismum\nhabuerit concubinam et illa mortua baptizatus uxorem duxerit,\nutrum clericus debet fieri an non? respondebis posse fieri,\nquia concubinam habuerit, non uxorem; coniugales ergo tabulae\net iura dotalia, non coitus ab apostolo condemnatur.\nmultos\nuidemus ob nimiam paupertatem uxorum sarcinam declinare\net ancillulas suas habere pro uxoribus susceptosque ex his\nliberos colere ut proprios; si forte ditati ab imperatore stolas\nillis meruerint, confestim apostolo colla submittet et inuitus\ninter uxores eas recipere cogetur; sin autem principale rescriptum\neadem tenuitas inpetrare non quiuerit, cum Romanis\nlegibus scita ecclesiae mutabuntur. uide, ne hoc, quod dicitur:\nunius uxoris uirum, unius mulieris possit intellegi, ut ad\ncoitum magis referatur quam ad dotales tabulas.\nhaec uniuersa\nproferimus, non quo uerae et simplici intellegentiae\nresistamus, sed ut doceamus te scripturas sanctas sic intellegere,\n\n\n\n\n\n\nut scriptae sunt, nec euacuare baptismum saluatoris et totum\npatibuli sacramentum initum facere.\nReddamus, quod paulo ante promisimus, et de schola\nrhetorum aquarum laudes et baptismi praedicemus. rudis\nmundus necdum sole rutilante nec pallente luna nec astris\nmicantibus inconpositam et inuisibilem materiem abyssorum\nmagnitudine et deformibus tenebris obprimebat. solus spiritus\ndei in aurigae modum super aquas ferebatur et nascentem\nmundum in figura baptismi parturiebat.\ninter caelum et terram\nmedium extruitur firmamentum et iuxta Hebraici sermonis\nἐτυμολογίαν caelum, id est \\'samaim\\', ex aquis sortitur uocabulum\net aquae, quae super caelo sunt, in laudes domini separantur.\nunde et in Ezechiel crystallum super cherubin uidetur extensum,\nid est conpactae et densiores aquae. primum de aquis,\nquod uiuat, egreditur et pinnatos fideles de terra ad caelum\nleuat.\nfabricatur homo de limo et inter manus dei aquarum\n. sacramenta uersantur. plantatur paradisus in Edem et- unus .\nfons in quattuor principia diuiditur, qui postea egrediens de\ntemplo et contra solis ortum uadens amaras aquas mortuasque\nuiuificat. peccat mundus et sine aquarum diluuio non\n\n\n\n\n\n\n\n\n\n\npurgatur. statimque columba spiritus sancti expulso alite taeterrimo\nita ad Noe quasi ad Christum in Iordane deuolat et\nramo refectionis ac luminis pacem orbi adnuntiat.\nPharao cum\nexercitu suo nolens populum dei exire de Aegypto in typo\nbaptismatis suffocatur. et in Psalmis de interfectione illius\nscribitur: tu confirmasti in uirtute tua mare, tu contriuisti\ncapita draconum in aquis, tu confregisti\ncaput draconis magni. unde et reguli et scorpiones arentia\nquaeque sectantur et, postquam ad aquas uenerint, hydrophobus\net lymphaticos faciunt.\nMerra mutatur sacramento crucis et\nseptuaginta palmae apostolorum dulcoratis legis gurgitibus\ninrigantur. Abraham et Isaac puteos fodiunt, repugnant allophyli.\net Bersabee, ciuitas iuramenti,. regnumque Salomonis nomen\nsumit a fontibus. Rebecca inuenitur ad puteum. Rachel propter\naquas subplantatons osculo salutatur. Moyses filias sacerdotis\nMadiam aperto puteo ab iniuria uindicat. praecessor domini\nin aquis fontium iuxta Salim, quod interpretatur \\'pax\\' siue\n\\'perfectio,\\' Christo populum parat.\nipse saluator post baptisma\net sanctificatas suo lauacro Iordanis aquas regnum caelorum\nincipit praedicare. primum signum ex aquis facit, Samaritana\n\n\n\n\n\n\nuocatur ad puteum, sitientes inuitantur ad potum. Nicodemus\ndiscit occulte, nisi quis renatus fuerit ex aqua et spiritu sancto,\nnon intrare eum regna caelorum. quia ab aquis coeperat, finiuit\nin aquis: latus percutitur lancea et baptismi atque martyrii\npariter sacramenta funduntur.\npost resurrectionem apostolos\nmittit ad gentes, praecipit eis, ut baptizent eas in mysterio\ntrinitatis. paenitet facti populum Iudaeorum et statim a Petro\nad baptismum mittitur. antequam parturiat, parit Sion et\nnascitur gens simul. Paulus, persecutor ecclesiae et lupus\nrapax Beniamin, Ananiae oui submittit caput nec ante recuperat\naspectum, quam curet baptismo caecitatem. eunuchus\nCandacis reginae lectione prophetica Christi baptismati praeparatur;\nmutat contra naturam Aethiops pellem suam et\npardus uarietates suas.\nqui Iohannis acceperant baptisma,\nquia spiritum sanctum nesciebant, iterum baptizantur, ne quis\nputaret e gentibus aut Iudaeis aquas sine spiritu sancto ad\nsalutem posse sufficere. uox domini super aquas, dominus\nsuper aquas multas, dominus diluuium inhabitare\nfacit. dentes eius sicut grex detonsarum,\n\n\n\n\n\n\n\n\nquae ascenderunt de lauacro, omnes gemellos habentes,\net infecunda non est in eis.\nsi non est infecunda\nnec sterilis, omnes habent ubera lacte rorantia, quae\ncum apostolo possint dicere: filioli mei, quos iterum\nparturio, donec Christus formetur in uobis, et: lac\nuobis potum dedi, non escam. Micheas de gratia baptismi\nuaticinatur: ipse auertet et miserebitur nostri; demerget\niniquitates nostras et proiciet in profundum\nmaris omnia peccata nostra.\nQuomodo in lauacro omnia peccata merguntur, si una\nuxor supernatat? beati, quorum remissae sunt iniquitates\net quorum tecta sunt peccata. beatus uir,\ncui non inputauit dominus peccatum. arbitror, quod\npossimus et nos huic aliquid cantico iungere: \\'beatus, cui non\ninputauit dominus uxorem\\'.\naudiamus et Ezechielein, filium\nhominis, quomodo de eius uirtute pronuntiet, qui hominis\nfuturus est filius: adsumam uos de gentibus et aspergam\nsuper uos aquam mundam et mundabimini ab\nomnibus inmunditiis uestris; et dabo uobis cor\nnouum et spiritum nouum. \\'ab omnibus\\', inquit, \\'mundabo\nuos sordibus\\'. in \\'omnibus\\' nihil praetermittitur. sordes\nemundantur: quanto magis munditiae non coinquinantur?\ndabo\n\n\n\n\n\n\ncor nouum et spiritum nouum; in Christo enim\nIesu neque circumcisio aliquid ualet neque praeputium,\nsed noua natura. unde et cantamus canticum\nnouum et ueteri homine deposito non ambulamus in uetustate\nlitterae, sed in nouitate spiritus.\nhic est calculus nouus, cui\nnonum nomen inscribitur, quem nemo scit legere, nisi qui\nillum acceperit. quotquot enim baptizati sumus in\nChristo Iesu, in morte illius baptizati sumus,\nconsepulti ei per baptismum inmorte, ut, quomodo\nsurrexit Christus a mortuis per gloriam patris,\nita et nos in nouitate uitae ambulemus. totiens nouitatem\nlegimus et tamen maculosum nomen uxoris non potest\nulla nouitate deleri?\nconsepulti sumus Christo in baptismate\net resurreximus per fidem operationis dei, qui\nsuscitauit eum a mortuis. cumque essemus mortui\nin delictis et in praeputio carnis nostrae, conuiuificauit\nnos cum illo donans omnia delicta, delens,\nquod aduersum nos erat, chirographum decreti,\nquod erat contrarium nobis; et ipsud tulit e medio\naffigens illud cruci.\nomnia nostra cum Christo mortua\nsunt, uniuersa chirographi ueteris peccata deleta: solum nomen\nuiuit uxoris? dies me deficiet, si cuncta, quae ad potentiam\nbaptismi pertinent, de scripturis sanctis uoluero digerere et\n\n\n\n\n\n\nnatiuitatis secundae, immo in Christo primae, ponere sacramenta.\nÂ«.\nAntequam dictandi finem faciam — iam enim intellego\nme mensuram excedere epistulae —, uolo superiora capitula,\nin quibus futuri episcopi uita describitur, cursim exponere, ut\napostolum non in unius uxoris elogio, sed in omnibus, quae\npraecipit, doctorem gentium suscipiamus. simul obsecro, ne\nquis me in sugillationem istius temporis sacerdotum scripsisse,\nquae scripsi, aestimet, sed in ecclesiae utilitatem.\nut enim\noratores et philosophi describentes, qualem uelint esse perfectum\noratorem et philosophum, non faciunt iniuriam Demostheni\net Platoni, sed res ipsas absque personis definiunt, sic in\ndescriptione episcopi et in eorum expositione, quae scripta\nsunt, quasi speculum sacerdotii proponitur. iam in potestate\net conscientia singulorum est, quales se ibi aspiciant, ut uel\ndolere ad deformitatem uel\\' gaudere ad pulchritudinem possint.\nsi quis episcopatum desiderat, bonum opus desiderat:\nopus, non dignitatem, laborem, non delicias: opus,\nper quod humilitate decrescat, non intumescat fastigio. oportetergoepiscopuminreprehensibilemesse:id\nipsum,\nquod ad Titum: si quis est sine crimine, omnes uirtutes\nin uno sermone conprehendit et paene rem contra naturam\nexigit. si enim omne peccatum, etiam in otioso uerbo, reprehensione\ndignum est, quis est ille, qui absque peccato, id est\nsine reprehensione, uersetur in mundo?\nsed futurus pastor\n\n\n\n\n\n\necclesiae talis eligitur, ad cuius conparationem recte grex\nceteri nominentur. definiunt rhetores oratorem: \\'uir bonus,\ndicendi peritus.\\' ante uita, sic lingua inreprehensibilis quaeritur,\nut merito suscipiatur. perdit enim auctoritatem docendi, cuius\nsermo opere destruitur.\nuniusuxoris uirum: de hoc supra\ndiximus. nunc tantum admonemus, ut, si unius uxoris uir\netiam ante baptismum quaeritur, cetera quoque, quae praecepta\nsunt, ante baptismum requiramus. neque enim conpetit\nuniuersa post baptismum et unum hoc mandatum intellegere\nante baptismum.\nsobrium siue uigilantem â€” quippe\nutrum que significat -, prudentem, ornatumhospitalem,\ndoctorem: sacerdotes, qui ministrant in templo dei, prohibentur\nuinum et siceram bibere, ne in crapula et ebrietate\nadgrauentur corda eorum et ut sensus officium exhibens deo\nuigeat semper et tenuis sit. quod autem infert \\'prudentem\\',\nexcludit eos, qui sub nomine simplicitatis excusant stultitiam\nsacerdotum. nisi enim cerebrum sanum fuerit, omnia membra\nin uitio erunt.\n\\'ornatum\\' quoque Izttaatc est prioris uerbi, id\nest \\'inreprehensibilis\\'. qui uitia non habet, inreprehensibilis\nappellatur; qui uirtutibus pollet, ornatus est. possumus et\naliud intellegei-e ex hoc uerbo iuxta illud Tullii: \\'caput est\nartis decere, quod facias\\'. sunt enim quidam ignorantes mensuram\nsuam et tantae stoliditatis ac uecordiae, ut et in motu\n\n\n\n\n\n\net in incessu et in habitu et in sermone communi risum\nspectantibus tj-ibuant et quasi intellegentes, quid sit ornatus,\ncomant se uestibus et munditiis corporis et lautioris mensae\nepulas parent, cum omnis istius modi ornatus et cultus sordibus\nfoedior sit.\nquod autem doctrina sacerdotibus expetatur, et ueteris\npraecepta sunt legis et ad Titum plenius scribitur. innocens\nenim et absque sermone conuersatio quantum exemplo prodest,\ntantum silentio nocet; et latratu canum baculoque pastoris\nluporum rabies deterrenda est. non uinolentum, non percussorem:\nuirtutibus uitia obposuit.\nDidicimus, quales esse, discamus, quales non esse debeant\nsacerdotes. uinolentia scurronum est et comissatorum uenterque\nmero aestuans cito despumat in libidines. in uino luxuria,\nin luxuria uoluptas, in uoluptate inpudicitia est. qui luxuriatur,\nuiuens mortuus est: ergo, qui inebriatur, et mortuus et sepultus\nest. Noe ad unius horae ebrietatem nudat femora sua,\nquae per sexcentos annos sobrietate contexerat. Loth per temulentiam\nnesciens libidini miscet incestum et, quem Sodoma\nnon uicerat, uina uicerunt. percussorem autem episcopum\nille condemnat, qui dorsum suum posuit ad flagella et maledictus\nnon remaledixit.\nsed modestum: duobus malis unum\n\n\n\n\n\n\nobposuit bonum, ut temulentia et ira modestia refrenetur. non\nlitigiosum, non auarum: nihil enim inpotentius arrogantia\nrusticorum, qui garrulitatem auctoritatem putant et parati\nsemper ad lites in subiectum sibi gregem tumidis sermonibus\ntonant. auaritiam in sacerdote uitandam et Samuel docet nihil\ncoram populo eripuisse se cuiquam probans et apostolorum\npaupertas, qui refrigeria sumptuum a fratribus accipiebant et\npraeter uictum atque uestitum nihil se aliud nec habere nec\nuelle gloriabantur. quam ad Timotheum auaritiam, ad Titum\nturpis lucri cupiditatem apertissime notat.\ndomum suam\nbene regentem: non ut opes augeat, non ut regias paret\nepulas, non ut caelatas patinas struat et Phasides aues lentis\nuaporibus coquat, qui ad ossa perueniant et superficiem car-\nDium non dissoluant artifici temperamento, sed ut, quod populis\npraedicatums est, prius a domesticis exigat. filios habentem\nsubditos cum omni castitate: ne scilicet imitentur\nfilios Heli, qui in uestibulo templi cum mulieribus dormiebant\net religionem praedam putantes, quidquid optimum in\nhostiis erat, in suas delicias conuertebant.\nnon neophytum,\nne in superbiam elatus in iudiciumincidatdiaboli:\nmirari satis non queo, quae hominum tanta sit caecitas de\nuxoribus ante baptismum disputare et rem in baptismate\n\n\n\n\n\n\nmortuam, immo cum Christo uiuificatam, in calumniam trahere,\ncum tam apertum euidensque praeceptum nemo custodiat. heri\ncatechumenus, hodie pontifex; heri in amphitheatro, hodie in\necclesia; uespere in circo, mane in altari; dudum fautor strionum,\nnunc uirginum consecrator: num ignorabat apostolus\ntergiuersationes nostras et argumentorum ineptias nesciebat?\nqui dixit: unius uxoris uirum, ipse mandauit inrepreliensibilem,\nsobrium, prudentem, ornatum, hospitalem, doctorem,\nmodestum, non uinolentum, non percussorem, non litigiosum,\nnon auarum, non neophytum. ad omnia claudimus oculos,\nsolas uidemus mores, quod autem ait:\nne in superbiam\nelatus incidat in iudicium diaboli, quis non exemplo\nuerum probet? ignorat momentaneus sacerdos humilitatem et\nmansuetudinem rusticorum, ignorat blanditias Christianas,\nnescit se ipse contemnere, de dignitate transfertur ad dignitatem;\nnon ieiunauit, non fleuit, non mores suos saepe reprehendit\net adsidua meditatione correxit, non substantiam pauperibus\nerogauit: de cathedra, quod dicitur, ad cathedram, id\nest de superbia ad superbiam. iudicium autem et ruina diaboli,\nnulli dubium, quin adrogantia sit. incidunt in eam, qui in\n\n\n\n\n\n\npuncto horae necdum discipuli iam magistri sunt.\noportet\nautem eum et testimonium habere bonum ab his,\nqui foris sunt: quale principium, talis et clausula. qui\ninreprehensibilis est, non solum a domesticis, uerum et ab\nalienis consono ore laudatur. alieni et extra ecclesiam sunt\niudaei, heretici atque gentiles. talis ergo sit pontifex Christi,\nut, qui religioni detrahunt, uitae eius detrahere non audeant.\nat nunc plerosque cernimus uel fauorem populi in aurigarum\nmodum pretio redimere uel tanto omnium hominum odio\nuiuere, ut non extorqueant pecunia, quod mimi inpetrant\ngestibus.,\nHaec, fili Oceane, sollicito timore perquirere, haec magis\necclesiae custodire debebunt, 1108 in sacerdotibus eligendis\ncanones obseruare, non propria odia et priuatas simultates\ncarpentemque semper auctorem suum inuidiam legem Christi\ninterpretari. uide, quantum testimonium sit huius, quem arguunt,\nbimaliti, cui praeter uinculum coniugale — et hoc ante baptismum\n— nihil aliud ab aemulis obici potest.\nquipraecepitnon\nmoechandum, ipse dixit et: non occides. si non moechamur\net occidimus, transgressores legis sumus. qui totam\nlegem obseruauerit et offenderitinuno, fit omnium\nreus. itaque, cum obposuerint nobis uxorem ante baptismum,\n\n\n\n\n\n\nnos ab eis omnia, quae post baptismum praecepta sunt, requiramus.\npraetgreunt, quod non licet, et obiciunt, quod concessum\nest.\nSebesium nostrum tuis monitis profecisse non tam\nepistula tua quam ipsius paenitudine didicimus. et mirum in\nmodum plus correctus placuit, quam errans laeserat. certauerunt\ninter se indulgentia parentis et filii pietas, dum alter\npraeteritorum non meminit, alter in futurum quoque officia\npollicetur. unde et mutuo nobis tibique gaudendum est, quia\nnos filium recepimus, tu discipulum conprobasti.\nQuod autem quaeris in calce epistulae, cur in opusculis\nnostris saecularium litterarum interdum ponamus exempla et\ncandorem ecclesiae ethnicorum sordibus polluamus, breuiter\nresponsum habeto: numquam hoc quaereres, nisi te totum\n\n\n\n\n\n\n\n\n\n\n\n\n\n\n\n\n\n\n\n\nTullius possideret, si scripturas sanctas legeres, si interpretes\nearum omisso Uolcatio euolueres. quis enim nesciat et in\nMoysi ac prophetarum uoluminibus quaedam adsumpta de\ngentilium libris et Salomonem philosophis Tyri et proposuisse\nnonnulla et aliqua respondisse?\nunde in exordio Prouerbiorum\ncommonet, ut intellegamus sermones prudentiae uersutiasque\nuerborum, parabolas et obscurum sermonem, dicta\nsapientium et enigmata, quae proprie dialecticorum et philosophorum\nsunt. sed et Paulus apostolus Epimenidis poetae\nabusus uersiculo est scribens ad Titum: Cretenses semper\nmendaces, malae bestiae, uentres pigri. cuius heroici\nhemistichium postea Callimachus usurpauit.\nnec mirum, si\napud Latinos metrum non seruet ad uerbum expressa translatio,\ncum Homerus eadem lingua uersus in prosam uix cohaereat.\nin alia quoque epistula Menandri ponit senarium: corrumpunt\nmores bonos confabulationes pessimae. et\napud Athenienses in Martis curia disputans Aratum testem\nuocat: ipsius enim et genus sumus, quod Graece dicitur:\n\n\n\n\n\n\ntiJij vap ϰϰὶ γένος ἐσμέν et est clausula uersus heroici.\nac ne\nparum hoc esset, ductor Christiani exercitus et orator inuictus\npro Christo tausam agens etiam inscriptionem fortuitam arae\nretorquet in argumentum fidei. didicerat enim a uero Dauid\nextorquere de manibus hostium gladium et Goliae superbissimi\ncaput proprio mucrone truncare.\nlegerat in Deuteronomio domini\nuoce praeceptum, mulieris captiuae radendum caput, supercilia,\nomnes pilos et ungues corporis amputandos et sic eam\nhabendam in coniugio. quid ergo, mirum, si et ego sapientiam\nsaecularem propter eloquii uenustatem et membrorum pulchritudinem\nde ancilla atque captiua Israhelitin facere cupio, si,\nquidquid in ea mortuum est idolatriae, uoluptatis, erroris,\nlibidinum, uel praecido uel rado et mixtus purissimo corpori\nuernaculos ex ea genero domino sabaoth?\nlabor meus in familiam\nChristi proficit, stuprum in alienam auget numerum\nconseruorum. Osee accipit uxorem filiam Debelaim, id est\n\n\n\n\n\n\ndulcedinum, et nascitur ei de meretrice filius Iezrahel, qui\nuocatur \\'semen dei\\'; Isaias nouacula acuta barbam et crura\npeccantium radit; Ezechiel in typo fornicantis Hierusalem tondet\ncaesariem suam, ut, quidquid in ea absque sensu et uita est,\nauferatur.\nCyprianus, uir et eloquentia pollens et martyrio, Firmiano\nnarrante mordetur, cur aduersus Demetrianum scribens testimoniis\nusus sit prophetarum et apostolorum, quae ille ficta\net commenticia esse ducebat, et non potius philosophorum\nac poetarum, quorum auctoritati ut ethnicus contra ire non\npoterat. scripserunt contra nos Celsus atque Porphyrius: priori\nOrigenes, alteri Methodius, Eusebius et Apollinaris fortissime\nresponderunt.\nquorum Origenes octo scripsit libros, Methodius\nusque ad decem milia procedit uersuum, Eusebius et Apollinaris\nuiginti quinque et triginta uolumina condiderunt. lege\neos et inuenies nos conparatione eorum inperitissimos et post\ntanti temporis otium uix quasi per somnum, quod pueri didicimus,\nrecordari. Iulianus Augustus septem libros in expeditione\n\n\n\n\n\n\nParthica aduersum Christum euomuit et iuxta fabulas poetarum\nsuo se ense lacerauit. si contra hunc scribere temptauero,\nputo, interdices mihi, ne rabidum canem philosophorum et\nhistoricorum doctrinis, id est Herculis claua, repercutiam?\nquamquam Nazareum nostrum et — ut ipse solebat dicere —\nGalileum statim in proelio senserit et mercedem linguae\nputidissimae conto ilia perfossus acceperit.\nIosephus antiquitatem\nadprobans Iudaici populi duos libros scribit contra Apionem,\nAlexandrinum grammaticum; et tanta saecularium profert\ntestimonia, ut mihi miraculum subeat, quomodo uir Hebraeus\net ab infantia sacris litteris eruditus cunctam Graecorum\nbibliothecam euoluerit. quid loquar de Philone, quem uel\nalterum [uel secundum] uel Iudaeum Platonem critici pronuntiant?\nCurram per singulos: Quadratus, apostolorum discipulus\net Atheniensis ecclesiae pontifex, nonne Adriano principi\nEleusinae sacra inuisenti librum pro nostra religione tradidit\net tantae admirationi omnium fuit, ut persecutionem\n\n\n\n\ngrauissimam illius excellens sedaret ingenium? Aristides philosophus,\nuir eloquentissimus, eidem principi Apologeticum pro Christianis\nobtulit contextum philosophorum sententiis; quem imitatus\npostea Iustinus, et ipse philosophus, Antonino Pio et filiis\neius senatuique librum contra gentes tradidit defendens ignominiam\ncrucis et resurrectionem Christi tota praedicans libertate.\nquid loquar de Melitone, Sardensi episcopo, quid de\nApollinari, Hierapolitanae ecclesiae sacerdote, Dionysioque,\nCorinthiorum episcopo, et Tatiano et Bardesane et Irenaeo,\nPhotini martyris successore, qui origines hereseon singularum,\nex quibus philosophorum fontibus emanarint, multis uoluminibus\nexplicarunt? Pantaenus, Stoicae sectae philosophus, ob\npraecipuae eruditionis gloriam a Demetrio, Alexandriae episcopo,\nmissus est Indiam, ut Christum apud Bragmanas et illius\ngentis philosophos praedicaret.\nClemens, Alexandrinae ecclesiae\npresbyter, uir meo iudicio omnium eruditissimus, octo scripsit\nStromatum libros et totidem Υποτυπώσεων et alium contra\ngentes, Paedagogi quoque tria uolumina. quid in illis indoctum,\nimmo quid non de media philosophia est? hunc imitatus\n\n\n\n\n\n\n\n\nOrigenes decem scripsit Stromateas Christianorum et philosophorum\ninter se sententias conparans et omnia nostrae religionis dogmata\nde Platone et Aristotele, Numenio Cornutoque confirmans.\nscripsit et Miltiades contra gentes uolumen egregium Hippolytusque\net Apollonius, Romanae urbis senator, propria opuscula\ncondiderunt.\nextant et Iulii Afncani libri, qui temporum\nscripsit historias, et Theodori, qui postea Gregorius appellatus\nest, uiri apostolicorum signorum atque uirtutum, et Dionysii,\nAlexandrini episcopi, Anatolii quoque, Laodicenae ecclesiae\nsacerdotis, nec non presbyterorum Pamphili, Pierii, Luciani,\nMalchionis, Eusebii, Caesariensis episcopi, et Eustathii Antiocheni\net Athanasii Alexandrini, Eusebii quoque Emiseni et Triphyllii\nCyprii et Asterii Scythopolitae ac Sarapionis confessoris, Titi\nquoque, Bostrensis episcopi, Cappadocumque Basilii, Gregorii,\nAmphilochii: qui omnes in tantum philosophorum doctrinis\n\n\n\n\natque sententiis suos referserunt libros, ut nescias, quid in\nillis primum admirari debeas, eruditionem saeculi an scientiam\nscripturarum.\nUeniam ad Latinos. quid Tertulliano eruditius, quid\nacutius? Apologeticus eius et contra gentes libri cunctam\nsaeculi continent disciplinam. Minucius Felix, causidicus Romani\nfori, in libro, cui titulus \\'Octauius\\' est, et in altero\ncontra mathematicos — si tamen inscriptio non mentitur auctorem\n— quid gentilium litterarum dimisit intactum?\nseptem\nlibros aduersus gentes Arnobius edidit totidemque discipulus\neius Lactantius, qui de ira quoque et de opificio dei duo\nuolumina condidit; quos si legere uolueris, dialogorum Ciceronis\nἐπιτομὴν repperies. Uictorino martyri in libris suis, licet\ndesit eruditio, tamen non deest eruditionis uoluntas. Cyprianus,\nquod idola dii non sint, qua breuitate, qua historiarum omnium\nscientia, quo uerborum et sensuum -splendore perstrinxit!\nHilarius, meorum temporum confessor et episcopus, duodecim\nQuintiliani libros et stilo imitatus est et numero breuique\nlibello, quem scripsit contra Dioscorum medicum, quid in\nlitteris possit, ostendit. Iuuencus presbyter sub Constantino\n\n\n\n\n\n\nhistoriam domini saluatoris uersibus explicauit nec pertimuit\neuangelii maiestatem sub metri leges mittere. de ceteris uel\nmortuis uel umentibus taceo, quorum ex scriptis suis et uires\nmanifestae sunt et uoluntas.\nNec statim praua opinione fallaris, contra gentes hoc esse s\nlicitum, in aliis disputationibus dissimulandum, quia omnes\npaene omnium libri exceptis his, qui cum Epicuro litteras non\ndidicerunt, eruditionis doctrinaeque plenissimi sunt.\nquamquam\nego illud magis rear, quod dictanti uenit in mentem, non te\nignorare, quod semper doctis uiris usurpatum est, sed per te\nmihi proponi ab alio quaestionem, qui forsitan propter amorem\nHistoriarum Sallustii Calpurnius cognomento Lanarius sit.\ncui quaeso ut suadeas, ne uescentium dentibus edentulus\ninuideat et oculos caprearum talpa contemnat. diues, ut\ncernis, ad disputandum materia, sed iam epistolari angustia\nfinienda est.\nNec opinanti mihi subito litterae tuae redditae sunt, quae quanto\ninsperatae tanto gaudiorum plenae quiescentem animam suscitarunt,\nut statim amore conplecterer, quem oculis ignorabam, et illud\nmecum tacitus musitarem: quis dabit mihi pennas sicut\ncolumbae et uolabo et requiescam, ut inueniam, quem dilexit\nanima mea? uere nunc in te dominicus sermo conpletus est: multi\nde oriente et occidente uenient et recumbent in sinu\nAbrahae.\nCornelius, centurio cohortis Italicae, iam tunc Lucini\nmei praefigurabat fidem. apostolus Paulus scribens ad Romanos:\ncum in Hispaniam proficisci coepero, spero, quod praeteriens\nuideam uos et a uobis deducar illuc, tantis\nfructibus adprobauit, quid de illa prouincia quaereret. breui\ntempore ab Hierosolymis usque in Illyricum euangelii iaciens\nfundamenta Romam uinctus ingreditur, ut uinctos superstitionis\n\n\n\n\n\n\n\n\n\n\n\n\n\n\n\n\n\n\n\n\nerroribus liberos faciat. manet in hospitio conducto per biennium,\nut uobis utriusque instrumenti aeternam reddat domum. piscator\nhominum misso rete apostolico te quoque quasi pulcherrimum\nauratam inter innumera piscium genera traxit ad litus.\nreliquisti\namaros fluctus, salsos gurgites, scissuras montium et Leuiathan\nregnantem in aquis cum Iesu deserta expetens contempsisti,\nut possis propheticum illud canere: in terra deserta et inuia\net inaquosa, sic in sancto apparui tibi et iterum: ecce\nelongaui fugiens et mansi in solitudine. expectabam\neum, qui saluum me fecit a pusillanimitate spiritus\net tempestate.\nobsecro ergo te et moneo parentis affectu, ut,\nqui Sodomam reliquisti ad montana festinans, postergum ne\nrespicias, ne aratri stiuam, ne fimbriam saluatoris, ne cincinnos\neius noctis rore madefactos, quod semel tenere coepisti, aliquando\ndimittas, ne de tecto uirtutum pristina quaesiturus uestimenta\ndescendas, ne de agro reuertaris domum, ne campestria cum Loth\net amoena hortorum diligas, quae non inrigantur de caelo ut terra\nsancta, sed de turbido flumine Iordane, postquam dulces aquas\nMaris Mortui commixtione mutauit.\nCoepisse multorum est, ad calcem peruenisse paucorum.\nqui in stadio currunt, omnes quidem currunt, unus\nautem accipit coronam. at e contra nobis dicitur: sic currite,\n\n\n\n\n\n\nut adprehendatis. non est inuidus agonitheta noster nec alterius\npalma alteri parat ignominiam. omnes athletas suos desiderat\ncoronari.\ngaudet anima mea et magnitudine laetitiae rem maeroris\npatior, ut in lacrimas uerba prorumpant. Zacheus publicanus\nad unius horae conuersionem hospitem habere meruit saluatorem,\nMartha et Maria conuiuio praeparato dominum suscipere. meretrix\nlauat fletibus pedes et unguentis bonorum operum dominici corporis\ndedicat sepulturam. Symon leprosus inuitat magistrum\ncum discipulis et non contemnitur. Abrahae dicitur: egredere\nde terra tua et de cognatione tua et de domo patris\ntui et uade in terram, quam monstrauero tibi.\nrelinquit\nChaldaeam, relinquit Mesopotamiam; quaerit, quod nescit, ne perdat,\nquem inuenerat. non enim arbitratus est simul habere se posse\net patriam et dominum, sed iam tunc illud prophetae Dauid opere\nconplebat: aduena sum apud te et peregrinus sicut omnes\npatres mei. Hebraeus, id est nzeQavrjg atque transitor, dum non\nest praesenti uirtute contentus, sed praeteritorum obliuiscens in\nfuturum se extendit et scit illud: ibunt de uirtute in uirtutem,\nmysticum sortitus est nomen et uiam tibi aperuit, quomodo non\nquaeras ea, quae tua sunt, sed, quae aliena, et illos putes parentes,\nfratres, adfines atque cognatos, qui tibi in Christo copulati sunt.\n\n\n\n\n\n\n\n\nmater, inquit, mea et fratres mei hi sunt, qui faciunt\nuoluntatem patris mei.\nHabes tecum prius in carne, nunc in spiritu sociam, de\nconiuge germanam, de femina uirum, de subiecta parem, quae\nsub eodem iugo ad caelestia simul regna festinet. cauta rei familiaris\ndispensatio et ad calculos rediens non cito deponitur. Ioseph cum\ntunica Aegyptiam effugere non potuit. adulescens ille, qui opertus\nsindone sequebatur Iesum, quia tentus fuerat a ministris, terrenum\nabiciens operimentum nudus euasit. Helias igneo curru raptus\nad caelum melotem reliquit in terris. Heliseus boues et iuga prioris\noperis uertit in uota.\nloquitur sapientissimus uir: qui tangit\npicem, inquinabitur ab ea. quamdiu uersamur in rebus saeculi\net anima nostra possessionum ac redituum procuratione deuincta\nest, de deo libere cogitare non possumus. quae enim participatio\niustitiae cum iniquitate aut quae societas luci ad tenebras?\nqui consensus Christi ad Belial? quae pars\nfideli cum infidele? non potestis, inquit dominus, seruire\ndeo et mammonae.\naurum deponere incipientium est, non\nperfectorum. fecit hoc Thebanus Crates, fecit Antisthenes. se\nipsum offerre deo proprie Christianorum est et apostolorum,\nqui duo cum uidua paupertatis suae in gazophylacio aera\nmittentes totum censum, quem habuerant, domino tradiderunt\net merentur audire: sedebitis super duodecim solios iudicantes\nduodecim tribus Israhel.\nHaec et ipse intellegis quo animo replicem et quod sub\naliis uerbis te ad sanctorum locorum inuitem habitaculum. abundantia\ntua multorum inopiam sustentauit, ut et horum diuitiae\nin tuam indigentiam redundarent. fecisti tibi amicos de iniquo\nmammona, qui te reciperent in aeterna tabernacula. laudanda res\net apostolicorum temporum uirtutibus coaequanda, quando uenditis\npossessionibus suis credentes afferebant pecunias atque fundebant\nante pedes apostolorum ostendentes auaritiam esse calcandam.\nsed dominus magis quaerit animas credentium quam opes.\nlegimus:\nredemptio animae uiri propriae diuitiae. possumus quidem\ndiuitias proprias intellegere, quae non de alieno, non de rapinis\nsunt, iuxta illud: honora dominum de tuis iustis laboribus,\nsed melior est illa intellegentia, ut diuitias proprias cognoscamus\nthesauros absconditos, quos nec fur possit suffodere nec latro\nuiolentus eripere.\nOpuscula mea, quae non sui merito, sed bonitate tua desiderare\nte dicis, ad describendum hominibus tuis dedi et descripta uidi\nin chartaceis codicibus ac frequenter admonui, ut conferrent\ndiligentius et emendarent. ego enim tanta uolumina prae frequentia\ncommeantium et peregrinorum turbis relegere non potui et, ut ipsi\nprobauere praesentes, longo tentus incommodo uix diebus quadragesimae,\nquibus ipsi proficiscebantur, respirare coepi.\nunde, si\nparagrammata reppereris uel minus aliqua descripta sunt, quae\nsensum legentis inpediant, non mihi debes inputare, sed tuis et\ninperitiae notariorum librariorumque incuriae, qui scribunt non, quod\n\n\n\n\n\n\ninueniunt, sed, quod intellegunt, et, dum alienos errores emendare\nnituntur, ostendunt suos. porro Iosephi libros et sanctorum Papiae et\nPolycarpi uolumina falsus ad te rumor pertulit a me esse translata, quia\nnec otii nec uirium est tantas res eadem in alteram linguam exprimere\nuenustate. Origenis et Didymi pauca transtulimus uolentes\nnostris ex parte ostendere, quid Graeca doctrina retineret.\ncanonem\nHebraicae ueritatis excepto octateucho, quem nunc in manibus\nhabeo, pueris tuis et notariis describendum dedi-septuaginta interpretum\neditionem et te habere non dubito â€” et ante annos plurimos\ndiligentissime emendatum studiosis tradidi. nouum testamentum\nGraecae reddidi auctoritati. ut enim ueterum librorum fides de Hebraeis\nuoluminibus examinanda est, ita nouorum Graeci sermonis normam\ndesiderat.\nDe sabbato quod quaeris, utrum ieiunandum sit, et de\neucharistia, an accipienda cotidie, quod Romana ecclesia et Hispaniae\nobseruare perhibentur, scripsit quidem et Hippolytus, uir disertissimus\n—-{\\' in carptim diuersi auctores in uariis auctoribus edidere-,\nsed ego illud breuiter te admonendum puto, traditiones ecclesiasticas\n— praesertim quae fidei non officiunt - ita obseruandas, ut a\nmaioribus traditae sunt, nec aliarum consuetudinem aliarum contrario\nmore subuerti.\natque utinam omni tempore ieiunare possimus,\nquod in Actibus apostolorum diebus pentecostes et die dominico\napostolum Paulum et cum eo credentes fecisse legimus — nec tamen\nManicheae hereseos accusandi sunt, cum carnalis cibus praeferri\n\n\n\n\n\n\nnon debuerit spiritali -, eucharistiam quoque absque condemnatione\nnostri et pungente conscientia semper accipere et psalmistam audire\ndicentem: gustate et uidete, quam suauis est dominus,\net cum eo canere: eructuauit cor meum uerbum bonum!\nnec hoc dico, quo festis diebus ieiunandum putem et contextas\nquinquaginta diebus ferias auferam, sed unaquaeque prouincia\nabundet in sensu suo et praecepta maiorum leges apostolicas\narbitretur.\nDuo palliola et amphimallum de tuis usibus uel utenda uel\nsanctis danda suscepi. ego insignia paupertatis et cotidianae symbola\npaenitentiae tibi et sorori tuae misi, quattuor ciliciola apta proposito\net usibus uestris et codicem, hoc est uisiones Esaiae ualde\nobscurissimas, quas nuper historica explanatione disserui, ut, quotienscumque\nmea opuscula uideris, totiens amici dulcissimi recordatus\nnauigationem, quam parumper distuleras, pares.\net quia\nnon est in homine uia eius et a domino gressus hominis diriguntur,\nsi forte - quod procul absit - aliquid fuerit inpedimento, -quaeso, ut,\nquos caritas iungit, terrarum longitudo non separet et absentem\nLucinum nostrum semper praesentem litterarum uicissitudine\nsentiamus.\nZenon nauclerus, per quem mihi dicis tuae sanctitatis litteras\nesse transmissas, unam tantum et breuem epistulam beati papae\nAmabilis reddidit solita munuscula continentem. satisque miror,\nquid causae fuerit, ut, cum in benedictionibus et tuis et illius perferendis\nfidelis extiterit, in reddenda epistula neglegens adprobetur.\nneque enim te falli arbitror, discipulum ueritatis, nisi forte Graeco\nhomini Latinus sermo inter chartulas oberravit.\nitaque ad secundam\nrescribo epistulam, quam mihi sanctus filius meus Heraclius diaconus\nreddidit, in qua inter cetera deprecaris, ut exponam tibi causas, quare\nSalomon et Achaz undecim annorum filios genuisse dicantur. si\nenim duodecimo anno Salomon super Israhel accepit imperium\net quadraginta annis regnauit in Hierusalem filiusque eius Roboam,\ncum quadragesimum et primum annum ageret aetatis, patri successit\nin regnum, perspicuum est undecim annorum fuisse Salomonem\nsiue decem, quia decem menses a conceptu usque ad partum sibi\n\n\n\n\n\n\n\n\n\n\n\n\n\n\n\n\n\n\n\n\nmater uindicat.\nrursum Achaz, filius Ioatham, cum uiginti esset\nannorum, rex constitutus est super duas-tribus, id est -ludam et\nBeniamin, regnauitque annis sedecim; quo mortuo Ezechias, cum\nuicesimum et quintum annum ageret aetatis, patri successit in\nregnum. ex quo intellegitur Achaz quoque undecimo siue decimo\nanno Ezechiam filium procreasse.\nEt si quidem in his historiis aliter haberent septuaginta\ninterpretes, aliter Hebraica ueritas, confugere poteramus ad solita\npraesidia et arcem linguae tenere uernaculae; nunc uero, cum et ipsum\nauthenticum et ceteri interpretes pari auctoritate consentiant, non\nin scriptura, sed in sensu est difficultas. quisne credet mortalium,\nut undecim annorum puer generet filium?\nmulta et alia dicuntur\nin scripturis, quae uidentur incredibilia et tamen uera sunt. neque\nenim ualet natura contra naturae dominum - aut potest uas figulo\ndicere: quare me ita fecisti aut ita ? -licet, quod pro miraculo, signo\natque portento fit, legem naturae facere non possit. num, quia\nnostra aetate duplex Lyddae natus est homo, duorum capitum,\nquattuor manuum, uno uentre et duobus pedibus, omnes homines\nita nasci necesse est?\nlegamus ueteres historias et maxime Graecas\nac Latinas, et inueniemus lustralibus hostiis secundum errorem\nueterem portentuosas soboles tam in hominibus quam in armentis ac\npecudibus expiatas. audiui—domino teste non mentior —: quaedam\nmuliercula cum expositum nutriret infantem et stillaret cibos ac\n\n\n\n\n\n\nnutricis officio fungeretur cubaretque cum ea paruulus, qui usque\nad decimum peruenit annum, accidit, ut plus, quam pudicitia\npatitur, se mero ingurgitaret accensaque libidine obscenis motibus\ncoitum doceret infantem.\nprima ebrietas alterius noctis et ceterarum\ndeinceps fecit consuetudinem. necdum duo menses fuerant euoluti,\net ecce feminae uterus intumuit. quid plura? dispensatione dei\nfactum est, ut, quae contra naturam simplicitate paruuli in contemptum\ndei abutebatur, a naturae domino proderetur inpleto\nsermone, quo dicitur: nihil occultum, quod non manifestetur.\nSimulque consideremus, quod occulte scriptura et Salomonem\net Achaz uoluptatis et inpietatis accuset. uterque enim, cum esset\nde stirpe Dauid, recessit a domino.\net alter in tantum secutus est\nlibidinem, ut septingentas habuerit uxores et trecentas concubinas\net adulescentulas et scorta passiua, quorum non erat numerus,\nneglectoque deo patrum extruxerit idola gentium plurimarum\net fuerit non ut prius Ididia, id est amabilis domini, sed amator\nmulierum, alter miserit ad regem Assyriorum auxilium postulans\net in tempore angustiae suae auxerit contemptum in dominum,\nimmolauerit diis Damasci uictimas, percussoribus suis, et in omnibus\nurbibus Iuda extruxerit aras ad cremandum thus atque ad\niracundiam prouocauerit dominum deum patrum suorum in\ntantum, ut direptis uasis domus dei atque confractis clauserit\nianuas templi dei et fecerit sibi altaria in uniuersis angulis Hierusalem\nambulaueritque in uiis regum Israhel et statuas fuderit\nBaalim et adoleuerit incensum in ualle filiorum Ennom et\n\n\n\n\n\n\nlustrauerit filios suos in igne iuxta ritum gentium, quas interfecit dominus\nin aduentu filiorum Israhel. ex quo perspicuum est homines.\na\nparua aetate libidini deditos inmatura eorum sobole demonstrari,\nquod etiam eo tempore peccare coeperint, quo natura non patitur.\nAd summam illud dici potest, quod in regno Dauid Salomon,\ncum duodecim esset annorum, solium patris obtinuerit et postea —\nquia scriptura reliquit incertum — uixerit Dauid regnante iam filio\naliquot annis, qui sibi et non Salomoni inputentur, mortuo autem\npatre post filius regnauerit annis quadraginta, quos sine parente\nregnauit, atque ita et initium regni Salomonis et tempus, quo solus\nipse regnauit, ab historia demonstratum nec tamen omnes annos\nuitae illius quinquaginta tantum et duorum annorum circulis contineri.\nsin autem dubitas, quod regnantibus filiis patribusque uiuentibus\nnon filiis tempus regni eorum, sed parentibus inputetur, lege ipsum\nRegnorum uolumen et inuenies, quod Ozias, rex Iuda, postquam\nlepra percussus est, habitarit in domo separata et filius eiuÂ»\nIoatham imperium rexerit iudicaueritque populum terrae usque\nad diem mortis patris sui et tamen post mortem illius, cum uiginti\net quinque esset annorum, sedecim annis regnasse dicatur, quot\nsolus ipse regnauerit. quod de Salomone intelleximus, et de Achaz\nsimiliter intellegendum est, qui Ioathae filius, Ezechiae pater fuerit.\naudiui quendam Hebraeum huiusce modi narrare fabulam iuxta\nprophetiam Isaiae, quam inter decem uisiones nuper interpretatus\nsum, quod mortuo Achaz Philistaea laetata sit et scriptura postea\n\n\n\n\n\n\nconmineturacdicat:nelaeteris,Philistaea omnis tu, quoniam\ncomminuta est uirga percussoris. tui. de radice enim\ncolubri eg.redietur regulus et semen eius absorbens\nuolucrem, hoc est: de Achaz constituitur rex Ezechias. ex quo\nintellegi uoluit, non statim post patris mortem filium imperio\nsubrogatum, sed uel seditionibus populi uel quibusdam interregnis\naut certe prementibus malis et hinc inde consurgentibus bellis regnum\neius fuisse dilatum.\nIn rebus obscuris diuersas ponimus opiniones, ut non tam\nscribere quam loqui tibi coram uideamur. ceterum apostolus interminabiles\ngenealogias et Iudaicas fabulas prohibens de istius modi\nmihi uidetur interdicere quaestionibus. quid enim prode est haerere\nin littera et uel scriptoris errorem uel annorum seriem calumniari,\ncum manifestissime scribatur: littera occidit, spiritus autem\nuiuificat?\nrelege omnes et ueteris et noui testamenti libros et\ntantam annorum repperies dissonantiam et numerum inter ludam\net Israhel, hoc est inter regnum utrumque, confusum, ut huiusce\nmodi se dedere quaestionibus non tam studiosi quam otiosi hominis\nuideatur. munuscula libenter a te missa suscepi et inpendio precor,\nut in amore, quo nos appetere coepisti, ad finem usque perdures.\nnon enim coepisse, sed permansisse uirtutis est. nostra uicissim per\nDesiderium missa suscipe.\nMisisti mihi uolumen adsopcotov et nescio, utrum tu de titulo\nnomen subtraxeris an ille, qui scripsit, ut periculum fugeret disputandi,\nauctorem noluerit confiteri. quod cum legissem, intellexi\nfamosissimam quaestionem super pontifice Melchisedech illuc\nplurimis argumentis esse perductam, ut docere conatus sit eum, qui\nbenedixerit tanto patriarchae, diuinioris fuisse naturae nec de hominibus\naestimandum.\net ad extremum ausus est dicere spiritum\nsanctum occurrisse Abrahae et ipsum esse, qui sub hominis figura\nuisus sit. quomodo autem spiritus sanctus panem uinumque protulerit\net decimas praedae, quas Abraham uictis quattuor regibus\nreportarat, acceperit, omnino tangere noluit; petisque, ut, quid\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nmihi uel de scriptore uel de quaestione uideatur, respondeam.\nfateor,\nuolui dissimulare sententiam nec me periculoso et cpiXeyy.XrjiiovL\nmiscere tractatui, in quo, quodcumque dixissem, reprehensores\nhabiturus forem. sed, rursum cum epistulam legerem et inuenissem\nin extrema pagella miris me obtestationibus adiuratum, ne\nspernerem precatorem, reuolui ueterum libros, ut uiderem, quid\nsinguli dicerent, et tibi quasi de multorum consilio responderem.\nStatimque in fronte Geneseos primam omeliarum Origenis\nrepperi scriptam de Melchisedech, in qua multiplici sermone\ndisputans illuc deuolutus est, ut eum angelum diceret, isdemque\npaene argumentis, quibus scriptor tuus de spiritu sancto, ille de\nsupernis uirtutibus est locutus. transiui ad Didymum, sectatorem\neius, et uidi hominem pedibus in magistri isse sententiam.\nuerti\nme ad Hippolytum, Irenaeum, Eusebium Caesariensem et Emisenum,\nApollinarem quoque et nostrumEustathium, qui primus Antiochenae\nepiscopus ecclesiae contra Arrium clarissima tuba bellicum cecinit,\net deprehendi horum omnium opiniones diuersis argumentationibus j\n\n\n\n\nac deuerticulis ad unum conpetum peruenisse, ut dicerent Melchisedech\nhominem fuisse Chananaeum, regem urbis Hierosolymae,\nquae primum Salem, postea Iebus, ad extremum Hierusalem\nappellata sit, nec mirum esse, si sacerdos dei altissimi describatur\nabsque circumcisione et legalibus cerimoniis et genere Aaron,\ncum Abel quoque et Enoch et Noe placuerint deo et uictimas\nobtulerint et in Iob uolumine legerimus, quod ipse et oblator\nmunerum fuerit et sacerdos et cottidie pro filiis suis hostias\nimmolarit. et aiunt ipsum quoque Iob non fuisse de genere Leui,\nsed de stirpe Esau, licet aliud Hebraei autument.\nQuomodo autem Noe inebriatus in domo sua et nudatus atque\nderisus a maiore filio typum saluatoris praebuit et populi Iudaeorum,\nSamson quoque, amator meretricis et pauperis Dalilae, multo plures\nhostium mortuus quam uiuus occiderit, ut Christi exprimeret\npassionem, omnesque paene sancti et patriarchae ac prophetae in\naliqua re figuram expresserint saluatoris, sic et Melchisedech, eo .\nquod Chananaeus fuerit et non de genere Iudaeorum, in typum praecessisse\nsacerdotii filii dei, de quo dicitur in centesimo nono\npsalmo: tu es sacerdos in aeternum secundum ordinem\n\n\n\n\n\n\nMelchisedech.\nordinem autem eius multis modis interpretantur:\nquod solus et rex fuerit et sacerdos et ante circumcisionem functus\nsacerdotio, ut non gentes ex Iudaeis, sed Iudaei a gentibus sacerdotium\nacceperint, neque unctus oleo sacerdotali, ut Moysi praecepta\nconstituunt, sed oleo exultationis et fidei puritate, neque carnis et\nsanguinis uictimas immolarit et brutorum animalium exta susceperit,\nsed pane et uino, simplici puroque sacrificio, Christi dedicauerit\nsacramentum, et multa alia, quae epistolaris breuitas non recipit.\nPraeterea plenius esse tractatum in epistula ad Hebraeos,\nquam omnes Graeci recipiunt et nonnulli Latinorum, quod iste\nMelchisedech, id est \\'rex iustus\\', rex fuerit Salem, id est \\'rex pacis\\',\nsine patre, sine matre, et, quomodo hoc intellegendum sit, uno\nstatim uerbo explicari dysveakoyrjvog, non quod absque patre et matre\nfuerit, cum Christus quoque secundum utramque naturam et patrem\nhabuerit et matrem, sed quod subito -introducatur in Genesi\noccurrisse Abrahae a caede hostium re.uertenti et nec ante nec postea\neius nomen feratur adscriptum.\n: adfirmat autem apostolus, quod\nAaron sacerdotium, id est populi Iudaeorum, et principium habuerit\net finem, Melchisedech autem, id est Christi ecclesiae, et in praeteritum\n\n\n\n\n\n+\net in futurum aeternum sit nullumque habuerit auctorem et quod\ntranslato sacerdotio legis quoque mutatio fiat, ut nequaquam de\nAgar ancilla et monte Sina, sed de Sarra libera et arce Sion\negrediatur uerbum domini et lex dei de Hierusalem. et difficultatem rei\nprooemio exaggerat dicens: super quo multus nobis sermo\nest et ininterpretabilis.\nsi uas electionis stupet ad mysterium\net, de quo disputat, ineffabile confitetur, quanto magis nos uermiculi\net pulices solam debemus - scientiam inscientiae confiteri et amplissimam\ndomum paruo quasi foramine ostendere, ut dicamus\nduo sacerdotia inter se ab apostolo conparata, prioris populi et\nposterioris, et hoc agi tota disputatione, ut ante Leui et Aaron\nsacerdos fuerit Melchisedech ex gentibus, cuius tantum praecedat\nmeritum, ut futuris sacerdotibus Iudaeorum in lumbis benedixerit\nAbraham, totumque, quod sequitur in laudes Melchisedech, ad\nChristi typum referri, cuius profectus ecclesiae sacramenta sunt.\nHaec legi in Graecorum uoluminibus et quasi latissimos\nterrarum situs in breui tabella uolui demonstrare non extendens\n\n\n\n\n\n\n\n\n\n\nspatia sensuum atque tractatuum, sed quibusdam punctis atque\nconpendiis infinita significans, ut in parua epistula multorum\nsimul disceres uoluntates.\nuerum quia amanterinterrogas etuniuersa,\nquae didici, fidis auribus instillanda sunt, ponam et Hebraeorum\nopinionem et, ne quid desit curiositati, ipsa Hebraica uerba subnectam:\numelchisedech melech salem hosi lehem uaiain,\nuhu cohen lehel helion: uaibarcheu uaiomer\nbaruch abram lehel helion cone samaim uares:\nubaruch hel helion eser maggen sarach biadach\nuaiethen lo maaser mecchol.\nquod interpretatur in\nLatinum hoc modo: et Melchisedech, rex Salem, protulit\npanes et uinum â€” erat autem sacerdos dei excelsi - benedixitque\nilli et ait: benedictus Abram deo excelso, qui\ncreauit caelum et terram, et benedictus deus altissimus,\nqui tradidit inimicos tuos sub manu tua; et dedit ei\ndecimas ex omnibus.\ntraduntque hunc esse Sem, primum\nfilium Noe, et eo tempore, quo ortus est Abram, habuisse aetatis\n\n\n\n\n\n\nannos CCCXC, qui ita supputentur: Sem post diluuium anno\nsecundo, cum centum esset annorum, genuit Arfaxat, post cuius\nortum uixit annos quingentos, hoc est simul sexcentos. Arfaxat\nannos natus XXXV genuit Sale, qui et ipse tricenarius procreauit\nHeber, quem triginta quattuor annorum legimus genuisse Faleg.\nrursum Faleg expletis annis triginta genuit Reu, qui et ipse post\ntricesimum et secundum natiuitatis suae annum edidit Serug;\nde quo, cum ad triginta peruenisset annos, ortus est Nachor, qui\nuiginti et nouem annorum genuit Thare, quem legimus, quod\nseptuagenarius genuerit Abram et Nachor et Aran.\nsupputa per\nsingulas aetates annorum numerum et inuenies ab ortu Sem usque\nad generationem Abram trecentos nonaginta annos. mortuus est\nautem Abraham centesimo septuagesimo quinto aetatis suae anno:\nratione deducta inuenitur Sem abnepoti suo decimi gradus Abraham\nsuperuixisse annos triginta quinque.\nSimulque et hoc tradunt, quod usque ad sacerdotium Aaron\nomnes primogeniti ex stirpe Noe, cuius series et ordo discribitur,\nfuerint sacerdotes et deo uictimas immolarint, et haec esse primogenita,\n\n\n\n\n\n\n\n+\nquae Esau fratri suo uendiderit Iacob.\nnec esse mirum, si Melchisedech\nuictori Abraham obuiam processerit et in refectionem tam\nipsius quam pugnatorum eius panem uinumque protulerit et benedixerit\nei, cum abnepoti suo hoc iure debuerit et decimas praedae atque\nuictoriae acceperit ab eo siue — quoniam habetur ambiguum — ipse\ndederit ei decimas substantiae suae et auitam largitatem ostenderit in\nnepotem.\nutrumque enim intellegi potest et iuxta Hebraicum et iuxta\nseptuaginta interpretes, quod et ipse acceperit decimas spoliarum j\net Abrahae dederit decimas substantiae suae, quamquam apostolus\nin epistula ad Hebraeos apertissime definiat non Abraham suscepisse\na Melchisedech decimas diuitiarum eius, sed de spoliis hostium\npartem accepisse pontificem..\nSalem autem non, ut Iosephus et nostrorum omnes arbitrantur,\nesse Hierusalem, nomen ex Graeco Hebraeoque conpositum,\nquod absurdum esse peregrinae linguae mixtura demonstrat, sed\noppidum iuxta Scythopolim, quod usque hodie appellatur Salem.\net ostentatur ibi palatium Melchisedech ex magnitudine ruinarum\nueteris operis ostendens magnificentiam; de quo in posteriori\nquoque parte Geneseos scriptum est: uenit Iacob in Soccoth,\nid est in tabernacula, et fecit sibi ibi domos atque\n\n\n\n\n\n\ntentoria et transiuit in Salem, ciuitatem regionis Sichim,\nquae est in terra Chanaan.\nConsiderandum quoque, quod Abrahae a caede hostium\nreuertenti, quos persecutus est usque Dan, quae hodie Paneas\nappellatur, non deuia Hierusalem, sed oppidum metropoleos Sichim\nin itinere fuerit, de quo in euangelio quoque legimus: erat autem\nIohannes baptizans in Aenon iuxta Salim, quia aquae\nmultae erant ibi. nec refert, utrum Salem an Salimnominetur, cum\nuocalibus in medio litteris perraro utantur Hebraei et pro uoluntate\nlectorum ac uarietate regionum eadem uerba diuersis sonis atque\naccentibus proferantur.\nHaec ab eruditissimis gentis illius didicimus, qui in tantum\nnon recipiunt spiritum sanctum uel angelum fuisse Melchisedech,\nut etiam certissimum hominis nomen adscribant.\net reuera stultum\nest id, quod in typo dicitur — eo quod Christi sacerdotium finem\nnon habeat et ipse rex et sacerdos nobis utrumque donauerit, ut\nsimus genus regale et sacerdotale, et quasi angularis lapis parietem\nutrumque coniunxerit, ut de duobus gregibus bonus pastor unum\n\n\n\n\n\n\nefficeret gregem —, sic quosdam referre ad ἀναγωγὴν, ut historiae\nauferant ueritatem et dicant non fuisse regem, sed in imagine\nhominis angelum demonstratum, cum in tantum nitantur Hebraei\nMelchisedech, regem Salem, filium Noe Sem ostendere, ut ante\nhoc scriptum referant: egressus est autem rex Sodomorum\nin occursum ei - haud dubium, quin Abraham—, postquam\nreuersus est a caede Chodollago mor et regum, qui cum eo\nerant in ualle Saue, haec est uallis regis; de quo statim\nsequitur: et Melchisedech, rex Salem, protulit panem et\nuinum et reliqua.\nsi ergo haec ciuitas regis est et uallis regis siue,\nut Septuaginta transtulerunt, campus, quem hodie Aulonem\nPalaestini uocant, manifestum est hominem fuisse, qui in terrena\net ualle et urbe regnauit.\nHabes, quae audierim, quae legerim de Melchisedech. meum\nfuit citare testes, tuum est de fide testium iudicare. quodsi omnes\nrefelleris, tuum certe illum spiritalem interpretem non recipies,\nqui inperitus sermone et scientia tanto supercilio et auctoritate\nMelchisedech spiritum sanctum pronuntiauit, ut illud uerissimum\nconprobarit, quod apud Graecos canitur: inperitia confidentiam,\n\n\n\n\n\n\neruditio timorem creat.\nego post longam aegrotationem uix\nin quadragesimae diebus febri carere potui et, cum alteri me operi\npraepararem, paucos dies, qui supererant, in Mathei expositione\nconsumpsi tantaque auiditate studia omissa repetiui, ut, quod\nexercitationi linguae profuit, nocuerit corporis ualitudini.\nMultum in utramque partem crebro fama mentitur et tam\nde bonis mala quam de malis bona falso rumore concelebrant.\nunde et ego gaudeo quidem super testimonio erga me sanctitatis\ntuae et amore sancti presbyteri Eusebii nec dubito, quin me publice\npraedicetis, sed tacitum uestrae prudentiae iudicium pertimesco.\nitaque obsecro, ut magis memineritis mei et dignum uestra laude\n\n\n\n\n\n\n\n\n\n\n\n\n\n\n\n\n\n\n\n\n\n\nfaciatis. quod primus ad officium prouocasti et mihi secundae in\nscribendo partes datae sunt, non uenit de incuria in amicos, sed\nde ignorantia; si enim scissem, praeoccupassem sermonem tuum.\nInterpretatio iudicii Salomonis super iurgio duarum mulierum\nmeretricum, quantum ad simplicem historiam pertinet, perspicua\nest, quod puer annorum duodecim contra aetatis suae mensuram\nde intimo humanae naturae iudicarit affectu. unde et admiratus\nest et pertimuit illum omnis Israhel, quod scilicet eum\nmanifesta non fugerent, qui tam prudenter abscondita deprehendisset.\nquantum ad typicos pertinet intellectus dicente apostolo:\nhaec omnia in figura contingebant illis, scripta sunt\nautem de nobis, in quos fines saeculorum decucurrerunt,\nquidam Graecorum autumant super synagoga et ecclesia sentiendum\net ad illud tempus cuncta referenda, quando post crucem\net resurrectionem tam in Israhel quam in gentium populo uerus\nSalomon, id est \\'pacificus\\', regnare coeperit. quod autem adulterae\net meretrices synagoga et ecclesia in scripturis dicantur, nulla dubitatio\nest.\nEt hoc prima fronte uidetur esse blasphemum; ceterum, si\nrecurramus ad prophetas, Osee uidelicet, qui accepit uxorem fornicariam\net generat filios fornicationis et deinde adulteram, et ad\nHiezechihel, qui Hierusalem quasi meretricem arguit, quod secuta\n\n\n\n\n\n\nsit amatores suos et diuaricauerit omni transeunti pedes lupanarque\nin loco celebri extruxerit, animo aduertimus Christum idcirco uenisse,\nut meretrices donaret matrimonio et de duobus gregibus unum\nouile faceret medioque pariete destructo in easdem caulas oues prius\nmorbidas congregaret.\nhae sunt duae uirgae, quae iunguntur in\nHiezechihel et de quibus per Zachariam dominus refert: et adsumsi\nmihiduas uirgas- unam uocaui decorem et alteram\nuocaui funiculum - et pauigregem. mulier quoque illa mere-\n\\' trix in euangelio, quae Iesu pedes lacrimis lauat, crine detergit et cui\npeccata omnia dimittuntur, manifeste pingit ecclesiam de gentibus\ncongregatam. haec idcirco in prima fronte replicaui, ne cui uideatur\nincongruum, si meretrices dicantur, quarum una Salomonis iudicio\nfilii possessione donata est.\nprudens quaerat auditor: quomodo\nmeretrix ecclesia, quae non habet maculam neque rugam?\nnon dicimus ecclesiam permansisse meretricem, sed fuisse. nam et in\nSimonis leprosi domo saluator scribitur inisse conuiuium, utique\nnon, qui leprosus erat eo tempore, quo habebat hospitem saluatorem,\nsed qui leprosus ante fuerat. Mattheus quoque in aataXoyq)\napostolorum publicanus dicitur, non quo permanserit publicanus\npost apostolicam dignitatem, sed qui prius fuerit publicanus, ut,.\nubi abundauit peccatum, superabundaret gratia.\nSimulque considera, quid dicat ecclesia contra synagogam\ncalumniatricem:egoetmulierhaechabitabamus in domo una.\npost resurrectionem enim domini saluatoris una de utroque populo\necclesia congregata est; et quam eleganter: peperi, inquit, apud\neam in cubiculo!\necclesia enim de gentibus, quae non habebat\nprius legem et prophetas, peperit in domo synagogae nec egressa est\nde cubiculo, sed ingressa. unde dicit in Cantico canticorum: introduxit\nme rex in cubiculum suum. et iterum: et quidem\nnon spernent te. adsumens introducam te in domo matris\nmeae, in cubiculum eius, quae concepit me. tertia, ait,\ndie post, quam ego peperi, peperit et haec.\nsi consideres\nPilatum lauantem manus atque dicentem: mundus sum ego a\nsanguine iusti huius, si centurionem ante patibulum confitentem:\nuere hic erat filius dei, si eos, qui ante passionem per\nPhilippum dominum uidere desiderant,. haud ambiges primam\npeperisse ecclesiam et postea natum populum Iudaeorum, pro quo\ndominus precabatur: pater, ignosce eis; quod enim faciunt,\nnesciunt. unaque die crediderunt tria milia et alia die\nquinque milia.\natque eramus simul —multitudinis enim\ncredentium erat anima et cor unum — nullusque\nalius in domo nobiscum exceptis nobis duabus,\nnon blasphemantium Iudaeorum, non gentilium idolis\nseruientium. mortuus est autem filius mulieris huius\n\n\n\n\n\n\nnocte. dum enim legis sequitur obseruantiam et gratiae euangelii\niugum Mosaicae doctrinae copulat, tenebrarum errore cooperta est.\noppressitque eum dormiens mater sua, quae non poterat\ndicere: ego dormio et cor meum uigilat. media nocte consurgens\ntulit filium de latere ecclesiae dormientis et in\nsuo conlocauit sinu.\nrelege totam apostoli ad Galatas epistulam\net animo aduertis, quomodo filios ecclesiae suos facere -festinet\nsynagoga et dicat apostolus: filioli mei, quos iterum parturio,\ndonec Christus formetur in uobis. uiuum tulit, non ut\npossideret, sed ut occideret. non enim amore fecit hoc filii, sed aemulae\nodio, et suum mortuum per legis caerimonias in sinu ecclesiae\nsubposuit.\nLongum est, si uelim per singula currere, quomodo per apostolum\nPaulum et ecclesiasticos uiros intellexerit ecclesia non esse\nsuum filium, qui tenebatur in lege, et in luce cognouerit, quem in\ntenebris non uidebat. inde iurgium ortum est praesente rege altera\ndicente: filius tuus mortuus est, meus autem uiuit, altera\nrespondente: mentiris; filius quippe meus uiuit et filius\ntuus mortuus est. atque in hunc modum contendebant\ncoram rege.\ntunc rex Salomon, qui manifeste saluator accipitur\nsecundum psalmum septuagesimum primum, qui titulo Salomonis\ninscribitur; ubi nulla dubitatio est, quin cuncta, quae dicantur, non\nSalomoni mortuo, sed Christi conueniat maiestati - simulat ignorantiam\net humanos pro dispensatione carnis mentitur\n\n\n\n\n\n\naffectus - sicut et in alio loco: ubi posuistis Lazarum? et ad mulierem\nfluentem sanguine: quis me tetigit?—,gladiumpostulat — de quo\ndixerat: nolite putare, quod uenerim pacem mittere super\nterram; non ueni mittere pacem, sed gladium. ueni enim\ndiuidere hominem contra patrem suum et filiam contra\nmatrem suam et nurum contra socrum suam. et inimici\nhominis domestici eius — et temptat naturam naturae\ndominus uultque secundum utriusque uoluntatem uiuentem filium\nin legem gratiamque diuidere, non quod hoc probet, sed quod ad\narguendam calumniam synagogae hoc uelle se dicat.\nilla, quae\nnolebat ecclesiae filium in gratia uiuere nec per baptismum liberari,\nlibenter habet diuidi puerum, non ut possideat, sed ut interficiat;\necclesia, quem scit suum esse, libenter concedit aemulae, dum\nuiuat saltem apud aduersariam, ne inter legem diuisus et gratiam\nsaluatoris mucrone feriatur. unde dicit et apostolus: ecce ego\nPaulus dico uobis, quod, si legem obseruatis, Christus\nuobis nihil prodest.\nHaec sub nubilo allegoriae dicta sint. ceterum optime\nnouit prudentia tua non easdem regulas esse in tropologiae umbris\net quae in historiae ueritate. quod sicubi pedem offendimus et sapienti\nlectori friuolum uideatur esse, quod scripsimus, culpam auctoris\nreferat. nos enim et haec ipsa in lectulo decumbentes longaque\naegrotatione confecti uix notario celeriter scribenda dictauimus,\nnon ut inpleremus materiam, sed ne tibi in principio amicitiarum\naliquid imperanti uideremur negare.\nora nobis a domino sospitatem,\n\n\n\n\n\n\nut post duodecim menses, quibus iugi labore confectus sum, possim\naliquid dignum uestrae scribere uoluntati; et ignosce, si scatens\noratio solito cursu non fluat. non enim eodem lepore dictamus, quo\nscribimus, quia in altero saepe stilum uertimus, iterum quae digna,\nlegi sint, scripturi, in altero, quidquid in buccam uenerit, celeri\nsermone conuoluimus. Caninum libenter uidi, qui tibi narrare poterit,\nquam difficile et periculosum manus dexterae usque in praesentem\ndiem, quo ista dictaui, uulnus sustinuerim.\nLugubri nuntio consternatus super sancti et uenerabilis\nmihi dormitione Lucini uix breuem epistulam dictare potui, non\nquo eius uicem doleam, quem scio ad meliora transisse dicentem:\ntransiens uidebo uisionem hanc magnam, sed quo torquear\ndesiderio non meruisse me eius uiri uidere faciem, quem in breui\ntempore huc uenturum esse credebam.\nuerum est illud super necessitate\nmortis prophetale uaticinium, quo fratres diuidat et\n\n\n\n\n\n\n\n\n\n\n\n\n\n\n\n\n\n\n\n\ncarissima inter se nomina crudelis et dura dissociet. sed habemus consolationem,\nquod domini sermone iugulatur et dicitur ad eam: ero\nmors tua, o mors; ero morsus tuus, inferne; et in consequentibus:\nadducet urentem uentum dominus de deserto\nascendentem, qui siccabit omnes uenas eius et desolabit\nfontem illius. exiuit enim uirga de radice Iesse et flos de uirginali\nfrutice pullulauit, qui loqueretur in Cantico canticorum:\nego flos campi et lilium conuallium. flos noster mortis interitus;\nideoque et mortuus est, ut mors illius morte moreretur.\nquod\nautem de deserto dicitur adducendus, uirginalis uterus demonstratur,\nqui absque coitu et semine uiri deum nobis fudit infantem, qui calore\nspiritus sancti exsiccaret fontes libidinum et caneret in psalmo:\nin terra deserta et inuia et sine aqua, sic in sancto apparui\ntibi. aduersum mortis ergo duritiam et crudelissimam necessitatem\nhoc solacio erigimur, quod breui uisuri sumus eos, quos\ndolemus absentes. neque enim mors, sed dormitio et somnus\nappellatur. unde et beatus apostolus uetat de dormientibus contristari,\nut, quos dormire nouimus, suscitari posse credamus et post\ndigestum soporem uigilare cum sanctis et cum angelis dicere: gloria\nin excelsis deo et super terram pax hominibus bonae\nuoluntatis.\nm caelo, ubi non est peccatum, gloria est et perpetua\nlaus et indefessa praeconia; in terra autem, ubi seditio, bella atque\ndiscordiae, pax inprecanda est et pax non in omnibus, sed in his, qui\nbonae sunt uoluntatis et salutationem audiunt apostolicam: gratia\nuobis et pax a deo patre et domino nostro Iesu Christo\n\n\n\n\n\n\nmultiplicetur, ut in pace sit locus eius et habitatio illius in Sion,\nin \\'specula\\', in sublimitate dogmatum atque uirtutum, in anima\ncredentis, cuius cotidie angelus uidet faciem dei et reuelato uultu\ngloriam domini contemplatur.\nUnde obsecro te et currentem, ut aiunt, inpello, ut Lucinum\ntuum desideres quidem ut fratrem, sed gaudeas regnare cum Christo,\nquia raptus est, ne malitia mutaret mentem eius. placita\nenim erat deo anima illius et in breui spatio tempora\nmulta conpleuit. nos dolendi magis, qui cotidie stamus in\nproelio peccatorum, uitiis sordidamur, accipimus uulnera et de\notioso uerbo reddituri sumus rationem.\nille iam securus et uictor te\naspicit de excelso et fauet laboranti et iuxta se locum praeparat\neodem amore et eadem caritate, qua oblitus officii coniugalis\nin terra quoque sororem te habere coeperat, immo fratrem,\nquia casta coniunctio sexum non habet nuptialem. et si adhuc in\ncarne positi et renati in Christo non sumus Graecus et\nbarbarus, seruus et liber, masculus et femina, sed omnes in eo\nunum sumus, quanto magis, cum corruptiuum hoc induerit incorruptionem\net mortale induerit inmortalitatem, non nubent\nneque nubentur, sed erunt sicut angeli in caelis!\nquando\ndicitur: non nubent neque nubentur, sed erunt sicut\nangeli in caelis, non natura et substantia corporum tollitur, sed\ngloriae magnitudo monstratur. neque enim scriptum est: erunt\nangeli, sed: sicut angeli, ubi similitudo promittitur, ueritas denegatur.\nerunt, inquit, sicut angeli, id est similes angelorum: ergo\n\n\n\n\n\n\nhomines esse non desinunt, incliti quidem et angelico splendore\ndecorati, sed tamen homines, ut et apostolus apostolus sit et Maria\nMaria et confundatur heresis, quae ideo incerta et magna promittit,\nut, quae certa et moderata sunt, auferat.\nEt quia hereseos semel fecimus mentionem, qua Lucinus\nnoster dignae tuba eloquentiae praedicari potest, qui spurcissima\nper Spanias Basilidis heresi saeuiente et instar pestis et morbi totas\nintra Pireneum et Oceanum uastante prouincias fidei ecclesiasticae\ntenuit puritatem nequaquam suscipiens Armazel, Barbelon, Abraxan,\nBalsamum et ridiculum Leusiboram ceteraque magis portenta\nquam nomina, quae ad inperitorum et muliercularum animos concitandos\nquasi de Hebraicis fontibus hauriunt barbaro simplices\nquosque terrentes sono, ut, quod non intellegunt, plus mirentur?\nrefert Irenaeus, uir apostolicorum temporum et Papiae, auditoris\neuangelistae Iohannis, discipulus episcopusque ecclesiae Lugdunensis,\nquod Marcus quidam de Basilidis Gnostici stirpe descendens\nprimum ad Gallias uenerit et eas partes, per quas Rodanus et\nGarunna fluunt, sua doctrina maculauerit maximeque nobiles feminas\nquaedam in occulto mysteria repromittens hoc errore seduxerit\nmagicis artibus et secreta corporum uoluptate amorem sui concilians,\ninde Pireneum transiens Spanias occuparit et hoc studii\nhabuerit, ut diuitum domus et in ipsis feminas maxime adpeteret, I\n\n\n\n\n\n\nquae ducuntur uariis desideriis semper discentes et\nnumquam ad scientiam ueritatis peruenientes. hoc ille\nscribit ante annos circiter trecentos et scribit in his libris, quos aduersus\nomnes hereses doctissimo et eloquentissimo sermone conposuit.\nEx quo perpendit prudentia tua, qua Lucinus noster laude\nsit dignus, qui clausit aurem, ne audiret iudicium sanguinis, et omnem\nsubstantiam suam dispersit, dedit pauperibus, iustitia\neius manet in aeternum. nec patriae suae largitate contentus\nmisit Hierosolymarum et Alexandrinae ecclesiae tantum auri.\nquantum multorum possit inopiae subuenire. quod cum multi mirentur\net praedicent, ego in illo magis laudabo feruorem et studium\nscripturarum.\nquo ille desiderio nostra opuscula flagitauit, ut missis\nsex notariis, quia in hac prouincia Latini sermonis scriptorumque\npenuria est, describi sibi fecerit, quaecumque ab adulescentia usque\nin praesens tempus dictauimus, non nos honorans, qui paruuli et\nminimi Christianorum omnium sumus et ob conscientiam pecca-,\ntorum Bethlemitici ruris saxa incolimus, sed Christum, qui honoratur\nin seruis suis et apostolis repromittit dicens: qui uos recipiunt,\nme recipiunt; et qui me recipiunt, recipiunt eum,\nqui me misit.\nItaque, carissima filia, hanc epistulam amoris mei in illum\nhabeto epitaphium et, quicquid posse me scieris in opere spiritali,\naudaciter impera, ut sciant saecula post futura eum, qui dicit in\nEsaia: posuit me ut sagittam electam, in pharetra sua\n\n\n\n\n\n\n\n\n\n\nabscondit me, duos uiros tantis maris atque terrarum inter se spatiis\nseparatos suo acumine uulnerasse, ut, cum mutuo in carne se nesciant,\namore spiritus copulentur.\nSubscriptio.\n\nSanctam te et corpore et spiritu seruet ille Samarita, id est\nseruator et custos, de quo in psalmo scribitur; non dormitabit\nneque obdormiet, qui custodit Israhel, ut Hir, qui interpretatur\n\\'uigil\\', qui descendit ad Danihel, ad te quoque ueniat et\npossis dicere: ego dormio et cor meum uigilat.\nQuamquam mihi multorum sim conscius peccatorum et\ncottidie in oratione flexis genibus loquar: delicta iuuentutis\nmeae et ignorantias meas ne memineris, tamen sciens dictum\nab apostolo: ne inflatus superbia incidat in iudicium\ndiaboli et in alio loco scriptum: superbis deus resistit,\n\n\n\n\n\n\n\n\n\n\n\n\n\n\n\n\n\n\n\n\n\n\nhumilibus autem dat gratiam, nihil ita a pueritia uitare conatus\nsum quam tumentem animum et erectam ceruicem dei contra se odia\nprouocantem.\nnoui enim magistrum et dominum et deum meum\nin carnis humilitate dixisse: discite a me, quia mitis sum et\nhumilis corde, et ante per os Dauid cecinisse: memento, domine,\nDauid et omnis mansuetudinis eius. et in alio loco\nlegimus: ante gloriam humiliatur cor uiri et ante ruinam\neleuatur.\nitaque obsecro te, ne me putes sumptis litteris tuis ante\ntacuisse et aliorum uel infidelitatem uel neglegentiam in me referas.\nquid enim proderat, ut prouocatus officio tacerem et amicitias\ntuas meo silentio repellerem, qui ultro soleo bonorum appetere\nnecessitudinem et me eorum ingerere caritati? quia meliores\nsunt duo quam unus et, si alter ceciderit, ab altero\nfulcietur. funiculus triplex non rumpetur et frater\nfratrem adiuuans exaltabitur. scribe igitur audacter et absentiam\ncorporum crebro uince sermone.\nNe doleas, si hoc non habeas, quod formiculae et muscae\net serpentes habent, id est carnis oculos; sed illum te oculum habere\nlaetare, de quo in Cantico dicitur canticorum: uulnerasti me,,\nsoror mea sponsa, uno de oculis tuis, de quo deus uidetur,\nde quoa Moyse dicitur: transiens uidebo uisionem hanc magnam.\ndenique quosdam etiam mundi philosophos legimus, ut totam\ncogitationem ad mentis cogerent puritatem, sibi oculos eruisse.\net a propheta dicitur: intrauit mors per.fenestras uestras.\n\n\n\n\n\n\n\n\net apostoli audiunt: qui uiderit mulierem ad concupiscendum,\niam moechatus est eam in corde suo. unde praecipitur eis,\nut leuent oculos et uideant candidas segetes, quae paratae\nsunt ad metendum.\nQuod autem precaris, ut nostris monitis Nabuchodonosor\net Rapsaces et Nabuzardan et Olofernes in te occidantur, numquam\nnostra auxilia postulares, si in te uiuerent. sed quia illi mortui\nsunt et cum Zorobabel et Iesu, filio Iosedech, sacerdote magno, cum\nEsdra quoque et Neemia ruinas Hierusalem aedificare coepisti\nnon mittens mercedes in pertusum sacculum, sed thesauros tibi in\ncaelestibus parans, idcirco nostras appetis amicitias, quos Christi\nfamulos arbitraris.\nsanctam filiam meam Theodoram, sororem beatae\nmemoriae Lucini, per se commendatam meo sermone commendo,\nut in coepto itinere non lassetur, ut ad terram sanctam multo per\nheremum labore perueniat, ut non putet perfectam esse uirtutem\nexisse de Aegypto, sed per innumerabiles insidias ad montem Nabo\net ad Iordanem fluuium perueniri, ut accipiat secundam in Galgala\ncircumcisionem, ut illi Hiericho corruat sacerdotalium tubarum\nsubuersa clangoribus, ut iuguletur Adonibezec, ut Gai et Asor\npulcherrimae quondam corruant ciuitates. fratres, qui nobiscum\nin monasteriolo sunt, te salutant. sanctos, qui nos diligere dignantur,\nper te oppido salutamus.\nPlures anni sunt, quod super dormitione Blesillae Paulam,\nuenerabilem feminam, recenti adhuc uulnere consolatus sum.\nquartae aestatis circulus uoluitur, ex quo ad Heliodorum episcopum\nNepotiani scribens epitaphium, quidquid habere uirium potui, in illo\ntunc dolore consumpsi. ante hoc ferme biennium Pammachio meo\npro subita peregrinatione Paulinae breuem epistulam dedi erubescens\nad disertissimum uirum plura loqui et ei sua ingerere, ne non tam\nconsolari amicum uiderer, quam stulta iactantia docere perfectum.\nnunc mihi, fili Oseane, uolenti et ultro adpetenti debitum munus\ninponis, quod pro nouitate uirtutum ueterem materiam nouam\nfaciam. in illis enim uel parentis affectus uel maeror auunculi uel\ndesiderium mariti temperandum fuit et pro diuersitate personarum\ndiuersa de scripturis adhibenda medicina.\nIn praesentiarum tradis mihi Fabiolam, laudem Christiano-\\'\nrum, miraculum gentilium, luctum pauperum, solacium monachorum.\nquidquid primum adripuero, sequentium conparatione uilescit.\n\n\n\n\n\n\n\n\n\n\n\n\n\n\n\n\n\n\n\n\nieiunium praedicem? praeuertunt elemosynae. humilitatem laudem?\nmaior est ardor fidei. dicam adpetitas sordes et in condemnationem\nuestium sericarum plebeium cultum et seruilia indumenta quaesita?\nplus est animum deposuisse quam cultum. difficilius adrogantia\nquam auro caremus et gemmis. his enim abiectis interdum gloriosis\ntumemus sordibus et uendibilem paupertatem populari aurae\nofferimus. celata uirtus et in conscientiae fota secreto deum\nsolum iudicem respicit. unde nouis mihi est efferenda praeconiis et\nordine rhetorum praetermisso tota de conuersionis ac paenitentiae\nincunabulis adsumenda.\nalius forsitan scholae memor Quintum\nMaximum,\nunus qui nobis cunctando restituit rem,\net totam Fabiorum gentem proferret in medium, diceret\npugnas, describeret proelia et per tantae nobilitatis gradus\nFabiolam uenisse iactaret, ut, quod in uirga non poterat, in\nradicibus demonstraret. ego, diuersorii Bethlemitici et praesepis\ndominici amator, in quo uirgo puerpera deum fudit infantem,\nancillam Christi non de nobilitate ueteris historiae, sed de ecclesiae\nhumilitate producam.\nEt quia statim in principio quasi scopulus quidam et procella\nmihi obtrectatorum eius opponitur, quod secundum sortita matrimonium\nprius reliquerit, non laudabo conuersam, nisi ream\n\n\n\n\n\n\nabsoluero. tanta prior maritus. uitia habuisse narratur, ut ne scortum\nquidem et uile mancipium ea sustinere posset. quae si uoluero dicere,\nperdam uirtutem feminae, quae maluit culpam subire discidii quam\nquandam corporis sui infamare partem et maculas eius detegere.\nhoc solum proferam, quod uerecundae matronae et Christianae\n\\'satis est.\npraecepit dominus uxorem non debere dimitti excepta\ncausa fornicationis et, si dimissa fuerit, manere innuptam. quidquid\nI uiris iubetur, hoc consequenter redundat ad feminas. neque enim\nadultera uxor dimittenda est et uir moechus tenendus. si, qui meretrici\niungitur, unum corpus facit, ergo et, quae scortatori\ninpuroque sociatur, unum cum eo corpus efficitur.\naliae sunt\nleges Caesarum, aliae Christi; aliud Papinianus, aliud Paulus\nnoster praecipit. apud illos in uiris pudicitiae frena laxantur et solo\nstupro atque adulterio condemnato passim per lupanaria et ancillulas\nlibido permittitur, quasi culpam dignitas faciat, non uoluptas. apud\nnos, quod non licet feminis, aeque non licet uiris et eadem seruitus\npari condicione censetur. dimisit ergo, ut aiunt, uitiosum; dimisit\nillius et illius criminis noxium; dimisit - paene dixi, quod clamante\nuicinia uxor sola non prodidit. sin autem arguitur, quare repudiato\nmarito non innupta permanserit, facile culpam fatebor, dum tamen\nreferam necessitatem.\nmelius est, inquit apostolus, nubere\nquam uri. adulescentula erat, uiduitatem suam seruare non poterat.\nuidebat aliam legem in membris suis repugnantem legi mentis suae\net se uinctam atque captiuam ad coitum trahi. melius arbitrata est\naperte confiteri inbecillitatem suam et umbram quandam miserabilis\nsubire coniugii quam sub gloria uniuirae exercere\n\n\n\n\n\n\nmeretricium.\nidem apostolus uult uiduas adulescentulas nubere, filios\nprocreare, nullam dare occasionem maledicti gratia.\netprotinuscur hoc uelit, exponit: iam enim quaedam abierunt\nretro satanan. igitur et Fabia, quia persuaserat sibi et putabat\nuirum iure a se dimissum nec euangelii uigorem nouerat, in quo nubendi\nuniuersa causatio uiuentibus uiris feminis Christianis amputatur,\ndum multa diaboli uitat uulnera, unum incauta uulnus accepit.\nSed quid ego in abolitis et antiquis moror quaerens excusare\nculpam, cuius paenitentiam ipsa confessa est? quis hoc crederet, ut\npost mortem secundi uiri in semet reuersa, quo tempore solent uiduae\nneglegentes iugo seruitutis excusso agere se liberius, adire balneas,\nuolitare per plateas, uultus circumferre meretricios, saccum indueret,\nerrorem publice fateretur et tota urbe spectante Romana ante diem\npaschae in basilica quondam Laterani, qui Caesariano truncatus\nest gladio, staret in ordine paenitentum, episcopo et presbyteris\net omni populo conlacrimanti sparsum crinem, ora lurida, squalidas\nmanus, sordida colla submitteret?\nquae peccata fletus iste non\npurget? quas inueteratas maculas haec lamenta non abluant? Petrus\ntrinam negationem trina confessione deleuit. Aaron sacrilegium\net conflatum ex auro uituli caput fraternae correxere preces.\nDauid, sancti et mansuetissimi uiri, homicidium pariter et adulterium\nseptem dierum emendauit fames. iacebat in terra, uolutabatur in\ncinere et oblitus regiae potestatis lumen quaerebat in tenebris\n\n\n\n\n\n\nillumque tantum respiciens, quem offenderat, lacrimabili uoce\ndicebat: tibi soli peccaui et malum coram te feci et: redde\nmihi laetitiam salutaris tui et spiritu principali confirma\nme.\natqueitafactumest, ut, quimepriusdocuerat uirtutibus\nsuis, quomodo stans non caderem, doceret per, paenitentiam, quomodo\ncadens resurgerem. quid tam inpium legimus inter reges quam\nAchab, de quo scriptura dicit: non fuit alius talis ut Achab,\nqui uenundatus - est, ut faceret malum in conspectu\ndomini? hic, cum pro sanguine Nabuthae correptus fuisset ab\nHelia et audisset iram domini per prophetam: occidisti, insuper\net possedisti et: ecce ego inducam super te mala et demetam\nposteriora tua et reliqua, scidit uestimenta sua\net operuit cilicio carnem suam ieiunauitque in sacco et\nambulabat demisso capite. tunc factus est sermo domini\nad Heliam Thesbiten dicens: nonne uidisti humiliatum\nAchab coram\\' me? quia ergo humiliatus est in timore mei,,\nnon inducam malum in diebus eius.\no felix paenitentia,\nquae ad se dei traxit oculos, quae furentem sententiam domini confesso\nerrore mutauit! hoc idem et Manassen in Paralipomenon et\nNineuen fecisse legimus in propheta, publicanum quoque in euangelio.\ne quibus primus non solum indulgentiam, sed et regnum recipere\nmeruit, alius (rex) inpendentem dei fregit iram, tertius pectus\n\n\n\n\n\n\nuerberans pugnis oculos non leuabat ad caelum et multo iustificatior\nrecessit humili confessione uitiorum quam superba pharisaeus\niactatione uirtutum.\nnon est loci huius, ut paenitentiam praedicem\net quasi contra Montanum Nouatumque scribens dicam\nillam hostiam domini esse placabilem et sacrificium deo spiritum\ncontribulatum et: malo paenitentiam peccatoris quam\nmortem et: exsurge, exsurge, Hierusalem, et multa alia,\nquae prophetarum clangunt tubae.\nHoc unum loquar, quod et legentibus utile sit et praesenti\ncausae conueniat. non est confusa dominum in terris et ille eam non\nconfundetur in caelo. aperuit cunctis uulnus suum et decolore in\ncorpore cicatricem flens Roma conspexit. dissuta habuit latera,\nnudum caput, clausum os. non est ingressa ecclesiam domini, sed extra\ncastra cum Maria, sorore Moysi, separata consedit, ut, quam sacerdos\neiecerat, ipse reuocaret.\ndescendit de solio deliciarum suarum, accepit\nmolam, fecit farinam et discalciatis pedibus transiuit fluenta lacrimarum.\nsedit super carbones ignis; hi ei fuere in adiutorium. faciem,\nper quam secundo uiro placuerat, uerberabat, oderat gemmas, linteamina\nuidere non poterat, ornamenta fugiebat. sic dolebat, quasi\nadulterium commisisset et multis inpendiis medicaminum unum\nuulnus sanare cupiebat.\nDiu morati sumus in paenitentia, in qua uelut in uadosis\nlocis resedimus, ut maior nobis et absque ullo inpedimento se laudum\neius campus aperiret. recepta sub oculis omnis ecclesiae communione\nquid fecit ? scilicet in die bona malorum oblita est et post naufragium\nrursum temptare uoluit pericula nauigandi? quin potius omnem\ncensum, quem habere poterat — erat autem amplissimus et respondens\ngeneri eius - dilapidauit ac uendidit et in pecunia congregatum\n\n\n\n\n\n\nusibus pauperum praeparauit. et primo omnium voooxdfuov instituit,\nin quo aegrotantes colligeret de plateis et consumpta languoribus\natque inedia miserorum membra refoueret.\ndescribam nunc\nego diuersas hominum calamitates, truncas nares, effossos oculos,\nsemiustos pedes, luridas manus, tumentes aluos, exile femur, crura\nturgentia et de exesis ae putridis carnibus uermiculos bullientes?\nquotiens morbo regio et paedore confectos humeris suis ipsa portauit ?\nquotiens lauit purulentam uulnerum saniem, quam alius aspicere\nnon audebat? praebebat cibos propria manu et spirans cadauer\nsorbitiunculis inrigabat.\nscio multos diuites et religiosos ob stomachi\nangustiam exercere huiusce modi misericordiam per aliena ministeria\net clementes esse pecunia, non manu. quos equidem non reprobo\net teneritudinem animi nequaquam interpretor infidelitatem; sed,\nsicut inbecillitati stomachi ueniam tribuo, sic perfectae mentis\nardorem in caelum laudibus fero. magna fides ista contemnit; scit,\nquid in Lazaro diues purpuratus aliquando non fecerit, quali superba\nmens retributione damnata sit. ille, quem despicimus, quem uidere non\npossumus, ad cuius intuitum uomitus nobis erumpit, nostri similis\nest, de eodem nobiscum formatus luto, isdem conpactus elementis.\nquidquid patitur, et nos pati possumus.\nuulnera eius aestimemus\npropria et omnis animi in alterum duritia clementi in nosmet ipsos\ncogitatione frangetur.\n\nnon, mihi si linguae centum sint oraque centum,ferrea uox,\n\nomnia morborum percurrere nomina possim,\nquae Fabiola in tanta miserorum refrigeria conmutauit, ut multi\n\n\n\n\n\n\npauperum sani languentibus inuiderent.\nquamquam illa simili liberalitate\nerga clericos et monachos ac uirgines fuerit – quod monasterium\nnon illius opibus sustentatum est ? — quem nudum et clinicum\nnon Fabiolae. uestimenta texerunt ? in quos se indigentium eius non\neffudit praeceps et festina largitio? angusta misericordiae Roma fuit;\nperagrabat ergo insulas, Etruscum mare Uulscorumque prouinciam\nac reconditos curuorum litorum sinus, in quibus monachorum consistunt\nchori, uel proprio corpore uel transmissa per fideles ac sanctos\nuiros munificentia circuibat.\nUnde repente et contra opinionem omnium Hierosolymam\nnauigauit, ubi multorum excepta concursu nostro parumper usa est\nhospitio; cuius societatis recordans uideor mihi adhuc uidere, quam\nuidi. Iesu bone, quo illa feruore, quo studio intenta erat diuinis\nuoluminibus et ueluti quandam famem satiare desiderans per prophetas,\neuangelia psalmosque currebat quaestiones proponens et\nsolutas recondens in scriniolo pectoris sui! nec uero satiabatur audiendi\ncupidine, sed addens scientiam addebat dolorem et, quasi\n:2 oleum flammae adiceres, maioris ardoris fomenta capiebat. quodam\ndie, cum in manibus Moysi Numeros teneremus et me uerecunde\nrogaret, quid sibi uellet nominum tanta congeries, cur singulae tribus\nin aliis atque aliis locis uarie iungerentur, quomodo Balaam ariolus\nsic futura Christi mysteria prophetarit, ut nullus propemodum\nprophetarum tam aperte de eo uaticinatus sit, respondi, ut potui,\net uisus sum interrogationi eius satisfacere. reuoluens ergo librum I\n\n\n\n\n\n\nperuenit ad eum locum, ubi catalogus describitur omnium mansionum,\nper quas de Aegypto egrediens populus peruenit usque ad\nfluenta Iordanis. cumque causas et rationes quaereret singularum,\nin quibusdam haesitaui, in aliis inoffenso cucurri pede, in plerisque\nsimpliciter ignorantiam confessus sum. tunc uero magis coepit urguere\net, quasi non mihi liceret nescire, quod nescio, expostulare ac se\nindignam tantis mysteriis dicere. quid plura? extorsit mihi negandi\nuerecundia, . ut proprium ei opus huiusce modi disputatiunculae\npollicerer, quod usque in praesens tempus, ut nunc intellego, domini\nuoluntate dilatum redditur memoriae illius, ut sacerdotalibus prioris\nad se uoluminis induta uestibus per mundi huius solitudinem gaudeat\nse ad terram repromissionis aliquando uenisse.\nUerum, quod coepimus, persequamur. quaerentibus nobis\ndignum tantae feminae habitaculum, cum ita solitudinem cuperet,\nut diuersorio Mariae carere nollet, ecce subito discurrentibus nuntiis\noriens totus intremuit, ab ultima Maeotide inter glacialem Tanain et\nMassagetarum inmanes populos, ubi Caucasi rupibus feras gentes\nAlexandri claustra cohibent, erupisse Hunorum examina, quae\npernicibus equis huc illucque uolitantia caedis pariter ac terroris\ncuncta conplerent.\naberat tunc Romanus exercitus et bellis ciuilibus\nin Italia tenebatur. hanc gentem Herodotus refert sub Dario, rege\nMedorum, uiginti annis Orientem tenuisse captiuum et ab Aegyptiis\natque Aethiopibus annuum exegisse uectigal. auertat Iesus ab\norbe Romano tales ultra bestias! insperati ubique aderant et famam\nceleritate uincentes non religioni, non dignitatibus, non aetati, non\nuagienti miserebantur infantiae. cogebantur mori, qui dudum uiuere\n\n\n\n\n\n\ncoeperant et nescientes malum suum inter hostium manus ac tela\nridebant.\nconsonus inter omnes rumor petere eos Hierosolymam et\nob nimiam auri cupiditatem ad hanc urbem concurrere. muri neglecti\npacis incuria sarciebantur Antiochiae; Tyrus uolens a terra abrumpere\ninsulam quaerebat antiquam. tunc et nos conpulsi sumus parare\nnaues, esse in litore, aduentum hostium praecauere et saeuientibus\nuentis magis barbaros metuere quam naufragium non tam\npropriae saluti quam uirginum castimoniae prouidentes.\nerat in illo\ntempore quaedam apud nos dissensio et barbarorum pugnam domestica\nbella superabant. nos in Oriente tenuerunt iam fixae sedes et\ninueteratum locorum sanctorum desiderium; illa, quia tota in sarcinis\nerat et in omni orbe peregrina, reuersa est ad patriam, ut ibi pauper\nuiueret, ubi diues fuerat, manens in alieno, quae multos prius\nhospites habuit, et - ne sermonem longius traham - in conspectu\nRomanae urbis pauperibus erogaret, quod illa teste uendiderat.\nNos hoc tantum dolemus, quod pretiosissimum de sanctis\nlocis monile perdidimus. recepit Roma, quod amiserat, ac procax et\nmaledica lingua gentilium oculorum testimonio confutata est. laudent\nceteri misericordiam eius, humilitatem, fidem: ego ardorem animi\nplus laudabo.\nlibrum, quo Heliodorum quondam iuuenis ad heremum\ncohortatus sum, tenebat memoriter et Romana cernens moenia inclusam\nse esse plangebat. oblita sexus, fragilitatis inmemor ac solitudinis\ntantum cupida ibi erat, ubi animo morabatur. non poterat\nteneri consiliis amicorum: ita ex urbe quasi de uinculis gestiebat\n\n\n\n\n\n\nerumpere. dispensationem pecuniae et cautam distributionem\ngenus infidelitatis uocabat.\nnon aliis elemosynam tribuere, sed\nsuis pariter effusis ipsa pro Christo stipes optabat accipere. sic festinabat,\nsic inpatiens erat morarum, ut illam crederes profecturam.\nitaque, dum semper paratur, mors eam inuenire non potuit inparatam.\nInter laudes feminae subito mihi Pammachius meus exoritur.\nPaulina dormit, ut ipse uigilet; praecedit maritum, ut Christo famulum\nderelinquat. hic heres uxoris et hereditatis alii possessores. certabant\nuir et femina, quis in portu Abrahae tabernaculum figeret, et haec\nerat inter utrumque contentio, quis humanitate superaret. uicit\nuterque et uterque superatus est. ambo se uictos et uictores fatentur,\ndum, quod alter cupiebat, uterque perfecit.\niungunt opes,\nsociant uoluntates, ut, quod aemulatio dissipatura erat, concordia\ncresceret. necdum dictum, iam factum: emitur hospitium et ad hospituim turba concurrit.\nnon est enim labor in Iacob nec dolor in\nIsrahel. adducunt maria, quos in gremio suo terra suscipiat. mittit\nRoma properantes, quos nauigaturos litus molle confoueat.\nquod\nPublius semel fecit in insula Melita erga unum apostolum et — ne\ncontradictioni locum tribuam — in una naue, hoc isti et frequenter\nfaciunt et in plures. nec solum inopum necessitas sustentatur, sed\nprona in omnes munificentia aliquid et habentibus prouidet. xenodochium\nin portu Romano situm totus pariter mundus audiuit. sub una\naestate didicit Brittania, quod Aegyptus et Parthus agnouerant uere.\nQuod scriptum est: timentibus dominum omnia\ncooperantur in bonum, in obitu tantae feminae uidimus conprobatum.\nquodam praesagio futurorum ad multos scripserat monachos,\nut uenirent et graui onere laborantem absoluerent faceretque\nsibi de iniquo mammona amicos, qui eam reciperent in aeterna tabernacula.\nuenerunt, amici facti sunt : dormiuit illa-quod uoluit-et\ndeposita tandem sarcina leuior uolauit ad caelos.\nquantum haberet\nuiuentis Fabiolae Roma miraculum, in mortua demonstrauit. necdum\nspiritum exalauerat necdum debitam Christo reddiderat animam,\net iam fama uolans, tanti praenuntia luctus,\ntotius urbis populos exsequias congregabat. sonabant psalmi et\naurata tecta templorum reboans in sublime alleluia quatiebat.\nhiciuuenum chorus, ille senum, quicarmine laudes\nfemineas et facta ferant.\nnon sic Furius de Gallis, non Papirius de Samnitibus, non Scipio\nde Numantia, non Pompeius de Ponti gentibus triumphauit. illi\ncorpora uicere, haec spiritales nequitias subiugauit. audio: praecedentium\nturmas et cateruatim exsequiis eius multitudinem fluctuantem\nnon plateae, non porticus, non inminentia desuper tecta capere poterant\nprospectantes. tunc suos in unum populos Roma conspexit:\nfauebant sibi omnes in gloria paenitentis. nec mirum, si de eius salute\nhomines exultarent, de cuius conuersione angeli laetabantur in caelo.\nHoc tibi, Fabiola, ingenii mei senile munus, has officiorum\ninferias dedi. laudauimus uirgines, uiduas ac maritatas, quarum\n\n\n\n\n\n\nsemper fuere candida uestimenta, quae sequuntur agnum,\nquocumque uadit. felix praeconium, quod nulla totius uitae\nsorde maculatur! procul liuor, facessat inuidia. si pater familias bonus\nest, quare oculus noster malus? quae inciderat in latrones, Christi\nhumeris reportata est. multae mansiones sunt apud patrem.\nubi abundauit peccatum, superabundauit gratia. cui plus\ndimittitur, plus amat.\nIn septuagesimo septimo psalmo, quem iuxta euangelistam\nMatheum ex persona domini dictum credimus, decem plagarum in\nAegypto et egressionis Israhel in solitudinem narratur historia.\ncumque nulli dubium sit facta esse, quae scripta sunt, quasi aliud\nlittera sonet, aliud spiritus clausum teneat: aperiam, inquit, in parabola\nos meum; loquar propositiones ab initio. quanta\naudiuimus et uidimus et patres nostri narrauerunt\nnobis.\nunde et apostolus isdem uerbis, quia eodem et spiritu: haec\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nautem, ait, omnia in figura contingebant illis; scripta\nsunt autem ad commonitionem nostram, in quos fines\nsaeculorum deuenerunt. et: nolo uos ignorare, fratres, quoniam\npatres nostri omnes sub nube fuerunt et omnes mare\n\\\\| transierunt et omnes in Moyse baptizati sunt, innube etin\nmari, et omnes eandem spiritalem escam manducauerunt\net omnes eundem potum spiritalem biberunt. bibebant\nenim de spiritali sequenti eos petra; petra autem erat\nChristus.\nsi ergo pars historiae itineris exAegypto spiritaliter ac-I\ncipitur, et cetera, quae ab apostolo pro angustia temporis praetermissa\nsunt, eiusdem intellegentiae conuincitur. nam idem propheta,.\nqui in alio loco dixerat: habitaui cum habitationibus Cedar;\nmultum incola fuit anima mea, absentiam terrae sanctae\nferre non sustinens lacrimabiliter ingemescit et dicit: haec recordatus\nsum et effudi in me animam meam, donec transeam\nin loco tabernaculi admirabilis usque ad domum dei\nin uoce exultationis et confessionis, sonus epulantis, et\nin alio psalmo: reuela oculos meos, et considerabo mirabilia\nde lege tua.\nPaulus quoque: lex spiritalis est et ipse dominus:;\nsi crederetis Moysi, et mihi crederetis; de me enim ille\nscripsit, et euangelium secundum Lucam: tunc incipiens a\nMoyse et omnibus prophetis interpretabatur illis in\ncunctis scripturis, quae de se ipso dicta erant. igitur Iudaei\nparuuli et qui solidum cibum glutire nequeunt, sed adhuc lacte\n\n\n\n\n\n\nnutriuntur infantiae, legant Pharaonem carneum et Mare Rubrum,\nper quod ad Indiam nauigatur, et manna coriandro simile et omnia,\nquae scripta sunt, audiant corporaliter: lepram domorum et lepram\npellis et staminis, taurum homicidam et iumentum adulterii reum\net Hebraei propter uxorem ac liberos seruire cupientis aurem subula\nperforatam.\nnos autem derelinquentes Capharnaum, agrum quondam\npulcherrimum, et cum Iesu egredientes in desertum pascimur\npanibus eius, si insipientes sumus et iumentorum similes, hordeaceis,\nsi rationale animal, triticeis et ex grano frumenti commolitis, quod\nin terram cadens et mortuum multos fructus attulit. nouem plagis\npercussa est Aegyptus, fractus Pharao, ut dimitteret populum\ndei ad extremum primogenita perdit, ut primogenita Israhelis\ndomino sacrarentur. qui prius tenere cupiebant, instanter expellunt.\nexterminator transit et terram Gesen pastoralem et pluuiis inrigatam\nnon audet adtingere; erant enim postes eorum agni cruore\nsignati et opere loquebantur: signatum est super nos lumen \\'v\nuultus tui, domine. unde et appellatur ipsa sollemnitas phase, .\nquam nos transitum possumus appellare, eo quod de peioribus ad\nmeliora pergentes tenebrosam Aegyptum relinquamus. sed iam\ntempus est, ut promissa conplentes mansionum Israhel ordinem per-.\nsequamur.\nScriptum est in ultima parte uoluminis Numerorum, quod\napud Hebraeos appellatur \\'uaiedabber\\': haec sunt castra\n\n\n\n\n\n\n\n\nfiliorum Israhel, qui egressi sunt de terra Aegypti per\nturmas suas in manu Moysi et Aaron, quas Graeci djtaQVsig\nuocant, nos propter linguae proprietatem significantius \\'mansiones\\'\nsiue, quia de exercitu dicitur, \\'castra\\' transtulimus.\nfit autem catalogus\nmansionum a prima usque ad ultimam et numerantur simul quadraginta\nduae, de quibus Matheus loquitur: ab Abraham usque\nadDauid generationes quattuordecim et a Dauid usque\nad transmigrationem Babylonis generationes quattuordecim\net a transmigratione Babylonis usque ad Christum\ngenerationes quattuordecim, id est simul generationes quadraginta\nduae.\nper has currit uerus Hebraeus, qui de terra transire festinat\nad caelum et Aegypto saeculi derelicta terram repromissionis\ningreditur. nec mirum, si in illo numeri sacramento perueniamus ad\nregna caelorum, sub quo dominus atque saluator a primo patriarcha\nperuenit ad uirginem, quasi ad Iordanen, quae pleno gurgite fluens\nspiritus sancti gratiis redundabat.\nquod autem in manu Moysi et\nAaron egressus scribitur, intellege legem et sacerdotium, opera et\ncultum dei, quorum alterum altero indiget. nihil enim prodest\nexercere uirtutes, nisi noueris creatorem, nec dei ueneratio proficiet\nad salutem, nisi praecepta conditoris inpleueris. his duabus manibus\nquasi duobus seraphim in confessionem sanctae trinitatis erumpimus\ndicentes: sanctus, sanctus, sanctus dominus sabaoth.\nMouerunt autem de Ramessemense primo, quinta\ndecima die mensis primi, altera die post pascha egressi\n\n\n\n\n\n\nsunt fillii Israhelin manu excelsain conspectu omnium\nAegyptiorum. et Aegyptii sepeliebant, quos percusserat\ndominus ex eis, omne primogenitum in terra\nAegypti, et in diis eorum fecit dominus iudicia.\nRamesse a quibusdam interpretatur \\'commotio turbulenta\\' aut\n\\'amaritudo commotioque tineae\\', nos autem uerius aestimamus exprimi\n\\'tonitruum gaudii\\'. ad hanc urbem, quae in extremis Aegypti\nfinibus erat, populus congregatus est, qui in desertum exire cupiebat,\neo quod tumultum saeculi derelinquens mouebatur a uitiis pristinis\net ab excomedente se prius tinea peccatorum et omnem amaritudinem\nuertens in dulcedinem ut dei uocem in Sina monte desuper tonantis\naudiret.\nquod autem uerba diuina et eloquia scripturarum in istius\nsaeculi et mundi rota tonitruus appellentur, psalmista declarat\ndicens: uox tonitrui tui in rota, et dei patris uocem in baptismo\nsaluatoris audientes tonitruum putauerunt. cumque commoti fuerimus\nad euangelicam tubam et excitati tonitrui gaudio, eximus in mense\nprimo, quando hiemps praeteriit et abiit sibi, quando ueris\nexordium est, quando terra parturit, quando cuncta renouantur, et\neximus quinta decima die mensis primi, in crastinum paschae\npleno mensis lumine, post esum agni inmaculati et calciatos pedes de\napostolo et accinctos pudicitia lumbos et baculos in manibus praeparatos.\nquamuis enim in Aegypto quarta decima mensis pascha facientes\ncomederimus agnum, tamen tunc lux nobis plena conpletur, quando\nin manu excelsa Ramessem dimittimus, quae excelsa dicitur,\nuel quod Aegyptum percusserit uel quod protexerit Israhel\n\n\n\n\n\n\nuidentibus Aegyptiis, qui admirantur nos exire de saeculo et torquentur\ninuidia et postea tenere cupientes in persecutionibus suffocantur,\nquando et Aegyptii sepeliunt primogenitos suos et patres mortui\nterrenis operibus opprimunt mortuos filios.\nmihi uidentur Aegyptiorum\nprimogenita dogmata esse philosophorum, quibus deceptos\nhomines atque inretitos tenebant. quae cum Israhel uiuus effugerit,\ncircumdant mortuis suis, ne exeuntium imitentur exemplum. porro,\nquod sequitur: in diis eorum fecit iudicia siue, ut Septuaginta\ntranstulerunt, ultiones, illud Hebraei autumant, quod nocte, qua\negressus est populus, omnia in Aegypto templa destructa sint siue\nmotu terrae siue tactu fulminum. spiritaliter autem discimus, quod\negredientibus nobis ex Aegypto errorum idola corruant et omnis peruersarum\ndoctrinarum cultura quatiatur.\nEt proficiscentes filii Israhel de Ramesse castra metati\nsunt in Sochoth.\n\n\nSecunda mansio. in hac coquunt panes azymos et primum\ntendunt tabernacula, unde et ex re locus nomen accepit.\nSochoth quippe interpretatur in lingua nostra \\'tabernacula\\' siue\n\\'tentoria\\'. et ob hoc septimo mense, quinta decima die mensis sollemnitas\ntabernaculorum est. cum ergo exierimus ex Aegypto, primum\ntabernacula figimus scientes nobis ad ulteriora pergendum.\ntunc non\ncomedimus de fermento Aegypti, de fermento malitiae et nequitiae,\nsed uescimur azymis sinceritatis et ueritatis domini\npraecepta opere consummantes: cauete a fermento pharisaeorum.\nin hac nobis praecipitur mansione, ut semper egressionis ex\n\n\n\n\n\n\nAegypto memores simus, ut celebremus transitum, id est phase\ndomini, ut primogenita nostri uteri cunctarumque uirtutum pro\nprimogenitis Aegypti, quae percussa sunt, domino consecremus.\nEt profecti de Sochoth castra metati sunt in Aetham,\nquae est in extremo solitudinis.\n\n\nTertia mansio offertur post tabernacula, in qua primum uidetur\ndominus nocte in columna ignis et per diem in columna nubis, ut praecedat\npopulum et dux itineris fiat. Aetham nobiscum sonat \\'fortitudo\\'\natque \\'perfectio\\', de qua et Dauid canit: tu disrupisti\nfluuios Aetham, id est \\'fortes\\'. grandis est fortitudo Aegyptum\ndimittere et m extrema solitudine commorari.\nex quo intellegimus\nlocum Sochoth adhuc iuxta Aegypti fuisse regiones. in eo enim,\nquod dicitur: quae est in extremis finibus solitudinis, ostenditur\ninter confinia esse heremi et Aegypti. praeparemus nobis\nfortitudinem, adsumamus perfectum robur, ut inter errorum tenebras\net confusionem noctis scientiae Christi lumen appareat. dies quoque\nnoster nubem habeat protegentem, ut his ducibus ad sanctam terram\nperuenire ualeamus.\nProfectique de Aetham reuersi sunt Phiahiroth, quod\nest contra Beelsephon, et castra metati sunt e regione\nMagdol.\n\nQuarta mansio est Phiahiroth, quae interpretatur \\'os nobilium\\',\nscribiturque per litteram heth. quidam male hiroth \\'uillas\\' putant,\nerrorque manifestus, quod pro supra dicto elemento ain litteram\n\n\n\n\n\n\nlegant. Beelsephon in linguam nostram uertitur \\'dominus aquilonis\\'\naut \\'ascensus speculae\\' aut \\'habens arcana\\', porro Magdol\n2\n\\'magnitudo\\' uel \\'turris\\'. adsumpta igitur fortitudine nobilitamur\nin domino et Beelsephon idoli arcana contemnimus illiusque\nmagnificentiam et turritam superbiam declinamus. non enim est ab\naustro, unde dominus uenit, et a meridie, in qua sponsus recumbit\nin floribus, sed possessor aquilonis, uenti frigidissimi, a quo exardescunt\nmala super terram; qui, cum sit frigidissimus, nomine dexter\nuocatur, falso sibi adsumens uocabulum uirtutis ac dexterae, cum\ntotus sit in sinistra.\nEt profecti de Phiahiroth transierunt per medium\nmare in deserto et ambulauerunt uiam trium dierum in\nsolitudine Aetham et castra metati sunt de Aetham.\n\nQuinta mansio Mara, quae interpretatur \\'amaritudo\\'. non poterant\nad Rubri Maris gurgites peruenire et Pharaonem cum suo exercitu\nuidere pereuntem, nisi postquam habuerunt in ore nobilitates, id est\nin domini confessione uirtutes, quando crediderunt deo et Moysi,\nfamulo eius, et audierunt ab eo: dominus pugnabit pro uobis\net uos tacebitis, et uictores Maria praecinente in tympanis t corporum\nresonarunt carmina triumphantium: cantemus domino;\ngloriose enim honorificatus est, equum et ascensorem\nproiecit in mare.\npost praedicationem euangelii, post tabernacula\ntransmigrantium, post adsumptam fortitudinem, post confessionis\nnobilitatem pericula rursus occurrunt. unde discimus cauendas\n\n\n\n\n\n\nsemper insidias et inuocandam misericordiam dei, ut insequentem\nPharaonem possimus effugere et nobis in spiritali baptismo suffocetur.\negressis de Mari Rubro occurrit heremus Sur, quae et solitudo\nAetham dicitur, in qua tribus diebus ingredientes non habuerunt\naquam et peruenerunt ad Mara, quae ex amaritudine nomen accepit.\nhabebat fons aquam, et dulcedinem non habebat. murmurat populus\nuidens aquas et potare non sustinens. intellege Mara aquas occidentis\nlitterae, quibus si inmittatur confessio crucis et passionis dominicae\nsacramenta iungantur, omne, quod inpotabile et triste uidebatur ac\nrigidum, uertitur in dulcedinem. unde et scriptum est: constituit\ndeus populo legem et iudicia et temptauit eum. ubi enim\nmagnitudo gratiae, ibi magnitudo discriminis.\nnec terrearis, si post\nuictoriam uenias ad amaritudinem, quia uerum pascha facientes\nazyma cum amaritudinibus comedunt et temptatio probationem,\nprobatio spem, spes parit salutem. apud medicos quoque quaedam\nantidotus noxios humores temperans ex amaritudine nominatur,_\nquae dulcis ostenditur restituens sanitatem, sicut e contrario uoluptas\natque luxuria amaritudine terminatur dicente scriptura: quae ad\ntempus pinguefacit fauces tuas, nouissime uero amarius\nfelle inuenies.\nEt profecti de Mara uenerunt in Helim, ubi erant\nduodecim fontes aquarum et septuaginta palmae, ibique\ncastra metati sunt.\n\nSexta mansio in \\'arietes fortesque\\' uertitur. quam pulcher ordo\nuirtutum! post uictoriam temptatio, post temptationem refectio.\n\n\n\n\n\n\nde amaritudine uenimus ad arietes et robustos principes gregis, quos\napud Ezechiel dominus iudicaturum esse se dicit, quod alii eorum\nconculcauerint aquas et conpresserint oues, alii lenes et placabiles\nfuerint. de his et uicesimus octauus psalmus loquitur: adferte do-\n2\nmino, filii dei, adferte domino filios arietum. sextae mansionis\ntenemus hospitium. numquam prius occurrerunt fontes purissimi,\nnisi ubi magistrorum doctrina prorumpit. nec dubium, quin de\nduodecim apostolis sermo sit, de quorum fontibus deriuatae aquae\n3\ntotius mundi siccitatem rigant. iuxta has aquas septuaginta creuere\npalmae, quos et ipsos secundi ordinis intellegimus praeceptores\nLuca euangelista testante duodecim fuisse apostolos et septuaginta\ndiscipulos minoris gradus, quos et binos ante se dominus praemittebat.\nde quibus et Paulus refert, quod apparuerit dominus primum\nduodecim, deinde apostolis omnibus, alios uolens intellegi primos et\nalios secundos Christi discipulos. bibamus de huiusce modi fontibus\net dulces fructus uictoriae deuorantes ad mansiones reliquas praeparemur.\nProfectique de Helim castra metati sunt ad Mare\nRubrum.\n\nMare Rubrum, quod Hebraice dicitur \\'iam suph\\', septima mansio\nest. et quaeritur, quomodo post transitionem Maris Rubri et fontis\nMarae et Helim rursum ad Mare Rubrum uenerint, nisi forte in\nitinere pergentibus sinus quidam maris occurrerit, iuxta quem castra\nmetati sunt. aliud est enim transire per mare, aliud in proximo figere\ntabernacula.\nex quibus monemur etiam post euangelicam\n\n\n\n\n\n\ndisciplinam inter cibos dulcissimos triumphorum apparere nobis interdum\nmare et praeterita discrimina poni ante oculos, quamquam multae\ndifferentiae sit transire mare et mare procul aspicere. uerbum \\'iam\n- suph\\' apud Hebraeos ex mari et rubro conpositum est; suph autem\net \\'rubrum\\' et \\'scirpus\\' uocatur. unde possumus suspicari, quod\nuenerint ad paludem quandam et lacum, qui carecto et iuncis plenus\nfuerit. quod autem omnes congregationes aquarum scriptura sancta\nmare uocet, nulla dubitatio est. haec mansio in Exodo non habetur.\n\n\nsed scriptum est pro ea, quod de Mari Rubro uenerint ad desertum.\nSin, quae est inter Helim et Sinai, quinta decima die mensis secundi\negressionis eorum ex Aegypto, id est tricesima prima, postquam\negressi sunt de Ramesse.\nEt profecti de Mari Rubro castra metati sunt in\nsolitudine Sin.\n\nOctaua mansio, licet iuxta ordinem Exodi septima sit. sed sciendum,\nquod omnis usque ad montem Sinai heremus Sin uocetur et ex,\ntota prouincia etiam locus unius mansionis nomen acceperit, sicut et\nMoab tam urbis quam prouinciae nomen est. in hac solitudine quinque\nmansiones: iam suph, de qua supra diximus, et heremus Sin et\nDephca et Halus et Raphidim, de quibus loquemur in consequentibus.\nSm autem interpretatur rubus uel odium, quorum utrumque\nfacit ad mysticos intellectus, quod, postquam uenerimus ad eum\nlocum, de quo nobis sit dominus locuturus, grande odium mereamur\ninimici. tunc uidebimus ardere rubum et non comburi, inflammari\necclesiam persecutionibus et eam loquente in illa domino non perire.\net nota, quod in octaua mansione, in qua torcularia nostra sunt, unde\n\n\n\n\n\n\net octauus psalmus hoc titulo praenotatur, desertum capimus rubi,\nquia plures filii desertae.magis quam eius, quae habet\nuirum.\nEt profecti de deserto Sin castra metati sunt in Dephca.\nNona mansio. hoc nomen apud Hebraeos κροῦσμα, id est pulsatio,\ndicitur, iuxta quod et dominus ait: pulsate et aperietur uobis.\nin libro autem Hebraicorum Nominum \\'adhaesionem remissionemque\\'\ntranstulimus, quod lectorem turbare non debet. nec putet nos\ndissonantia scribere; ibi enim iuxta id, quod uulgo habetur, edidimus,\nsi medium uerbum scribatur per beth litteram; hic autem in Hebraico\nuolumine scriptum repperi per phe, quod elementum magis\npulsationem quam glutinum sonat. sensusque manifestus: post\nresponsa domini, post octauum numerum resurrectionis Christi incipimus\nsacramenta pulsare.\nprudentem studiosumque lectorem\nrogatum uelim, ut sciat me uertere nomina iuxta Hebraicam ueritatem;\nalioquin in Graecis et Latinis codicibus praeter pauca omnia\ncorrupta repperimus. et miror quosdam eruditos et ecclesiasticos\nuiros ea uoluisse transferre, quae in Hebraico non habentur, et de\nmale interpretatis fictas explanationes quaerere, ut in praesenti pro\nDephca legunt Raphaca litteram ponentes pro littera, eo quod res\net daleth paruo apice distinguantur, et interpretantur \\'curationem\\'\natque exinde tropologiam similem prosequuntur.\nEt profecti de Dephca castra metati sunt in Halus.\n\n\n\n\n\n\n\nDecima mansio in Exodo non habetur crediturque in Sin heremo\ncontineri eodem narrante libro: profecta est omnis multitudo\nfiliorum Israhel de heremo Sin per mansiones suas iuxta\nos domini et uenerunt Raphidim. ex quo perspicuum est\nplures mansiones unius regionis uocabulo demonstrari.\ninterpretatur\nHalus fermentum, quod tollens mulier miscuit farinae\nsatis tribus, donec fermentaretur totum. in hac solitudine\nmurmurat populus propter famem et conuersus respicit procul in\nnube gloriam dei accipitque uespere coturnicem et mane alterius\ndiei manna. et nota in mansione decima fermentum poni et post\nesum carnium manna tribui inplerique scripturam: panem angelorum\nmanducauit homo.\nProfectique de Halus castra metati sunt in Raphidim;\net non erat ibi aqua populo.\n\nUndecima mansio est, quam uiolenter interpretatam in libro\nHebraicorum Nominum repperi \\'uidit os sufficiens eis\\' aut certe\n\\'uisio oris fortium\\'; meliusque transfertur \\'dissolutio fortium\\' uel\n\\'sanitas fortium\\' siue iuxta proprietatem linguae Syrae \\'remissio\nmanuum\\'. haec et in Exodo legitur post profectionem de heremo Sin.\nqueritur in ea populus ab ardore sitis; fons de petra Oreb erumpit\net profluit et, quia temptauerunt deum, locus Raphidim \\'temptationis\\'\nquoque, id est \\'massae\\' sortitus est nomen. Moyses ascendit in\nmontem; Iesus contra Amalec militat; ad crucis signum superatur\ninimicus; remissis orantis manibus hostis uictor insequitur.\nsedet\n\n\n\n\n\n\nMoyses super lapidem de Zacharia, qui septem habebat oculos et in\nSamuhelis uolumine appellatur aben ezer, id est \\'lapis adiutor\\',\net utramque manum eius Aaron et Ur, id est \\'montanus lucidusque\\',\nsustentant. deuicto aduersario superuenit Iethro, adducit Sepphoram\net utrosque filios, dat consilium septuaginta seniorum et in typum\necclesiae de gentibus congregatae legis imminutio euangelio suggerente\nconpletur.\npulchre autem \\'dissolutio\\' ac \\'sanitas fortium\\' Raphidim\ndicitur uel propter dissipatum Amalec uel propter sanatum\nIsrahel. sin autem \\'remissionem manuum\\' iuxta Syros Raphidim\nsonat, dicemus propter offensam populi, quia contra dominum murmurarit,\nistud loco nomen inpositum. haec tangimus potius, quam\nexponimus, breuiter indicasse contenti, quod post fermentum â€“ Halus\n- et \\'massam\\' ecclesiae soleant multiplicia daemonum aduersum\nnos temptamenta consurgere.\nEt profecti de Raphidim castra posuerunt in\nsolitudine Sinai.\n\n,Duodecima mansio est. statim tibi ueniat in mentem apostolorum\nnumerus. una de pluribus, sed maior ab omnibus non separatur in\nordine et praecellit in merito. ad hunc locum quadragesima septima die\nperueniunt scriptura dicente: mense tertio egressionis filiorum\nIsrahel de Aegypto, in die hac transierunt in solitudinem\nSinai profectique simul de Raphidim uenerunt in\n\n\n\n\n\n\ndesertum Sinai et castra metati sunt in heremo seditque ibi\nIsrahel e regione montis. et Moyses ascendit ad. deum\nuocauitque eum dominus de monte dicens et reliqua. et\nrursum: uade, inquit, ad populum et sanctifica eos hodie\net cras. et lauent uestimenta sua sintque parati in\ndiemtertium, quia tertia die descendet do minus uidente\nuniuerso populo super montem Sinai.\nquod et factum\nest. laueruntque uestimenta sua et ab uxorum coitu separatis\ndie tertio descendit dominus in montem, quo fumante et fulgore,\ntonitru, caligine, uoce tubae mortalium corda terrentibus Moyses\nloquebatur et dominus respondebat ei. supputemus numerum\net inueniemus quinquagesimo die egressionis Israhel ex Aegypto in\nuertice montis Sinai legem datam.\nunde et pentecostes celebratur\nsollemnitas et postea euangelii sacramentum spiritus sancti descensione\nconpletur, ut, sicut priori populo quinquagesima die, uero iubeleo\net uero anno remissionis et ueris quinquaginta et quingentis.\ndenariis, qui debitoribus dimittuntur, lex data est, ad apostolos\nquoque et, qui cum eis erant, in centum uiginti, Mosaicae aetatis\nnumero, constitutis descenderit spiritus sanctus et diuisis linguis\ncredentium totus euangelica praedicatione mundus expletus sit.\nlongum est, si replicare uelim, quid in lege praeceptum sit, quomodo\nfabricatum tabernaculum, quae uarietas hostiarum, quae uasorum\ndiuersitas, quae indumenta pontificis, quae sacerdotum ac leuitarum\ncaerimoniae, quid egerint, quomodo populus numeratus sit: hoc tantum\ndicam, quod media pars Exodi et totus Leuiticus liber et\n\n\n\n\n\n\nNumerorum praecepta non modica et per singulas tribus populi distributio\net oblatio principum in hac mansione descriptae sint multo-\nrumque uoluminum disputatio huic loco sufficere uix possit. interpretatur\nautem Sinai \\'rubi\\', non unus, ut supra in solitudine Sin,\nsed plures, ut ibi principium, hic perfectio, ibi solitarius numerus, hic\nmultiplex. aliud est enim unam et aliud omnes gratias possidere.\nEt profecti de solitudine Sinai castra metati sunt\nin sepulchris concupiscentiae.\n\nTertia decima mansio, cuius nomen cum interpretatione editum\nest, apud Hebraeos appellatur \\'cabaroth atthaua\\'. est autem\nsensus ille de euangelio, quod Iesus baptizatus statim ab spiritu ductus\nest in desertum et temptabatur a diabolo.\nitaque et Israhel post familiarem\ncum deo sermonem, postquam iuxta montem Sinai commoratus\nest anno uno et diebus quattuor, mira dispositione castrorum\negressus est in solitudinem Pharan, quae interpretatur \\'onager\\'\naut \\'feritas\\', ibique succumbit malae bestiae fastidiens caelestem\npanem et Aegyptiorum carnes desiderans, quando multos subitum\nuorauit incendium et intercedente Moyse fumum uorax flamma\nconsumpsit.\ntunc accipiunt coturnices et usque ad nausiam ac uomitum\ndeuorant. eliguntur septuaginta presbyteri, uadunt ad ostium\ntabernaculi, duo remanent, Heldad et Medad, non imperii neglegentes,\nsed humilitate submissi, dum se honore arbitrantur indignos,\nunde et absentes prophetant. saturatoque populo, cum adhuc esca\nesset in ore ipsorum, ira dei ascendit super eos et occidit\n\n\n\n\n\n\npingues eorum et electos Israhel prae pedi uit, ne ad malum\nuelociter currerent; unde et appellatus est locus \\'sepulchra concupiscentiae\\'\nsiue, ut in Septuaginta legimus, \\'memoriae desiderii\\'.\n-ex quibus omnibus nos docemur, qui sapientiam dimisimus saecularem\net Aegyptias ollas contempsimus, non debere murmurare\ncontra caelestem scripturarum panem nec iurulentias Aegyptiorum,\nqui sunt magnarum carnium, sed simplicem mannae cibum quae- .\nrere; alioquin, si rursus eas uoluerimus appetere, uorabimus usque\nad nausiam et statim domini igne torquebimur desideriumque nostrum\nuertetur in tumulos, ut simus sepulchra dealbata, quae\nforis parent hominibus speciosa, intus autem plena sunt\nossibus mortuorum et omni spurcitia.\nEt profecti de sepulchris concupiscentiae castra\nmetati sunt in Aseroth.\n\nQuarta decima mansio in solitudine Pharan, quae in \\'atria\\' uertitur.\nin hac Aaron et Maria propter Aethiopissam contra Moysen\nmurmurant et in typum zeli aduersus ecclesiam de gentibus congregatam\npopulus Iudaeorum leprae sorde perfunditur nec redit ad\ntabernaculum et pristinam recipit sanitatem, donec statutum plenitudinis\ngentium tempus inpleat.\net hoc, prudens lector, adtende,\nquod post consummatam in duodecimo numero uirtutem, quia superbiit\nIsrahel et in sepulchris concupiscentiae carnes Aegyptias desiderauit,\nrursum iacit aliud fundamentum et atria, id est uestibula;\nuirtutis ingreditur ostendens nobis et eos, qui stant, posse cadere et,\nqui ceciderant, resurgere. positus est Iesus in ruinam et\n\n\n\n\n\n\n\n\n\n\nresurrectionem multorum et ipse loquitur per prophetam:\nnumquid, qui cadit, non resurget?\nEt profecti de Aseroth castra metati sunt in Rethma;\npro quo supra in hoc eodem libro legimus: postquam profectus\nest populus de Aseroth, castra metati sunt in solitudine\nPharan.\nHaec est autem quinta decima mansio. et notandum, quod reliquae\nmansiones decem et octo, quarum nunc breuiter catalogus\ndescribitur, a Rethma usque ad Asion-Gaber, id est usque ad tricesimam\nsecundam mansionem, sub Pharan solitudinis nomine contineantur.\nin quibus uniuersa, quae scripta sunt, diuersis temporibus\ngesta sentimus; quae quia non sunt per mansiones singulas distributa, i\na nobis quoque in commune dicentur, ut postea ueniamus ad reliqua. J\nRethma transfertur \\'sonitus\\' aut \\'iuniperus\\', quamquam plerique I\n\\'arceuthon\\' apud Graecos aliud genus arboris significare contendant.\niuniperum autem et primus graduum psalmus iuxta ueritatem Hebraicam\nsonat, ubi scriptum est: quid detur tibi aut quid adponatur\ntibi ad linguam dolosam? et propheta respondit:\nsagittae potentis acutae cum carbonibusiuniperorum;pro\nquo apud nos legitur: desolatoriis.\nferunt autem lignum hocignem\nmulto tempore conseruare, ita ut, si pruna ex eius cinere fuerit operta,\nusque ad annum perueniat. ex quo discimus post sepulchra concupiscentiae\net uestibula transire nos ad lignum, quod multo tempore\ncalorem tenet, ut simus feruentes spiritu et claro sonitu atque in\naltum exaltata uoce euangelium domini praedicemus.\nab hac itaque\nmansione usque ad tricesimam secundam istius modi continentur\n\n\n\n\n\n\nhistoriae: duodecim exploratores mittuntur ad terram sanctam;\nbotrus refertur in ligno et Christi breuiter passio demonstratur;\nmurmurat populus Iudaeorum gigantum impetum reformidans;\npugnat contra Amalec et Chananaeum nolente deo et uictus intellegit,\nquae debeat in terra sancta exercere sacrificia; Dathan et Abiron et\nfilii Core consurgunt contra Moysen et Aaron et terrae uoragine\ngluttiuntur; inter mortuos et uiuentes pontifex medius turibulo\narmatus ingreditur et currens ira dei sacerdotis uoce prohibetur;\nuirga Aaron et florem profert et folia et in aeternam memoriam\nuirens siccitas conseruatur; necdum templum et iam aeditui, necdum\nsacerdotes et leuitae obtulere sacrificia et partes eorum mysticus\nsermo describit; uitula rufa in holocausto concrematur et cinis eius\\'\npiacularis aspersio est. quorum omnium figurae proprios libros flagitant\net melius reor tacere quam pauca dicere.\nEt profecti deRethma castra metati sunt in Remmon\nPhares.\n\nSexta decima mansio, quae interpretatur Graeco sermone goiag\ndiaA-OJtrj, Latine \\'mali Punici diuisio\\', quod alii malum granatum\nuocant. cuius arboris fructus in scripturis dupliciter accipitur: aut in\necclesiae gremio, quae omnem turbam credentium suo cortice tegit,\naut in uarietate consonantiaque uirtutum iuxta illud, quod scriptum\nest:multitudinis autem credentium erat cor et animauna;\nsicque diuisi sunt singuli gradus, ut omnes eadem conpage teneantur.\nEt profecti de Remmon Phares castra metati sunt\nin Lebna.\n\nSeptima decima mansio, quam in \\'lateres\\' possumus uertere, licet\nquidam Lebona transferentes male \\'candorem\\' interpretati sunt.\nlegimus Aegyptios lateres in Exodo, quos populus faciens ingemuit,\nlegimus in Malachia, pro quibus Idumaea destructis politos lapides\nreponere nititur, et laterem in Ezechiel, in quo obsessae Hierusalem\npictura describitur. ex quibus discimus in itinere istius uitae et de\nalio in aliud transitu nunc nos crescere, nunc decrescere et\npost ordinem ecclesiasticum saepe ad laterum opera transmigrare.\nEt profecti de Lebna castra metati sunt in Ressa.\nOctaua decima mansio in \\'frenos\\' uertitur. si enim post pr ofectum rursum\nad luti opera descendimus, infrenandi sumus et cursus uagi atque\npraecipites scripturarum retinaculis dirigendi.\nhoc uerbum, quantum\nmemoria suggerit, nusquam alibi in scripturis sanctis apud Hebraeos\ninuenisse me noui absque libro apocrypho, qui a Graecis Xsjztr), id\nest parua, Genesis appellatur; ibi in aedificatione turris pro stadio\nponitur, in quo exercentur pugiles et athletae et cursorum uelocitas\nconprobatur. dicit et psalmista: in- freno et camo maxillas\neorum constringe, qui non adpropinquant ad te, et apostolus:\nnescitis, quoniam, qui in stadio currunt, omnes quidem\ncurrunt, sed unus accipit brauium? sic currite, ut\nconprehendatis.\nEt profecti de Ressa castra metati sunt in Caaltha.\nNona decima mansio interpretatur \\'ecclesia\\'. uagi currentium\ngressus frenis ad ecclesiam retrahuntur et fores, quas ante reliquerant,\nrursum intrare festinant.\nEt profecti de Caaltha castra metati sunt in monte\nSapher..\n\nVicesima mansio interpretatur \\'pulchritudo\\' et in monte decoris\nest constituta, de qua et quarti decimi psalmi principium sonat:\ndomine, quis habitabit in tabernaculo tuo aut quis requiescet\nin monte sancto tuo?\nuide, quid prosint frena:\na uitiis nos retrahunt, introducunt ad uirtutum choros et in Christo,\nmonte pulcherrimo, habitare faciunt. iste iuxta Danihel lapis excisus\nde monte sine manibus creuit in montem magnum et inpleuit\nomnem terram; iste iuxta Ezechiel uulnerauit principem Tyri; ad\nis turn in Esaia et Michea populi confluunt dicentes: uenite, ascendamus\nin montem domini et ad domum dei Iacob; et adnuntiabit\nnobis uias suas et ambulabimus in se-mitis eius.\nEt profecti de monte Sapher castra metati sunt\nin Arada.\n\nVicesima prima mansio uertitur in \\'miraculum\\'. quam pulcher\nordo profectuum, quam egregia textura credentium! post opus lateris\ninfrenamur, post frenos in ecclesiam introducimur, post habitationem\necclesiae ad Christum montem ascendimus, in quo positi stupemus\natque miramur, ut noster in laudibus eius sermo superetur inuenientium\nin eo, quae nec oculus uidit nec auris audiuit\nnec in cor hominis ascenderunt.\nEt profecti de Arada castra metati sunt in Maceloth.\nVicesima secunda mansio in \\'coetus\\' uertitur. in hac enim consistit\nmultitudo credentium, ecclesia primitiuorum, uirtutum omnium.\nconsonantia. tunc uere possumus dicere: ecce quam bonum et\nquam iocundum habitare fratres in unum! et: dominus\nhabitare facit unius moris in domo.\nEt profecti de Maceloth castra metati sunt in Thaath.\nVicesima tertia mansio potest et \\'subter\\' intellegi, sed melius \\'pauorem\\'\ninterpretabimur. uenisti ad ecclesiam, ascendisti ad montem\npulcherrimum, stupore et miraculo Christi magnitudinem confiteris,\n. uides ibi multos uirtutis tuae socios: noli altum sapere, sed time.\ndominus enim superbis resistit, humilibus autem dat\ngratiam et, qui se exaltat, uideat, ne cadat. potentes\npotenter tormenta patientur.\ntimor uirtutum custos est, securitas\nad lapsum facilis. unde et in quodam psalmo, postquam propheta\ndixerat: dominus regit me et nihil mihi deerit; in\nloco pascuae ibi me conlocauit, iungit timorem, qui custos est\nbeatitudinis, et infert: uirga tua et baculus tuus ipsa me\nconsolata sunt. et est sensus: dum tormenta formido, seruaui\ngratiam, quam acceperam.\nEt profecti de Thaath castra metati sunt in Thare.\nVicesima quarta mansio, quam nonnulli uertunt in \\'malitiam\\' uel\nin \\'pasturam\\', nec errarent, si per ain litteram scriberetur; nunc uero,\ncum adspiratio duplex in extrema sit syllaba, erroris causa manifesta\nest.\nhoc eodem uocabulo et isdem litteris scriptum inuenio\npatrem Abraham, qui in supra dicto apocrypho Geneseos uolumine\nabactis coruis, qui hominum frumenta uastabant, abactoris uel\n\n\n\n\n\n\ndepulsoris sortitus est nomen. itaque et nos imitemur Thare et uolucres\ncaeli, quae iuxta uiam satum triticum deuorare festinant, solliciti\nprohibeamus.\nnam et Abraham patriarches in typo Israhelis hostiarum\ndiuisit membra sacrificiaque a uolucribus non sinit deuorari;\net contemptorem oculum effodiunt corui de conuallibus; uerusque\nMoyses et Helias ducit Aethiopissam et a coruis pascitur. si habueris\npauorem, sollicitus eris; si sollicitus fueris, leo in caulas ouium\ntuarum introire non poterit. quod uel ad praepositos ecclesiarum uel\nad custodiam refer animae tuae, ad quam diabolus per diuersa uitiorum\nforamina ingredi nititur.\nEt profecti de Thare castra metati sunt in Methca.\nVicesima quinta mansio uertitur in \\'dulcedinem\\'. ascendisti in excelsum,\nadmiratus es uirtutum choros, timuisti ruinam, abegisti insidiatores:\ndulcis te protinus fructus laboris insequitur et in morem\nlitterarum radicum amaritudinem pomorum suauitas conpensabit et\ndices: quam dulcia faucibus meis eloquia tua, super mel\nori meo!\nsponsumque tibi audies concinentem: mel distillant\nlabia tua, soror mea sponsa. quid enim suauius disciplina?\nquid eruditione melius ? quid dulcius domino? gustate et uidete,\nquoniam suauis est dominus. unde et Sampson, qui abegerat\na fructibus suis aues et uulpes, quaeexterminantuineas, conliga\nuerat leonemque interfecerat rugientem, fauum inuenit in ore mortui.\nEt profecti de Methca castra metati sunt in Asmona.\nVicesima sexta mansio in lingua nostra\\'festinationem\\' sonat iuxta\nillud, quod in psalmo scribitur: uenient legati ex Aegypto. pro\nlegatis in Hebraeo \\'festinantes\\' legimus, ut, postquam dulces fructus\nlaboris messuerimus, non simus quiete contenti et otio et rursum ad\nulteriora properantes obliuiscamur praeteritorum et in futura nos\nextendamus.\nEt profecti de Asmona castra metati sunt in\nMuseroth.\n\nVicesima septima mansio \\'uincula\\' siue \\'disciplinas\\' sonat, ut festino\ngradu pergamus ad magistros et eorum teramus limina et praecepta\nuirtutum ac mysteria scripturarum uincula putemus\naeterna iuxta illud, quod in Esaia dicitur: et Sabaim, uiri sublimes,\nad te transibunt et tui erunt; post te ambulabunt\nuincti manicis et:Paulus, uinctus Iesu Christi.\nduplicia sunt\nin scripturis uincula, quae quamdiu rupit Sampson, uicit inimicos.\net in Ecclesiaste de meretrice legimus: u i nculum in manibus\neius et ex persona domini dicentis: disrumpamus uincula\neorum et proiciamus a nobis iugum ipsorum et alibi:\nlaqueus contritus est et nos liberati sumus. Christi\nautem uincula uoluntaria sunt et uertuntur in amplexus. quicumque\nhis fuerit conligatus, dicet: sinistra eius sub capite meo et\ndextera eius complectetur me.\nEt profecti de Museroth castra metati sunt in\nBaneiacan.\n\nVicesima octaua mansio transfertur in \\'filios necessitatis\\' seu \\'stridoris\\'.\nsi ab uno incipias numero et paulatim addens ad septimum\nusque peruenias, uicesimus octauus numerus efficitur. qui sunt isti\nfilii necessitatis? psalmus ipse nos doceat: adferte domino, filii\ndei, adferte domino filios arietum. quae est tanta necessitas,\nquae nolentibus inponatur? cum diuinis scripturis fueris eruditus\net leges earum ac testimonia uincula scieris ueritatis, contendes cum\naduersariis, ligabis eos et uinctos duces in captiuitatem et de hostibus\nquondam atque captiuis liberos dei facies, ut repente dicas cum Sion:\nego sterilis et non pariens, transmigrata et captiua, et\nistos quis enutriuit?\nego destituta et sola, et isti ubi\nerant? miraris Isaiam: eiusdem psalmi sacramenta cognosce: uox\ndomini in uirtute, uox domini in magnificentia, uox\ndomini confringentis cedros, ut, postquam aduersarios fregerit\net concusserit desertos prius gentium populos, praeparentur cerui\nin montibus et sit dilectus sicut filius unicornium in temploque\neius omnis dicat gloriam. porro, quoduertimus\\'filiosstridoris\\', ad\nillum sensum refer, quod timore supplicii et eius loci, ubi est fletus\net stridor dentium, deserentes diaboli uincula Christo domino\ncredentium turbae colla submittant.\n\nEt profecti de Baneiacan castra metati sunt in\nmonte Gadgad.\n\nVicesima nona mansio interpretatur \\'nuntius\\' siue \\'expeditio et\naccinctio\\'uelcerte-quod nos uerius arbitramurâ€”xairaxom?, idest\n\\'concisio\\'. haud aliter possumus magistri discipulorum atque credentium\neos facere filios necessitatis, nisi praeceptores eorum interfecerimus.\ncrudeles simus in occisione eorum; non parcat manus nostra armum\naut extremum auriculae de ore leonis extrahere.\nmaledictus,\nqui facit opus domini neglegenteret qui prohibet gladium\nsuum a sanguine. unde et Dauid: in matutino, inquit, interficiebam\nomnes peccatores terrae. de nuntio autem et accinctione\nhaec breuiter possumus dicere, quod filiis necessitatis grandes\nad uirtutem stimulos suggeramus, cum eis nuntiauerimus praemia\nfuturorum et accinctos inire bella docuerimus. horum trium quicquid\nmagister fecerit, in monte consistit.\nEt profecti de monte Gadgad castra metati sunt in\nIetabatha.\n\nTricesima mansio \\'bonitas\\' interpretatur, ut, cum peruenerimus\nad perfectum uirum, in sacerdotalem gradum et in aetatem plenitudinis\nChristi, in qua et Ezechiel erat iuxta fluuium Chobar, possimus\ncum Dauid in tricesimo psalmo canere: in te, domine, speraui,\nnon confundar in aeternum. pastor enim bonus ponit\nanimam suam pro ouibus suis.\nEt profectide Ietabathacastraatisunt in Hebrona.\nTricesima prima mansio interpretatur waQeXevoig, id est \\'transitus\\'\n\n\n\n\n\n\nsiue \\'transitio\\'. ad hanc uenit uerus Hebraeus, id est TCEQVivrjg atque\ntransitor, qui dicere potest: transiens uidebo uisionem hanc\nmagnam, de quo et psalmista canit: et non dixerunt, qui\npraeteribant: benedictio domini super uos. praeterit.\nenim figura huius mundi et propterea sancti cupiunt ad meliora\ntransire nec praesenti statu contenti ingemescunt cotidie: haec\nrecordatus sum et effudi in me animam meam, quoniam\ntransibo in locum tabernaculi admirabilis usque ad domum\ndei. multum est, si de omnibus scripturis super uerbo transitionis\nuelim exempla congerere.\nEt profecti de Hebrona castra metati sunt in Asion -\nGaber.\n\nTricesima secunda mansio transfertur in \\'ligna uiri\\' siue\\'dolationes\nhominis\\', quod significantius Graece dicitur fyhaxiofioidvdgog scribiturque\nper ain litteram, non, ut Graeci et Latini errant, per gimel.\nunde in solitudine multitudo lignorum, nisi quod seduli et diligentis\nmagistri disciplina monstratur caedentis ligna informia et dolantis\nfacientisque uasa diuersa, quae in domo magna necessaria sunt?\npossunt lignationes uiri saltuum et omnium arborum genera ac per\nhoc credentium multitudinem figurare dicente Dauid: inuenimus\neam in campis siluae. hucusque solitudo Pharan decem et octo\ncontinet mansiones, quae descriptae in catalogo superiori itinere\nnon ponuntur.\nEt profecti de Asion - Gaber castra metati sunt in\ndeserto Sin, haec est Cades.\n\nQuaeritur, cur octaua mansio nunc tricesima tertia esse dicatur.\n- sed sciendum, quod prior per samech litteram scribitur interpretaturque\n\\'rubus\\' siue \\'odium\\', haec autem per sade et uertitur in \\'mandatum\\'.\nilludque, quod iungitur, Cades non, ut plerique aestimant,\n\\'sancta\\' dicitur, sed \\'mutata\\' siue \\'translata\\'.\nlegimus in Genesi iuxta\nHebraicam ueritatem, ubi ludas meretricem putans Thamar dona\ntransmittit et sequester munerum interrogat ubi est cadesa? hoc\nest \\'scortum\\', cuius habitus a ceteris feminis inmutatus est. in multis\nquoque locis hoc idem repperimus. sin autem \\'sancta\\' interpretatur,\nxatadvvicpnaoLV intellegendum, quomodo Parcae dicuntur ab eo,\nquod minime parcant, et bellum, quod nequaquam bellum sit, et\nlucus, quod minime luceat.\nin hac mansione moritur Maria et sepelitur\net propter aquas contradictionis Moyses et Aaron offendunt\ndominum et prohibentur transire Iordanen missisque nuntiis ad\nEdom transitus petitur nec inpetratur: quis timeret post tantos\nprofectus murmur populi et offensam magistrorum et uiae transitus\ndenegatos?\nuidetur mihi in Maria prophetia mortua, in Moyse et\nAaron legi et sacerdotio Iudaeorum finis inpositus, quod nec ipsi ad\nterram repromissionis transcendere ualeant nec credentem populum\nde solitudine huius mundi educere. et nota, quod post mortem prophetiae\net aquas contradictionis Idumaeum carneum atque terrenum\ntransire non possint et cum multis precibus et conatu uiam non\n\n\n\n\n\n\ninpetrent, sed egrediatur Edom aduersus eos in populo multo et in\nmanu forti. interpretatio quoque nominis morti et offensae et negato\ntransitui conuenit. ubi enim mandatum, ibi peccatum; ubi peccatum,\nibi offensa; ubi offensa, ibi mors. haec est mansio, de qua psalmista\ncanit: commouebit dominus desertum Cades.\nProfectique de Cades castra metati sunt in Or monte,\nin extremo terrae Edom. ascenditque Aaron sacerdos in\nmontem Or iuxta praeceptum domini et mortuus est\nibi anno quadragesimo egressionis filiorum Israhel de\nterra Aegypti, mense quinto, prima die mensis. eratque\nAaron centum uiginti trium annorum, quando mortuus\nest in monte Or. et audiuit Chananaeus rex Arad, qui habitabat\nad Austrum in terra Chanaan, quod uenissent\nfilii Israhel.\nTricesima quarta mansio est, quam plerique interpretantur \\'lumen\\', nec errarent, si per aleph litteram scriberetur; alii \\'pellem\\', et ipsi\nuerum dicerent, si esset ain positum; nonnulli \\'foramen\\', quod posset\naccipi, si heth haberet elementum. cum autem legatur per he, magis\n\\'mons\\' intellegitur et legi potest: ascendit Aaron sacerdos in\nmontis montem, id est in uerticem eius.\nex quo animaduertimus\nnon in monte simpliciter, sed in monte montis pontificem mortuum,\nut dignus locus meritis illius monstraretur. moritur autem eo anno,\nquo nouus populus repromissionis terram intraturus erat, in extremis\nfinibus terrae Idumaeorum. et quamquam in monte sacerdotium\nEleazaro filio dereliquerit lexque eos, qui eam inpleuerint, perducat\nad summum, tamen ipsa sublimitas non est trans fluenta Iordanis,\nsed in extremis terrenorum operum finibus. et plangit eum populus\n\n\n\n\n\n\ntriginta diebus.\nAaron plangitur, Iesus non plangitur. in lege\ndescensus ad inferos, in euangelio ad paradisum transmigratio.\naudit quoque Chananaeus, quod uenisset Israhel, et in loco exploratorum,\nubi quondam offendisse populum nouerant, ineunt proelium\net captiuum ducunt Israhel. rursumque in eodem loco pugnatur:\nex uoto uictor uincitur, uicti superant appellaturque\nnomen Horma, id est anathema. eadem dicere mihi non est pigrum,\nlegentibus necessarium, quod semper humanus status in huius saeculi\nuia fluctuet et alius in ualle, alius in campis, alius moriatur in monte,\nnec in monte simpliciter, sed in montis monte, id est in excelso uertice.\ncumque nos dei auxilio destitutos hostis inuaserit duxeritque\ncaptiuos, non desperemus salutem, sed iterum armemur ad proelium.\npotest fieri, ut uincamus, ubi uicti sumus, et in eodem loco triumphemus,\nin quo fuimus ante captiui.\nEt profecti de monte Or castra metati sunt in Selmona.\nprofectique de Selmona uenerunt in Phinon.\n\n.Hae duae mansiones, tricesima quinta et tricesima sexta, in ordine\nhistoriae non inueniuntur, sed scriptum est pro eis: egressi de\nmonte Or per uiam Maris Rubri, ut circumirent terram\nEdom. ex quo ostenditur in finibus atque circuitu terrae Edom eas\npositas.\nnec secundum morem legitur: profecti de monteOr castra\nmetati sunt in Selmona siue in Phinon, sed post ambitum\nterrae Idumaeorum uenit ad extremum et ait: profecti\nfilii Israhel castra metati sunt in Oboth. nec dixit: \\'profecti\nsunt de illo et illo loco\\', quia duas mansiones silentio praetermiserat,\n\n\n\n\n\n\nquas cum in supputatione tacuerit, reddidit in summa. prima\nmansio Selmona interpretatur \\'imaguncula\\', secunda Phinon diminutiue\n\\'os\\' â€” ab ore, non ab osse, intellege - in his Aaron mortuo murmurant\ncontra dominum et Moysen, manna fastidiunt, a serpentibus\nuulnerantur et in typum saluatoris, qui uerum antiquumque serpentem\nin patibulo triumphauit, diaboli uenena superantur.\nunde et\nimaguncula uerae expressaeque imaginis filii dei passionem eius\nintuens conseruatur et, quod corde credit, ore pronuntiat legens\nillud apostoli: corde creditur ad iustitiam, ore autem confessio\nfit ad salutem. simulque nota, quod utraque mansio\nὑποκοριστικῶς appelletur, quia ex parte uidemus et ex parte\nprophetamus et nunc per speculum uidemus in aenigmate.\nEt profecti de Phinon castra metati sunt in Oboth.\nTricesima septima mansio uertitur in \\'magos\\' siue \\'pythones\\' uel\nsecundum uerba Heliu \\'lagoenas grandes\\', quae cum musto plenae\nfuerint, absque spiramine ilico disrumpuntur. pugnauerunt magi contra\nMoysen et Aaron et a muliere, quae erat in Endor et habebat\niuxta septuaginta interpretes spiritum pythonem, iuxta Hebraeos\nmagum, regi Israhelis inluditur.\nmultae sunt praestigiae et innumerabiles\nlaquei, quibus animae capiuntur humanae; sed nos dicamus.\nin domino confidentes: laqueus contritus est et nos liberati\nsumus et: si ambulauero in medio umbrae mortis, non\n\n\n\n\n\n\ntimebo mala, quoniam tu mecum es. cadent a latere\nnostro mille et decem milia a dextris nostris: non timebimus\nab incursu et daemonio meridiano, sed obturabimus aures\nnostras, ne audiamus uoces incantantium, et sirenarum carmina\nneglegemus.\npost imaginem dei, quae in cordis ratione monstratur,\net confessionem fidei, quae ore profertur, consurgunt serpentes et\nartes maleficae ad bella nos prouocant. sed nos, qui habemus pretiosissimum\nthesaurum in uasis fictilibus, quae frangi possunt, ita\nut de quodam uix testa remanserit, in qua hauriri possit aquae\npusillum, omni custodia circumdemus cor nostrum.\nEt Et profecti de Oboth castra metati sunt in Hieabarim\nin finibus Moab. |\n\nTricesima octaua mansio \\'aceruos lapidum transeuntium\\' sonat.\nsunt sancti lapides, qui uoluuntur super terram, leues, politi et rotunditate\nsua rotarum cursibus similes. sunt et alii, quos propheta\niubet tolli de uia, ne ambulantium in eos offendant pedes. qui sunt\nisti ambulantes? utique uiatores et praetereuntes, qui per istud saeculum\nad alias mansiones transire festinant.\nquod autem dicitur: in\nfinibus Moab et supra scriptum est: in solitudine, quae\nrespicit Moab contra solis ortum, ostendit iuxta litteram,\nquod huc usque in finibus terrae Idumaeorum fuerint et nunc ueniant\nad terminos Moab de alia prouincia ad aliam transeuntes. non\nenim semper uni uirtuti danda est opera, sed, sicut scriptum est:\nibunt de uirtute in uirtutem, de alia transeundum est ad\naliam, quia haerent sibi et ita inter se nexae sunt, ut, qui una caruerit,\nomnibus careat. et tamen transire de alia ad aliam eorum est\nproprie, qui solis iustitiae ortum considerant.\nEt profecti de Hieabarim-siue, ut in secundo loco apud\nHebraeos habetur, Hihim-castra metati sunt in Dibon - Gad.\n\nTricesima nona mansio interpretatur \\'fortiter intellecta temptatio\\'.\npro hac in ordine historiae aliter scriptum repperi. postquam enim\ncastra metati sunt in Hieabarim in finibus Moab contra ortum solis,\nlegitur: inde profecti sunt et deuerterunt ad torrentem\nZared. et de hoc loco proficiscentes castra metati sunt\ntrans Arnon, quae est in solitudine finium Amorraei, eo\nquod Arnon in terminis sitMoabitarum et Amorraeorum.\net post haec uenerunt ad puteum, ubi cecinit Israhel carmen\nhoc: ascende, putee, quem foderunt principes et a peruerunt\nduces populorum in datore legum et in baculo\neius. et de solitudine in Matthana et de Matthana ad\ntorrentes dei et de torrentibus dei ad excelsa et de\nexcelsis ad uallem, quae est in regione Moab, in uertice\nPhasga, qui prospicit contra desertum. haec loca in finibus\nAmorraeorum quidam interpretantes putant non mansiones esse,\nsed transitus, nec praeiudicare debere catalogo mansionum extraordinariam\nexpositionem.\nalii autem spiritalibus spiritalia\nconparantes nolunt regiones significari, sed per locorum nomina.\nuirtutum profectus esse, quod post magos et congregationem lapidum\nfrequenter ueniamus ad torrentes Zared, quod interpretatur\n\\'aliena descensio\\', et in descensione positi transeamus ad Arnon, quod\n\\'maledictionem\\' sonat, quae est posita in finibus Amorraeorum, qui\nuel \\'amari\\' hostes sunt uel multa \\'locuntur\\'inflati.\nsin autem transierimus\nterminos Moab, qui de incestu generatus est et recessit a uero\n\n\n\n\n\n\n\n\n\n\npatre, statim nobis occurrit puteus, quem nemo de plebe fodit, nullus\nignobilis, sed principes et duces, qui iura dant populis. et canentes\ncarmen in aquis putei et in dei muneribus gratulantes prophetant,\nquo transituri sint et ad quae peruenturi loca, quod scilicet de deserto\nueniant in Matthana, quod interpretatur \\'donum\\', et de Matthana\nad Nahalihel, quod dicitur ad \\'torrentes dei\\', et de Nahalihel ad Bamoth,\nquae interpretatur \\'excelsa\\' siue \\'adueniens mors\\', quando conformes\nefficimur mortis Christi, et de Bamoth occurrit nobis \\'uallis\nhumilitatis\\', quae tamen in uertice posita est montis Phasga, qui interpretatur\n\\'dolatus\\', quod nihil habeat informe et rude, sed artificis\nsit politus manu, qui mons respiciat solitudinem, quae Hebraice\ndicitur Isimun.\nquando enim fuerimus in uirtutum culmine constituti,\ntunc totius mundi ruinas et omnium peccatorum respicimus\n\\'uastitatem\\'. paene obliti sumus currente oratione dictare: Dibon -\nGad interpretatur \\'fortiter intellecta temptatio\\'. post Dibon - Gad\ngeritur bellum contra Seon, regem Amorraeorum, et Og, regem Basan,\net discimus, quod, cum uenerimus ad summum et de fonte principum\nregumque biberimus, ascendentes ad montem Phasga non debeamus\neleuari in superbiam, sed propositam nobis e contrario solitudinem\nnouerimus. ante contritionem enim eleuatur cor uiri et\nante gloriam humiliatur.\nEt profecti de Dibon - Gad castra metati sunt in\nAlmon-Deblathaim.\n\nQuadragesima mansio uertitur in \\'contemptum palatharum\\'\n\n\n\n\n\n\nsiue \\'obprobriorum\\'. et per hanc discimus omnia dulcia et inlecebras\nuoluptatum in saeculo contemnendas nec inebriari nos debere\nuino, in quo est luxuria.\nmel non offertur in sacrificiis\ndei et cera, quae dulcia continet, non lucet in tabernaculo,\nsed oleum purissimum, quod de oliuae profertur\namaritudine. mel enim distillat a labiis mulieris meretricis;\nde quo puto iuxta mysticos intellectus gustasse Ionathan\net sorte deprehensum uix populi precibus liberatum. quod autem\nobprobria contemnenda sint et, si falso obiciantur, beatitudinem\npariant, saluator plenissime docet.\nEt profecti de Almon - Deblathaim castra metati\nsunt in montibus Abarim contra faciem Nabo.\n\nQuadragesima prima mansio uertitur in montes \\'transeuntium\\' et\nest contra faciem montis Nabo, ubi moritur et sepelitur Moyses\nterra repromissionis ante conspecta. Nabo interpretatur \\'con-.\nclusio\\', in qua finitur lex et non inuenitur eius memoria; porro gratia\neuangelii absque ullo fine tenditur. in omnem terram exiit\nsonus eius et in fines orbis terrae uerba illius.\nsimulque considera,\nquod habitatio transeuntium in montibus sita sit et adhuc\nprofectu indigeat. post montes enim plurimos ad campestria Moab\net Iordanis fluenta descendimus, qui interpretatur \\'descensio\\'.\nnihil enim, ut crebro diximus, tam periculosum est, quam gloriae\ncupiditas et iactantia et animus conscientia uirtutum tumens.\nEt profecti de montibusAbarim castra metati sunt\nin cam pestribus Moab super Iordanen iuxta Hiericho ibique\nfixerunt tentoria a domo solitudinis usque ad\nAbel Sattim in planitie Moab.\n\nIn quadragesima secunda, quae et extrema mansio est, cursim,\nquae sint gesta, narremus. residens in ea populus a diuino Balaam,\nquem mercede conduxerat Balac, filius Sepphor, dei benedicitur\niussione et maledictio mutatur in laudes.\naudit uoces domini ex\nprofano ore resonantes: orietur stella ex Iacob et ,\nconsurget homo de Israhel; et percutiet principes\nMoab et uastabit cunctos filios Seth et erit\nEdom hereditas eius. fornicatur cum filiabus Madian\net Finees, filius Eleazar, zelatus zelum domini Zamri et\nscortum Madianitidem pugione transfigit; unde et accepit\npraemium in aeternam memoriam aluum uictimae. numeratur rursum\npopulus, ut interfectis pessimis nouus dei populus censeatur.\ninterpellant quinque filiae Salphaad et iudicio domini hereditatem\naccipiunt inter fratres suos nec femineus a possessione dei\nsexus excluditur. Iesus Moysi in monte succedit et discit a\nlege, quae spiritaliter offerre debeat in ecclesia: primum quid per\nsingulos dies, dein quid sabbato, quid in calendis, quid in calendis, quid in\npentecoste, quid in neomenia mensis septimi, quid in ieiunio, eiusdem\nmensis die decimo, quid in scenopegia, quando figuntur tabernacula,\n\n\n\n\n\n\nquinto decimo die supradicti mensis.\nuxorum et filiarumuotaabsque\nauctoritate patrum et uirorum cassa memorantur. bellum contra\nMadianitas et mors diuini Balaam et praedae diuisio et oblatio ex ea\nin tabernaculo dei. primus Ruben et Gad et dimidium tribus Manasse\ncitra Iordanen in heremo possessionem accipiunt; plurima enim habebant\niumenta et necdum ad id uenerant, ut possent habitare cum\ntemplo. docetur populus, ut in terra sancta idola destruat et nullus\nde priori habitatore seruetur. describitur olim cupita prouincia et\nduarum semis tribuum hereditas separatur. numerantur tribuum\nprincipes, qui terram sanctam debeant introire.\nquadraginta duas\nurbes cum suburbanis suis usque ad mille passus per circuitum Leuitae\naccipiunt, tot numero, quot et istae sunt mansiones. et adduntur\nfugitiuorum sex aliae ciuitates, tres intra Iordanen et tres trans\nIordanen, ut sint simul quadraginta octo; qui fugitiuorum suscipi,\nqui interfici debeant et usque ad mortem pontificis maximi reseruari.\nsuccedit Deuteronomium, secunda lex, meditatorium euangelii:\nibique breuiter discimus, quae inter Pharan et Thobel et Laban\net Aseroth et loca aurea, abiecto Iuda infelicissimo, undecim diebus\nuia de Choreb, per uiam montis Seir usque ad Cades-Barne Moyses\npopulo sit locutus et extremum canat canticum. in quo apertissime\nsynagoga proicitur et ecclesia domino copulatur: inpinguatus est\net incrassatus ac dilatatus et recalcitrauit dilectus\net oblitus est dei saluatoris sui. et iterum: generatio\npessima, filii ineruditi ipsi ad aemulationem me\nprouocauerunt in eo, qui non erat deus. inritauerunt\n\n\n\n\n\n\nme in sculptilibus suis; et ego zelare eos faciam\nnationes et contra gentem stultam inritabo eos.\nbenedicuntur filii Israhel et rursus in Simeone ludas miserandus\nexcluditur. ascendit Moyses ad montem Nabo, in;\nuerticem Phasga, quiest contra Hiericho, etostendit\nei dominus omnem terram Galaad usque Dan et\nNepthalim et Ephraim et Manassen et uniuersam\nterram Iuda usque ad mare magnum contra austrum\net regionem campestrem Hierichuntis, ciuitatis\npalmarum, usque Segor. quis potest tanta nosse\nmysteria? quis in extremis legis et huius uitae finibus constitutus\nintellegit semper sibi esse pugnandum et tunc plenam uictoriam\ndari, si fuerit in campestribus, si in Abel Sattim, quod interpretatur\n\\'luctus spinarum\\', fleuerit antiqua peccata et spinas, quae\nsuffocauerunt sementem uerbi dei et de quibus propheta\ndicit: uersatus sum in miseri a, dum mihi configitur\nspina, et tunc praeparatus deficiente manna sub duce Iesu Iordanen\ntranseat et circumcisus cultro euangelii primum comedat de\ncaelesti pane et occurrat ei princeps exercituum dei, ut uerum pascha\nnequaquam in Aegypto, sed in finibus terrae sanctae comedat?\no profundum diuitiarum et sapientiae et scientiae\ndei, quam inscrutabilia sunt iudicia eius et\ninuestigabiles uiae illius! quis sapiens et intelleget\nhaec, intellegens et cognoscet ea? quia rectae uiae\n\n\n\n\n\n\ndomini et iusti ambulabunt in eis, praeuaricatores\nautem corruent in illis.\nVereor, ne officium putetur ambitio et, quod illius exemplo\nfacimus, qui ait: discite a me, quia mitis sum et humilis\ncorde, gloriae facere adpetitione dicamur et non uiduam adloqui et\nin angustia constitutam, sed aulae nos insinuare regali et sub occasione\nsermonis amicitias potentium quaerere. quod liquido non putabit,\nqui scierit esse praeceptum: personam pauperis non accipies\nin iudicio, ne sub praetextu misericordiae, quod iniustum\nest, iudicemus.\nunumquemque enim nostrum non hominum, sed\nrerum pondere iudicandum est. nec diuiti obsunt opes, si bene utatur,\nnec pauperem egestas commendabiliorem facit, si inter sordes et inopiam\npeccata non caueat. utriusque nobis testimonium et Abraham,\npatriarcha et cotidiana exempla subpeditant; quorum alter in summis\ndiuitiis amicus dei fuit, alii cotidie in sceleribus deprehensi poenas\n\n\n\n\n\n\n\n\n\n\n\n\n\n\n\n\n\n\n\n\nlegibus soluunt.\nadloquimur igitur-pauperem diuitemne, sciat ipsa,\nquae possidet; neque enim marsuppium eius discutimus, sed animae\npuritatem â€“, loquimur ad eam, cuius faciem ignoramus et uirtutes\nnouimus, quam nobis fama commendat, cuius uenerabiliorem pudicitiam\nadulescentia facit, quae mortem iuuenis mariti sic fleuit, ut\nexemplum coniugii dederit, sic tulit, ut eum profectum crederet, non\namissum. orbitatis magnitudo religionis occasio fuit. Nebridium\nsuum sic quaerit, ut in Christo praesentem nouerit.\ncur ergo ad eam\nscribimus, quam ignoramus? triplex nimirum causa est: prima, qua\npro officio sacerdotii omnes Christianos filiorum loco diligimus et\nprofectus eorum nostra est gloria; altera, qua pater defuncti intima\nmihi necessitudine copulatus fuit; extrema, quae et ualidior, quod I\nfilio meo Auito roganti negare nihil potui, qui crebris litteris inter- .\npellatricem duri iudicis superans et multorum mihi, ad quos ante super\neadem materia scripseram, exempla proponens ita suffudit pudorem\nnegantis, ut plus considerarem, quid ille cuperet, quam quid me facere\nconueniret. 1\nAlius forsitan laudet Nebridium, quod de sorore generatus\nAugustae et in materterae nutritus sinu inuictissimo principi ita\ncarus fuit, ut ei coniugem nobilissimam quaereret et bellis ciuilibus\nAfricam dissidentem hac uelut obside sibi fidam redderet. mihi a\nprincipio statim illud est praedicandum, quod quasi uicinae mortis\npraescius inter fulgorem palatii et honorum culmina, quae aetatem\nanteibant, sic uixit, ut se ad Christum crederet profecturum.\nsacra\nnarrat historia Cornelium, centurionem cohortis Italicae, in tantum\n\n\n\n\n\n\nacceptum deo, ut angelum ad eum mitteret et omne mysterium,\nquo Petrus de circumcisionis angustiis transferebatur ad praeputii\nlatitudinem, ad illius merita pertineret, qui primus ab apostolo baptizatus\nsalutem gentium dedicauit. scriptumque est de eo: erat uir\nquidam in Caesarea nomine Cornelius, centurio cohortis,\nquae dicitur Italica, religiosus et timens deum cum omni\ndomo sua, faciens elemosynas multas plebi et orans deum\nsemper.\nquidquid de illo dicitur, hoc nomine commutato in Nebridio\nmeo uindico. sic religiosus fuit et amator pudicitiae, ut uirgo\nsortiretur uxorem; sic timens deum cum uniuersa domo sua, ut\noblitus dignitatis omne consortium cum monachis haberet et clericis\ntantasque elemosynas faceret in populis, ut fores eius pauperum\natque debilium obsiderent examina; certe sic semper orans deum,\nut illi, quod optimum esset, eueniret.\nraptus est, ne malitia inmutaret\nmentem eius, quia placita deo erat anima illius.\nunde et ego possum uere super eo abuti apostoli uoce dicentis: in\nueritate cognoui, quoniam non est personarum acceptor .\ndeus, sed in omni proposito, qui timet deum et operatur\niustitiam, acceptus est illi. nihil nocuit militanti paludamentum\net balteus et apparitorum cateruae, quia sub habitu alterius alteri\nmilitabat, sicut e contrario nihil prodest aliis uile palliolum, furua\ntunica, corporis inluuies et simulata paupertas, si nominis dignitatem\noperibus destruant.\nlegimus et in euangelio de alio centurione\ndomini testimonium: nec in Israhel tantem fidem inueni.\net ut ad superiora redeamus, Ioseph, qui et in egestate et in diuitiis\ndedit experimenta uirtutum, qui seruus et dominus docuit animae\nlibertatem, nonne post Pharaonem regis ornatus insignibus sic deo\n\n\n\n\n\n\ncarus fuit, ut super omnes patriarchas duarum tribuum pater fieret?\nDanihel et tres pueri sic praeerant Babyloniae operibus et erant\ninter principes ciuitatis, ut habitu Nabuchodonosor deo mente\nseruirent. Mardocheus et Hester inter purpuram, sericum et gemmas\nsuperbiam humilitate uicerunt tantique fuere meriti, ut captiui uictoribus\nimperarent.\nHaec illo tendit oratio, ut ostendam iuuenem meum coniunctionem\nregalis sanguinis et affluentiam diuitiarum atque insignia\npotestatis materiam habuisse uirtutum dicente Ecclesiaste:\nsicut protegit sapientia, sic protegit et pecunia. nec statim\nillud huic testimonio putemus aduersum: amen dico uobis: difficile\ndiues intrabit in regna caelorum. et rursum dico\nuobis: facilius est camelum per foramen acus transire\nquam diuitem intrare in regnum dei. alioquin Zacheus publicanus,\nquem ditissimum scriptura commemorat, contra hanc sententiam\nsaluatus uidebitur.\nsed quomodo, quod apud homines inpossibile\nest, apud deum possibile fiat, apostoli consilium docet scribentis\nad Timotheum: diuitibus huius saeculi praecipe non\nsuperbire nec sperare in incerto diuitiarum, sed in deo\nuiuo, qui praestat nobis omnia abundanter ad fruendum.\nbenefaciant, diuites sint in operibus bo nis, facile tribuant;\ncommunicent, thesaurizent sibi fundamentum bonum\nin futurum, ut adprehendant ueram uitam. didicimus, quomodo\ncamelus introire possit in foramen acus, quomodo animal tortuosum\ndeposito pondere sarcinarum adsumat sibi pennas columbae,\n\n\n\n\n\n\nut requiescat in ramis arboris, quae de sinapis semente succreuit.\nlegimus in Esaia camelos Madian et Gephan et Saba aurum et thus\nad urbem domini deportantes; in typo horum camelorum Ismahelitae\nnegotiatores stacten et thymiama et resinam, quae nascitur in Galaad\net cutem uulneribus obducit, Aegyptiis deferunt tantaeque\nfelicitatis sunt, ut emant et uendant Ioseph et mercimonium eorum\nsalus mundi sit. docet et Aesopi fabula plenum muris uentrem per\nangustum foramen egredi non ualere.\nErgo Nebridius meus cotidie illud reuoluens: qui uolunt\ndiuites fieri, incidunt in temptationem et in laqueum\ndiaboli et desideria multa, quidquid et imperatoris largitio et\nhonoris infulae sibi dederant, in usus pauperum conferebat. nouerat\nenim a domino esse praeceptum: si uis perfectus esse, uade,\nuende omnia, quae habes, et da pa u peri bus et ueni, seq uere\nme. et quia hanc sententiam inplere non poterat habens uxorem\net paruulos liberos et multam familiam, faciebat sibi amicos de\niniquo mammona, qui se reciperent in aeterna tabernacula.\nnec\nsemel abiciebat sarcinam, quod fecerunt-apostoli patrem et rete\net nauiculam relinquentes, sed ex aequalitate aliorum inopiae suam\nabundantiam communicabat, ut postea illorum diuitiae huius\n\n\n\n\n\n\nindigentiam sustentarent. scit ipsa, cui libellus hic scribitur, me non\nnota, sed audita narrare nec ex aliquo in me beneficio scriptorum\nmore Graecorum gratiam linguae reddere. procul a Christianis ista\nsuspicio.\nhabentes uictum et uestitum his contenti sumus.\nubi uile holusculum et cibarius panis et cibus potusque moderatus,\nibi diuitiae superuacuae, ibi nulla adulatio, quae uel praecipue fructum\nrespicit. ex quo colligitur fidele esse testimonium, quod causas\nnon habet mentiendi.\nAc ne quis me putet solas in Nebridio praedicare elemosynas,\nquamquam et has exercuisse sit magnum, de quibus dicitur: sicut\naqua extinguit ignem, ita lemosyna peccatum, ad uirtutes\neius ceteras ueniam, quas singulas in paucis hominibus deprehendimus.\nquis fornacem regis Babylonis sine adustione ingressus est?\ncuius adulescentis Aegyptia domina pallium non tenuit? quae uxor\neunuchi nullos creat liberos uoluptate transacta? quem hominum\ndisputatio illa non terreat: uideo aliam legem in membris\nmeis repugnantem legi mentis meae et captiuum me ducentem\nin lege peccati, quae est in membris meis?\nmirum\ndictu est: nutritus in palatio, contubernalis et condiscipulus Augustorum,\nquorum mensae ministrat orbis et terrae ac maria seruiunt,\ninter rerum omnium abundantiam, in primo aetatis flore tantae\nuerecundiae fuit, ut uirginalem pudorem uinceret et ne leuem quidem\nin se obsceni rumoris fabulam daret. deinde purpuratorum\npropinquus, socius, consobrinus isdemque cum ambobus studiis\neruditus-quae res etiam externorum mentes sibi conciliat-non est\n\n\n\n\n\n\ninflatus in superbiam, non ceteros homines adducta fronte contempsit,\nsed cunctis amabilis ipsos principes amabat ut fratres,\nuenerabatur ut dominos et in illorum salute suam -salutem positam\nfatebatur. ministros autem eorum et uniuersum ordinem palatii, .quo\nregalis frequentatur ambitio, sic sibi caritate sociarat, ut, qui\nmerito inferiores erant, officiis se pares arbitrarentur. difficile factu\nest gloriam uirtute superare et ab his diligi, quos praecedas. quae\nuidua non huius auxilio sustentata est? qui pupillus non in eo repperit\npatrem? totius orientis episcopi ad hunc miserorum preces et\nlaborantium desideria conferebant. quidquid ab imperatore poscebat,\nelemosyna in pauperes, pretium captiuorum, misericordia\nin adflictos erat. unde et ipsi principes libenter praestabant, quod\nsciebant non uni, sed pluribus indulgeri.\nQuid ultra differimus? omnis caro fenum et omnis\ngloria eius quasi flos feni. reuersa est terra in terram suam:\ndormiuit in domino et adpositus est ad patres suos plenus dierum\net luminis et nutritus in senectute bona — cani enim hominis\nsunt sapientia — et in breui aetate tempora multa conpleuit.\ntenemus pro illo dulcissimos liberos;\nuxor heres pudicitiae pretium\nest; Nebridius pusio patrem quaerentibus exhibet:\nsic oculos, sic ille manus, sic ora ferebat.\nscintilla uigoris paterni lucet in filio et similitudo morum per\nspeculum carnis erumpens:\ningentes animos angusto in pectore uersat.\n\n\n\n\n\n\niungitur ei germana, rosarum et liliorum calathus, eboris ostrique\ncommercium. sic refert in ore patrem, ut ad uenustatem propensior\nsit; sic matrem mixta pingit similitudine, ut in uno corpore utrumque\ncognoscas; ita suauis est et mellitula, ut honos sit omnium propinquorum.\nhanc tenere non dedignatur Augustus, hanc fouere in\nsinu regina laetatur. certatim ad se omnes rapiunt: pendet ex collo,\nhaeret in brachiis singulorum. garrula atque balbutiens linguae\noffensione fit dulcior.\nHabes igitur, Saluina, quos nutrias, in quibus uirum absentem\ntenere te credas. ecce hereditas domini filii, merces fructus\nuentris. pro uno homine duos filios recepisti, auctus est numerus\ncaritatis. quidquid debebas marito, redde filiis; amore praesentium\nabsentis desiderium tempera. non est parui apud deum bene\nfilios educare.\naudi apostolum commonentem: uidua eligatur\nnon minus annorum sexaginta, quae fuit unius uiri uxor,\nin bonis operibus habens testimonium, si filios educauit,\nsi hospitalis fuit, si sanctorum pedes lauit, si adflictis\nabundanter praebuit, si omne opus bonum subsecuta\nest. didicisti catalogum uirtutum tuarum, quid debeas nomini tuo,\nquibus meritis secundum pudicitiae gradum possideas.\nnec te\nmoueat, quod sexagenaria eligatur uidua, et putes adulescentulas\nab apostolo reprobari et eligi ab eo, qui discipulo dixerat: nemo\nadulescentiam tuam contemnat, non continentiam, sed\naetatem. alioquin omnes, quae ante sexaginta annos uiduatae sunt,\nhac lege accipient maritos. sed quia rudem Christi instituebat\n\n\n\n\n\n\necclesiam et omni ordini prouidebat praecipueque pauperibus, quorum\nei cura cum Barnaba fuerat demandata, illas uult ecclesiae opibus\nsustentari, quae propriis manibus non queant laborare, quae uere\nuiduae sunt, quas et aetas probauit et uita.\nHeli sacerdos offendit\ndeum ob uitia liberorum: ergo e contrario placatur deus uirtutibus\neorum, si permanserint in fide et caritate et sanctitate\ncum pudicitia. o Timothee, te ipsum castum custodi.\nabsit, ut sinistrum quippiam mihi de te suspicari liceat, sed ex abundanti\nlubricam aetatem monuisse pietatis est. quae dicturus sum,\nnon tibi, sed puellaribus annis dicta intellege. uidua, quae in deliciis\nest, uiuens mortua est.\nhoc uas electionis loquitur et de\nillo profertur thesauro, qui confidenter aiebat: an experimentum\nquaeritis eius, qui in me loquitur Christus? hoc ille pronuntiat,\nqui libere sub persona sua fragilitatem humani corporis fatebatur:\nnon enim, quod uolo bonum, hoc operor, sed, quod nolo\nmalum, et: propterea subicio et redigo in seruitutem\ncorpus meum, ne aliis praedicans ipse reprobus\ninueniar. si ille timet, quis nostrum potest esse securus? si Dauid,\namicus domini, et Salomon, amabilis eius, uicti sunt quasi homines,\nut et ruinae nobis ad cautionem et paenitudinis ad salutem exempla,\npraeberent, quis in lubrica uia lapsum non metuat?\nprocul sint a\nconuiuiis tuis Phasides aues, crassae turtures, attagen Ionicus et\nomnes aues, quibus amplissima patrimonia auolant, nec ideo te\ncarnibus uesci non putes, si suum, leporum atque ceruorum et\n\n\n\n\n\n\nquadrupedum animantium esculentias reprobes. non enim haec pedum\nnumero, sed suauitate gustus iudicantur. scimus ab apostolo dictum:\nomnis creatura dei bona et nihil reiciendum, quod cum\ngratiarum actione percipitur. sed idem loquitur: bonum\nest uinum non bibere et carnem non manducare et in alio\nloco: uinum, in quo est luxuria.\nomnis creatura dei bona\nest. audiant haec mulieres, quae sollicitae sunt, quomodo placeant\nuiris. comedant carnes, quae carnibus seruiunt, quarum feruor\ndespumat in coitum, quae ligatae maritis generationi ac liberis dant\noperam. quarum uteri portant fetus, earum et intestina carnibus\ninpleantur. tu uero, quae in tumulo mariti sepelisti omnes pariter\nuoluptates, quae litam purpurisso et cerussa faciem super feretrum\neius lacrimis diluisti, quae pullam tunicam nigrosque calceolos candidae\nuestis et aurati socci depositione sumpsisti, nihil habes necesse\naliud nisi perseuerare. ieiunium, pallor et sordes gemmae tuae sint,\nplumarum mollities iuuenalia membra non foueant, balnearum\ncalor nouum adulescentiae sanguinem non incendat.\naudi, quid ex\npersona uiduae continentis ethnicus poeta decantet:\nille meos, primus qui me sibi iunxit, amores\nabstulit; ille habeat secum seruetque sepulchro.\nsi tanti uilissimum uitrum, quanti pretiosissimum margaritum?\nsi communi lege naturae damnat omnes gentilis uidua uoluptates,\nquid expectandum est a uidua Christiana, quae pudicitiam suam\nnon solum ei debet, qui defunctus est, sed ei, cum quo regnatura est?\nQu aeso te, ne generalia monita et conueniens puellari sermo\npersonae suspicionem tibi iniuriae moueant et arbitreris me obiurgantis\nanimo scribere, non timentis, cuius uotum est te nescire,\nquae metuo. tenera res in feminis fama pudicitiae est et quasi flos\npulcherrimus cito ad leuem marcescit auram leuique flatu corrumpitur,\nmaxime ubi et aetas consentit ad uitium et maritalis deest\nauctoritas, cuius umbra tutamen uxoris est. quid facit uidua inter\nfamiliae multitudinem, inter. ministrorum greges? quos nolo. contemnat\nut famulos, sed ut uiros erubescat.\ncerte, si ambitiosae domus\nhaec officia flagitant, praeficiat his senem honestis moribus, cuius\nhonor dominae dignitas sit. scio multas clausis ad publicum foribus\nnon caruisse infamia seruulorum, quos suspectos faciebat aut cultus\ninmodicus aut crassi corporis nitor aut aetas apta libidini aut ex\nconscientia amoris occulti securus animi tumor, qui etiam bene dissimulatus\nfrequenter erumpit in publicum et conseruos quasi seruos\ndespicit. hoc ex abundanti dictum sit, ut omni diligentia custodias\ncor tuum et caueas, quidquid de te fingi potest.\nNon ambulet iuxta te calamistratus procurator, non histrio\nfractus in feminam, non cantoris diaboli uenenata dulcedo, non\niuuenis uulsus et nitidus. nihil artium scenicarum, nihil tibi in,\nobsequiis molle iungatur. habeto tecum uiduarum et uirginum\nchoros, habeto tui sexus solacia; ex ancillarum quoque moribus\ndominae iudicantur. certe, cum tecum sancta sit mater et lateri\ntuo amita haereat uirgo perpetua, non debes periculose externorum\nconsortia quaerere de tuorum societate secura.\nsemper in manibus\n\n\n\n\n\n\n\n\n\n\ntuis diuina sit lectio et tam crebrae orationes, ut omnes cogitationum\nsagittae, quibus adulescentia percuti solet, huiusce modi clipeo repellantur.\ndifficile est, quin potius inpossibile, perturbationum initiis\ncarere quempiam, quas significantius Graeci jzoojtadeiag uocant,\nnos, ut uerbum uertamus e uerbo, antepassiones possumus dicere,\neo quod incentiua uitiorum omnium titillent animos et quasi in\nmeditullio nostrum iudicium sit uel abicere cogitata uelrecipere.\nunde\net naturarum dominus in euangelio loquebatur: de corde exeunt\ncogitationes malae, homicidia, adulteria, fornicationes,\nfurta, falsa testimonia, blasphemiae. ex quo perspicuum\nest-iuxta alterius libri testimonium-procliuius esse cor hominis\na pueritia ad malum et inter opera carnis et spiritus, quae apostolus\nPaulus enumerat, mediam animam fluctuare nunc haec, nunc illa\ncapientem.\nnam uitiis nemo sine nascitur; optimus ille est,qui minimis urguetur,\n\nuelut si\n\negregio inspersos reprehendas corpore naeuos.\nhoc est, quod aliis uerbis os prophetae significat: turbatus sum\net non sum locutus et in eodem uolumine: irascimini et\nnolite peccare et illud Archytae Tarentini ad uilicum neglegentem:\n\\'iam te uerberibus enecassem, nisi iratus essem\\'. ira enim\nuiri iustitiam dei non operatur.\nquod de una perturbatione\ndictum est, referamus ad ceteras. sicut irasci hominis est et iram\n\n\n\n\n\n\nnon perficere Christiani, sic omnis caro concupiscit quidem ea, quae\ncarnis sunt, et quibusdam inlecebris ad mortiferas animam uoluptates\ntrahit, sed nostrum est uoluptatis ardorem maiore Christi\namore restinguere et lasciuiens iumentum frenis inediae subiugare,\nut non libidinem, sed cibos desideret et sessorem spiritum sanctum\nmoderato atque conposito portet incessu.\nQuorsum ista? ut hominem te esse noueris et passionibus\nhumanis, nisi caueris, subiacere. de eodem cuncti facti sumus luto,\nisdem conpacti exordiis: et in serico et in pannis eadem libido dominatur\nnec regum purpuras timet nec mendicantium spernit squalorem\nmultoque melius est stomachum te dolere quam mentem,\nimperare corpori quam seruire, gressu uacillare quam pudicitia. nec\n. statim nobis paenitentiae subsidia blandiantur, quae sunt infelicium\nremedia. cauendum est uulnus, quod dolore curatur.\naliud est integra\nnaui et saluis mercibus portum salutis intrare, aliud nudum haerere\ntabulae et crebris fluctuum recursibus ad asperrima saxa conlidi,\nnesciat uidua digamiae indulgentiam nec nouerit illud apostoli:\nmelius est nubere quam uri. tolle, quod peius est, uri, et per se\nbonum non erit nubere. procul hereticorum calumniae: \\'scimus\nhonorabiles nuptias et cubile inmaculatum\\'. etiam de\nparadiso expulsus Adam unam uxorem habuit.\nprimus Lamech\nmaledictus et sanguinarius et de Cain stirpe descendens unam\nin duas diuisit costam et plantarium digamiae protinus diluuii poena\nsubuertit. unde illud apostoli, quod fornicationis metu iudulgere\nconpellitur scribens ad Timotheum: uolo adulescentulas nubere,\nfilios procreare, matres familias esse, nullam occasionem\n\n\n\n\n\n\n\n\ndare aduersario detractionis causa. cur indulserit, statim\nsubiecit: iam enim quaedam declinauerunt post satanan.\nex quo intellegimus illum non stantibus coronam, sed iacentibus\nmanum porrigere. uide, qualia sint secunda matrimonia, quae\nlupanaribus praeferuntur, quia declinauerunt quaedam post\nsatanan. ideo adulescentula uidua, quae se non potest continere\nuel non uult, maritum potius accipiat quam diabolum.\nPulchra nimirum et adpetenda res, quae satanae conparatione\nsuscipitur. fornicata est quondam et Hierusalem et diuaricauit\npedes suos omni transeunti. in Aegypto primum deuirginata\nest et ibi fractae sunt mammae eius. cumque ad deserta uenisset\net morarum Moysi ductoris inpatiens quasi oestro libidinis furibunda\ndixisset: isti sunt dii tui, Israhel, qui te eduxerunt\nde terra Aegypti, accepit praecepta non bona et iustificationes\npessimas, in quibus non uiueret, sed puniretur.\nquid ergo mirum, si\net lasciuientibus uiduis uiduis, de quibus in alio loco apostolus dixerat: cum\nluxuriatae fuerint in Christo, nubere uolunt habentes\ndamnationem, quia primam fidem irritam fecerunt, concessit\ndigamiae praecepta non bona et iustificationes pessimas ita\nsecundum indulgens maritum et tertium et, si liberet, uicesimum,\nut scirent sibi non tam uiros datos quam adulteros amputatos?\nhaec, filia in Christo carissima, inculco et crebrius repeto, ut posteriorum\noblita in priora te extendas habens tui ordinis, quas sequaris, Iudith\nde Hebraea historia et Annam, filiam Phanuelis, de euangelii\n\n\n\n\n\n\nclaritate, quae diebus et noctibus uersabantur in templo et orationibus\natque ieiuniis thesaurum pudicitiae conseruabant. unde et altera\nin typo ecclesiae diabolum capite truncauit, altera saluatorem\nmundi prima suscepit sacramentorum conscia futurorum.\nillud in\ncalce sermonis quaeso, ut breuitatem libelli non de inopia eloquii\nuel de materiae sterilitate, sed de pudoris magnitudine aestimes\naccidisse, dum uereor ignotis me diu ingerere auribus et occultum\nlegentium iudicium pertimesco.\nScio quam plurimos fratrum scientiae scripturarum desiderio\nprouocatos poposcisse ab aliquantis eruditis uiris et Graecarum\nperitis, ut Origenem Romanum facerent et Latinis auribus *\neum donarent. in quod etiam cum frater et collega noster ab episcopo\nDamaso deprecatus homilias duas de Cantico canticorum\nin Latinum transtulisset ex Graeco, ita in illo opere ornate magnificeque\npraefatus est, ut cuiuis legendi Origenem et auidissime perquirendi\ndesiderium commoueret, dicens illius animae conuenire,\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nquod dictum est, quia introduxit me rex in cubiculum suum,\nadserens eum, quod, cum in ceteris libris omnes uincat, in Canticis\ncanticorum etiam ipse se uicerit.\npollicetur sane in ipsa praefatione\nse et ipsos in Cantica canticorum libros et alios quam plurimos Origenis\nRomanis auribus largiturum; sed ille, ut uideo, in stilo proprio\nplacens rem maioris gloriae sequitur, ut pater uerbi sit potius quam\ninterpres. nos ergo rem ab illo quidem coeptam sequimur et probatam,\nsed non aequis eloquentiae uiribus tanti uiri ornare possumus dicta.\nunde uereor, ne uitio meo id accidat, ut is uir, quem ille alterum\npost apostolos ecclesiae doctorem scientiae ac sapientiae merito\nconprobauit, inopia sermonis nostri longe se inferior uideatur.\nQuod ego saepe considerans reticebam nec deprecantibus me\nfrequenter in hoc opus fratribus adnuebam. sed tua uis, fidelissime\nfrater Macari, tanta est, cui obsistere ne inperitia quidem potest;\npropter quod, ne te ultra tam grauem paterer exactorem, etiam\ncontra propositum meum cessi, ea tamen lege atque ordine, ut,\nquantum fieri potest, in interpretando sequar regulam praecessorum\net eius praecipue uiri, cuius superius fecimus mentionem.\nqui, cum\nultra septuaginta libellos Origenis, quos homileticos appellauit, aliquantos\netiam de tomis in apostolum scriptis transtulisset in\nLatinum, in quibus cum aliquanta offendicula inueniantur in Graeco,\nita elimauit omnia interpretando atque purgauit, ut nihil in illis,\nquod a fide nostra discrepet, Latinus lector inueniat.\nhunc ergo\netiam nos, licet non eloquentiae uiribus, disciplinae tamen regulis,\nin quantum possumus, sequimur, obseruantes scilicet, ne ea, quae\nin libris Origenis a se ipso discrepantia inueniuntur atque contraria,\n\n\n\n\n\nproferamus.\ncuius diuersitatis causam plenius tibi in Apologetico,\nquem Pamphilus pro libris ipsius Origenis scripsit, edidimus breuissimo\nlibello superaddito, in quo euidentibus, ut arbitror, probamentis\ncorruptos esse in quam plurimis ab hereticis et maliuolis\nlibros eius ostendimus et praecipue istos, quos nunc exigis ut interpreter,\nid est περὶ ἀρχῶν, quod uel \\'de principiis\\' uel \\'de principatibus\\'\ndici potest, qui sunt re uera alias et obscurissimi et difficillimi. de\nrebus enim ibi talibus disputat, in quibus philosophi omni sua aetate\nconsumpta inuenire potuerunt nihil.\nhic uero noster, quantum\npotuit, id egit, ut creatoris fidem et creaturarum rationem, quam\nilli ad inpietatem traxerunt, ad pietatem iste conuerteret. sicubi\nergo nos in libris eius aliquid contra id inuenimus, quod ab ipso in\nceteris locis pie de trinitate fuerat definitum, uelut adulteratum\nhoc et alienum aut praetermisimus aut secundum eam regulam protulimus,\nquam ab ipso frequenter inuenimus adfirmatam.\nsi qua\nsane uelut peritis iam et scientibus loquens, dum breuiter transire\nuult, obscurius protulit, nos, ut manifestior fieret locus, ea, quae\nde ipsa re in aliis eius libris apertius legeramus, adiecimus explanationi\nstudentes; nihil tamen nostrum diximus, sed, licet in\naliis locis, dicta sua tamen sibi reddidimus. haec autem idcirco in\npraefatione commonui, ne forte calumniatores iterum se\n\n\n\n\n\n\ncriminandi putent inuenisse materiam. sed uideris, quid peruersi et\ncontentiosi homines agant.\nNobis interim tantus labor, si tamen orantibus uobis deus\niuuerit, idcirco susceptus est, non ut calumniosis os-quod fieri non\npotest, licet forte etiam hoc deus faciet-clauderemus, sed ut proficere\nad scientiam rerum uolentibus materiam praeberemus.\nillud sane\nomnem, qui hos libros uel descripturus est uel lecturus, m conspectu\ndei patris et filii et spiritus sancti contestor atque conuenio\nper futuri regni fidem, per resurrectionis ex mortuis sacramentum,\nper illum, qui praeparatus est diabolo et angelis eius, aeternum ignem:\nsic non illum locum aeterna hereditate possideat, ubi est fletus\net stridor dentium et ubi ignis eorum non extinguetur\net uermis eorum non morietur, ne addat aliquid huic scripturae,\nne auferat, ne inserat, ne inmutet, sed conferat cum exemplaribus,\nunde scripserit, et emendet ad litteram et distinguat et\ninemendatum uel non distinctum codicem non habeat, ne sensuum\ndifficultas, si distinctus codex non sit, maiores obscuritates legentibus\ngeneret.\nDiu te Romae moratum sermo proprius indicauit nec dubito\nspiritalium parentum ad patriam reuocatum desiderio, quem matris\nluctus ire prohibebat, ne magis coram doleres, quod absens ferre uix\npoteras. quod quereris stomacho suo unumquemque seruire et nostro\nnon adquiescere iudicio, conscientiae nostrae testis est dominus\npost reconciliatas amicitias nullum intercessisse rancorem, quo\nquempiam laederemus; quin potius cum omni cautione prouidimus\nne saltim casus in maliuolentiam uerteretur.\nsed quid possumus\nfacere, si unusquisque iuste se putat facere, quod facit, et uidetur\nsibi remordere potius quam mordere? uera amicitia, quod sentit,\ndissimulare non debet. praefatiuncula librorum JisolaQVwv\nad Ille missa est, quam ex stilo intellexi tuam esse, in qua oblique,\nimmo aperte ego petor. qua mente sit scripta, tu uideris; qua intellegatur,\net stultis patet.\npoteram et ego, qui saepissime figuratas controuersias\ndeclamaui, aliquid de ueteri artificio repetere et tuo te\nmore laudare. sed absit a me, ut, quod reprehendo in te, imiter;\nquin potius ita sententiam temperaui, ut et obiectum crimen\n\n\n\n\n\n\n\n\n\n\n\n\n\n\n\n\n\n\n\n\neffugerem et amicum, quantum in me est, nec laesus laederem. sed\nobsecro te, ut, si deinceps aliquem sequi uolueris, tuo tantum iudicio\nsis contentus. aut enim bona sunt, quae adpetimus, aut mala: si\nbona, non indigent alterius auxilio; si mala, peccantium multitudo\nnon parit errori patrocinium.\nhaec apud te potius amice expostulare\nuolui quam lacessitus publice desaeuire, ut animaduertas me reconciliatas\namicitias pure colere et non iuxta Plautinam sententiam\naltera manu lapidem tenere, panem offerre altera.\nFrater meus Paulinianus necdum de patria reuersus est et\nputo, quod eum Aquileiae apud sanctum papam Chromatium\nuideris. sanctum quoque presbyterum Rufinum ob quandam causam\nper Romam Mediolanum misimus et orauimus, ut nostro animo\net obsequio uos uideret, ceterisque amicis eadem significauimus\nmordentes inuicem consumamini ab inuicem. iam tuae moderationis\nest et tuorum nullam occasionem inpatientibus dare, ne non\nomnes mei similes inuenias, qui possint figuratis laudibus delectari.\nEpistula tua hereditatis dominicae te indicans possessorem,.\nqui pergens ad patrem apostolis loquebatur: pacem meam\n\n\n\n\n\n\n\n\n\n\n\n\n\n\n\n\n\n\n\n\ndo uobis, pacem meam relinquo uobis, illius quoque felicitatis\nconpotem esse testata est, in qua beati pacifici nuncupantur.\nblandiris ut pater, erudis ut magister, instituis ut pontifex. uenis\nad nos non in austeritate uirgae, sed in spiritu lenitatis et mansuetudinis,\nut humilitatem Christi primo statim sermone resonares,\nqui mortalium genus non fulminans et tonans, sed in praesepe\nuagiens et iacens saluauit in cruce. legeras enim in typo illius ante\npraedictum: memento, domine, Dauid et omnis mansuetudinis\neius et in ipso postea praesentatum: discite a me, quia\nmitis sum et humilis corde.\nunde et multa de sacris uoluminibus\nsuper pacis laude perstringens, per areas scripturarum in morem\napium uolans, quicquid dulce et aptum concordiae fuit, artifici\neloquio messuisti. currentes igitur ad pacem incitati sumus, exposita\nad nauigandum uela crebrior exhortationis tuae aura conpleuit,\nut non tam retractantibus et fastidiosis quam auidis et\nple;nis faucibus dulcia pacis fluenta biberemus.\nVerum quid facimus, in quorum potestate uoluntas tantum\npacis est, non effectus? et quamquam uoluntas quoque mercedem\napud deum habeat propositi sui, tamen inperfectum opus etiam\nuolentes maerore contristat. quod sciens et apostolus, perfectissimam\nuidelicet pacem in utriusque partis uoluntate consistere,\n-quantum, inquit, ex uobis est, cum omnibus hominibus\npacem habentes. et propheta: pax, pax. et ubi est pax?\nnihil enim grande est pacem uoce praetendere et opere destruere,\n\n\n\n\n\n\naliud eniti, aliud demonstrare, uerbis sonare concordiam, re\nexigere seruitutem.\nuolumus et nos pacem, et non solum uolumus,\nsed rogamus, sed pacem Christi, pacem ueram, pacem sine inimicitiis,\npacem, in qua non sit bellum inuolutum, pacem, quae non\naduersarios subicit, sed ut amicos iungit. quid dominationem pacem\nuocamus et non reddimus unicuique rei uocabulum suum? ubi odium\nest, appellantur inimicitiae; ubi caritas, ibi tantummodo pax uocatur.\nnos nec ecclesiam scindimus nec a patrum communione diuidimur\net ab ipsis, ut ita dicam, incunabulis catholico sumus lacte\nnutriti. nemo enim magis ecclesiasticus est, quam qui numquam\nhereticus fuit.\nsed ignoramus absque caritate pacem, sme pace\ncommunionem legimusque m euangelio: si offeres munus tuum\nad altare et ibi recordatus fueris, quia frater tuus habet\naliquid aduersum te, dimitte ibi munus tuum coram\naltari et uade priusreconciliari fratrituo; et tunc ueniens\noffer munus tuum. si munera nostra absque pace offerre non\npossumus, quanto magis Christi corpus accipere! qua conscientia\nad eucharistiam Christi respondebo \\'amen\\' cum de caritate dubitem\nporrigentis?\nQuaeso te, ut patienter me audias nec ueritatem adulationem\nputes. quisquamne tibi inuitus communicat? quisquam extenta.\nmanu uertit faciem et inter sacras epulas Iudae osculum porrigit?\nad aduentum, ut reor, tuum non pauet monachorum turba, sed\ngaudet, cum certatim tibi procedunt obuiam et heremi latibulis\n\n\n\n\n\n\nexeuntes sua cupiunt humilitate superare. quis eos conpellit exire?\nnonne amor tui? quis per heremum separatos in unum congregat?\nnonne tua dilectio? amari enim debet parens, amari parens et episcopus,\nnon timeri.\nantiqua sententia est: quem metuit quis,\nodit; quem odit, perisse cupit. unde et in nostris litteris, cum\ninitia paruulorum in timore consistant, perfecta dilectio foras\nmittit timorem. non quaeris monachos tibi esse subiectos et\nideo magis subiectos habes. tu offers osculum, illi colla submittunt;\nexhibes militem et ducem inpetras; quasi unus in pluribus es, ut\nsis unus ex pluribus. cito indignatur libertas, si ui obprimitur; nemo\nplus imperat libero, nisi qui seruire non cogit. nouimus canones ecclesiasticos,\nnon ignoramus ordines singulorum, et lectione et cotidianis\nexemplis usque ad hanc aetatem multa -didicimus, multa experti\nsumus.\nqui m scorpionibus caedit et lumbis patris habere se putat\ndigitos grossiores, cito regnum mansueti Dauid dissipat. certe\nRomanus populus ne in rege quidem superbiam tulit. dux ille\nIsrahelitici exercitus, qui decem plagis adflixerat Aegyptum et\nad cuius imperium caelum, terra, maria seruiebant, inter cunctos\nhomines, quos tunc terra generauit, mansuetissimus praedicatur\net ideo per quadraginta annos obtinuit principatum, quia potestatis\nsuperbiam lenitate et mansuetudine temperabat. lapidatur a populo\net pro lapidantibus rogat; quin potius deleri se uult de libro dei, ne\n\n\n\n\n\n\ncommissus sibi grex pereat. cupiebat enim illum imitari pastorem,\nquem sciebat etiam erroneas oues suis humeris portaturum. pastor,\ninquit, bonus animam suam ponit pro ouibus suis. bonique\npastoris discipulus optat anathema esse pro fratribus suis atque\ncognatis secundum carnem, qui sunt Israhelitae. et si ille cupit\nperire, ne perditi pereant, quanto magis bonis parentibus prouidendum\nest, ne ad iracundiam prouocent filios suos et nimietate\nduritiae etiam lenissimos duros esse conpellant!.\nEpistula cogit me breuius loqui, dolor longius. scribit in suis\nillis, ut ipse uult, pacificis, ut ego sentio, mordacissimis litteris,\nquod numquam a me laesus sit nec dictus hereticus. et quomodo\nme ipse laedit aegrotantem morbo pessimo et rebellem ecclesiae\nuentilans? ab aliis lacessitus accusat alium et prudentissimo\nconsilio tacentem cogit loqui ostendens se aduersariis parcere,\nlaedere non laedentem.\nantequam ordinaretur frater meus, nullam\ndicit fuisse inter se et sanctum papam Epiphanium de dogmatibus\nquaestionem. et quae eum ratio conpellebat, sicut ipse tamen scribit,\ninde in populis disputare, unde nemo quaerebat? scit enim prudentia\ntua periculosas esse istius modi quaestiones et nihil esse\ntutius — nisi forte necesse est loqui — quam tacere de grandibus.\ncerte quod illud tantum ingenium flumenque eloquentiae fuit, ut in\nuno ecclesiae tractatu cuncta conprehendisse se dicat, de quibus\nsingulis nouimus eruditissimos uiros infinita uersuum milia conscripsisse?\nsed hoc quid ad me?\nnouent ille, qui audiuit, sciat ille,\n\n\n\n\n\n\nqui scripsit: me ab accusatione sui et ipse liberat. ego nec interfui\nnec audiui: unus e populo sum, immo ne unus quidem, quia multis\nclamantibus tacui. conferamus arguentis accusatique personas et,\ncuius uel meritum uel uita uel doctrina praecesserit, illi magis\nadcommodemus fidem.\nVidesne, quod clausis, ut dicitur, oculis summa quaeque\nperstringam non tam eloquens, quod mente concepi, quam indicans,\nquid reticeam? intellexi et probaui dispensationem tuam, quod ecclesiasticae\npaci consulens quasi sireneos cantus obturata aure pertransis.\nalioquin, qui a parua aetate sacris litteris eruditus es,\nnosti, quo sensu unumquidque dicatur, quomodo in ambiguas sententias\nsermo libratus et aliena non damnet et nostra non deneget. sed\nfides pura et aperta confessio non quaerit strophas et argumenta\nuerborum. quod simpliciter creditur, simpliciter confitendum est.\npoteram quidem libere proclamare et inter gladios quoque ignisque\nBabylonios dicere: \\'cur aliud quaeritur, aliud respondetur? cur non\nsimplex nec aperta confessio?\\' totum timet, totum temperat, totum\nrelinquit ambiguum et quasi super aristas graditur. uerum studio\net expectatione pacis feruenti stomacho uerba non commodo. querantur\nalii libere, quos laedere laesus ipse non audet; ego interim\nnunc silebo et dispensationem meam uel inperitiam simulabo uel\nmetum. quid enim mihi accusanti facturus est, qui, ut ipse testatur,\nlaudanti detrahit?\nTota eius epistula non tam expositione fidei quam, nostris\nplena est contumeliis. nomen meum absque ullis officiis, quibus\nnos inuicem. palpare solemus homines, frequenter adsumitur, carpitur,\nuentilatur, quasi de libro uiuentium deletus sim, si illius me\nlitterae suggillarint, aut istius modi nugas umquam quaesierim,\nqui ab adulescentia monasterii clausus cellula magis esse aliquid\nuoluerim quam uideri.\nquosdam e nobis sic cum honore appellat,\nut laceret, quasi et nos non possimus ea dicere, quae nemo tacet.\ne seruo clericum criminatur, cum et ipse nonnullos eiusdem condicionis\nclericos habeat et Onesimum legerit inter Pauli renatum\nuincula diaconum coepisse esse de seruo. sycofantam iactitat et,\nne probare cogatur, audisse se dicit. o si et mihi liberet dicere, quae\nmulti clamitant, et aliorum maledictis adquiescere: iam intellegeret\net nos scire, quae omnes sciunt, et me audire, quae nullus ignorat.\ndicit ei uelut praemia pro calumnia restituta: quis tam argutum\net callens non perhorrescat ingenium? quis tanto possit eloquentiae\nflumini respondere? quid est peius: sustinere calumniam an facere,\naccusare, quem postea diligas, an peccanti ueniam tribuere? quid\nminus ferendum: de sycofanta aedilem fieri an consulem? scit et\nipse, quid taceam, quid loquar, quid et ego audierim, quid pro\nChristi metu fortasse non credam.\nOrigenem me arguit uertisse in Latinum. hoc non- solum\nego, sed et confessor fecit Hilarius; et tamen uterque nostrum\nnoxia quaeque detruncans utilia transtulit. legat ipse, si nouit—arbitror\nenim eum assidua confabulatione et cotidiano Latinorum\n\n\n\n\n\n\n\n\n\n\nconsortio Romanum non ignorare sermonem-aut, si certe non penitus\ninbibit, interpretentur ei, qui solent, et tunc sciet me in hoc ipso\nlaudandum esse, quo detrahit. sicut enim interpretationem et\nvjzoiAvrjimTa scripturarum Origeni semper adtribui, ita dogmatum\nconstantissime abstuli ueritatem.\nnumquid ego m turbam mitto\nOrigenem? numquid ceteris tractatoribus socio neque dico me\naliter habere apostolos, aliter reliquos tractatores: illos semper uera\ndicere, istos in quibusdam ut homines aberrare? nouum defensionis\ngenus sic Origenis uitia non negare, ut cum illo ceteros crimineris,\nuidelicet ut, quem aperte defendere non audeas, multorum simili\nerrore tuearis. sex milia autem Origenis tomos non potuit quisquam\nlegere, quos ille non scripsit, faciliusque credo testem huius sermonis\nquam auctorem esse mentitum.\nFratrem meum causam dicit esse discordiae, hominem, qui\nquiescit in monasterii cellula et clericatum non honorem interpretatur,\nsed onus. cumque nos usque ad praesentem diem ficta\npacis ostensione lactauerit, occidentalium sacerdotum commouit\naures dicens eum adulescentulum et paene puerum in parrochia sua\nBethleem presbyterum constitutum. si hoc uerum est, cuncti\nPalaestini episcopi non ignorant. monasterium enim sancti papae\nEpiphanii nomine f Becos Abacuc, in quo frater meus ordinatus\n\n\n\n\n\n\nI est presbyter, in Eleutheropolitano territorio et non in Aeliensi\nI situm est.\nporro aetas eius et beatitudini tuae nota est et, cum ad\nr triginta annorum spatia peruenerit, puto eam in hoc non esse reprehendendam,\nquae iuxta mysterium adsumpti hominis in Christo\nperfecta est. recordetur legis antiquae et post uiginti et quinque annos\nde Leuitica tribu adlegi in sacerdotium peruidebit. aut si in hoc solo\ntestimonio Hebraicam sequitur ueritatem, nouerit triginta annorum\nfieri sacerdotes. ac ne forsitan dicat: uetera transierunt, ecce\nfacta sunt omnia no ua, audiat cum Timotheo: adulescentiam\ntuam nemo contemnat.\ncerte ipse, quando episcopus ordinatus\nest, non multum ab ea, in qua nunc frater est, distabat aetate. uel\nsi hoc in episcopis licet, in presbyteris non licet, ne per antifrasim\na suo nomine discrepare uideantur, cur ipse aut eiusdem aut minoris\naetatis et, quod his amplius est, ministrum alterius ecclesiae ordinauit\npresbyterum?\nquodsi non potest pacem habere cum fratre nisi\ncum subdito et ordinationis suae episcopum rennuente, ostendit se\nnon tam pacem cupere quam sub pacis occasione uindictam nec\nalterius quiete et otio esse contentum, dummodo integrum habeat,\nquod minatur. etiam si ipse eum ordinasset et hic secreti amator\nuellet quiescere nec quicquam exerceret, quod ecclesiam scinderet,\nnihil ei deberet praeter honorem cunctis sacerdotibus debitum.\nHuc usque arcoloyia eius, immo xarrjyoQia et laciniosus contra i\nnos sermo protractus est. cui ego ut in epistula breuiter praeteriensque\nrespondi, ut ex his, quae dixi, intellegat, quid tacuerim, et\nnouerit nos homines esse rationabile animal et prudentiam suam\nposse intellegere nec ita obtunsi cordis, ut instar brutorum animalium\nuerborum tantum sonum et non sententias audiamus.\nnunc autem\nquaeso te, ut ueniam tribuas dolori meo; et, si superbum est respondisse,\nmultum sit superbius accusasse. quamquam ita responderim,\nut silentium potius meum indicauerim quam sermonem. quid procul\npacem quaerunt et uolunt eam nobis ab aliis imperari? sint pacifici,\net ilico pax sequitur. cur nomine sanctitudinis tuae contra nos pro\nterrore abutuntur et, cum epistula tua pacem et mansuetudinem\nsonet, illorum uerba duritiam comminantur?\ndenique quam pacificas\net ad concordiam pertinentes per Isidorum presbyterum litteras\nnobis miseris, hinc probamus, quod illas, qui pacem uelle se iactant,\nreddere noluerunt. eligant itaque, quod uolunt: aut boni sumus aut\nmali: si boni, dimittant quiescere; si mali, quid malorum expetunt\nsocietatem? quantum ualeat humilitas, experimento didicit, qui\nnunc dissimulat. qui suo consilio olim disiuncta sociauit, probat se\nad alterius uoluntatem nunc copulata discerpere.\nNuper nobis postulauit et impetrauit exilium; atque\nutinam inplere potuisset, ut, sicut illi inputatur uoluntas pro opere,\n\n\n\n\nita et nos non solum uoluntate, sed et effectu coronam haberemus\nexilii! fundendo magis sanguinem et patiendo quam faciendo contumelias\nChristi fundata est ecclesia. persecutionibus creuit, martyriis\ncoronata est.\naut si isti soli, iuxta quos degimus, amant rigorem\net non nouerunt persecutionem sustinere, sed facere, sunt et hic\n\\'Iudaei, sunt uariorum dogmatum heretici et maxime inpurissimi\n!Manichei: cur eorum ne uerbo quidem quempiam audent laedere,\n, nos solos expellere cupiunt, nos soli, qui ecclesiam communicamus,\necclesiam scindere dicimur? oro te, nonne aequa est postulatio, ut\naut illos nobiscum expellant aut nos cum illis teneant? nisi quod\nin eo magis honorant, quod saltim exilio ab hereticis separant.\nmonachus - pro dolor!\nâ€”monachis et minatur et inportat exilium, et\nhoc monachus apostolicam cathedram tenere se iactans. non nouit\nterrori natio ista succumbere et inpendenti gladio magis ceruices\nquam manus subicit. quis enim monachorum exul patriae non\nexul est mundi? quid necesse est auctoritate publica et rescripti\ninpendiis et toto orbe discursibus? tangat saltim digitulo, et ultro\nexibimus. domini est terra et plenitudo eius. Christus loco\nnon tenetur inclusus.\nPraeterea, quod scribit nos per te et Romanam ecclesiam\n\n\n\n\n\n\ncommunicare ei, a quo uidemur comminus separari, non necesse\nest ire tam longe: et hic in Palaestina eodem modo ei iungimur\net — ne hoc quoque procul sit — in uiculo Bethleem presbyteris\neius, quantum in nobis est, communione sociamur. ex quo perspicuum\nest dolorem proprium causam ecclesiae non putandum\nnec stomachum unius hominis, immo per illum aliorum, generali\necclesiae uocabulo nuncupandum.\nquapropter, quod m pnncipio\nepistulae dixi, etiam nunc repeto:nos uelle Christi pacem, ueram\noptare concordiam et te rogare, ut illum moneas pacem non extorquere,\nsed uelle. sit praeterito nostrarum contumeliarum dolore\ncontentus; uetera uulnera saltim noua obliteret caritate. sit talis,\nqualis ante fuit, quando nos suo arbitrio diligebat. uerba ei de alieno\nstomacho non fluant; faciat, quod uult, et non, quod uelle conpellitur.\naut quasi pontifex cunctis aequaliter imperet aut quasi imitator\napostoli uniuersorum saluti ex aequo seruiat.\nsi talem se praebuerit,\nultro praebemus manus, extendimus brachia; amicos et\nparentes habeat et sentiat in Christo sicut omnibus sanctis ita et\nsibi esse subiectos. caritas patiens est, caritas benigna est,\ncaritas non aemulatur, non inflatur, omnia sustinet,\nomnia credit. cunctarum uirtutum mater est caritas et quasi spartum\ntriplex apostolica sententia roboratur dicentis: fides, spes,\ncaritas. credimus et speramus; atque ita per fidem et spem dilectionis\nuinculo copulamur.\nidcirco enim et nos patrias nostras dimisimus,\nut quieti absque ullis simultatibus in agris et in solitudine\n\n\n\n\n\n\nuiueremus, ut pontifices Christi-qui tamen rectam fidem praedicant-non\ndominorum metu, sed patrum honore ueneremur, ut\ndeferamus episcopis quasi episcopis et non sub nomine alterius aliis,\nquibus nolumus, seruire cogamur. non sumus tam inflati cordis,\nut ignoremus, quid debeatur sacerdotibus Christi. qui enim eos\nrecipit, non tam illos recipit, quam eum, cuius episcopi sunt.\nsed\ncontenti sint honore suo -et patres se sciant esse, non dominos,\nmaxime apud eos, qui spretis ambitionibus saeculi nihil quieti et\notio praeferunt. tribuat autem orationibus tuis Christus deus\nomnipotens, ut pacis non ficto nomine, sed uero et fideli amore\nsociemur, ne mordentes inuicem consumamur ab inuicem.\nSchidulae, quas misistis, honorifica me adfecere contumelia\nsic ingenium praedicantes, ut fidei tollerent ueritatem. quia eadem\nAlexandriae et Romae et in toto paene orbe boni homines super\nmeo nomine iactare consuerunt et tantum me diligunt, ut sine me\nheretici esse non possint, omittam personas et rebus tantum et\ncriminibus respondebo. neque enim causae prodest maledicentibus\nremaledicere et aduersarios talione mordere, cui praecipitur malum\npro malo non reddere, sed uincere in bono malum, saturari obprobriis\net alteram uerberanti praebere maxillam.\nObiciunt mihi, quare Origenem aliquando laudauerim. ni\nfallor, duo loca sunt : praefatiuncula ad Damasum in omeliis Cantici\ncanticorum et prologus in libro Hebraicorum Nominum. quid ibi\nde dogmatibus ecclesiae dicitur? quid de patre et filio et spiritu\n\n\n\n\n\n\n\n\n\n\n\n\n\n\n\n\n\n\nsancto? quid de carnis resurrectione? quid de animae statu atque\nsubstantia? simplex interpretatio atque doctrina simplici uoce\nlaudata est. nihil ibi de fide, nihil de dogmatibus conprehensum\nest. moralis tantum tractatur locus et allegoriae nubilum serena\nexpositione discutitur.\nlaudaui interpretem, non dogmatisten,\ningenium, non fidem, philosophum, non apostolum. quodsi uolunt\nsuper Origene meum scire iudicium, legant in Ecclesiasten commentarios,\nreplicent in epistulam ad Ephesios tria uolumina, et intellegent\nme semper eius dogmatibus contra isse. quae enim stultitia\nest sic alicuius laudare doctrinam, ut sequaris et blasphemiam? et\nbeatus Cyprianus Tertulliano magistro utitur, ut eius scripta probant;\ncumque eruditi et ardentis uiri delectetur ingenio, Montanum\ncum eo Maximillamque non sequitur. fortissimos libros contra J\nPorphyrium scripsit Apollinaris, ecclesiasticam pulchre Eusebius i\nhistoriam texuit; alter eorum dimidiatam Christi introducit οἰκονομίαν,\nalter inpietatis Arrii apertissimus propugnator est:\nuae, inquit\nEsaias, qui dicunt bonum malum et malum bonum, qui\nfaciunt amarum dulce et dulce amarum. nec bonis aduersariorum,\nsi honestum quid habuerint, detrahendum est nec amicorum\nlaudanda sunt uitia et unumquodque non personarum,\nsed rerum pondere iudicandum est. mordetur et Lucilius, quod\ninconposito currat pede, et tamen sales eius leposque laudantur.\nDum essem iuuenis, miro discendi ferebar ardore nec iuxta\nquorundam praesumptionem ipse me docui. Apollinarem\n\n\n\n\n\n\nLaodicenum audiui Antiochiae frequenter et colui et, cum me in sanctis\nscripturis erudiret, numquam illius contentiosum super sensu dogma\nsuscepi. iam canis spargebatur caput et magistrum potius quam\ndiscipulum decebat; perrexi tamen Alexandriam, audiui Didymum.\nin multis ei gratias ago. quod nesciui, didici; quod sciebam, illo\ndiuersum docente non perdidi.\nputabant me homines finem fecisse\ndiscendi: rursum Hierosolymae et Bethleem quo labore, quo pretio\nBaraninam nocturnum habui praeceptorem! timebat enim Iudaeos\net mihi alterum exhibebat Nicodemum. horum omnium frequenter\nin opusculis meis facio mentionem. certe Apollinaris et\nDidymi inter se dogma contrarium est; rapiat me ergo utraque turma\naltrinsecus, quia magistrum utrumque confiteor.\nsi expedit\nodisse homines et gentem aliquam detestari, miro odio auersor circumcisos;\nusque hodie enim persequuntur dominum nostrum Iesum\nChristum in synagogis satanae. obiciat mihi quispiam, cur hominem\nIudaeum habuerim praeceptorem, et audet quidam proferre litteras\nmeas ad Didymum quasi ad magistrum. grande crimen discipuli,\nsi hominem eruditum et senem magistrum dixerim. et tamen uolo\ninspicere ipsam epistulam, quae tanto tempore in calumniam reseruata\nnihil praeter honorem et salutationem continet.\ninepta sunt\nhaec et friuola. arguite potius, ubi heresim defenderim, ubi prauum\nOrigenis dogma laudauerim. in lectione Esaiae, in qua duo seraphin\nclamantia describuntur, illo interpretante filium et spiritum sanctum\n\n\n\n\n\n\nnonne ego detestandam expositionem in duo testamenta mutaui?\nhabetur liber in manibus ante uiginti annos editus. tota opuscula\nmea et maxime commentarii iuxta oportunitatem locorum gentilem\nsectam lacerant.\nquod autem opponunt congregasse me libros illius\nsuper cunctos homines, utinam omnium tractatorum haberem uolumina,\nut tarditatem ingenii lectionis diligentia conpensarem!\ncongregaui libros eius, fateor; et ideo errores non sequor, quia scio\nuniuersa, quae scripsit. credite experto, quasi Christianus Christianis\nloquor: uenenata sunt illius dogmata, aliena a scripturis sancctis,\nuim scripturis facientia. legi, inquam, legi Origenem et, si in\nlegendo crimen est, fateor-et nostrum marsuppium Alexandrinae\nchartae euacuarunt -: si mihi creditis, Origeniastes numquam fui;\nsi non creditis, nunc esse cessaui.\nquodsi nec sic adducimini ad\nfidem, conpellitis me in defensionem mei contra amasium uestrum\nscribere, ut, si non creditis neganti, credatis saltem accusanti. sed\nlibentius mihi erranti creditur quam correcto. nec mirum; putant\nenim me suum esse συνμύστην et propter animales et luteos nolle\npalam dogmata confiteri. ipsorum enim decretum est non facile\nmargaritas ante porcos esse mittendas nec dandum sanctum canibus\net cum Dauid dicere: in corde meo abscondi eloquia tua,\nut non peccem tibi; et in alio loco super iusto: qui loquitur,\ninquit, ueritatem cum proximo suo, id est cum his, qui domestici\nfidei sunt.\nex quo intellegi uolunt nos, qui necdum initiati\nsumus, debere audire mendacium, ne paruuli atque lactantes solidioris\ncibi edulio suffocemur. quod autem periuriorum atque\n\n\n\n\n\n\nmendacii inter se orgiis foederentur, sextus Stromatum liber, in quo\nPlatonis sententiae nostrum dogma conponit, planissime docet.\nQuid igitur faciam? negem me eiusdem dogmatis esse? non\ncredent. iurem? ridebunt et dicent: \\'domi nobis ista nascuntur\\'.\nfaciam, quod solum cauent, ut sacra eorum atque mysteria in publicum\nproferam et omnis prudentia, qua nos simplices ludunt, in propatulo\nsit, ut, qui neganti uoci non credunt, credant saltem arguenti\nstilo. hoc enim uel maxime cauent, ne quando contra auctorem suum\neorum scripta teneantur.\nfacile dicunt cum iuramento, quod postea\nalio soluant periurio; ad subscriptionem tergiuersantur quaeruntque\nsuffugia. alius: \\'non possum\\' inquit, \\'damnare, quod nemo damnauit\\';\nalius: \\'nihil super hoc a patribus statutum est\\', ut, dum totius orbis\nprouocatur auctoritas, subscribendi necessitas differatur; quidam\nconstantius: \\'quomodo\\', inquiunt, \\'damnabimus, quod synodus\nNicena non tetigit? quae enim damnauit Arrium, damnasset utique\net Origenem, si illius dogmata reprobasset\\'.\nscilicet uno medicamine\nomnes simul morbos debuere curare; et idcirco spiritus sancti neganda\nmaiestas est, quia in illa synodo super substantia eius silentium\nfuit. de Arrio tunc, non de Origene quaestio erat; de filio, non\nde spiritu sancto. confessi sunt, quod negabatur; tacuerunt, de\nquo nemo quaerebat. quamquam latente et Origenem, fontem\n\n\n\n\n\n\nArrii, percusserunt; damnantes enim eos, qui filium de patris negant\nesse substantia, illum pariter Arriumque damnarunt.\nalioquin hoc\nargumento nec Valentinus nec Marcion nec Cataphrygas nec\nManicheus damnari debent, quia synodus eos Nicena non nominat;\nquos certe ante synodum fuisse non dubium est. quodsi quando\nurgueri coeperint et aut subscribendum eis fuerit aut exeundum\nde ecclesiis, miras strophas uideas.\nsic uerba temperant, sic ordinem\nuertunt et ambigua quaeque concinnant, ut et nostram et aduersariorum\nconfessionem teneant, ut aliter hereticus, aliter audiat\ncatholicus. quasi non eodem spiritu et Apollo Delphicus atque\nLoxias oracula fuderit Croeso et Pyrrho diuersis temporibus, sed\npari inludens stropha.\nExempli causa subiciam: \\'credimus\\', inquiunt, \\'resurrectionem\nfuturam corporum\\'. hoc si bene dicatur, pura confessio est. sed quia\ncorpora sunt caelestia et terrestria et aer iste et aura tenuis iuxta\nnaturam suam corpora nominantur, corpus ponunt, non carnem, ut\northodoxus corpus audiens carnem putet, hereticus spiritum recognoscat.\nhaec est eorum prima decipula; quae si deprehensa fuerit, struunt\nalios dolos et innocentiam simulant et nos malitiosos uocant et quasi\nsimpliciter credentes aiunt: \\'credimus in resurrectionem carnis\\'.\nhoc uero cum dixerint, uulgus indoctum putat sibi posse sufficere,\nmaxime, quia id ipsum et in symbolo creditur. interroges ultra: circuli\nstrepitus commouetur, fautores clamitant: \\'audisti resurrectionem\ncarnis, quid quaeris amplius?\\' et in peruersum studiis commutatis\n\n\n\n\n\n\nnos sycophantae, illi simplices appellantur. quodsi obduraueris\nfrontem et urguere coeperis carnem digitis tenens, an ipsam dicant\nresurgere, quae cernitur, quae tangitur, quae incedit et loquitur,\nprimo rident, deinde adnuunt.\ndicentibusque nobis, utrum capillos\net dentes, pectus ac uentrem, manus et pedes ceterosque artus ex\nintegro resurrectio exhibeat, tunc uero se tenere non possunt cachinnoque\nora soluentes tonsores nobis necessarios et placentas et\nmedicos ac sutores ingerunt ultroque interrogant, utrum credamus\net genitalia utriusque sexus resurgere, nostras genas hirtas, feminarum\nleues fore et habitudinem corporis pro maris ac feminae distinctione\ndiuersam. quod si dederimus, statim expetunt uuluam et\ncoitum et cetera, quae in uentre sunt et sub uentre. singula membra\nnegant et corpus, quod constat ex membris, dicunt resurgere.\nNon est huius temporis contra dogma peruersum rhetoricum\niactare sermonem. non mihi diues Ciceronis lingua sufficiat, non\nferuens Demosthenis oratio animi mei possit inplere feruorem, si\nuelim hereticorum fraudulentias prodere, qui uerbo tenus resur-rectionem\nfatentes animo negant. solent enim mulierculae eorum\nmammas tenere, uentri adplaudere, lumbos et femina et puras adtrectare\nmaxillas et dicere: \\'quid nobis prode est, si fragile corpus\nresurget? futurae angelorum similes angelorum habebimus et naturam\\'.\ndedignantur uidelicet cum carne et ossibus resurgere, cum\nquibus resurrexit et Christus.\nsed fac me errasse in adulescentia et\n\n\n\n\n\n\nphilosophorum, id est gentilium, studiis eruditum in principio fidei\nignorasse dogmata Christiana et hoc putasse in apostolis, quod in\nPythagora et Platone et Empedocle legeram: cur paruuli in Christo\natque lactantis errorem sequimini? cur ab eo inpietatem discitis,\nqui necdum pietatem nouerat?\nsecunda post naufragium tabula est\nculpam simpliciter confiteri. imitati estis errantem, imitamini et\ncorrectum. errauimus iuuenes, emendemur senes. iungamus gemitus,\nlacrimas copulemus, ploremus et conuertamur ad dominum,\nqui fecit nos; non expectemus diaboli paenitentiam. uana est illa\npraesumptio et in profundum gehennae trahens; hic aut quaeritur uita\naut amittitur. si Origenem numquam secutus sum, frustra infamare me\ncupitis; si discipulus eius fui, imitamini paenitentem. credidistis d\nconfitenti; credite et neganti. â–\n\\'Si ista\\', inquit, \\'noueras, cur eum laudasti in opusculis tuis?\\' I\net hodie laudarem, nisi uos eius laudaretis errores; non mihi displiceret\ningenium, nisi quibusdam eius placeret inpietas. et apostolus\npraecipit: omnia legentes, quae bona sunt, retinentes.\nLactantius in libris suis et maxime in epistulis ad Demetrianum\nspiritus sancti negat omnino substantiam et errore Iudaico dicit\neum ad patrem referri uel ad filium et sanctificationem utriusque\npersonae sub eius nomine demonstrari.\nquis mihi interdicere potest,\nne legam Institutionum eius libros, quibus contra gentes scripsit\nfortissime, quia superior sententia detestanda est? Apollinaris contra\nPorphyrium egregia scribit uolumina: probo laborem uiri, licet\nfatuum in plerisque dogma contemnam. confitemini et uos in\n\n\n\n\n\n\nquibusdam errasse Origenem, et muttum non faciam.\ndicite eum male\nsensisse de filio, peius de spiritu sancto, animarum de caelo ruinas\ninpie protulisse, resurrectionem carnis uerbo tantum confiteri, ceterum\nadsertione destruere et post multa saecula atque unam omnium\nrestitutionem id ipsum fore Gabrihel, quod diabolum, Paulum, quod\nCaiphan, uirgines, quod prostibulas: cum hoc reieceritis et quasi\ncensoria uirgula separaueritis a fide ecclesiae, tuto legam cetera nec\nuenena iam metuam, cum antidotum praebibero.\nnon mihi nocebit,\nsi dixero: Origenes, cum in ceteris libris omnes uicerit,\nin Cantico canticorum ipse se uicit, nec formidabo sententiam,\nqua illum doctorem ecclesiarum quondam adulescentulus\nnominaui. nisi forte accusare debui, cuius rogatus opuscula transferebam,\net dicere in prologo: \\'hic, cuius interpretor libros, hereticus\nest; caue, lector, ne legas. fuge uiperam aut, si legere uolueris,\nscito a malis hominibus et hereticis corrupta esse, quae transtuli.\nquamquam timere non debeas; ego enim omnia, quae fuerunt uitiata,\ncorrexi/ hoc est aliis uerbis dicere: \\'ego, qui interpretor, catholicus\nsum; hic, quem interpretor, hereticus est.\n\\' denique et uos satis simpliciter\net ingenue ac non malitiose, parui scilicet pendentes praecepta\nrhetorica et praestigias oratorum, dum libros eius περὶ ἀρχῶν\nhereticos confitemini et in alios crimen transferre uultis, iniecistis\nlegentibus scrupulum, ut totam auctoris uitam discuterent et ex\nceteris libris eius coniecturam praesentis facerent quaestionis; ego\ncallidus, qui emendaui silens, quod uolui, et dissimulans crimina\n\n\n\n\n\n\n\n\n\n\nnon feci inuidiam criminoso, aiunt et medici grandes morbos non\nesse curandos, sed dimittendos naturae, ne medella languorem\nexasperet.\ncentum et quinquaginta prope anni sunt, ex quo Origenes\ndormiuit Tyri. quis Latinorum umquam ausus est transferre\nlibros eius de resurrectione, περὶ ἀρχῶν, stromateas ? quis per infame\nopus se ipsum uoluit infamari? nec disertiores sumus Hilario\nnec fideliores Victorino, qui tractatus eius non ut interpretes, sed\nut auctores proprii operis transtulerunt. nuper Ambrosius sic Exaemeron\nillius conpilauit, ut magis Hippolyti sententias Basiliique\nsequeretur.\nego ipse, cuius aemulatores esse uos dicitis et ad ceteros\ntalpae caprearum in me oculos possidetis, si malo animo fuissem erga I\nOrigenem, interpretatus essem hos ipsos, quos supra dixi, libros, ut\nmala eius etiam Latinis nota facerem; sed numquam feci et multis\nrogantibus adquiescere nolui. non enim consueui eorum- insultare 4\nerroribus, quorum miror ingenia. ipse, si aduiueret, Origenes irasceretur\nuobis, fautoribus suis, et cum Iacob diceret: odiosum me 1\nfecistis in mundo.\nUult aliquis laudare Origenem? laudet, ut laudo: magnus\nuir ab infantia et uere martyris filius Alexandriae ecclesiasticam\nscholam tenuit succedens eruditissimo uiro, Clementi presbytero;\nuoluptates in tantum fugiit, ut zelo dei, sed non secundum scientiam\nferro truncaret genitalia; calcauit auaritiam; scripturas memoriter\ntenuit et in studio explanationis earum diebus sudauit ac noctibus.\nmille et eo amplius tractatus, quos in ecclesia locutus est, edidit;\ninnumerabiles praeterea commentarios, quos ipse appellat tomos et\n\n\n\n\n\n\nquos nunc praetereo, ne uidear operum eius indicem texere. quis .\nnostrum tanta potest legere, quanta ille conscripsit? quis ardentem\nin scripturis animum non miretur? quodsi quis ludas zelotes opposuerit\nnobis errores eius, audiat libere: --\ninterdum magnus dormitat Homerus,uerum operi longo fas est ignoscere somnum.\nNon imitemur eius uitia, cuius uirtutes non possumus sequi.\nerrauerunt in fide et alii tam Graeci quam Latini, quorum non necesse\nest proferre nomina, ne uideamur eum non sui merito, sed\naliorum errore defendere. \\'hoc non est\\', inquies, \\'excusare Origenem,\nsed accusare ceteros\\'. pulchre, si eum errasse non dicerem, si in fidei\nprauitate saltem apostolum Paulum aut angelum de caelo audien-.\ndum crederem; nunc uero, cum simpliciter errorem eius fatear, sic\nlegam ut ceteros, quia sic errauit ut ceteri: dicas:\nsi multorum communis\nest error, cur solum persequimini?\\' quia uos solum laudatis ut\napostolum. tollite amoris vneQftokrjv et nos tollimus odii magnitudinem.\nceterorum uitia de libris suis ad hoc tantum excerpitis,\nut huius defendatis errorem; Origenem sic fertis in caelum, ut nihil\neum errasse dicatis. quisquis es adsertor nouorum dogmatum,\nquaeso te, ut parcas Romanis auribus, parcas fidei, quae apostoli\nuoce laudata est.\ncur post quadringentos annos docere nos niteris,\nquod ante nesciuimus? cur profers in medium, quod Paulus et\nPetrus edere noluerunt? usque ad hanc diem sine ista doctrina\nmundus Christianus fuit. illam senex tenebo fidem, in qua puer\nrenatus sum. Pelusiotas nos appellant et luteos et animales et carneos,\nquod non recipiamus ea, quae spiritus sunt, illi scilicet\n\n\n\n\n\n\n\n\nHierosolymitae, quorum mater in caelo est.\nnon contemno carnem, in\nqua Christus et natus est et resurrexit, non despicio lutum, quod\nexcoctum in testam purissimam regnat in caelo, et tamen miror, cur\ncarni detrahentes uiuant. carnaliter et inimicam suam foueant et\nnutriant delicate, nisi forte inplere uolunt scripturam dicentem:\namate inimicos uestros et benefacite his, qui persequuntur\nuos. amo carnem castam, uirginem, ieiunantem; amo\ncarnis non opera, sed substantiam; amo carnem, quae iudicandam\nesse se nouit; amo illam, quae pro Christo in martyrio caeditur,\nlaniatur, exuritur.\nIllud uero, quod adserunt a quibusdam hereticis et maliuolis\nhominibus libros eius esse uiolatos, quam ineptum sit, hinc\nprobari potest. quis prudentior, doctior, eloquentior Eusebio et m\nDidymo, adsertoribus Origenis, inueniri potest? quorum alter sex\nuoluminibus tfjgajzoloyiag ita eum ut se sensisse confirmat, alter\nsic eius errores nititur excusare, ut tamen illius esse fateatur, non\nscriptum negans, sed sensum scripti edisserens. aliud est, si, quae\nab hereticis addita sunt, Didymus quasi bene dicta defendit.\nsolus\nscilicet inuentus est Origenes, cuius scripta in toto orbe pariter\nfalsarentur et quasi ad Mithridatis litteras omnis ueritas uno die de\nuoluminibus illius raderetur. si unus uiolatus est liber, num uniuersa\neius opera, quae diuersis et locis et temporibus edidit, simul corrumpi\npotuerunt? ipse Origenes in epistula, quam scribit ad Fabianum,\nRomanae urbis episcopum, paenitentiam agit, cur talia scripserit,\net causas temeritatis in Ambrosium refert, quod secreto edita in\n\n\n\n\n\n\npublicum protulerit: et quidam adhuc svQsoihoyovoiv aliena esse,\nquae displicent!\nPorro, quod Pamphilum proferunt laudatorem eius, gratias\nillis ago meo nomine, quod dignum me putauerunt, quem cum\nmartyre calumniarentur. si enim ab inimicis Origenis libros eius\ndicitis esse uiolatos, ut infamaretur, quare mihi non liceat dicere ab\namicis eius et sectatoribus conpositum esse sub nomine Pamphili\nuolumen, quod illum testimonio martyris ab infamia uindicaret?\necce uos emendatis in Origenis libris, quod ille non scripsit, et miramini,\nsi edat aliquis librum, quem ille non edidit? uos in edito\nopere potestis coargui; ille, qui nihil aliud edidit, facilius patet\ncalumniae. date quodlibet aliud opus Pamphili, nusquam repperietis;\nhoc unum est. unde igitur sciam, quod Pamphili sit? uidelicet\nstilus et saliua docere me poterit. numquam credam, quod doctus\nuir primos ingenii sui fructus quaestionibus et infamiae dedicarit.\net ipsum nomen Apologetici ostendit accusationem; non enim defenditur,\nnisi quod in crimine est. unum proferam, cui contradicere\nuel stulti sit uel inpudentis.\nsex librorum Eusebii super Origenis\ndefensione principium usque ad mille ferme uersus liber iste, qui\nPamphili dicitur, continet et in reliquis scriptor eiusdem operis\nprofert testimonia, quibus nititur adprobare Origenem fuisse catholicum.\nEusebius et Pamphilus tantam inter se habuere concordiam,\nut unius animae homines putes et ab uno alter nomen acceperit.\nquomodo igitur inter se dissentire potuerunt, ut Eusebius in toto\nopere suo Origenem Arriani dogmatis probet et Pamphilus Niccenae\nk.\n\n\n\n\nsynodi, quae fuit postea, defensorem? ex quo ostenditur uel Didymi,\nuel cuiuslibet alterius esse opusculum, qui sex librorum capiti detrun- i\ncato cetera membra sociarit.\nsed concedamus ex superfluo, ut Pam-1\nphili sit, Pamphili, sed necdum martyris — ante enim scripsit, sit\nmartyrium perpetraret —: \\'et quomodo,\\' inquies; \\'martyrio dignus\nfuit?\\' scilicet ut martyrio deleret errorem; ut unam culpam sanguinis\nsui effusione purgaret. quanti in toto orbe martyres, antequam\ncaederentur, uariis subiacuere peccatis! defendamus ergo\npeccata, quia, qui postea martyres, prius peccatores fuerunt?\nHaec, fratres amantissimi, ad epistulam uestram celeri sermone\ndictaui uincens propositum, ut contra eum scriberem, cuius\ningenium ante laudaueram, malens existimatione periclitari quam j\nfide. hoc mihi praestiterunt amici mei, ut, si tacuero, reus, si respon-j\ndero, inimicus iudicer. dura utraque condicio, sed de duobus eligam, j\nquod leuius est: simultas redintegrari potest, blasphemia ueniam\nnon meretur.\nquid autem laboris in transferendis libris JUQl dQXwv1\nsustinuerim, uestro iudicio derelinquo, dum et mutare quippiam de\nGraeco non est uertentis, sed euertentis, et eadem ad uerbum ex-I\nprimere nequaquam eius, qui seruare uelit eloquii uenustatem. ]\nUoce me prouocas ad scribendum, terres eloquentia et in\nepistolari stilo - prope Tullium repraesentas. quod quereris me\nparuas et incomptas litterulas mittere, non uenit de incuria, sed de\ntimore tui, ne uerbosius ad te loquens plura reprehendenda\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\ntransmittam.\net, ut sanctae menti tuae simpliciter fatear, uno ad occidentem\ntempore nauigandi tantae a me simul epistulae flagitantur,\nut, si cuncta ad singulos uelim rescribere, occurrere nequeam. unde\naccidit, ut omissa conpositione uerborum et scribentium sollicitudine\ndictem, quicquid in buccam uenerit, et amicum te tantum meorum\ndictorum, non iudicem considerem.\nDuas quaestiunculas tuae litterae praeferebant: unam,\nquare sit a deo induratum cor Pharaonis et apostolus dixerit:\nnon uolentis neque currentis, sed miserentis\nest dei et cetera, quae liberum tollere uidentur arbitrium;\nalteram, quomodo sancti sint, qui de fidelibus, id est baptizatis,\nnascantur, cum sine dono gratiae postea acceptae et custoditae\nsalui esse non possint.\nPrimae in libris ffteoldoxcbv, quos nuper Pammachio nostro\niubente interpretatus sum, Origenes fortissime respondit; quo detentus\nopere inplere non potui, quod tibi promiseram, et Danielem\nnostrum rursum conperendinaui. et quidem, quamuis mei amantissimi\net egregii uiri, tamen unius uoluntatem in tempus aliud\ndistulissem, nisi omnis paene fraternitas de urbe eadem postulasset\nadserens multos periclitari et peruersis dogmatibus adquiescere.\nunde necessitate conpulsus sum transferre libros, in quibus plus\nmali quam boni est, et hanc seruare mensuram, ut nec adderem\n\n\n\n\n\n\nquid nec demerem Graecamque fidem Latina integritate seruarem.\nquorum exemplaria a supra dicto fratre poteris mutuari, licet tibi\nGraeca sufficiant et non debeas turbidos nostri ingenioli riuos quaerere,\nqui de ipsis fontibus bibis.\nPraeterea, quia docto uiro loquor et tam diuinis scripturis\nquam saeculi litteris erudito, illud dignationem tuam admonitam\nuolo, ne me putes in modum rustici balatronis cuncta Origenis reprobare,\nquae scripsit - quod in me criminantur ἀκαιροσπουδασταὶ\neius et quasi Dionysium philosophum arguunt subito mutasse sententiam\n—, sed tantum praua dogmata repudiare.\nscio enim aequali\nmaledicto et eos subiacere, qui bona mala dicunt, et illos, qui mala\nbona iudicant; qui faciunt amarum dulce et dulce amarum. aut\nquae est tanta pertinacia sic alicuius laudare doctrinam, ut sequar\net blasphemiam ?.\nDe secundo problemate tuo Tertullianus in libris de monogamia\ndisseruit adserens sanctos dici fidelium filios, quod quasi\ncandidatae sint fidei et nullis idolatriae sordibus polluantur. simulque\nconsidera, quod et uasa sancta in tabernaculo legerimus et\ncetera, quae ad ritum caerimoniarum pertinent, cum utique sancta\nesse non possint nisi ea, quae sentiunt et uenerantur deum.\nidioma\n\n\n\n\n\n\nigitur scripturarum est, ut interdum sanctos pro mundis et purificatis\natque expiatis nominet, sicut et Bethsabee sanctificata scribitur\nab inmunditia sua et ipsum templum sanctuarium nominatur.\nObsecro te, ne tacito mentis iudicio me aut uanitatis arguas\naut falsitatis. testis est enim conscientiae meae dominus, quod ab\nipso procinctu et interpretationis exordio supra dicta necessitas me\nretraxit; et scis ipse non bene fieri, quod occupato animo fiat. palliolum\ntextura breue, caritate latissimum senili capiti confouendo\nlibenter accepi et munere et muneris auctore laetatus.\nArbitror, quod ante nostras litteras uelox ad uos fama pertulerit\ntemptasse quosdam in monasteriis Nitriae Origenis heresim\nserere et monachorum purissimum coetum in potione turbida\npropinare. quam ob rem conpulsi sumus ad ipsa loca pertimescentes\nsanctorum precibus et maxime patrum et presbyterorum,\nqui praesunt monasteriis, ne, dum nos ire cessamus, hi, qui prurientibus\nblandiuntur auribus, simplicum corda peruerterent.\nquorum nobilitas in scelere est et tam rabidus furor ad omne -facinus,\nquod inperitia superbiaque suggesserit, ut praecipites ruant\n\n\n\n\n\n\n\n\n\n\nnec intellegant mensuram suam, sed apud semet ipsos sapientes,\nqui fons erroris est, maximos putant esse (se), quod non sunt,\ndenique in tantam prorumpentes dementiam, ut in se uerterent\nmanus et propria ferro membra truncarent putantes stultae cogitationis\narbitrio hinc religiosos et humiles se probari, si mutilata\nfronte et sectis auribus incederent. e quibus etiam unus linguae\npartem mordicus amputauit, ut ignorantibus quoque ostenderet,\nquam timide dei iura seruaret et ex ipsa debilitate praepediti\nmonstraret eloquii, quanto furore pectoris aestuaret.\nquos quia\nrepperi cum quibusdam peregrinis, qui in Aegypto parumper habitant,\nad uestram prouinciam transmigrasse — et homines pauperes\ngratia et pecuniis inescatos, qui debuerant manu et labore uictum\nquaerere —, ut inpleatur in eis, quod scriptum est: in circuitu\ninpii ambulabunt, et uelle in similitudinem Iudaeorum prius\nigne consumi quam Origenis uidere scripta damnari, quodam modo\nproclamantes: posuimus mendacium spem nostram\netmendacio protegamur, ne forte etiam in illis partibus\nplebis et monachorum turbent animos et, qui debuerant pro scelere\ncorrepti agere paenitentiam, uertantur contra nos et mendaciorum\ncuniculis subtrahant ueritatem, iustissimum duxi scribere\nsanctitati uestrae et breuiter nuntiare, quod e uicino episcopis\ncongregatis, qui proprie inplerent numerum synodi, perrexerint\nNitriam.\net coram multis patribus monachorum, qui de tota paene\nAegypto conuolauerunt, lecti sunt libri Origenis, in quibus inpio\nlabore sudauit, et consensu omnium condemnati.\nNam cum legeretur uolumen Jtsgiaexwv, quae nos \\'de\nprincipiis\\' possumus dicere, in quibus scriptum est, quod filius nobis\n\n\n\n\n\n\nconparatus esset ueritas et patri conlatus mendacium, et rursum:\nk quantum differt Paulus et Petrus saluatore,\nP tanto saluator minor est patre, et iterum: Christi\nregnum finietur aliquando, zabulus cunctis :\npeccatorum sordibus liberatus aequo honore\ndecorabitur et cum Christo subicietur, et in\nalio libro, qui \\'de oratione\\' scribitur: non debemus orare\nfilium, sed solum patrem, nec patrem cum\nfilio, obturauimus aures nostras et tam Origenem quam discipulos\neius consona uoce damnauimus, ne et modicum fermentum\ntotam massam corrumperet.\nquid loquar de resurrectione mortuorum,\nin qua perspicue blasfemat et dicit, quod post multos\nsaeculorum recursus corpora nostra paulatim redigantur in nihilum\net in auram tenuem dissoluantur, ac, ne paruum hoc putaremus,\nadiecit: resurgens corpus non solum corruptibile\nsed mortale erit, ut scilicet dominus atque saluator\nfrustra destruxerit zabulum, qui mortis habebat imperium,\nsiquidem et post resurrectionem corruptio et mortalitas in nihilum\nresolutis corporibus dominatur humanis? de angelis quoque\ntemeraria aliqua confinxit, ut cuncta in caelo ministeria seruitutis\ndei non sint in caelo creata, sed diuersis lapsibus et ruinis uaria\nofficiorum sortiti sint nomina, causasque ueteres praecessisse,\nquibus creuerint uel decreuerint.\net inter haec quasi doloris inpatiens\nclamante populo: quae sursum est Hierusalem, libera\nest nihil in ea purum, nihil a uitiis liberum et perpetua securum uirtute\ncontendit. non stetit hactenus profana de angelis disputatio;\nsed proficiens in scelere: sicut daemones, inquit, nidore\nhostiarum assidentes aris gentilium pascebantur,\nita et angeli sanguine uictimarum,\n\n\n\n\n\n\nquas — spiritalium typus — immolat Israhel,\nfumo thymia matis delectati uersa bantur prope\naltaria et huiusce modi alebantur cibis.\nquis non putet eum nihil ultra inuenire potuisse, in quo mens uesana\ncorrueret? praescientiam quoque futurorum, quae soli domino\nnota est, stellarum motibus tribuit, ut ex earum cursu et uarietate\nformarum daemones futura cognoscant et uel agant aliqua uel ab\nhis agenda demandent. ex quo perspicuum est eum idolatriam et\nastrologiam et uarias ethnicorum fraudulentiae diuinationis\npraestigias adprobare.\nHaec et huiusce modi sub nomine monachorum quidam sentientes\net docentes in monasteriis uersabantur, cumque indigne\nferrent auctorem tanti mali cum suo errore damnari, quosdam\ninopes et seruos spe gulae sollicitatos suo iunxere comitatui et\nfacto cuneo sedenti mihi Alexandriae uim facere conati sunt uolentes\ncausam Isidori, quam nos propter uerecundiam et ecclesiae disciplinam\nepiscoporum iudicio seruabamus, proferre in medium et\nauribus ethnicorum dictu pudenda ingerere, ut seditio et turbae\ncontra ecclesiam miscerentur; quorum consilia destruxit deus sicut\nAchitofel.\nomnis autem conatus eorum hic erat, ut sub nomine\nIsidori heresem defenderent, qui a multis episcopis propter uarias\ncausas a communione sanctorum fuerat separatus. interim mulier\net filius eius adolescens ab his producitur in medium et in loco urbis\nceleberrimo, quem, ni fallor, Genium uocant, conlocantur. clamitant,\nquicquid in nostram inuidiam esse credebant, gentilium contra\nnos populo contionantes ea, quae aures infidelium libenter audirent.\ninter quae etiam destructionis Sarapii et aliorum idolorum eos\nquasi in fugam admonentes uociferantur: \\'non suntf in iura tepulorum\nin Nitriae monasteriis\\'.\nhaec autem uniuersa faciebant\nputantes sibi turbas iungi infidelium et Isidorum episcoporum\n\n\n\n\n\n\niudicio eripi, ne cum matre audiretur et puero et (ut) nobis inuidiam concitarent,\nqui uolebamus eum praesentibus clericis et fideli populo\nin ecclesia patienter audiri et seruari in persona eius cum. omni\ntimore dei et mansuetudine ecclesiasticam regulam. neque enim!\ninimici eius sumus nec in aliqua re tam illum quam paucos seruos\natque fugitiuos, qui eius negotiis socii sunt, laesimus, sed dei timo-\\'\nrem et normam rigoris euangelici familiaritati pristinae et necessitudini\npraetulimus.\nqui cum accersitus esset ad quaestionem coram\nepiscopis, ut omni clero negotium diceret, et crebrius uocaretur ad\ncausam, coepit subterfugere et differre diem ex die illa uidelicet spe,\nut multorum sermo narrabat, quod paulatim mulieris silentium\nredimeret. et hoc faciens sanctorum fratrum animos uulnerabat.\nquis enim ambigit fiduciam bonae esse conscientiae, fugam autem\net dissimulationem, ut parcius loquar et aperte proferam, quod sentio,\napud plerosque genus confessionis iudicari? praesertim cum graue\nei mulier datis libellis crimen inpingeret et hoc per populos iactaretur,.\nillum magnopere agere, ut quolibet potius genere quam episcoporum\niudicio res finem acciperet.\nquae mulier ignorante nie\namicorum eius studio etiam in albo uiduarum descripta est, ut refrigeriis\nelemosynae dolorem. uulneris solaretur. quod postquam a\nquodam diacono didici, qui intrepidus nuntiabat mulierem scriptam\nin uiduarum numero, ut taceret, quod obiecerat, ilico per multos\nIsidoro indicem prodidi et monui, ut episcoporum se iudicio praepararet\nmuliere dumtaxat a ceterarum consortio separata, donec\ncausae uideremus euentum. neque enim fas erat eam ecclesiae\nopibus sustentari, quae tantum crimen aut dixisset temere aut\ntacuisset. iste est signifer hereticae factionis; hoc utuntur duce\nuel locupletissimo hi, quos in exordio epistulae descripsimus, qui\npossit praebere cibos et peregrinationis eorum incommoda sustentare.\nubi furor et caedes necessariae sunt, nullius alterius indigent auxilio;\nubi expensae et sumptus uarii, nihil hoc largitore adcommodatius.\nDolent contra me atque insaniunt, quare solitudines et\nhabitacula monachorum, in quibus sancta conuersatio est, non\n.\\'\n\n\n\n\npermiserim inpiis Origenis dogmatibus pollui. e quibus ut cetera\npraetermittam, in libris Resurrectionis, quos scripsit ad Ambrosium\ndialecticum morem imitans disputandi, in quo sciscitatus est\natque responsio, artis magicae praedicator his uerbis est: ars\nmagica non mihi uidetur alicuius rei subsistentis\nuocabulum, sed et, si sit, nequaquam\nest operis mali nec quod haberi possit contemptui.\nquae dicens perspicue domino contradicit, qui loquitur\nper prophetam: sta nunc in incantationibus tuis,\nin multis ueneficiis tuis, quae didicisti ab\nadolescentia tua, si possint tibi prodesse.\nlaborasti in consiliis tuis; stent astrologi\ncaeli et saluum te faciant, qui contemplantur\nsidera, nuntient tibi, quid super te futurum\nsit.\npraeterea in libris περὶ άρχῶν etiam hoc persuadere conatur,\nquod uiuens dei sermo non adsumpserit corpus humanum, et contra\napostoli uadens sententiam scripsit, quod, qui in forma dei aequalis\nerat deo, non fuerit uerbum dei, sed anima de caelesti regione descendens\net se de forma aeternae maiestatis euacuans humanum\ncorpus adsumpserit. quae dicens Iohanni apertissime contradicit\nscribenti: et uerbum caro factum est. nec potest anima\ncredi saluatoris et non deus uerbum et formam et aequalitatem\npaternae maiestatis habuisse.\nin alias quoque inpietates furibundus\nexultat uolens eum, qui in consummatione saeculorum et in destructione\npeccati semel passus est, dominum nostrum Iesum\nChristum pro daemonibus quoque et spiritalibus nequitiis crucem\naliquando passurum. nec meminit Pauli scribentis: inpossibile\nest eos, qui semel sunt inluminati, gustauerunt.etiam\ndonum caeleste et participes\nsunt facti spiritus sancti, gustauerunt nihilo\nminus bonum dei uerbum uirtutesque saeculi\n\n\n\n\n\n\nuenturi et prolapsi sunt, renouari iterum ad\npaenitentiam rursum crucifigentes sibimet\nipsis filium dei et ostentui habentes.\nsi haec\nscire uoluisset, immo si non ea, quae scit, contemneret, numquam\napostolo contradicens pro daemonibus quoque Christum diceret\nesse passurum et eum praeberet ostentui clausa, quod legimus, aure\npertransiens: Christus resurgens a mortuis ultra\nnon moritur; mors ei nequaquam dominabitur.\nquod enim mortuus est peccato, mortuus est\nsemel, quod autem uiuit, uiuit deo. hoc enim, quod\ndicitur \\'semel\\', non secundum recipit nec tertium; unde et\napostolus sciens eum semel crucifigi tota ad Hebraeos affirmat\naudacia: hoc enim fecit semel se ipsum offerens..\nOb haec et alia plurima, de quibus scribere epistolaris sermo\nnon patitur, condemnati sunt et eiecti de ecclesia. et fatuitati iuncta\nsuperbia episcoporum iudiciis contradicunt cohereticum suum\nnitentes seditione defendere et per alienas prouincias suberrantes\ndamnati damnatum habent ducem et huius operis eriguntur.\nobsecro itaque uos, fratres canssimi, ut, si illuc uenennt, praeceptis\neuangelicis eos ad lacrimas prouocetis. uoti nostri est et illos et\nalios errorem corrigere paenitentia et digne suo nomine conuersantes,\nut, qui uocantur monachi — si tamen hoc esse cupiunt, quod dicuntur\n—, silentium diligant et fidem catholicam, quibus nihil omnino est\npraeferendum. sed, ut audio, imitantes zabulum huc illucque discurrunt\net quaerunt, quos suis inpietatibus deuorent. putant enim\ninsaniam fidem, audaciam fortitudinem; et idcirco erecti in super-:\nbiam ecclesiasticae praedicationi Origenis doctrinam, quae idolatriae\nmixta est, praeferunt.\nsicubi ergo fratres et plebem, quae\n, uobis credita est, turbare temptauerint, custodite gregem domini\net insanos impetus eorum reprimite. nihil eis nocuimus, nihil\n\n\n\n\n\n\ntulimus; una causa in nos odiorum est, quod usque ad mortem parati\nsumus fidem defendere.\nCetera praetermitto, quomodo nobis necem inferre temptauerint.\net quibus insidiis hoc machinati sunt, quando etiam ecclesiam,\nquae est in monasterio Nitriae, postquam damnati sunt,\noccupauerunt, ut et nos et plurimos nobiscum episcopos ac monachorum\npatres et uita et aetate uenerabiles ingressu eius prohiberent\nconductis libertinis et seruis, qui propter gulam et uentrem\nad omne facinus armati sunt!\ncumque oportuniora ecclesiae quasi\nin obsidione urbis tenerent loca, palmarum ramis fustes et baculos\nprotegebant, ut sub pacis insignibus paratos ad caedem animos\ndissimularent. et ut firmior esset factio et promptior cuneus ad\naudaciam, multis ingenuorum pecunias diuisere, qui acceperunt, A\nnon ut sceleri consentirent, sed ut nobis proderent conatus eorum I\net paratas insidias panderent ad cauendum.\nquod cum cerneret\ninnumerabilis frequentia monachorum, coeperunt omnes uociferari\net paucorum furorem consono clamore terrere, ut saltim metu\ncollectam fieri sinerent et ecclesiae iura seruari. et nisi gratia dei\nmultitudinis impetus refrenasset, et euenisset aliquid, quod solet\nin seditionibus fieri; in tantam enim nefarii homines temeritatem,\nimmo insaniam proruperant, ut sanctae quoque conuersationis\nmonachi et semper mansuetissimi eorum furorem sustinere non\npossent.\nquae nos omnia dei auribus patienter et humiliter tulimus\nprouidentes saluti eorum, qui contra nos hostiliter pugnabant, ita\ndumtaxat, ut ecclesiasticas regulas et fidem rectam nullius amicitiis\ndonaremus, quia potens est dominus et nobis et omnibus seruis\nsuis in commune concedere, ut necessitudini hominum praeferamus\nfidei ueritatem.\nsimulque et uos petimus, ut singuli cum populIs,\nqui uobis crediti sunt, oretis attentius et deum misericordiam\ndeprecemini, quo possimus diabolicis hereticorum insidiis resistentes\nhabere pacem cum his, qui semper pro ueritate pugnauerunt,\n\n\n\n\nomnesque simul coronam iustitiae praestolemur. fratres, qui uobiscum\nsunt, plebs, quae mecum est, in domino salutat.\nBonus deus noster, qui in conciliis sanctorum\nglorificatur et amicos sibi ac prophetas singulis temporibus\n\n\n\n\n\n\n\n\n\n\npraeparat, si ordinem nostrae generationis aspicis, et(te), domine frater\nbeatissime, aemulatorem rectae fidei suscitauit, ut et superstitionem\nhereticam de gentilium fonte manantem apostolico rigore euerteres\net humanum genus, quod multis trahitur erroribus, ac dispersum gregem\nChristi ad suum pastorem reduceres, qui tempore passionis\nidcirco pro cunctis dedit animam suam, ut nunc possimus credentes\ndicere: uere deus in nobis est.\n\\'quis enim ita\naut stultus aut inpius est, ut. non confiteatur te maximum orbi\ndedisse munus eiectis sceleratissimis blasfemi Origenis discipulis,\nne ecclesia Christi ab his polluatur, quorum cancer et insanabilis\nlepra sic multorum corda peruasit, ut etiam, qui simulant paenitentiam,\nheresi iungant periurium et nos, quia tacere coguntur,\nodire non desinant? .\nConfortare igitur et uiriliter age, dei famule,\net usque in finem Origenis figmenta persequere, ne simplicum\nmentes sub umbra scientiae blandis eius capiantur inlecebris et fiat\nin corpore Christi scissurae diuisio.\nomnes enim, qui sapiunt, quae\nsursum sunt, te patrem et spem et coronam fidei alacres profitentur,\nquod Arrii magistrum et discipulum eius euangelico mucrone\nconfoderis. fratres cellulae meae oppido et (te) salutant et fratres,\nqui tecum sunt.\nGrandem sollicitudinem atque excubias super gregem suum\npastor diligens habere adprobatur; similiter et ex alta turre causa\n\n\n\n\n\n\n\n\n\n\nciuitatis diu noctuque cautus speculator obseruat, magister attentus\nnauis hora tempestatis e curis et periculo magnam patitur animi\niactationem, ne procellis atque asperrimis fluctibus nauis elidatur\nin saxa.\npari animo uir sanctus et honorabilis Theophilus, frater\net coepiscopus noster, circa salutis commoda non desinit uigilare,\nne dei populus per diuersas ecclesias Origenem legendo in magnas\nincurrat blasphemias.\nConuentus litteris memorati conuenio sanctitatem tuam,\nut *** sicuti nos in urbe Roma positi, quam princeps apostolorum\nstatuit et fide sua confirmauit gloriosus Petrus, ne quis contra\npraeceptum legat haec, quae diximus, damnauimus et cum magnis;\nprecibus postulauimus, ut euangeliorum instituta (sint tuta), quae\nex ore suo dei et Christi docuit censura; ab hac recedi omnino d\nnon debere, sed illud in memoriam deduci, quod Paulus, uenerabilis V\napostolus, praedixit atque commonuit: si quis uobis\neuangelizauerit praeter quod euangelizatum\nest uobis, anathema sit. igitur hoc praeceptum tenentes\nillud, quicquid est fidei nostrae contrarium ab Origene quondam\\'\nscriptum, indicauimus a nobis esse alienum atque punitum.\nHaec sanctitati tuae scripsimus per Eusebium presbyterum,\nqui calorem fidei gestans et amorem circa deum habens quaedam\ncapitula blasphemiae obtulit, quae nos non solum horruimus et iudicauimus,\nuerum etiam, si qua alia sunt ab Origene exposita, cum\nsuo auctore pariter a nobis scias esse damnata. dominus te incolumem\ncustodiat, domine frater merito honorabilis.\nChristum Iesum, dominum gloriae, fratres carissimi, rursum\nconsona uoce laudemus et alacres adhortantis prophetae uerba\nconplentes, qui dicit: cantate domino hymnum nouum,\nquotquot fidei perducentis ad regna caelorum participes\nsumus, sanctae sollemnitatis suscipiamus aduentum et inminentes\nferias totius nobiscum orbis festiuitate celebremus clamante uno\nde sapientibus: ueni, comede in laetitia panem..\ntuum et bibe in corde bono uinum tuum, quoniam\nplacuerunt deo opera tua.\nqui enim bonorum\noperum sunt et lacte infantiae erecto solidioris cibi alimenta\nsuscipiunt, diuinos sensus altius intuentur et saturati spiritali cibo\nlaudatorem et testem uitae suae habent deum. ad istius modi\nconuiuas Ecclesiastes loquitur: omni tempore sint uestimenta\ntua candida et oleum de capite tuo\nnon deficiat, ut uirtutum ueste circumdati splendorem solis\nimitentur et cotidiana lectione sanctarum scripturarum infundant\noleum sensui suo et parent mentis lucernam, quae iuxta praeceptum\neuangelii luceat omnibus, qui in domo sunt.\nIgitur conuiuas tales et, qui sic passionis dominicae festa\nconcelebrent, aemulantes cum sancto dicamus: laudabo dominum\nin uita mea, psallam deo meo, quam\ndiu sum, festinemusque ad angelorum metropolim, quae libera\nest et nulla malitiae sorde maculatur, in qua nec dissensiones sunt\nnec ruinae et de altero ad alterum transmigratio, omnique uoluptate\ncalcata et conpressis luxuriae fluctibus, qui aduersum nos crebrius\nintumescunt, caelestibus misceamur choris, ut iam nunc illuc mente\ntranslati et augustiora uidentes loca simus, quod futuri sumus.\nqua beatitudine indignos se fecere Iudaei, qui scripturae sanctae\nopibus derelictis et pauperes intellegentiae adquiescentes magistris i\nusque hodie audiunt: semper errant corde, et nolunt II\npraesenti Christo dicere: benedictus, qui uenit in no- I\nmine domini, praesertim cum omni uoce opera clariora deum I\nillum esse testentur et nequaquam dicere: \\'haec dicit dominus\"\nsed \\'ego dico uobis\" per quae ostendit se latorem legum et\ndominum et deum uerum et non esse unum quemlibet prophetarum.\nNeque enim diuinitatem eius, quae nullis locorum spatiis\ncircumscribitur, adsumptio seruilis formae poterat obscurare nec\nangustia humani corporis ineffabilem maiestatis terminare uirtutem,\nquem operum magnitudo dei filium conprobat.\nnam cum frementis\nmaris elatos gurgites et instar montium intumescentes\ntranquillitati subitae reddidisset apostolorum nauicula de naufragio\nliberata et imperium praesentis domini aquarum profunda sensissent\ncumque conluctantibus uentis et ex omni parte fluctibus\nexcitatis tanta discrimina saluatoris iussione cessassent, quasi diuino\nspiritu afflati, qui pariter nauigabant: uere, inquiunt, filius\ndei est non ambigentes de diuinitate, cuius magnitudinem opera\nloquebantur. de illo enim prophetale uaticinium est: tu\n\n\n\n\n\n\ndominaris fortitudini maris et motum fluctuum\neius tu conprimis. et ipse propheta canticum signat, ut\nnon solum in uerbo, sed et in uirtute deus uerus, qui uisus est,\ncrederetur excellentia operum, quod latebat, ostendens.\nperfectus\ndeus propria uoluntate, quidquid humanae fuit et naturae et\ncondicionis, adsumens absque peccato dumtaxat et malitia, quae\nnullam habet substantiam, infans nascitur, Emmanuel adoratur,\nmagi de oriente ueniunt, deum dei filium genu posito confitentur;\ntempore passionis pendens in cruce solis obscurat radios nouo\ninauditoque miraculo diuinitatis suae exprimens magnitudinem,\nindiuisus et inseparabilis nec in duos saluatores quorundam errore\nseiunctus. unde et ad discipulos loquebatur: nolite uocare\nmagistrum super terram; unus enim magister\nuester Christus.\nneque enim, cum haec apostolis diceret, a\ncorpore, quod patebat aspectui, diuinitatis excellentiam separabat\nnec, quando unum se Christum, dei filium, testabatur, animam\ndiuidebat et carnem, non alter et alter, sed unus atque idem utrumque\nsubsistens, deus et homo, dum seruus uidetur et dominus\nadoratur, si quidem in humani corporis uilitate ineffabilem celabat\ndeum et rursum fragilitatem carnis diuinis operibus excedebat,\nut non unus quilibet sanctorum, ut a plerisque aestimatum est,\ncrederetur, sed ille, quem et Paulus ostendere uolens scribit: unus\ndeus, unus et mediator dei et hominum, homo\nChristus Iesus, et iterum: mediator autem unius\nnon est, deus autem unus est, quia unus filius, patris\nnostrique mediator, nec aequalitatem eius amisit nec a nostro\nconsortio separatus est, inuisibilis deus et uisibilis homo: forma\n\n\n\n\n\n\n\n\n\n\nserui absconditus est et dominus gloriae confessione credentium\nconprobatur.\nNeque enim priuauit eum pater naturae suae nomine,\npostquam pro nobis homo et pauper effectus est, nec in Iordane\nfluuio baptizatum altero appellauit uocabulo, sed filium unigenitum:\ntu es filius meus dilectus, in quo mihi\nconplacui.\nnec similitudo nostra m diumitatis est mutata\nnaturam nec diuinitas in nostrae naturae uersa est similitudinem,\nsed manens, quod in principio erat, deus uerbum et in se nos glorificans\nnon uenit iuxta Hieremiam, ut diceret: heu mihi,\nmater, ut quid me genuisti, uirum, qui iudicer\net discernar omni terrae? non profui neque\nprofuit mihi quisquam, qui libertatem donaturus aduenerat.\nnec iuxta Esaiam uociferabatur: uae mihi, quia, cum\nsim homo et inmunda labia habens in medio\npopuli inmundalabia habentis habitem, regem\ndominum sabaoth uidi oculis meis. ipse enim\nerat rex gloriae, ut in uicesimo tertio psalmo scriptum est, in\npatibulo uictor existens et hostilia bella conpescens, ut hominem\nfictum ex humo caelorum habitatorem faceret et tropaei sui communione\ndonaret.\nIgitur, quamquam hoc nolint, qui eum putant in alium\nconmutatum, Iesus Christus heri et hodie ipse\nest et in aeternum, numquam habiturus regni sui finem\niuxta sceleratum Origenis errorem, ne cessante regno etiam aeternitate\npriuetur, sed coram omnibus loquens: ego in patre\net pater m me.\net docere nos cupiens, quod et pater m tiiio\net filius in patre creaturis omnibus imperaret, et hoc ipsum roborans\ninferebat: ego et pater unum sumus, ne quis unum\n\n\n\n\n\n\nsuum patrisque regnum humanae carnis occasione diuideret. quodsi\niuxta Origenis insaniam aliquando amissurus est regnum Christus,\nunigenitus filius dei, quomodo ipse apostolis loquebatur: ego et\npater unum sumus, non unum postea habiturus imperium,\nut scilicet hic habeat gloriam, quam ibi depositurus est? et ubi\nerit, quod semper filius in patre et pater in filio est, si regnum filii\nnon erit certum?\nuerum, haec qui ita se habere contendunt, si\ntamen non egerint paenitentiam; pereant et ad hos zelo fidei pietatisque\nconmotus-loquatur Moyses: maledictus tu in ciuitate\net maledictus in agro psalmista pariter increpante:\ndeficiant peccatores de terra et iniqui,\nut ultra non subsistant.\nEquidem scire non possum, qua temeritate Origenes tanta\nconfingens et non scripturarum auctoritatem, sed suum errorem\nsequens ausus sit cunctis in medium nocitura proferre nec aestimauerit\numquam ullum hominum fore, qui suis adsertionibus\ncontra iret, si philosophorum argutias propriis tractatibus miscuisset.\net a malo exordio in fabulas quasdam et deliramenta procedens\nChristianum dogma ludum et iocum faceret nequaquam diuinae\ndoctrinae ueritate utens, sed humanae mentis arbitrio et in tantam\nse ipso magistro intumescens superbiam, ut non imitaretur humilitatem\nPauli, qui plenus spiritu sancto contulit cum prioribus\napostolis euangelium, ne forte in uacuum curreret aut\ncucurrisset, ignorans, quod daemonici spiritus esset instinctus\nsophismata humanarum mentium sequi et aliquid extra\nscripturarum auctoritatem putare unum.\nquiescant aliquando,\nqui regni Christi finem somniantes uerbositatis Origenis cupiunt\n\n\n\n\n\n\n\n\nesse parasiti, nec cum fidelibus ambulantes fidem, quam non habent,\nsimulent. quin potius discant, quod omne dolus et fraudulentia,\naliud sit et aliud ostendat, ut sub uirtutis specie uitia celare nitatur.\netenim, cum in crucis ignominia, quam pro nobis passus est, non\namiserit Christus esse dominus gloriae iuxta beatum apostolum,\nclamantibus contra Iudaeis: qui destruis templum\net in triduo aedificas, saluum te ipsum fac;\nsi filius dei es, descende de cruce, et carne patiens\npendensque I in patibulo fortitudinem propriae maiestatis ostendit\nsolem de cursu quiescere faciens et signorum magnitudine plenam\nfidei uocem latronis extorquens: Iesu, memento mei, do- i\nmine, cum ueneris in regnum tuum, numquam Ji\npost resurrectionis gloriam perditurus est regnum. licet innumeros M\ncontra eum Origenes blasphemiarum lapides iactat.\naut cuius est\nconsequentiae perpetuitatem regni discipulis polliceri et dicere:\nuenite, benedicti patris mei, possidete praeparatum\nuobis regnum a constitutione mundi\net ipsum eo carere, quod aliis tribuit ? uel quomodo scribente Paulo\nad Corinthios: absque nobis regnatis et utinam\nregnaretis, ut et nos regnaremus uobiscum,\nintellegi poterit regnum Christi post multa tempora terminandum ?\npraesertim cum Iohannes clamitet: qui desursum uenit,\nsuper omnes est et apostolus scribat: quorum patres\net ex quibus iuxta carnem Christus, qui est\nsuper omnes deus benedictus in aeternum.\nItaque nulli dubium est, quin, qui deus permanet in aeternum,\nsimul habeat et regnum et super ipsos quoque, quos regni\npossessione donauit, rex perpetuus appelletur congruum habens\ndiuinitatis imperium nec quicquam in se rude et nouum nisi\n\n\n\n\n\n\nadsumptionem fragilitatis humanae. si enim iuxta Origenis insaniam\npost multorum circulos saeculorum Christi regnum est finiendum,\nconsequens inpietati eius est dicere, ut et deus esse aliquando\ndesistat; et, qui regni terminos ponit, cogitur idem de diuinitate\nsentire, quae perpetuitatem imperii naturaliter possidet.\nquodsi\nregnat sermo dei, utique deus est et hac ratione colligitur, quicumque\ntemptauerit finem regno eius inponere, ad id eum deuolui, ut Christum\ncredere conpellatur et deum esse desinere. sed haec garriat\nmagister indoctus cum sectatoribus inpiis, nos Christi regnum credamus\naeternum et in sollemni die cantemus cum angelo atque\ndicamus: regni eius non erit finis. si enim unum cum\npatre est, numquam ex eo, quod unum est, cessaturus esc et unio\npatris et filii numquam diuidetur in partes nec, quod dicitur \\'unum\nsunt\\', aliquando unum esse desistent.\nFacessant igitur stultissimi mortalium, immo descendant\nin in fernum uiuentes, sicut psalmista testatur,\net praeceptorem inpietatis suae ibi esse cernentes clamitent: e t\ntu captus es, sicut et nos, et inter in fernum\nes; descendit in infernum gloria tua\net reliqua.\ntalis pastor gregis morbidi Christum ubique suggillat\niniuriis et diabolum honore sustollit, dum illum adserit purgatum\nuitiis atque peccatis pristinam aliquando gloriam recepturum et\nhunc regnare desistere simulque cum diabolo sub patris imperio\nredigendum, ut magis ad Origenis blasphemias quam ad uociferationem\nIudaeorum propheta mirabundus exclamet: obstupuit\ncaelum super hoc et inhorruit ualde, dicit\ndominus, eo quod duo mala fecerit.\nOrigenes\nChristum adserens regnare desinere et diabolum ad culmen, de quo\nceciderat, ascensurum, talem sceleris sui profundum lacum fodiens,\n\n\n\n\n\n\nqui aquas continere non possit, aequalem, quantum in se est, diabolum\nfacit filio dei, dum detrahit illi regni gloriam sempiternam\net imperio patris eum subicit cum daemonibus.\nuerum istius modi\nuox inpia proteratur et sciamus regnum Christi esse perpetuum\nipso loquente ad discipulos suos : uos perseuerastis mecum\nin temptationibus meis et ego statuam nobis\ntestamentum aeternum, ut bibatis et comedatis\nsemper super mensam meam in regno\nmeo. quomodo inpleri potest hoc, quod dicitur \\'semper\\', nisi perpetuum\nregnum sit et nullo fine claudendum ?\nquod et magi intellegentes\nuersi ad paenitentiam studiosius percunctabantur: ubi\nest, qui natus est rex Iudaeorum? uidimus\nenim stellam eius in oriente et uenimus, ut\nadoremus eum. magi fatentur Christum regem et Origenes\nnegat dicens eum non in perpetuo regnaturum nec animaduertit\nse Iudaeorum blasphemiis similem. t\nLegimus in euangelio, cum dominus atque saluator fortitudinis\nsuae et patientiae exemplar ostendens crucem scanderet,\nPilatus inscripsit titulum et posuit super\neius caput. scriptum autem erat: Iesus Nazarenus\nrex Iudaeorum. istum titulum multi\nlegerunt Iudaeorum, qui erat scriptus Hebraice,\nLatine et Graece. dicebant ergo Pilato principes\nsacerdotum et Iudaeorum: noli scribere,\nquod rex Iudaeorum sit, sed quod ille se dixerit\nregem Iudaeorum. respondit Pilatus: quod\n\n\n\n\n\n\nscripsi, scripsi.\ncum ergo Pilatus neo seditione nec precibus\nad hoc potuerit adduci, ut regnum Christi de titulo tolleret, sciat\nOrigenes absque ulla necessitate se hoc facere, quod fecerunt Iudaei,\nut regnum Christi aestimet terminandum. illi quidem in terra positum\nregem negabant, hic regnantem in caelo, quantum in se est,\ndetrahere nititur, ut accusatorem sceleris sui habeat Pilatum, qui\nIudaeis respondit: quod scripsi, scripsi.\nuemat et prophetalis\nsermo in medium ac.regnum Christi tota praedicet libertate:\ngaude, filia Sion, praedica, filia Hierusalem,\nlaetare et exulta de toto corde tuo,\nfilia Israhel: abstulit dominus iniquitates\ntuas, redemit te de manu inimicorum tuorum,\nrex Israhel in medio tui, non uidebis ultra mala.\nneque enim, quos semel saluos fecit, iterum praecipitabit\ne caelo et dimittet iuxta Origenis deliramenta et fabulas, ut rursum\nde sublimibus conruant. et hoc, quod dicitur: non uidebis\nutra mala, aeternae securitatis indicium est, quod, qui semel\nfuerint liberati et regni caelorum possessione perfruiti, nequaquam\nuitiis trahantur ad terram nec dei priuentur auxilio, qui eis iuxta\neloquium prophetale ponet murum et circamurale\nsua eos uirtute circumdans.\nunde et psalmista canit: non commouebiturinaeternum,\nqui habitat in Hierusalem,\net dominus protestatur: non te dimittam nec\ndeseram. frustraque somniat ascendere animas in caelum et\ndescendere et nunc proficere, nunc ad inferiora delabi, ut per ruinas\ninnumerabiles saepe moriantur et Christi passio irrita fiat.\nqui enim\nsemel pro nobis mortuus est, aeternam nobis uictoriae suae laetitiam\ndedit, quae nulla uitiorum mole tenuetur. nec quisquam\n\n\n\n\n\n\nhominum crebrius moritur, quod Origenes ausus est scribere Stoicorum\ninpiissimum dogma diuinarum cupiens scripturarum auctoritate\nfirmare.\nUerum quid ista memoramus, cum in tantam eruperit\nuecordiam, immo dementiam, ut aliud saluatori crimen inpingat\ndicens eum et pro daemonibus ac spiritalibus nequitiis apud superos\nadfigendum cruci ? nec intellegit, in quam profundum inpietatis conruat\nbarathrum. si enim Christus pro hominibus passus homo factus\nest, ut scripturarum testantur eloquia, consequens erit, ut dicat\nOrigenes: \\'et pro daemonibus passurus daemon futurus est\\'. hoc\nenim necessitate cogetur ut inferat, ne ab eo, quod coepit, discrepare\nuideatur et ut imitetur blasphemias Iudaeorum, quos semper\nimitatur; et illi enim Christo similiter loquebantur: daemonium\nhabes et: in Belzebul, principe daemoniorum,\neicis daemonia.\nsed absit, ut pro daemonibus Christus passurus\nsit, ne et ipse daemon fiat. et qui hoc credunt, rursum crucifigunt\net ostentui habent filium dei, qui nequaquam, ut semen\nAbraham adprehendit, ita- adsumet et daemonum, ne pro illis\nquoque crucifigatur. nec daemones pro se deum in passione cernentes\ncum propheta clamabunt hic peccata nos t rap o rtauit\net pro nobis dolet neque cum Esaia dicent:\nliuore eius sanati sumus nec pro daemonibus sicut\npro hominum genere quasi ouis Christus ducetur ad uictimam nec\npro eorum salute dicetur: proprio filio non pepercit,\nquia nec daemones clamabunt traditus est pro peccatis\nnostris et resurrexit pro iustificatione\n\n\n\n\n\n\n\nnostra Paulus quidem perspicue scribit: tradidi enim\n3\nuobis in primis, quod et accepi, quia Christus\nmortuus est pro peccatis nostris secundum\nscripturas, illas in testimonium uocans et uolens earum auctoritate\nfirmare, quod dubium est; Origenes autem absque ullo diuinae\nuocis testimonio uim facere nititur ueritati et extincta lucerna\ninuenire eam.\nFautor daemonum et non hominum crebris calumniis\nlacessit filium dei et denuo crucifigit non intellegens, in quam profundam\net horribilem inpietatis uoraginem detrahatur. consequens\nenim est, ut, qui priora susceperit, suscipiat et quae sequuntur, et,\nqui pro daemonibus Christum dixerit crucifigi, ad ipsos quoque\ndicendum esse suscipiat: accipite et edite; hoc est\ncorpus meum et: accipite et bibite; hic est\nsanguis meus.\nsi enim et pro daemonibus crucifigetur, ut\nnouorum dogmatum adsertor adfirmat, quod erit priuilegium aut\nquae ratio, ut soli homines corpori eius sanguinique communicent\nnon daemones quoque, pro quibus in passione sanguinem fuderit?\nsed nec daemones audient: accipite et edite et: accipite\net bibite nec dominus sua praecepta dissoluet, qui\ndiscipulis ait: nolite dare sanctum canibus nec\nmittatis margaritas uestras ante porcos, ne\nforte conculcent eas pedibus suis et conuersi\ndisrumpant uos.\nnam et apostolus scribens: no1 ous\nparticipes daemonum fieri. non potestis calicem\ndomini bibere et calicem daemoniorum;\nnon potestis mensae domini participari et\nmensae daemoniorum, inpossibile esse demonstrat\n\n\n\n\n\n\ndaemonas de calice domini bibere et de mensa eius participari.\ncibus\ndiaboli negatores dei sunt Ambacum loquente: escae eius\nelectae; cibus autem inpiorum omnium execrabilis ipse diabolus\nprophetae uaticinio concrepante: dedisti eum escam populis Aethio pibus.\nex quibus omnibus adprobatur Christum\npro daemonibus non posse crucifigi, ne daemones corporis et sanguinis\neius participes fiant.\nCum ergo et apostolus de saluatore significet: hoc enim\nfecit semel se ipsum offerens et Origenes tam audaciter\nillius sententiae contradicat, tempus est illud inferre:\nterra, terra, audi uerbum domini, scribe uirum\nistum abdicatum. quis enim infernus haec mala\nsuscipere potest, qui tartarus de rebus istius modi cogitare? quae\ngigantum insania tam rebellis exstitit et turrem inpietatis extruxit ?\nquae libido lasciuiens et daemonum amore deperiens sic uniuerso\ndogmati transeunti diuaricauit crura mentis suae? quis in tantum\nde Sodomitica uinea bibit, ut inebriatus uino furoris eius toto\ncorde conciderit? quis Babyloniorum ita fluminum gurgitibus\ninrigatus uiuos Israhel fontes reliquit? quis egrediens de Hierusalem\net Hieroboam, filii Nabat, imitator existens tot errorum\nfabricatus altaria est et ararum profana tura succendit ? cur Dathan\net Abiron, qui minora peccarunt, non ueniant ante tribunal Christi\net sui eum conparatione condemnent, qui extra ecclesiam saluatoris\nuariarum doctrinarum turibula diabolico igne conpleuit?\nneque enim dominus, qui loquitur per prophetam: ego uisiones\nmultiplicaui et in manibus prophetarum adsimilatus\nsum, adulterinas eum docuit proferre doctrinas\n\n\n\n\n\n\nnec, qui a principio ipsi uiderunt et ministri fuerunt uerbi dei,\nnec prophetarum chorus, qui olim uocabantur \\'uidentes\\', haec\neum instituit, sed ipse suae mentis arbitrio furori daemonum\nseruiens et blando cogitationum errore deceptus gregem et, ut ita\ndicam, examen dogmatum peruersorum per totum orbem inmisit\nmentibus indoctorum.\niste est, qui Assyriis Babyloniisque fluminibus\naperuit os suum, qui nauem ecclesiae bonarum mercium\nplenam salutis doctrinae fluctibus operire conatus est, dum inperitorum\nlaude sustollitur et scripturarum sensum aliter, quam se\nhabet ueritas, edisserens gloriatur in confusione sua. quis enim\ntam innumerabiles et garrulos et uerbositatis atque inperitiae\nplenos conscripsit libros et infatigabili studio dies noctesque coniunxit,\nut errorum monimenta dimittens mereretur audire: m u 11 i s\nitineribus tuis deceptus es?\nusus est emm duce\npessimo, aura populari, et plurimis falsae scientiae uoluminibus\nexaratis ac rebelli contra deum mente pugnans unguento caelestium\ndoctrinarum saniem quandam et paedorem sui fetoris inmiscuit,,\n. ut rursum ad suam animam diceretur : inmunda et famosa\net nimia iniquitatibus. neque enim prophetam audire\nuoluit conmonentem: quare diligitis uanitatem et\nquaeritis mendacium ? qui pro daemonibus Christum\nadfigit cruci, ut non solum dei et hominum, sed daemonum quoque\nmediator fiat.\nuerum absit tam inmane nefas de saluatore credere,\nut templum corporis sui, quod pro nobis suscitare dignatus est.\n\n\n\n\n\n\namissurus aliud sibi templum daemonicae conditionis adfigat, ut\nillorum quoque recepta similitudine pro ipsis patibulum subeat.\nObsecro, fratres dilectissimi, ut ignoscatis dolori meo\ndoctrinis inpiis resistenti. dum enim inpudentiam sectatorum eius\nrepercutere nititur, conpagem loricae ipsius et uenenati pectoris\nfraudulentias in medium protulimus, ut illud quoque conpleretur\nin eo: reuelabo ignominiam tuam et ostendam\neam amatoribus tuis. nam inter cetera etiam resurrectionem\na mortuis, quae spes salutis nostrae est, ita corrumpit et\nuiolat, ut audeat dicere corpora nostra rursum corruptioni et morti\nsubiacentia suscitari.\nresponde mihi, o inpietatis caput, quomodo\niuxta apostolum Paulum uicerit Christus eum, qui mortis habebat\nimperium, hoc est diabolum, si corruptibilia et mortalia iterum\ncorpora surrectura sunt ? quid nobis profuit Christi passio, si mors\natque corruptio denuo nostra corpora possessura est? aut quid sibi\nuult, apostolus scribens: sicut enim in Adam omnes\nmoriuntur, ita in Christo omnes uiuificabuntur,\nsi resurgentibus mors saeua dominabitur? uel quomodo,\nqui ista credunt, possint ex animo dicere: Christus dei\nuirtus et dei sapientia, uolentes illo fortiorem esse mortem,\nquae suscitata ab eo corpora deletura est nec probetur ex omni\nparte superata ?\nuerum et Origenem tam inpie resistentem Christus,\ndominus noster, et mortem uicit et diabolum, qui habebat mortis imperium,\nsua uirtute destruxit parato nobis in caelo uictoriarum suarum\ntriumpho. nec idcirco corpora suscitauit, ut rursum perirent, sed\nillorum incorruptione perpetua mortem corruptionemque deleuit.\nUnde liberati a cunctis malis passionis dominicae festa\ncelebremus et iuxta euangelii parabolam cernentes a sapientia\nimmolari tauros et altilia uescamur fortioribus plenisque neruorum\n\n\n\n\n\n\net pinguioribus doctrinae cibis, ut lac infantiae deserentes solidiora\ncapiamus alimenta causamque malorum omnium fugiamus inperitiam,\nquae, cum multorum diuersis heresibus uinxerit pedes,\nOrigene maximo sui fruitur amatore, qui inter cetera ausus est\ndicere non esse orandum filium neque cum filio patrem ac post\nmulta saecula Pharaonis instaurauit blasphemiam dicentis: quis\nest, ut audiam uocem eius? nescio dominum\net Israhel non dimittam. nec est aliud dicere \\'nescio\ndominum\\' quam hoc, quod dicit Origenes: \\'non est orandus\nfilius\\', quem certe dominum confitetur.\net quamquam ille in tam\napertam proruperit blasphemiam, tamen orandus est, de quo propheta\ntestatur dicens et adorabunt te et i n te deprecabuntur,\nquia in te est deus et absque te non\nest deus, et rursum: omnis, qui inuocauerit nomen\ndomini, saluus erit. et Paulus disputans: quomodo,\ninquit, inuocabunt, in quem non crediderunt?\noportet primum credere, quod filius dei sit, ut recta et consequens\nfiat eius inuocatio. et quomodo orandus non est, qui non est deus,\nsic e\\' contrario, quem deum esse constiterit, adorandus.\nunde et\nStephanus positis genibus et obsecrans pro his, qui se lapidibus\nobruebant, dicebat ad filium: domine, ne statuas illis\nhoc peccatum. in nomine quoque Iesu Christi\nomne genu flectetur caelestium, terrestrium\net infernorum. quod autem dicitur: genu flectetur,\nsollicitae et humillimae orationis indicium est.\nitaque nec deum\ncredit Origenes filium dei, quem non putat adorandum, et lacerat\neum conuiciis; cumque sibi in scripturarum memoria blandiatur\net putet se eas intellegere, non audit contra se loquentem Moysen:\n\n\n\n\n\n\nhomo, qui maledixerit deum, peccatum habebit\net, qui nominauerit nomen domini, morte\nmorietur; lapidibus obruet eum omnis multitudo.\net quis tantis Christum adficit contumeliis ut hic, qui\nausus est dicere: \\'non debet orari\\' cassum tantum ei diuinitatis\nnomen indulgens?\nUerum quid necesse est in tam inpiis immorari ? ad alium\neius transeamus errorem. dicit corpora, quae resurgunt, post multa\nsaecula in nihilum dissoluenda nec futura aliquid nisi, cum de\ncaelorum mansionibus animae ad inferiora dilapsae indiguerint\nnouis, quae alia rursum fiant prioribus omnino deletis. quis ista\naudiens non et mente et corpore pertremiscat ? si enim post resurrectionem\ncorpora redigentur in nihilum, fortior erit mors secunda\nquam prima, quae delere omnino poterit substantiam corporalem.\ncur Paulus scribit: mors non dominabitur illius;\nquod enim mortuus est peccato, mortuus est\nsemel, si corpora delenda sunt penitus ? aut quomodo hoc, quod\ndicitur \\'semel\\', firmum erit, cum caro ab animae consortio separata\nredigenda sit in nihilum ? qua ratione rursus adiunxit: seminatur\nin corruptione, surgit in corruptione;\nseminatur in infirmitate, surgit in uirtute;\nseminatur in ignobilitate, resurgit in gloria;\nseminatur corpus animale, surgit corpus\nspiritale?\nsi enim incorruptio corpora in nihilum redigit, consequens\nfuerat dicere corruptioni ea in perpetuum reseruari essetque\nfortior incorruptione. sed absit Paulum contraria sibi scribere\net incorruptioni et corruptioni eandem esse naturam. quodsi, ut\n\n\n\n\n\n\nfalso putat Origenes, non solum corruptibile, sed et mortale corpus\ni est suscitandum, ergo unum atque idem corruptio et incorruptio,,\nmors et uita dicentur; eandem habebunt in suscitatis corporibus\npotestatem et nequaquam rebus, sed tantum nominibus corruptio\net incorruptio, mors et uita separabuntur.\nsin autem corruptibile\net mortale corpus surrecturum est, consequentius fuerat apostolum\ndicere: \\'seminatur in corruptione, surgit in corruptione; seminatur\nin infirmitate, surgit in infirmitate; seminatur in ignobilitate, surgit\nin ignobilitate; seminatur corpus animale, surgit corpus animale\\'.\nquodsi corruptionem et infirmitatem et ignobilitatem amouet a\ncorporibus suscitatis et dicit e contrario incorruptione et fortitudine\net gloria corpora uestienda et pro animali spiritale corpus esse\nreddendum, soluta erit mors et in corporibus suscitatis pro morte\net corruptione inmortalitas incorruptioque regnabunt, quia et\nipsum corpus inmortale et incorruptum resurget, ut possit permanere\nanimae coaeternum.\nigitur et saluator pignus salutis nostris corponbus\nin resurrectione sui corporis tribuens non potest credi ultra\nmoriturus apostolo in hanc sententiam congruente: Christus\nresurgens ex mortuis ultra non morietur,\nmors ei nequaquam dominabitur, ne, si illius\nfuerit dominata, dominetur nostri.\nConfundatur Origenes inter cetera flagitiorum genera, quae\nconfingit, magicis quoque artibus patrocinium tribuens. nam in\ntractatibus suis his locutus est uerbis: ars magica non mihi\nuidetur alicuius rei subsistentis uocabulum,\nsed et, si sit, non est operis mali nec quod\nhaberi possit contemptui.\nhaec dicens utique fautorem\nse esse demonstrat Elymae magi, qui apostolis repugnauit,\n\n\n\n\n\n\net Iannae atque Iambrae, qui Moysi magicis artibus restiterunt.\nsed nullas Origenis patrocinium habebit uires, quia Christus magorum\npraestigias suo deleuit aduentu.\nrespondeat nouae inpietatis\nadsertor, immo aperte audiat: si non est malum ars magica, non\nerit malum et idolatria, quae artis magicae uiribus nititur. quodsi\nmalum est idolatria, malum erit et ars magica, ex qua subsistit\n\\'idolatria. cum autem idolatria Christi maiestate deleta sit, indicat\net parentem suam artem magicam secum pariter dissolutam propheta\nsuper hoc liquido proclamante sta nunc in incantationibus\ntuis et multis ueneficiis tuis, quae\ndidicisti ab adulescentia tua, si potuerint\nprodesse tibi.\ncum igitur haec prophetarum scripta testentur\net nullus umquam ausus sit memoriae prodere magorum artes inter optima\nquaeque numerandas, leges quoque publicae magos et t\nmaleficos puniant, scire non possum, qua ratione inpulsus Origenes,\nqui Christianum se esse iactat, Sedeciae pseudoprophetae aemulator\nexistens cornua sibi ferrea fecerit, quibus contra dogmata\nueritatis armatus incedat, nec sapiat quicquam de caelesti Hierusalem\nneque imitetur Moysen et Daniel Petrumque et alios sanctos,\nqui contra magos et incantatores quasi in acie stantes indefesso\ncertamine dimicarunt.\ncum quibus festae diei ducamus choros, quod\nper media Babylonis pericula transeuntes Origenis uenena uitauimus\net oboediuimus prophetae sermonibus imperantis: egredere\ndeBabylone, qui fugis de terra Chaldaeor\nu m, ut ingrederemur Hierusalem, in qua praedicatio ueritatis est.\nQuamquam enim mendacio resistentes passi sumus aliquid\nIrium puerorum, qui in camino aestuantis incendii flammarum\n\n\n\n\n\n\nuicere naturam, tamen non praeualuit contra nos ignis Babylonius\nnec capilli nostri adusti sunt — extrema uidelicet ecclesiasticae\ndogmata ueritatis - nec sarabara mutata, quae in protectionem\nanimarum de testimoniis scripturae sanctae nobis sapientia texuit,\nnec odor ignis in nobis est, peruersae scientiae flamma discurrens.\nnon enim adquieuimus doctrinae eius, qui propter lapsus rationabilium\ncreaturarum corpora fieri suspicatur et dicit iuxta Graeci\nsermonis etymologiam animas idcirco uocitatas, quod calorem\nmentis et in deum feruentissimae caritatis amiserint, ut ex frigore\nnomen acceperint, ne et saluatoris animam isdem subiacere neniis\nsentiremus.\nsolis quoque et lunae ac stellarum cursus et totius\nmundi pulcherrimam in diuersitate consonantiam non adserimus\nex causis praecedentibus uariisque peccatis et animarum uitiis\naccidisse nec bonitatem dei multo tempore praestolatam, ut non\nante faceret uisibiles creaturas, nisi inuisibiles deliquissent.\nnec\nuanitatem appellamus substantiam corporalem, ut ille aestimat\naliis uerbis in Manichei scita concedens, ne et Christi corpus subiaceat\nuanitati, cuius edulio saturati ruminamus cotidie uerba dicentis:\nnisi qui comederit carnem meam et biberit\nsanguinem meum, non habebit partem mecum.\nnam si natura corporea uana est et futilis iuxta Origenis errorem,\ncur Christus surrexit a mortuis, quare nostra corpora suscitauit,\nquid sibi uult Paulus scribens: s i mortui non resurgent,\nnec Christus resurrexit; si autem Christus\nnon resurrexit, uana est fides nostra?\nEx quo perspicuum est non corporum naturam esse uanam,\nsed eos credere uanitati, qui non putant eam resurgere et manere\n\n\n\n\n\n\n\n\n\n\n\n\nperpetuam. honorabiles quoque condemnat nuptias negans subsistere\ncorpora, nisi prius animae in caelo peccauerint et inde praecipitatae\nquasi quibusdam ergastulis corporum uinctae fuerint.\net ille quidem sentiat, ut uult, loquatur, ut non timet: audiat nos\ncum Paulo suis auribus inclamantes honorabiles nuptiae\net cubile inmaculatum. et quomodo inmaculatum, si,\nanima uitiis sordidata carne circumdatur? et culpae subiacebit !\nAnna, uxor Elcanae, semen uirorum postulans, ut propter desiderium-\\'\nderium mulierculae animae in caelis periclitentur et una earum\npeccato grauis labatur in terram ac pristinam beatitudinem deserat.\nnec Moyses inprecans et dicens: dominus deus uester\nmultiplicet uos et ecce estis hodie sicut\nstellae caeli in multitudine. dominus deus\npatrum uestrorum addat uobis, sicut estis, â– \nmilies et benedicat, ut locutus est, hoc petebat,\nut animarum in caelo cateruae peccantes Israhelitici populi gentem\nconderent. quod esse discrepans apertissime patet, ut, qui pro delicto\npopuli precabatur: si dimittis peccatum hoc populo,\ndimitte; sin. autem, dele me de libro, quem\nscripsisti, postulet multiplicari filios Israhel; quos si nouerat\nanimarum ruinis crescere, non e contrario precaretur, ne propter\nuitia melioris substantiae natura uilior conderetur?\ncur Dauid\ninprecatur in psalmo: benedicat te dominus ex\nSion et uideas, quae bona sunt, in Hierusalem\nomnibus diebus uitae tuae et uideas filios\nfiliorum tuorum, si animarum peccato iusti uiri augetur\ngenus, et audet dicere: ecce sic benedicetur homo,\nqui timet dominum, cum sciat animas delinquentes\n\n\n\n\n\n\ncorporum uinculis alligari et in huiusce modi carcere iudicio dei poenas\nluere peccatorum?\nquomodo deus loquitur per prophetam: si\naudisses praecepta mea, fuisset utique quasi\nfluuius pax tua et iustitia tua sicut fluctus\nmaris et sicut harena semen tuum et soboles\nuteri tui ut puluis terrae? qui enim dei praecepta\nconseruant, non debent accipere praemium animarum de caelo\nruinas, quae ligatae corporibus sobolis eorum incrementa multiplicent.\nsi autem uolunt discere, quae sint humani generis exordia,\naudiant dicentem Moysen: tulit deus de terra et\nfinxit hominem et insufflauit in faciem eius\nspiritum uitae et factus est homo in animam\nuiuentem, id est inmortalem. deus quoque benedicens Adam\net Euae ait:crescite et multiplicamini et replete\nterram.,\nSi animae post peccatum mittuntur in terras, ut nascantur\nin corporibus, non erat rationis benedici Adam et Euae, cum causa\npeccati maledictionem potius mereretur. denique, postquam plasmauit\neos, benedictionis uocibus prosecutus est, quos postea uoluntate\npeccantes maledictione percussit.\nex quibus colligitur nequaquam\npropter animarum peccata corporum substitisse naturam.\naudiant rursum dicentem deum: ego feci terram et\nhominem in ea et Dauid: caelum caeli domino,\nterram autem dedit filiis hominum et cessent\nultra cogitationum suarum errores sequi et scripturarum magis\nauctoritate ducantur.\nsicut enim, qui uoluptatibus eneruati sunt\net quorum in pectore libido dominatur, contemplantes corporum\nuenustatem non quaerunt morum pulchritudinem, sed membrorum,\nsensusque eorum praegrauatus faece terrena nihil altius intuetur,\nsic, qui structa uerborum conpositione ducuntur et capti eloquentiae\nsono non intuentur dogmatum ueritatem, erubescunt errorem\n\n\n\n\n\n\n\n\npristinum confiteri et adrogantiae tumore caecati nolunt esse discipuli,\nne, postquam correcti fuerint, prius errasse uideantur.\nAbiectis itaque Origenis malis et scripturarum, quae\nuocantur apocrypha, id est abscondita, decipulis praetermissis —\nnon enim in abscondito locutus sum, ait dominus\n— iterum atque iterum, fratres carissimi, dominicae passionis festa\ncelebremus; fidem conuersatione decorantes misericordia in pauperes\nimitemur deum, cui nulla corporalium naturarum forma consimilis\nest, habeamus in cunctis imaginem bonitatis eius, paenitentia\nemendemus errores, oremus pro inimicis, pro detractatoribus\nobsecremus aemulantes Moysen, qui sororis contra se loquentis\nculpam oratione deleuit, oleo elemosynae peccatorum sordes\nlauemus.\ncaptiuorum uincula nos uideantur adstringere et propi- t\ntium illis inprecemur deum; clausos carcere humanitas diurna â– \nsustentet et his, quorum corpora morbus regius occupauit et iugi\ntabe membra soluuntur, propter repositam in caelis mercedem\nsollicito ministerio seruiamus. si quando potestas iudicii nobis data\nfuerit et iurgantium ad nos fratrum -causa delata, non sit personarum\nconsideratio, sed rerum. corruentibus et in tribulatione\npositis nos quoque ruamus affectu, leges normam teneant ueritatis,\ncaritas prona sit ad misericordiam non insultans peccantibus, sed\ncondolens; facilis est enim lapsus ad uitia et fragilitas condicionis\nhumanae, quidquid cernit in alio, in se debet pertimescere.\ncumque\nalius fuerit pro errore correptus, illius emendatio nostra sit cautio.\net super omnia quasi culmen et corona uirtutum pietas in deum\ntoto cordis timore seruetur execrantesque deorum numerum patris\net filii et spiritus sancti unam confiteamur indiscretamque\n\n\n\n\n\n\nsubstantiam, in qua et baptizati uitam aeternam suscepimus.\net, si dei\ntribuerit clementia, cum angelis merebimur dominicum pascha\ncelebrare habentes quadragesimae exordium ab octaua die mensis,\nqui secundum Aegyptios uocatur Famenoth, et ipso praebente\nuires adtentius ieiunemus ebdomadae maioris, id est paschae uenerabilis,\ndie tertia decima mensis Farmuthi fundamenta iacientes,\nita dumtaxat, ut iuxta euangelicas traditiones finiamus ieiunia\nintempesta nocte, octauo decimo die supra dicti mensis Farmuthi\net altero die, quo dominicae resurrectionis est symbolum, id est\nnono decimo eiusdem mensis, uerum pascha celebremus adiungentes\nhis septem reliquas ebdomadas, in quibus pentecostes festiuitas texitur,\net praebentes nos dignos communione corporis et sanguinis\nChristi.\nsic enim merebimur accipere regna caelorum in Christo\nIesu, domino nostro, per quem et cum quo deo patri gloria et imperium\ncum spiritu sancto et nunc et semper et in omnia saecula\nsaeculorum. amen.\nSalutate inuicem in osculo sancto; salutant uos, qui mecum\nsunt, fratres.\nRursum orientalibus uos locupleto mercibus et Alexandrinas\nopes primo Romam uere transmitto. deus ab Austro ueniet\net sanctus de monte Faran umbra condensa;\nunde et sponsa laetatur in Cantico canticorum dicens: in umbra\neius concupiui et sedi; et fructus eius dulcis\nin faucibus meis.\nuere nunc conpletur Esaiae uaticinium\npraedicantis: in die illa erit altare domini in\nmedio terrae Aegypti, ut, ubi abundauit peccatum,\nsuperabundaret gratia. qui paruulum Christum\nfouerant, adultum fidei calore defendunt, ut, qui per illos\nHerodis effugerat manus, effugiat hereticum blasphemantem. quem\nDemetrius Alexandri urbe pepulit, toto orbe fugat Theophilus,\nTheophilus, ad quem Lucas scripsit euangelium, qui ex amore dei\nnomen inuenit.\nubi nunc est coluber tortuosus ? ubi uenenatissima\nuipera,\nprima hominis facies utero commissa luporum?\nubi heresis, quae sibilabat in mundo et me et papam Theophilum\nsui iactabat erroris latratuque inpudentissimorum canum ad inducendos\nsimplices nostrum mentiebatur adsensum ? oppressa est eius\n\n\n\n\n\n\n\n\n\n\n\n\n\n\n\n\nauctoritate et eloquentia et in morem daemonicorum spirituum\nde terra loquitur. nescit enim eum, qui desursum ueniens ea loquitur,\nquae sursum sunt.\nAtque utinam serpentina generatio aut simpliciter nostra\nfateatur aut constanter defendat sua, ut scire ualeamus, qui nobis\namandi sint, qui cauendi! nunc autem - nouum paenitentiae genus - oderunt\nnos quasi hostes, quorum fidem publice negare non audent.\nrogo, qui est iste dolor, qui nec tempore nec ratione curatur ?\ninter\nmicantes gladios, iacentia corpora, riuos sanguinis profluentes iunguntur\nsaepe hostiles dexterae et belli rabiem pax repentina conmutat:\nsoli sunt huius hereseos sectatores, qui cum ecclesiasticis\nnon ualent foederari, quia, quod sermone coguntur dicere, mente\ncondemnant. et si quando aperta blasphemia publicis auribus fuerit\nreuelata et uiderint contra se audientiam circum fremere, tunc\nsimplicitate simulata dicunt audisse se primum, quae magistrum\ndicere haud nescierint. cumque eorum scripta teneantur, uoce\nnegant quod litteris confitentur.\nquid necesse est obsidere Propontiaem,\nmutare loca, diuersas lustrare regiones et clarissimum\npontificem Christi eiusque discipulos rabido ore discerpere ? si uera\nloquimini, pristinum erroris ardorem ardore fidei conmutate. quid\nmaledictorum pannos hinc inde consuitis et eorum carpitis uitam,\nquorum fidei resistere non ualetis ? num idcirco uos non estis heretici,\nsi nos quidam adsertione uestra crediderint peccatores, et os\ninpietate fetidum non habebitis, si cicatricem potueritis in nostra\naure monstrare? quid iuuat uestram perfidiam uel prodest pellis\nAethiopica et pardi uarietas, si in nostro corpore naeuus apparuerit ?\nen papa Theophilus tota Origenem arguit libertate hereticum esse:\nnec dicta defendunt aut fingunt ab hereticis inmutata\n\n\n\n\n\n\nmultorumque dicunt libros similiter deprauatos, ut illum non sua fide, sed\naliorum tueantur erroribus. uerum haec aduersum hereticos dicta\nsint, qui iniusto contra nos odio saeuientes mente fatentur arcanum\net uenena pectoris inremediabili dolore testantur.\nUos, Christiani senatus lumina, accipite et Graecam et\nLatinam etiam hoc anno epistulam — ne rursum heretici mentiantur\na nobis pleraque uel addita uel mutata —, in qua laborasse me fateor,\nut uerborum elegantiam pari interpretationis uenustate seruarem\net intra definitas lineas currens nec in quoquam excedens loco eloquentiae\neius fluenta non perderem easdemque res eodem sermone\ntransferrem — quod utrum necne consecutus sim, uestro iudicio\nderelinquo -; quam sciatis in quattuor partes esse diuisam: et in\nprooemio credentes hortatur ad dominicum pascha celebrandum,\nin secundo et tertio loco Apollinarem et Origenem iugulat, in quarto,\nid est extremo, hereticos ad paenitentiam cohortatur.\nsi quid\nautem hic minus aduersum Origenem dictum est, et in praeteriti\nanni epistula continetur et haec, quam modo uertimus, breuitati\nstudens dicere plura non debuit. porro contra Apollinarem succincta\nfides et pura professio non caret subtilitate dialectica, quae\naduersarium suum extorto de manibus eius pugione confodit.\nOrate igitur dominum, ut, quod in Graeco placet, in Latino\nnon displiceat et, quod totus oriens miratur et praedicat, laeto\nsinu Roma suscipiat praedicationemque cathedrae Marci euangelistae\ncathedra apostoli Petri sua praedicatione confirmet, quamquam\ncelebri sermone uulgatum sit beatum quoque papam Anastasium\neodem feruore, quia eodem est spiritu, latitantes in foueis\nsuis hereticos persecutum eiusque litterae doceant damnatum in\noccidente, quod in oriente damnatum est. cui multos inprecamur\nannos, ut hereseos rediuiua plantaria per illius studium longo tempore\narefacta moriantur.\nSollemnitatis augustae sermo diuinus de caelorum regionibus\nmicans et splendore suo iubar solis exsuperans clarissimum animabus\nse desiderantium lumen infundit, cumque pleno cordis intuitu\nradios eius quiuerint sustinere, ad ipsa caelestis Hierusalem interiora\nI penetralia atque, ut ita dicam; sancta sanctorum eas pertrahit.\nunde,\n\\' si uolumus salutis esse participes et adhaerentes studio uirtutum\nanimarum uitia purgare et, quidquid in nobis sordium est, iugi\nscripturarum meditatione diluere, quasi sub sudo apertam doctrinarum\nscientiam contemplantes festinemus supernae laetitiae festa\ncelebrare et iungere nos angelorum choris, ubi coronae et praemia\net certa uictoria est et desiderata triumphantibus palma proponitur.\nnec differamus tumentibus carnis fluctibus liberati inter diuersa\nuoluptatum hinc inde naufragia clauum tenere uirtutum et post,\ngrandia maris pericula tutissimum caelorum intrare portum.\nQuam ob rem et eos, quos cassa uitae huius cura sollicitat\net instar frementium gurgitum perturbationum profunda circumsonant,\nquasi de somno graui excitantes ad sapientiae prouocemus\nlucra ostendamusque eis ueras diuinorum sensuum diuitias et inspe\nrata sanctae celebritatis gaudia, ob quae omnis inpraesentiarum\nI adsumatur labor, ut et eos, qui paululum neglegentes sunt, et nosmet\nipsos aeternae gloriae praeparemus.\nunde et in Prouerbiis indigentes\n\n\n\n\n\n\n\n\n\n\n\n\n\n\nsensu ad conuiuium suum Sapientia prouocans clamitat: uenite,\ncomedite de panibus meis et bibite uinum,\nquod miscui uobis. non enim sic caelum hoc, quod suspicimus,\nstellarum inlustratur choris nec in tantum sol et luna, duo\nmundi, ut ita dicam, clarissimi oculi, quorum cursu annus euoluitur\net uicissitudine tempora conmutantur, clarum terris lumen\ninfundunt, ut nostra sollemnitas uirtutum choro fulget et radiat.\ncuius thesauros et diuitias expetentes consona cum Dauid uoce\ndecantant: qui s dabit mihi pennas sicut columbae\net uolabo et requiescam? exultantesque et quodam\ntripudio gestientes et iuxta quod scriptum est gaudio ineffabili\ncorda perfusi rursum clamitant: non habemus hic manentem\nciuitatem, sed futuram inquirimus,..\ncuius artifex et fabricator est deus. sciunt enim omnium laborum I\nsuorum, quibus in hoc mundo pugnatur et curritur, hanc esse\nrepositam spem et haec in futuro praemia constituta, pro quibus I\nnulla pericula formidantes cotidie uitae suae cursum dirigunt here- I\nticorum uel maxime inpietatem et tendiculas declinantes, quibus 1\ncaeci caecos ducunt in foueam et quasi quodam ueterno et inmundissima\ncarie deceptorum corda conmaculant; nec hac calce contenti\nintimas scripturarum medullas bibunt ueritate dogmatum falsi\nnominis scientiam condemnantes.\nQuod intellegens et patriarcha Iacob scalam cernit in somnis,\ncuius caput pertingebat usque ad caelum, per quam diuersis uirtutum\ngradibus ad superna conscenditur et homines prouocantur\nterrarum humilia deserentes cum ecclesia primitiuorum dominicae\npassionis festa celebrare. non est, inquit, hoc nisi domus\ndei et haec est porta caeli.\nquam Dauid acutius\nintuens et tota cupidine mentis inquirens rationesque huius itineris\ncogitationibus tractans et quasi pretiosa pigmenta fortius terens\n\n\n\n\n\n\natque conminuens, ut suauissimi late odoris flagrantiam spargerent,\nad sollemnitatem prouocat festinantes dicens: aperite mihi\nportas iustitiae et ingressus in eas confitebor\ndomino: haec est porta domini, iusti introibunt\nper eam.\nnon est ergo, non est hereticorum ulla sollemnitas\nnec, qui errore decepti sunt, illius possunt communione laetari.\nscriptum est enim: si bestia tetigerit montem, lapidabitur.\nneque caelestium possunt recipere sacramenta uerborum,\nqui diuinis ecclesiae dogmatibus contradicunt.\ntotis itaque\nuiribus animas nostras ab omni contagione purgantes dignas celebritate,\nquae inminet, praeparemus, ut possimus cum sanctis canere:\ndeus dominus et inluxit nobis. de qua et alius\npropheta conscius futurorum mystica uoce testatur: apparebit\ndominus in eis et disperdet omnes deos gentium,\nquando uerba in opera conmutata sunt et ambigentium oculis\nrerum ueritas demonstrata, ut per efficientiam eorum, quae praedicta\nsunt, uerborum ueritas conprobaretur uictoriae suae nos deo\nfaciente participes, ut et sollemnitatis possimus cum sanctis habere\nconsortium et inlustris eius aduentus praeconia frequentare.\netenim,\nquia omnis terra uariis fuerat inlecebris deprauata uirtutes aestimans\nuitia et e contrario uitia uirtutes, dum inolescente tempore consuetudinem\nlegem putat esse naturae tyrannica superbia, hi, qui\npraecesserant et mendacium tempore roborarant, patres et magistri\nueritatis putabantur; unde acciderat, ut hominum error incresceret\net in ritum brutorum animalium utilia nescientes despicerent\nuerum pastorem dominum ac furore raptati tyrannos et principes\ncolerent quasi deos inbecillitatem suam in eiusdem naturae homini-\nIbus consecrantes. per quae eueniebat, ut praesens periculum mortis\neffugerent et conciliarent sibi eos, quorum clementia crudelitate\nsaeuior erat.\\'\nIdcirco omnibus errore seductis uiuens sermo dei in auxilium\nnostrum uenit ad terras, quae ignorabant cultum dei et ueritatis\n\n\n\n\n\n\nsolitudinem sustinebant. cuius rei testis est ille, qui loquitur: omnes\ndeliquerunt, simul inutiles facti sunt, et prophetae\nChristi auxilium deprecantes: domine, inclina tuos\ncaelos et descende, non ut mutaret loca, in quo omnia\nsunt, sed ut propter salutem nostram carnem humanae fragilitatis\nadsumeret, Paulo eadem concinente: cum esset diues, pro\nnobis pauper factus est, ut nos illius paupertate\ndiuites essemus.\nuenitque in terras et de uirginali\nutero, quem sanctificauit, egressus homo interpretationem nominis\nsui Emmanuel, id est \\'nobiscum deus\\', dispensatione confirmans\nmirum in modum coepit esse, quod nos sumus, et non desiuit esse,\nquod fuerat, sic adsumens naturam nostram, ut, quod erat ipse, non..\nperderet. quamquam enim Iohannes scribat: uer bum caro\nfactum est, id est aliis uerbis \\'homo, tamen non est uersus\nin carnem, quia numquam deus esse cessauit, ad quem et sanctus\nloquitur: tu autem ipse es et pater de caelo contestatur\net dicit: tu es filius meus dilectus, in quo mihi\nbene conplacui, ut et homo factus nostra confessione permanere\ndicatur, quod fuit, priusquam homo fieret, Paulo nobiscum\neadempraedicante:Iesus Christus heri et hodie ipse\net in aeternum.\nineo enim, quod ait \\'ipse\\', ostendit illum\npristinam non mutasse naturam nec diuinitatis suae inminuisse\ndiuitias, qui propter nos pauper effectus plenam similitudinem\nnostrae condicionis adsumpserat. ex tantis et talibus adsumpsit\nhominem dumtaxat absque peccato, ex quantis et qualibus nos\nomnes creati sumus, non ex parte, sed totus, mediator dei\net hominum, homo Christus Iesus, nulloque, quod\nnostrae similitudinis est, caruit nisi solo peccato, quod substantiam\n\n\n\n\n\n\nnon habet.\nneque enim inanimam carnem habuit et pro anima\nrationali ipse in ea deus uerbum fuit, sicut dormitantes Apollinaris\ndiscipuli suspicantur, nec dicens illud in euangelio: nuncanima\nmea tur bata est, diuinitatem suam perturbationi subiacuisse\ntestatur, quod consequens est eos dicere, qui pro anima diuinitatem\nin corpore eius fuisse contendunt, nec rursum solam animam sibi\nsocians susceptum inpleuit hominem, ne ex similitudine carnis et\nex dissimilitudine animae mediae adsumptionis dispensationem\ninplesse credatur in carne nostri similis existens et in anima inrationabilium\niumentorum, si tamen secundum illos inrationabilis\net absque mente ac sensu est anima saluatoris, quod inpium est\ncredere et procul ab ecclesiastica fide, ne protinus illo percutiatur\nelogio, quo propheta corripit delinquentem dicens: Ephraim\nsicut columba insensata non habens cor, et\nquasi inrationalis audiat: conparatus est iumentis\ninsipientibus et similis factus est illis.\nnulli\nenim dubium, quin inrationalis et sine sensu ac mente anima,\niumentis insipientibus conparetur; unde et Moyses scribit: bouem\ntriturantem non infrenabis et Paulus scriptum\nedisserens ait: numquid de bubus cura est deo?\nan propter nos utique dicit?.\nPropter nos igitur homo saluator est factus, non propter\nbruta et inrationabilia iumenta, ut similitudinem animae iumentorum\nabsque sensu et ratione susceperit. sed nec illud, quod eiusdem\nhereseos sectatores cauillantur et garriunt, ecclesia suscipit, ut\nprudentiam carnis appellari putet animam saluatoris, cum perspicue\napostolus prudentiam carnis inimicam deo appellet et mortem, quod\nde domino dicere nefas est, ut anima eius mors et dei inimica cre-\ndatur.\nsi enim nobis praecipit: nolite timere eos, qui\npossunt occidere corpus et animam non ualent,\n\n\n\n\n\n\ncogentur stulta disputatione suscipere meliores esse nostras animas\nanima saluatoris, dum illa prudentia carnis adseritur, quae mors et\ninimica est dei, nostra autem mori non potest.\nquod nequaquam\nita intellegendum est, fratres carissimi, cum etiam prudentia animae\nnon possit anima nuncupari et multo inter se differant. licet enim\nprudentia animae in ea sit, cuius prudentia est, tamen alterum habet,\nalterum habetur et prius anima est, sequens uersatur in anima. quodsi j\nprudentia animae non est anima, quanto magis carnis prudentia\\',\nanima non potest appellari!\ntendant quantumlibet syllogismorum\nsuorum retia et sophismatum decipulas proponentes se ipsos innectant\nlaqueis ne id quidem scientes, cuius uana scientia gloriantur, j\net discant a nobis, quos ingratis cogunt huiusce modi disputationem\nadsumere, aliud esse, quod sapit, aliud sapientiam, aliud quoque,I\nquod sapitur, et haec non solum uerbis inter se, sed et sensibus j\ndiscrepare.\nquae enim sapit, rationalis est anima; porro, quae ex\nipsa est et ipsius et non ipsa, quae sapit, appellatur sapientia; quod\nautem sapitur, res est, quam respicit, eaque gignitur ex sapiente\nsapientia et non sapiens ipse nec ipsa sapientia. tandemque desinant\ndialecticae artis strophis simplicia ecclesiasticae fidei decreta per-\\'\nuertere, ut animam saluatoris prudentiam carnis appellent, quam\napostolus mortem et inimicam adserit dei. â–\nSed et hoc modo nobis contra illos disserendum uidetur: j\nscriptum est de uerbo dei: omnia per ipsum facta sunt;\nnum credibile est et sapientiam uel prudentiam carnis, quam illi;\nanimam saluatoris intellegunt, a uerbo dei conditam, ut mortis et\ninimicitiae contra deum ipse operator exsisteret sibique eas, quod\ndictu nefas est, copularet? quodsi nefarium est credere et anima\nsaluatoris cunctis uirtutibus pollet, ergo prudentia carnis non erit\nanima eius, ne ipse mortem et inimicitiam contra deum sibi iunxisse\ncredatur.\ncessent Apollinaris discipuli ea, quae contra ecclesiasticas\n\n\n\n\n\n\nregulas est locutus, propter alia eius scripta defendere. licet enim\naduersus Arrianos et Eunomianos scripserit et Origenem aliosque\nhereticos sua disputatione subuerterit, tamen, qui memor est illius\npraecepti: non accipies personam in iudicio, ueritatem\nsemper debet diligere, non personas, et scire, quod in dispensatione\nhominis, quem pro salute nostra unigenitus filius dei est\ndignatus adsumere, non sit alienus a culpa, qui super anima illius\nperuersa et intellexit et scripsit.\nsicut enim apostolus ait: s i\nexpendero omnem substantiam meam et tradidero\ncorpus meum, ut ardeam, caritatem\nautem non habuero, nihil mihi prode erit,\nita siue iste, de quo nunc sermo est, siue Origenes et alii heretici,\nquamuis scripserint aliqua, quae ecclesiasticae fidei non repugnent,\ntamen non erunt absque crimine et in his, quae principalia sunt et\nad salutem credentium pertinent, ecclesiasticae fidei repugnantes.\nneque enim, ut ipse cum sectatoribus suis nititur adprobare, dominus\nnoster atque saluator animam sine sensu adsumpsit et mente aut\nmediam partem eius duasque de tribus siue tertiam, ut inperfecte\nhominem saluaret adsumptum, quia nec media nec reliquae portiones\nperfecti nomen accipient. et, sicut, quod perfectum est, caret\ninperfecti uitio, sic, quod inperfectum est, perfectum non potest\ndici. et si inperfecte similitudinem nostram uel ex parte susceperat,\nquomodo in euangelio loquebatur: nemo tollit animam\nmeam a me. potestatem habeo ponendi eam et\npotestatem habeo sumendi eam? quae autem tollitur\natque deponitur, nec inrationalis nec absque mente et intellegentia\ndici potest, sed e contrario rationalis et intelligibilis et mentem\nhabens ac sentiens.\nAtque ita ipse disputationis ordo conuincit nihil a domino\ninperfectum esse susceptum, sed adsumptum ab eo hominem plene\nperfecteque saluatum. nulli enim dubium, quin inrationabilium\niumentorum animae non ponantur et resumantur, sed cum\n\n\n\n\n\n\ncorporibus pereant et in puluerem dissoluantur. porro saluator tollens\nanimam et separans a corpore suo in tempore passionis rursum eam\nin resurrectione suscepit.\net multo ante, quam faceret, loquebatur\nin psalmo: non derelinques animam meam in\ninferno nec dabis sanctum tuum uidere corru\np tionem. nec credibile est, quod ad inferos caro eius\ndescenderit uel prudentia carnis, quae appellata sit anima, inferis\napparuerit, sed, quod corpus eius positum in sepulchro sit et\nipse nec de corpore et sapientia carnis nec de diuinitate sua\ndixerit: non derelinques animam meam in inferno,\nsed uere de nostrae naturae anima, ut perfectam ac rationalem\net intelligibilem atque sensibilem ad inferos animam descendisse\nmonstraret.\nhortamur eos, qui talia sapiunt, ut errores hereticos\nrelinquentes adquiescant ecclesiasticae ueritati et festiuitatem\ndominicae passionis non faciant inperfectam nec principalem et\nmaiorem hominis partem in saluatore negent absque anima et mente\ncorpus illius adserentes. si enim ita erat, quid de se uolens intellegi\nloquebatur: pastor bonus animam suam ponit pro\nouibus? et si tantum carnem hominis adsumpserat, cur in passione\ndicebat: spiritus promptus, caro autem infirma?\nUnde sciendum est, quod ex omni parte temperatum humanae\ncondicionis exhibens sacramentum perfectam similitudinem nostrae\ncondicionis adsumpserit nec carnem tantum nec animam inrationalem\net sine sensu, sed totum corpus totamque animam sibi socians\nperfectum in se hominem demonstrarit, ut perfectam cunctis hominibus\nin se et per se largiretur salutem; habensque nostri consortium,\nqui de terra conditi sumus, nec carnem deduxit de caelo nec animam,\nquae prius substiterat et ante carnem eius condita erat, suo corpori\ncopulauit, sicut Origenis nituntur docere discipuli.\nsi emm anima\nsaluatoris; antequam ille humanum corpus adsumeret, in caelorum\n\n\n\n\n\n\nregionibus morabatur et necdum erat anima illius, inpiissimum\nest dicere ante corpus eam fuisse domini agentem aliquid et uigentem\net postea in animam illius conmutatam. aliud est, si possunt de\nscripturis docere, antequam nasceretur ex Maria, habuisse hanc\nanimam deum uerbum et ante carnis adsumptionem animam illius\nnuncupatam. quodsi et auctoritate scripturarum et ipsa suscipere\nratione coguntur Christum non habuisse animam, antequam de\nMaria nasceretur — in adsumptione enim hominis et anima eius\nadsumpta est —, perspicue conuincuntur eandem animam et illius et\nnon illius fuisse dicentes.\nsed cessent illi a nouorum dogmatum\ninpietate furibundi! nos scripturarum normam sequentes tota cordis\naudacia praedicemus, quod nec caro illius nec anima fuerant, priusquam\nde Maria nasceretur, nec ante anima in caelis sit commorata,\nquam sibi postea iunxerit; nihil enim nostrae condicionis e caelo\nueniens secum dominus deportauit. unde, quidquid contrarium est\nueritati, euangelica falce succidens loquitur: omnis plantatio,\nquam non plantauit pater meus caelestis,\neradicabitur, uerbum opere, comminationem fine\nconsummans et dictorum potentiam expletione rerum probans, ut,\nquidquid sermo pollicitus est, gestorum ueritas exhiberet.\nSciant igitur se huius sollemnitatis alienos non posse celebrare\nnobiscum dominicam passionem, qui Origenem — ut loquar\naliquid de fabulis poetarum — hydram omnium sequuntur hereseon\net erroris se habere magistrum et principem gloriantur. quamuis\nenim innumerabiles texuerit libros et garrulitatis suae quasi damnosae\npossessionis mundo reliquerit hereditatem, tamen scimus lege\npraeceptum: non poteris constituere super te\nhominem alienum, quia non est frater tuus.\nIqui enim diuerso tramite ab apostolorum regulis aberrauit, quasi\nindignus et profanus choro Christi et consortio mysteriorum eius\nde sollemnitate Christi eicitur et a patribus maioribusque natu, qui\nsaluatoris ecclesiam fundauerunt, procul pellitur philosophorum\n\n\n\n\n\n\n\n\n\n\npannos nitens nouo et firmissimo ecclesiae consuere uestimento et\nueris falsa sociare, ut et illorum ex uicinitate fortioris probetur\ninfirmitas et huius pulchritudo uioletur.\nQuae enim illum ratio, qui disputationum ordo perduxit,\nut allegoriae umbris et cassis imaginibus scripturarum tolleret ueritatem?\nquis propheta sentire docuit ob lapsus de caelis animarum\ndeum esse conpulsum corpora fabricare ? quis iuxta beatum Lucam\neorum, qui uiderunt et ministri fuerunt sermonis\ndei, huic tradidit ad docendum neglegentia et motu et\nfluxu de altioribus rationabilium creaturarum prouocatum deum\nmundi huius condere diuersitatem, cum creationem eius Moyses\nexplicans (nec) dixerit nec indicauerit propter causas aliquas\npraecedentes de rationabilibus\\' sensibilia, de inuisibilibus uisibilia,\nde melioribus peiora prolata, quod apertissime Origenes praedicat?\ndicit enim propter peccata intelligibilium creaturarum mundum\nesse coepisse nolens pascha celebrare cum sanctis neque cum Paulo\ndicere: inuisibilia dei a creatura mundi per ea,\nquae facta sunt, intellecta conspiciuntur nec\ncum propheta uociferari: consideraui opera tua et\nobstupui. aliter enim mundi pulchritudo subsistere non ualebat,\nnisi eum uarius creaturarum inplesset ornatus.\ndenique sol et luna,\nduo magna luminaria, et stellae reliquae, antequam hoc essent, in\nquod eas creatas cotidiani cursus testatur officium, non erant\nabsque corporibus nec propter aliquas causas simplicitatem pristinam\nrelinquentes corporibus circumdatae sunt, ut ille somniat contraria\nfidei dogmata struens. nec animae in caelorum regionibus aliquid\npeccauerunt et idcirco in corpora relegatae sunt.\nsi enim hoc ita\nesset, oportuerat saluatorem nec ipsum corpus adsumere et animas\nde corporibus liberare; debebat eo tempore, quando in baptismate\n\n\n\n\n\n\npeccata dimittit, statim baptizatum de corporis uinculis soluere,\nquae propter peccata in condemnatione peccati facta commemorat.\nsed et resurrectionem corporum frustra pollicetur, si expedit animabus\nabsque grauitate corporum ad caelum subuolare. ipse quoque\nresurgens carnem suam suscitare non debuit, sed solam diuinitati\nanimam copulare, si melius est absque corporibus quam cum corporibus\nuiuere.\nQuid sibi autem uult crebro animas et uinciri corporibus\net ab eis diuidi praedicare et multas nobis inferre mortes ? ignorat\nChristum idcirco uenisse, non ut post resurrectionem corporibus\nanimas solueret aut liberatas rursus aliis corporibus indueret et de\ncaelorum regionibus descendentes sanguine et carne uestiret, sed\nut semel corpora suscitata incorruptione et aeternitate donaret.\nIsicut enim Chnstus mortuus ultra non moritur nec mors ei dominatur,\nita nec corpora suscitata post resurrectionem secundo uel\nfrequenter intereunt nec mors eis ultra dominabitur neque in nihilum\nresoluentur, quia totum hominem Christi saluauit aduentus.\nSed et illud a sollemnitate Christi Origenem alienum facit,\nquod principatus, potestates, fortitudines, thronos ac dominationes\nnon ab initio in hoc conditas refert, sed post creationem sui aliqua\nhonore digna fecisse et aliis sui similibus propter neglegentiam ad\ninferiora delapsis has inclitis nominibus appellatas, ut — iuxta\nerrorem eius — non eas condiderit deus principatus et potestates\net reliqua, sed aliorum peccata illis materiam tribuerint\ngloriarum.\net quomodo Paulus apostolus scribit: in Christo\ncreata sunt omnia in caelis etin terra, uisibilia\net inuisibilia, siue throni siue dominationes\nsiue principatus siue potestates, omnia\nper illum etin illo creata sunt et ipse est\nante omnia? si intellegeret uim uerbi — per quem\" dicitur,\n\\'creata sunt omnia\\' —, nosset ab initio ita eas conditas\net non aliorum socordiam et in inferiora prolapsum occasionem\n\n\n\n\n\n\n\n\ndedisse deo, ut illas principatus et potestates et fortitudines reliquas\nnominaret, maxime cum creaturarum pulchritudo consistat in ordine\ndignitatum.\nsicut enim de sole et luna et stellis scriptum est: fecit\\'\ndeus duo luminaria magna: luminare maius,\nut praeesset diei, luminare minus, . ut praeesset\nnocti, et stellas et posuit eas in firmamento\ncaeli, ut lucerent super terram, nec praemium\nbonorum operum receperunt, ut post conditionem sui in\nfirmamento caeli lucerent et diebus sibi noctibusque succederent,\nsic principatus et potestates, quae in caelorum regionibus conditae\nsunt, non post bona opera in haec profecisse sentimus, sed sic ab\nV\ninitio conditas. neque enim Origenis et discipulorum eius imitamur\nerrorem, qui putant in similitudinem daemonum et diaboli, qui\npropria uoluntate talia nomina officiaque sortiti sunt, principatus\net potestates, uirtutes et thronos et dominationes post conditionem\nsui boni aliquid perpetrasse, ut aliis ad inferiora delapsis ad excelsa\nconscenderent et his nominibus insignirentur habentes postea, quod\nprius non habuerant. quae dicentes non intellegunt se Pauli sententiae\ncontra ire in Christo creatos principatus et potestates et\nthronos et dominationes loquentis. quod autem dicit \\'creatos\\',\nnulli dubium est, quin sic ab exordio conditi sint et non postea\nistius modi acceperint dignitates.\nUerum haec breuiter strinxisse sufficiat; ad aliam eius\nueniamus inpietatem, quam uelut de profundissimis tenebris\neructans loquitur et blasphemiarum suarum pessimam mundo\nreliquit memoriam. dicit enim spiritum sanctum non operari ea,\nquae inanimia sunt, nec ad inrationabilia peruenire. quod adserens\nnon recogitat aquas in baptismate mysticas aduentu sancti spiritus\nconsecrari panemque dominicum, quo saluatoris corpus ostenditur\net quem frangimus in sanctificationem nostri, et sacrum calicem\n\n\n\n\n\n\n— quae in mensa ecclesiae conlocantur et utique inanimia sunt — per\ninuocationem et aduentum sancti spiritus sanctificari.\nsi ad in rationabilia\net ad ea, quae absque anima sunt, sancti spiritus fortitudo\nnon peruenit, cur Dauid canit: quo abibo ab spiritu tuo?\nquod dicens ostendit sancto spiritu omnia contineri et illius maiestate\ncircumdari. si omnia in omnibus, utique et inrationabilia et inanimia\nsunt. et alibi legimus: spiritus domini inpleuit orbem\nterrarum, quod numquam scriptura memoraret, nisi inrationabilia\nquoque et inanimia illius numine conplerentur.\nuerum non est\ncontentus hoc fine blasphemiae, sed in morem lunaticorum, qui\nfurorem suum inlisione dentium et spumantium saliuarum eiectione\ntestantur, rursum eructat et dicit filium dei, id est rationem et\nsermonem ac uirtutem eius, ad ea tantum, quae rationabilia sunt,\nperuenire. quod audiens miror, unde sumpserit aut quomodo legisse\nse nesciat: omnia per ipsum facta sunt — ex quo\nadprobatur ad cuncta uerbi dei fortitudinem peruenire — forsitan\noblitus et illius historiae, quando uirtute Christi Lazarus suscitatus\nest, cuius utique corpus eo tempore, quo de morte surgebat in\nuitam, ut anima ita et ratione caruit.\nignorauit et illud, quod de\nquinque panibus quinque milia saturata sunt hominum exceptis\nmulieribus et infantibus et superfuerunt duodecim cophini fragmentorum,\nquod utique Christi fortitudo perfecit. arbitror eum nec\nillius miraculi recordatum, quando inrationabilis maris fluctus\ndiuino calcans pede tranquillitati nauigantium reddidit, quae\nChristi uirtus et non alterius patrauit imperium. quomodo ergo\nnon toto et animo et corpore perhorrescit dicens fortitudinem\nuerbi dei ad inrationabiles creaturas non posse pertingere?\net qui\niactat se m scientia scripturarum et putat tanta legisse, quanta\nnullus hominum legerit, sciat scriptum, quod aegrotantes in lectulis\n\n\n\n\n\n\ndeferebant et ponebant in triuiis et plateis, ut Petri eos umbra\ncontingeret et sanaret; quod sacra apostolorum Acta testantur i\narguentia Origenis stultitiam, per quae id apostolorum umbra fecisse\\'\nconuincitur, quod ille filium et uerbum dei non potuisse testatur.,\nSimili errore deceptus et nesciens, quid loquatur, (opinionem\nsectatur) eorum, qui nolunt prouidentiam usque ad omnes creaturas\net mundi inferiora descendere, sed tantum in caelorum regionibus\ncommorari, ut scilicet id umbra fecerit Petri, quod inplere saluatoris\nfortitudo non quiuerit.\nsed et ad illa ueniamus. apostolo enim de\nprimogenito filio dei perspicue proclamante: hoc intellegat unusquisque in nobis, quod et Christo Iesu, j\nqui cum in forma dei esset, non rapinam arbi- J\ntratus est esse se aequalem deo, sed se ipsum\nexinaniuit formam serui accipiens, ille ausus est 1\ndicere, quod anima saluatoris se euacuauerit et formam serui acceperit,\nut Iohannes mentitus esse credatur, qui ait: uerbum\ncaro factum est similem nostrae condicioni ingerens saluatorem,\ndum non est ipse, qui se euacuauit et formam serui ac-\\\\\ncepit, sed anima illius, et fidem, quae omnium confessione firmata j\nest, sua inpietate dissoluit.\nsi enlm anima saluatoris est, quae fuit\nin forma dei et aequalis deo, iuxta Origenis insaniam, aequalis \\'\nautem deo filius dei est et, quod aequale deo est, eiusdem con-\\'\nuincitur esse substantiae, ipse nos disputationis ordo perducit, ut\nunius naturae animam et deum esse credamus. quod cum dicat,\nsequitur, ut nostras quoque animas non alterius a deo naturae esse\ncontendat nullique dubium nostras animas et animam saluatoris\nunius esse substantiae, ut iam factor atque factura unius naturae\nsint. et quomodo in Christo creata sunt omnia, si animae hominum\neiusdem cum creatore substantiae sunt uerum non est ita, fratres,\nnec anima saluatoris, sed ipse filius dei, cum esset in forma dei et\n\n\n\n\n\n\naequalis deo, se exinaniuit formam serui accipiens. et Origenes in\nprofundum inpietatis demersus caenum non intellegit se gentilium\nesse participem, qui idola pro deo uenerantes, dicentes se\nesse sapientes stulti facti sunt et inmutauerunt\ngloriam incorruptibilis deiin similitudinem\nimaginis corruptibilis hominis, quod\net iste incurrens simili errore deceptus est; in forma enim et aequalitate\ndei animam saluatoris adfirmans, sicut superior sermo memo-\nrauit, inpietati ethnicae coaequalis est.\nut enim illi inmutauerunt\ngloriam incorruptibilis dei in similitudinem imaginis corruptibilis\nhominis dicentes deos esse, qui non erant, sic et iste inmutauit\ngloriam incorruptibilis dei in forma illius et aequalitate animam\nsaluatoris adserens, quae creata est, et hanc se euacuasse et non\nuerbum dei ad terrena uenisse, sicut apostoli adfirmat auctoritas.\nNec erubescit ex multiloquio inmemor sui et animam\nhominis nolens a conditionis exordio sic uocatam, sed ex eo, quod,\nquae prius mens et sensus erat, frigus neglegentiae et infidelitatis\\'\nadsumpserit. quae etymologia magis Graecae quam Latinae linguae\nconuenit. sin autem aequalem dei et in forma illius constitutam\nanimam adserit saluatoris, ergo et illa ex frigore caritatis sortita\nuocabulum est et prioris nominis perdidit dignitatem. generalis\nenim illius disputatio est animas hominum appellatas ex eo, quod\ncalorem pristini feruoris amiserint.\nigitur, si omnium animae recepto\nfrigore sunt uocatae et confitetur habuisse animam saluatorem,\nsequitur, ut et ipsam demente et sensu dicat ad huius modi uocabulum\ncommigrasse. quod licet sermone taceat apertaque inpietas\nillius insaniam reprimat, tamen ipsa dicere necessitate conpellitur,\nquae prioribus datis ordine nectit sequentia. aut enim negare debet\nhabuisse animam saluatorem, ut apertissime contra euangeliorum\nueniat auctoritatem, aut, si non potest sibi contraria loqui, etiam\nhanc ex frigore caritatis de mente et sensu confitebitur animam\n\n\n\n\n\n\nnuncupatam; omnium quippe animas, qui recesserint a deo et calorem\ndiuinae caritatis amiserint, ex frigore aestimat appellatas. quis non\ncredat eum hoc sacrilegii fine contentum?\nAliam rursus filio dei nectit calumniam et his uerbis loquitur:\nsicut pater et filius unum sunt, ita et anima,\nquam adsumpsit filius dei, et ipse filius dei\nunum sunt. nec intellegit patrem et filium unum esse propter\ncommunionem substantiae et eandem diuinitatem, filium autem\net animam eius diuersae et multum inter se distantis esse naturae.\netenim, si, sicut pater et filius unum sunt, sic et anima filii et ipse\nfilius unum sunt, unum erit pater et anima saluatoris et ipsa dicere\npoterit: qui uidit me, uidit patrem.\nsed non est ita —\nabsit hoc ab ecclesiastica fide! — filius enim et pater unum sunt, quia\nnon est inter eos diuersa natura; anima autem et filius dei et natura\ninter se discrepant et substantia, eo quod et ipsa a filio condita sit\nnostrae condicionis atque naturae. si enim, sicut pater et filius unum\nsunt, sic anima filii dei et ipse filius unum sunt, unum erit, ut iam\ndiximus, anima et pater et anima saluatoris splendor gloriae\net forma substantiae eius esse credetur. uerum hoc\ndicere inpium est atque blasphemum. eiusdem igitur inpietatis\nest filium et animam illius unum dicere, cuius patrem et filium\nunum negare.\nrursum inmemor sui contraria sibi loquitur;\nait enim: anima, quae turbata est et tristis\neffecta, non erat ipsa unigenitus et primogenitus\nomnis creaturae nec uerbum dei, quod\ncondicionem animae superans et uere filius\ndei in euangelio loquebatur: \\'potestatem habeo\nponendi eam et potestatem habeo sumendi\n\n\n\n\n\n\nI i 11 a m\\'.\nergo, si melior est et potentior filius dei anima sua, quod\nnulli dubium est, quomodo anima illius in forma dei esse poterat\net aequalis deo, quam cum dicat se euacuasse et serui adsumpsisse\nformam, omnes hereticos magnitudine blasphemiae superat? si enim\nin forma dei et aequalis deo uerbum dei est, in forma autem dei et\naequalitate eius anima saluatoris est, quomodo potest inter aequalia\naliud esse maius, aliud minus ? ea enim, quae inferioris naturae sunt,\nsublimiorem naturam atque substantiam sui deiectione testantur.\nNon ei sufficit ista blasphemia, sed trans flumina Aethiopiae\ncursum stultitiae suae dirigens iterum furibundus exultat tot dicens\nuoluntate sua deum condidisse rationabiles creaturas, quot poterat\ngubernare, ut uirtutem dei inbecillitati hominum et ceteris, quae\ncreata sunt, conparet. nam in humano corpore tot fortitudo eius\nmembra sustentat et regit, quot potest eis infusa uegetare, et eam\nnobis tribuit temperantiam, quam ualet sua praesentia regere,\ntantumque uirtute sustentat, quantum possunt membra hominum\nsustinere; deus autem maior his, quae ipse fabricatus est, cum illis\nmensuram in creatione praestiterit, quam rerum ordo poscebat et\nquo amplius sustinere non poterant, plus potest, quam ea, quae facta\nsunt, capiunt.\nat ille, columen ueritatis, terminabilem dei adserit\nfortitudinem et minorem artibus hominum. caementarii quippe et\nhi, qui struendarum domorum callent scientiam, maiora possunt\naedificare, quam fecerunt — si tamen queant fundamenta sustinere,\nquae superaedificanda sunt — nec fabricatio cogitationis artium\nfinis est, cumque opera tanta perfecerint, quanta rerum necessitas\nflagitabat, habeantque mensuram, ultra quam si fuisset aliquid extructum,\nindecens et inutile probaretur, ars ipsa plus mente continet,\nquam opere demonstrauit, nec fine rerum finis inponitur scientiae,\nsi tamen, ut dixi, quidquid mens conceperit et magnitudine operum\ncogitatio dilatarit, possint ea, quae subiecta sunt, sustinere.\net quo-\nmodo non inpium est humanae arti finem non inponere nec operibus\nsuis artificum scientiam coaequare et deum tanta fecisse dicere\n\n\n\n\n\n\nrationabilium creaturarum, quanta facere poterat ? audiat ergo et\ndiscat inpius: non tanta est uirtus dei, quantas fecisse dicitur rationabiles\ncreaturas, sed inponens mensuram operibus, ultra quam\nesse non poterant, et rerum numerum dispositionis suae arte concludens\nipse mensura et numero non tenetur. ex quibus liquido apparet\nnon eum tanta fecisse, quanta poterat, sed, quantum rerum\nnecessitas expetebat, tantum eius fecisse uirtutem.\nponamus exemplum,\nut, quod dicimus, manifestius fiat. si quis opulentus pater\nfamilias conuiuas ad cenam uoluerit inuitare et tantas offerre dapes,\nquae inplere possint auiditatem cenantium, non statim, quantum\nilli comederint et quantum eis fuerit praeparatum, tantum diues\ndominus habere poterat, sed praebuit eis, quantum conuiuii dignitas\nexposcebat; sic et omnipotens deus uincens conparationis exemplum\nnon tantas fecit creaturas, quantas poterat, sed tantae ab eo factae sunt,\nquantae debebant fieri.\nat ille uerbositatis seminarium contexit\net replicat et ait: tanta fecit deus, quanta poterat\nconprehendere et sibi habere subiecta suaque\nprouidentia gubernare bernare. nec audit prophetam dicentem:\nsi omnes gentes ut stilla de situla et sicut\nmomentum staterae conputatae sunt et quasi\nsaliua deputabuntur, cui adsimulastis deum?\net rursum: quis mensus est manu aquam et caelum\npalma et omnem terram pugillo?\nsi ad conparationem\nfortitudinis dei aqua mensuratur manu et caelum palma\net omnis terra pugillo — haec autem per metaforam dicuntur, ut\neorum, quae facta sunt, uilitas ex factoris magnificentia conprobetur;\nneque enim diuersitate membrorum conpositus est deus —\nquomodo tanta fecisse dicitur, quanta poterat sua uirtute conprehendere\n?\nCalcemus, quod coepimus, et sensum nostrum plenius\nexplicemus. si omnes gentes quasi stillae de situla et quasi\ni\n\n\n\n\n\n\nmomentum staterae reputatae sunt et quasi saliua reputabuntur\n— per quae uerba omnium creaturarum uilitas et\nparua substantia demonstratur, ut appareat inconparabilis\nsublimitas dei —, ergo et fortitudo eius sicut stilla de situla\net sicut momentum staterae et saliua hominis reputabitur, si\niuxta Origenem tanta fabricatus est, quanta poterat sua uirtute\nconprehendere, et necesse est numero mensuraeque factorum dei\nfortitudinem coaequari, si tamen non potuit facere maiora, quam\nfecit.\nuerum non puto quempiam, non dico hominum, sed ne daemonum\nquidem, haec de eo audere confingere, quae ille et sensit\net scripsit, tantam deum fecisse materiam, quantam ornare poterat\net in rerum formas diuidere. quae sentiens rursum discat a nobis:\nnon tanta fecit deus, quanta facere poterat, sed, quanta mensurae\nrerum ordo poscebat, tanta fabricatus est multo maiorem habens\net artem et fortitudinem, quam ea, quae facta sunt, numerum\natque mensuram. et hoc sciat prophetarum testimoniis conprobari,\ne quibus unus ait: operuit caelos uirtus eius et alter\nclamitat: terram autem sicut nihili fecit, ut maiorem\ndei esse uirtutem his, quae facta sunt, praedicarent.\nporro, quod\ndixit: terram sicut nihili fecit, de uniuersis creaturis\napostolus interpretans loquitur: qui uocat e a, quae non\nsunt, tamquam sint, ut et per haec uerba discamus\nmaiorem esse fortitudinem dei quam ea, quae ab illo facta sunt.\net non erubescit contra dei fortitudinem disputans dicere, quod\ntantum possit deus, quantum ei ad operandum materia ministrarit,\nnec intellegit aliam naturam esse factorum et aliam eius, qui factor\nest, neque posse tantum illam, de qua aliquid fit, quantum is potest,\nqui ex ea aliquid fabricatur; diuersarum enim substantiarum diuersa\nest uirtus atque condicio.\nQuapropter, si uolunt cum ecclesia dominicum pascha\ncelebrare, qui auctoritati scripturarum Origenis praeferunt deliramenta,\naudiant inclamantem deum: \\'et non ostendi illa\ntibi, ut ambulares postea?\\' ac prophetam lacrimabiliter commonentem:\no, o fugite de terra aquilonis, dicit\ndominus, quia a quattuor uentis caeli congregabo\nuos; in Sion saluamini, qui habitatis\nfiliam Babylonis, ut erroris tenebras frigusque ignorantiae\nrelinquentes ad ortum solis iustitiae iuncti magorum studiis conuertantur\net inhabitantes calidissimam plagam caeli, quae in\nscripturarum feruore sentitur, pastores ecclesiasticos spreta Origenis\namentia sciscitentur et dicant: ubi est, qui natus est rex\nIudaeorum ?\ncum illum inuenerint iacentem in praesepi, humili I\nuidelicet eloquio scripturarum, offerent ei aurum et thus et murram, I\nid, est fidem probatam et omni ueritatis splendore fulgentem conuersationisque\nbene olentis flagrantiam et continentiam luxum uoluptatis\net fluitantia carnis incentiua siccantem. qui enim post crebras\ncommonitiones ecclesiasticae fidei contradicunt, duplici languore\nretinentur nequitiae et-inperitiae et in morem serpentum toti ad\nterrena conuersi adhaerentesque humo bonis mala praeferunt nec\nnouerunt, quae sit differentia uitiorum atque uirtutum, et de sanctis\nscripturis in correptionem et sanitatem sui medicamenta contemnunt\nin morem praegnantum mulierum ueritatis fastidia sustinentes,\nquae solitos cibos respuunt et noxia quaeque sectantur, nec ualent\ncontra ueritatis radios clarum animae lumen adtollere: despicientes\necclesiasticam disciplinam quasi porci uolutantur in caeno et unguenta\ncontemnunt.\nsed iustum est, ut saltim de exemplis, quae\ninferimus, recipiant sanitatem. sicut enim oculo officit lippitudo et\n\n\n\n\n\n\ntotum corpus populatur febris, aes quoque et ferrum paulatim\nrubigo consumit, ita dogmatum peruersorum perniciosa contagio\nanimarum neglegentium pulchritudinem uiolat et deformi eas\nmendaciorum pallore perfundit.\nobsecro, fratres, ut ignoscatis\ndolori meo sceleratas doctrinas in medium proferenti. licet enim\nper Babylonia flumina transierimus, ut captiuos ibidem commorantes\nad festiuitatem Hierusalem pergere suaderemus, tamen misericordia\ndei ipsi captiuitatem non sensimus prosperis uentis scripturarum\nuela pandentes. nec obruerunt nos doctrinae hereticae gurgites\nintumescentes nec mendaciorum tempestas conterruit neque torrentes\niniquitatis in medium eorum pelagus pertraxerunt, ubi\niuxta psalmistam canentem reptilia, quorum non est\nnumerus, et draco diabolus commorantur, uenenatissimum\nanimal sanctorum lusibus patens, nec, ut cuncta breui sermone\nconcludam, ex omni parte uentorum flabra consurgentia ecclesiasticam\nnauem subuertere potuerunt et studiorum nostrorum saeuo\nturbine operire remigium.\nen cum saluatore domino instar discipulorum\nillius nauigantes transfretauimus et portum quietis\nintrantes pulcherrimum diuinorum uoluminum litus amplectimur\nuarios carpentes flores scientiae et niuea membra sapientiae\npressis figentes osculis in eius haeremus amplexibus et, si dominus\nconcesserit, uiuentes cum ea et in illius perseuerantes amore\ncantamus: amator fui pulchritu dinis. quotquot\nenim diligentius scripturas sanctas legunt et per picta\nsermonum caelestium prata discurrunt, hac beatitudine perfruuntur; ^\nqui autem relinquentes dominicae sollemnitatis uirorem ad deserta *\ntranscendunt, in morem urbium, quae absque muro sunt, hostiles\ndaemonum impetus sustinent.\nQuapropter inminentia festa celebrantes intellegamus et\nnosmet ipsos et uniuersa, quae nostra sunt, scientiamque et\n\n\n\n\n\n\nrationabilem animam nostram quasi matrem cunctis studiis amplexemur\nhabentes radicem sermonis atque rationis scientiae notionem, sermonem\nautem, ut ita dicam, operis uestibulum, porro opus sermonis\net scientiae aedificii tecta perfecta et firmissimum domus\nculmen inpositum. sermo enim et ratio et scientia et fides absque\nopere cassa sunt et instabilia.\net — ut aliquid propter eos, qui dialecticis\nartibus instituti sunt, ex illa doctrina uideamur adsumere —\nquomodo, si uerbum nomini coniungamus, perfectus sensus efficitur.\nuerbumque si solum fuerit aut nomen sine uerbo, nihil est omnino,\nquod dicitur, sic scientia absque opere et opus sine fide infirma\nsunt et caduca et e contrario scientia operi copulata perfectae uirtutis\nindicium est. tacita quippe animae cogitatio arcanus eius est\nsermo, quae per linguam forinsecus resonans profert mentis sententiam.\ncumque sermo fuerit opere consummatus, scientiae et\ncogitationi nostrae finis inponitur.\nob quae cogitationis et sermonis\net operis reddemus rationem in iudicio accusantibus se inuicem\ncogitationibus nostris siue defendentibus in die, qua iudicaturus est\ndeus abscondita hominum per Iesum Christum, sicut Paulus apostolus\nscribit.\nQuod cum ita sit, adpropinquante festiuitate domini dicamus\nad eos, quos Origenis error inuoluit et fraudulentia captiuos tenet:\nfugite de medio Babylonis et resaluate unusquisque\nanimam suam. quamuis enim iuxta uaticinium\nprophetale Babylon calix aureus esse dicatur et conpositione ac\nlepore uerborum ueritatis pulchritudinem praeferat et transfiguret\nse in angelum lucis, tamen sciendum, quod, quicumque bibunt de\nuino illius, mouentur et corruunt et contriti lamentatione sunt digni.\nnos autem mortiferis perturbationibus resistentes muro continentiae\nuallemus animam et libertatem illius cotidiana uirtutum\n\n\n\n\n\n\nexercitatione tueamur. sicut enim uenditi serui eorum, qui pro eis dedere\npretium, famuli et uerberones uocantur, ita, qui animas suas uariis\nuendidere desideriis, horum, quibus se tradiderunt, famuli nuncupantur\net quasi crudelibus oboediunt dominis.\ncumque et emendatores\nerroris sui rigida fronte contemnant, temeritate stultitiam\ndefendentes ignorant, quod audacia nihil sit aliud, ut mihi quidem\nuidetur, nisi absque sensu et cogitatione sententia procul a se fugans\ngubernatorem perturbationum animum. cumque tali fuerit conspoliata\npraesidio, praeceps in profundum fertur inpietatis et quasi\nquodam amarissimo flegmate lumen mentis obscurat oculumque\neius secundum eloquium scripturarum tractabili tenebrarum nocte\ncircumdat.\nUnde, qui Origenis erroribus delectantur, festiuitatis dominicae\nnon spernant praeconia nec unguenta, aurum et margaritas\nquaerant in luto neque matrem suam ecclesiam, quae eos genuit et\nnutriuit, in magnis urbibus lacerent, qui aliquando nostri nunc\npropter illum et discipulos eius gentilium in nos odia superant et\nin delectatione eorum in nos maledicta congeminant diuitumque\nobsident fores nec audire metuunt cum Iudaeis: filios genui\net exaltaui, ipsi autem me spreuerunt.\nqui mihi\nuidentur nescire omne uerbum ueritatis non habens fundamentum,\netsi ad horam audientem inlexerit, ut putet uerum esse, quod non\nest, paulatim dissolui et in nihilum redigi uniuersamque sententiam,\nquae in morem torrentis de pessima mente profertur, obruere auctorem\nsuum et litteras syllabasque, quibus fuerat contexta, perdentem\nabsque sensu et sono et ulla imagine derelinqui et instar\nuenenatissimi colubri percutere prolatorem suum statimque retrahere\ncaput et quasi in foramine mentis tabescere atque consumi.\nnam mendaciorum finis interitus est.\nilli, qui quondam iactabant\nse solitudinis amatores, saltim paruulam ad occultanda maledicta\n\n\n\n\n\n\nsuper labia furoris sui aedificent cellulam, non de sanctis Hierusalem\nlapidibus, sed de informibus Babylonis saxis, quae indolata et inaequalia\nruiturae domus parietes fulciant.\nquamquam efremmatis\nauribus et gentilium odiis se nostri detractatione commendent car- - ;\npentes ecclesiasticam disciplinam et patientia nostra quasi quodam\ntemeritatis fomite abutentes, tamen aliquando taceant et quiescant\net audiant prophetam dicentem: prohibe linguam tuam\na malo et labia tua ne loquantur dolum, desiderentque\nea sapere, quae digna sunt uita solitaria, et ecclesiae principem\nac magistrum non contristent deum.\nUos autem obsecro, fratres, ut in commune oremus pro eis et\nprophetali uoce dicamus: quis dabit capiti meo aquam\net oculis meis fontem lacrimarum? et plorabo\ndie et nocte uulneratos filiae populi mei, dei\nmisericordiam deprecantes, ut liberet eos errore, quo uincti sunt,\net odium, quo aduersum nos frustra insaniunt, amore conmutent.\nunde et nos obliti iniuriarum indulgentissimo eos cupimus recipere\nsinu et illorum sanitatem et conuersionem ad deum propriam sanitatem\net gloriam conputamus. et si aliter non possunt curari nisi\nnostra humilitate, ultro eis satisfaciamus; nihil eis tulimus, nihil\nnocuimus, tametsi indignantur et saeuiunt contra ecclesiae medicamina,\nquibus uulneratis sanitas redditur. nos, quae scimus, loquimur\net, quae didicimus, praedicamus orantes, ut, qui ecclesiasticas\ndespiciunt regulas, normam recipiant ueritatis nec propter hominum\nconfusionem, per quam difficulter errantes corrigi solent, perdant\nutilitatem paenitentiae.\net nunc dicimus et ante praediximus et\nidem frequenter ingerimus: uagari eos nolumus nec per alienas errare\nprouincias, sed ad extorres et furibundos cum propheta clamamus\net loquimur: saluamini de terra et reuertimini\net nolite stare; recordamini, qui procul estis\n\n\n\n\n\n\na domino, et Hierusalem ascendat super cor\nuestrum.\nForsitan haec audientes ecclesiasticae congregationis amor\nsubeat et recordentur fraternae in commune laetitiae et hymnorum,\nquibus cum ceteris domino concinebant, frigusque odiorum dilectionis\ncalore conmutent et intellegant nos medicos, non inimicos, indulgentissimos\npatres, non hostili tumentes superbia. neque enim fieri\npotest, ut, quos saluari uolumus, perire cupiamus et non eis ecclesiasticam\nuirgam conuerti in baculum, si tamen relinquentes\nerrorem ueritatem sequi uelint et omittere temeritatem lasciuientium\npuerorum.\nsin autem respuunt eam et contemnentes ecclesiasticam\ndisciplinam eleuant cornu suum contra regulas eius et salutaria\nspernentes consilia proiciunt retrorsum, audiant dominum comminantem:\nhomo, qui fecerit in superbia, ut non\naudiat sacerdotem, qui stat ad ministrandum\nin nomine domini dei tui, uel iudicem, quicumque\nfuerit in diebus illis, morietur homo ille\net auferes malum de Israhel et omnis populus\naudiens timebit et non inpie aget ultra.\nuerum\nne occupati circa uulneratorum curationem nostri inmemores,\nsimus et propria neglegamus ac, iuxta quod scriptum est, aliis\npraedicantes ipsi reprobi inueniamur, commonemus stantes,\nut caueant, ne, dum iacentibus manum porrigunt, ipsi corruant\net ut seruantes ecclesiasticam disciplinam futurum iudicium\n25 reformident.\nIgitur dominicum pascha celebrantes sanctis scripturarum\npurificemur eloquiis et ad tropaea saluatoris respicientes cuncta\n\\'offendicula, quibus uitae nostrae curriculum retardatur, auferamus\nI e medio. auaritiam quasi faeneratorem pessimum declinantes uanae\ngloriae cupiditatem ut insatiabilem iugulemus feram et fornicationis\nblandum ac lubricum colubrum sollicita mente uitemus.\nsi quando\n\n\n\n\n\n\n\n\n\n\nnobis prosperior rerum aura successerit, humilitate et mansuetudine\ntumorem animi temperemus; si aduersi uenti flauerint, fortitudinem\npraesumentes iacentem animum suscitemus ipsique nostri peccati\naccusatores simus et sciamus nos hoc salutis habere principium. inpossibile\nest enim sollemnitate domini dignos fieri, nisi nosmet ipsos\ncorripiamus et iugi meditatione uirtutum libertatem animae, quae\nuitiis oppressa est, recuperemus.\nquapropter positi in certamine et\nsudore ac labore praesentium futuram nobis sollemnitatis caelestis\ngloriam praeparantes, priusquam stemus ante tribunal Christi,,\npraeterita peccata paenitentia corrigamus, praesenti fletu redimamus\nfutura gaudia aculeoque conscientiae in morem apium\\'\nnoxios peccatorum fucos repellamus plena ceris ac melle aluearia\nreseruantes. curemus diuersa uitiorum uulnera et rapinas diuitum,\nquibus uel maxime hoc hominum capitur genus, crebris commonitionibus\nreprimamus.\net sic poterimus inminentium ieiuniorum iter\ncarpere incipientes quadragesimam a tricesima die mensis Mechir\net ebdomadam salutaris paschae quinta die mensis Pharmuthi\nfinientesque ieiunia secundum euangelicas traditiones uespere sabbati\ndecima die Pharmuthi et inlucescente statim dominica festa !\ncelebremus undecima die eiusdem mensis iungentes et septem reliquas\nebdomadas sanctae pentecostes, ut cum his, qui trinitatis unam\nconfitentur diuinitatem, in caelis praemia recipiamus in Christo Iesu,\ndomino nostro, per quem et cum quo deo patri gloria et imperium\ncum spiritu sancto in saecula saeculorum. amen.\nSalutate inuicem in osculo sancto. salutant uos omnes,\nqui mecum sunt, fratres. et hoc necessario scribimus, ut sciatis pro\nsanctis et beatis episcopis, qui in domino dormierunt, ordinatos\n/\n\n\n\n\n\n\nesse in t Limnodos pro Herone Mnaseam, in Erythro pro Sabbatio\nPaulum, in Omboes pro Siluano Uersen. his ergo scribite et ab his\naccipite pacificas iuxta ecclesiasticum morem litteras.\nEx eo tempore, quo beatitudinis tuae accepi epistulas iuncto\npaschali libro, usque in praesentem diem ita et maerore luctus et\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nsollicitudine ac diuersis super ecclesiae statu hinc inde rumoribus\nexagitatus sum, ut uix uolumen tuum potuerim in Latinum uertere.\noptime enim nosti iuxta ueterem sententiam non esse tristem eloquentiam,\nmaxime, si ad aegritudinem animi accedat corporis aegritudo.\net hanc ipsam epistulam febre aestuans et quintum lam diem\ndecumbens lectulo nimia festinatione dictaui breuiter indicans\nbeatitudini tuae magnum me laborem sustinuisse in translatione\neius, ut omnes sententias pari uenustate transferrem et Graecae\neloquentiae Latinum aliqua ex parte responderet eloquium.\nIn principiis philosopharis et generaliter agens, dum omnes\nerudis, unum iugulas; in reliquis autem, quod uel difficillimum est,\nrhetoricae eloquentiae iungis philosophum et Demosthenen atque\nPlatonem nobis consocias. o quanta dicuntur in luxuriam, quantis\npraeconiis extollitur continentia! et de intimis sapientiae disciplinis\ndiei et noctis, lunae cursus ac solis ratio et mundi istius natura\ndescribitur; et hanc ipsam disputationem ad scripturarum refers\nauctoritatem, ne in paschali libro uidearis de saecularibus quippiam\nfontibus mutuatus.\nquid plura? m os laudajre te uereor, ne assentandi\ncrimen incurram. optimus liber est et in philosophis et agens\nsusceptam causam absque inuidia personarum. unde, obsecro te,\nignoscas tarditati meae; ita enim sanctae et uenerabilis Paulae dormitione\nconfectus sum, ut absque translatione huius libri usque in\npraesentiarum nihil aliud diuini operis scripserim. perdidimus enim,\nut ipse nosti, repente solacium, quod—ut conscientiae nostrae testis\nest dominus - non ut proprias dicimus (spectantes) necessitates, sed\n\n\n\n\nI ut sanctorum refrigeria, quibus illa sollicite seruiebat.\nsancta et\nuenerabilis filia tua Eustochium, quae nullam pro matris absentia\nrecipit consolationem, te et uniuersa fraternitas suppliciter salutat.\nlibros, quos dudum scripsisse te nuntiasti, uel legendos nobis uel\nuertendos transmitte.\nNunc quoque dei uiua sapientia nos ad sanctum prouocat\npascha celebrandum omnes cupiens eius esse participes. unde propero\nad illud currentes gradu ieiuniis et continentia omnique adflictione\ncorporis pugnantes contra uirtutum industriam uoluptates\nredigamus ad nihilum fulti saluatoris auxilio et peccata nostra deo,\nqui sanare potest, simpliciter confitentes uerum conscientiae iudicium\nformidemus, ut cum Dauid uociferantes atque dicentes: p e ccata\nadulescentiae meae et ignorantiae ne\nmemineris; secundum misericordiam tuam\nmemor esto mei, terrore ignis aeterni crescentia uitia consumamus,\nquorum finis est talia ultra non facere et exordium.\n\n\n\n\n\n\n\n\n\n\n\n\n\n\n\n\nsalutis praeteritorum obliuio.\nsicut enim principium uiae bonae\nfacere iusta, sic exordium cessantium peccatorum eorum impetus\ncohibere, dum aut ratione frenantur aut metu ad praecipitia non\nueniunt. cumque legis fuerit in animo recordatio, ilico fugiunt et cessantes\nultra procedere in triumphantium uirtutum castra concedunt\npaulatimque paenitendo referentes pedem et sapientium iudicium\ndeclinantes instar fumi resoluuntur in nihilum.\ndifficile sanantur\nmala, quae non statim, ut crescere coeperunt, opprimuntur; facilis\nest eorum eradicatio, cum, qui dudum peccauerunt, per paenitentiam\nad prudentiam conuertuntur et finem peccandi emolumentum inuenerint\npaenitendi. neque enim possumus opprimere incentiua\nuitiorum, nisi uirtutes facere coeperimus, aut cessabunt uetera,\nprius quam nouorum operibus excludantur.\net quomodo, si contra\nsuperuenientes uoluptates firmo animo resistamus, praeterita peccata\ndelentur, ita, si perseuerans fuerit praeteritorum obliuio, futura\ndelicta ultra crescere non ualebunt. malorum quippe operatores\nquasi in dicionem suam redigentes eos, qui possunt prohibere nec\nprohibent, tota ad peccandum debacchantur insania et silentium\nin consensum trahentes, quidquid animi libido suggesserit, opere\nexplere nituntur. libertas praesentium uitiorum futura germinat\nuitia et, si priora neglexeris, fons et seminarium futurorum est.\nQuae cum ita sint, qui possunt prohibere peccantes et\nlaboris fugainertique silentio dissimulant et crescere patiuntur mala,\nparticipes eorum rectissime iudicabuntur, qui auctores scelerum\nsunt, et neglegentiae poenas luent, dum inrationabile otium sudori\nulciscentium praetulerunt. malentes quietem culpabilem quam seueritatem\nuitia succidentem.\nsi enim recedamus a uitiis, penitus\ninteribunt et eorum fraudulenta dulcedo siccabitur omnesque impetus\nuoluptatis quodam, ut ita dicam, languore torpescent, quando\nmens nostra fuerit uirtutis hospitium. legis recordatio non sinit\npeccata generari nec ea crescere patitur; cumque futurum tribunal\net formidolosum iudicii diem cogitauerit, tam principium quam\n\n\n\n\n\nmedium finemque peccati prohibebit et amaros illius fluctus atque\nintumescentes gurgites usque ad ipsum fontem uenasque siccabit.\nuirtus lege comitata uitiorum opprimit semina et animum de humilibus\nad excelsa sustollit; e contrario uitia, nisi coerceantur, superbiunt\net oboedientes sibi ad inferna detrudunt, cumque semel possederint\nanimas, opprimunt eas inlecebris uoluptatum nec sinunt\niuxta humani corporis statum in sublime erectumque suspicere, sed\ninstar pecudum ad terrena declinant. de quibus psalmista testatur\ndicens: uocauerunt nomina sua in terris suis.\nDicat aliquis hic: \\'si tantam habent uitia fortitudinem et tam\nplurimos blanda persuasione supplantant, quid debent agere, qui\npeccare se sentientes cupiunt mutare peccata uirtutibus et amore\nmeliorum peiora contemnunt?\\' audi ad huiusce modi loquentem\nMoysen: peccasti? desine, fine peccati priora subuertens\net efficacissimo medicamine uitia emendans, cessatione uitiorum.\nIdulcis mali uita mlecebras et blandientes corporis uoluptates quasi\nnoxia uenena declina nec per lubricam et mollem deliciarum ingrediaris\nsemitam, quia ieiuniis et continentia sollemnitas adprehenditur\net uix laborantes atque sudantes mala bonis possumus inmutare\net repugnantes opprimere uoluptates paucique sunt, qui\ncalcatis uitiis tramitem teneant ueritatis, dum malitia innumeris\nnocendi utitur artibus et uinci non potest, nisi sapientiae desuper\nfulciamur auxilio clamantis nobis atque dicentis: noli timere,\nquia tecum sum.\nmali interitus est mala ultra non facere,\nradix uitiorum legis scita contemnere. ut peccata germinat neglegentia,\nita sollicitudo uirtutes parit. lex custodita fugat ignominiam,\nneglecta parturit poenas et, quanto, si despiciatur, seueri\niudicis imitatur truculentiam, tanto, si seruetur, clementissimi patris\nexhibet mansuetudinem. igitur peccati cessatio uirtutis principium\nest et medicina praeteritorum ac praesentium futurorumque uitiorum\nlegis indefessa meditatio, quae cum possessoris sui habuerit\n\n\n\n\n\n\nsecuritatem, cunctis perturbationibus caret. sapientia - quippe in nobis\noperatur bonum, postquam ei mundum cordis praebuerimus habitaculum\net cogitationes in opera uerterimus.\nnec ambigitur, quin in\nutramque partem, uel faciendi uel non faciendi bona, habeamus\nliberam facultatem et oppressis prauis recta nascantur tuncque\nuirtutum inter se concinat chorus, cum uitiorum in animis fuerit\nsolitudo. sicut enim continentia in corporibus nostris obtinens principatum\ninfirmitates nasci prohibet et amatores sui nec debilitat\nnec occidit praeteritosque languores in pristinam restituit sanitatem\net expellens, quod contra naturam est, reuocat ea, quae naturae\ncongrua sunt, ut aequali temperamento uitae huius ratio conseruetur,\nsic anima legum iussa conseruans, quantum recipere potest\nhumana natura, a malorum contagione secernitur et ex omni parte i\nsollicita seque circumspiciens nihil ad se introire permittit, quod I\ncontrarium sit praeclaris cogitationibus.\nquin potius in templum\nuersa dei caelesti. iugiter sollemnitate perfruitur habens diuitias obseruantiam\nlegis, quae iacentes suscitat aliosque puniens alios corrigit\net semper clamitans: numquid qui cecidit, non\nresurget aut, qui auersus est, non reuertetur?\nspem salutis largitur paenitentibus, dum monet, ut prosit, corripit,\nut emendet, pudoremque pristinorum iniciens peccatorum facit\nmeliora sectari, quae appetere non possunt, nisi prius conscientiae\nuulnera condemnarint.\nUerum quia lex neglegentes sui et in errore demersos consiliis\noptimis ad meliora reuocare festinat quasi norma prauorum operum,\neos autem, qui sibi oboediunt, absque praemio esse non patitur\nneque aeternis angustiis premi, quotquot sanctum pascha celebramus,\ncontinentia atque ieiuniis latorem legis amicum nobis esse\nfaciamus et propheta his, qui pascha celebrant, promittente: eris\ncorona decoris in manu domini et diadema\nregni in manu dei tui, opulentum uirtutum conuiuium\nrequiramus ornantes nos scientia scripturarum quasi sollemnibus\n\n\n\n\n\n\nI uestimentis.\nsancta laetantibus nobiscum angelis in caelo oscula\npraeparemus fugantes omnem neglegentiam et rumpentes moram,\nut alacri cum discipulis ad saluatorem pergamus incessu dicamusque\nei: ubi uis paremus tibi pascha? atque in caelorum\ncenaculo constituti ac mysticum pascha facientes possimus\ncanere: quam dilecta tabernacula tua, domine\nuirtutum! ibi enim angelorum repperiemus choros et cum eis\nfesta celebrantes habebimus eos socios mysteriorum dei et exultatione\nineffabili gestiemus sapientiae cum illis sacramenta discentes,\nubi nulla fraudis deceptio est, ubi, qui uestem non habet nuptialem,\nconuiuium intrare prohibetur, licet in praesenti saeculo iustum esse\nse iactet.\nomnes sunt ibi senescentis ac prouectae plenaeque aetatis\nnullusque ibi iuxta prophetam inmaturae sapientiae repperietur:\nerit enim, inquit, iuuenis centum annorum magnitudine\nnumeri perfectionem eruditionis ostendens. unde, fratres\nsancti caelestisque uocationis participes, saluatorem per prophetam\naudiamus clamantem: ueniam congregare omnes\ngentes et uenient et uidebunt gloriam meam\net dimittam super eos signum mundi.\nAd sollemnitatem properemus atque dicamus mihi autem .\nabsit gloriari nisi in cruce Christi. dabit, inquam,\ndabit laborantibus gaudium et ieiunantibus benedicens loquetur:\nerunt domui Iuda in gaudiumetlaetitiam etin\nsollemnitates bonas et laetabimini;ueritatem\nac pacem diligite; non est enim omnium sollemnitas, sed\ndomui Iuda, id est ecclesiae Christi.\nigitur, quia secundum psalmistam\ntempus faciendi domino et Paulus scribit:\nnox praecessit, dies autem adpropinquauit;\nabiciamus ergo opera tenebrarum et induamur\n\n\n\n\n\n\narmis lucis, sicut in die honeste ambulemus,\nnon comessationibus et ebrietatibus, non cubilibus\net inpudicitiis, non contentione et\naemulatione, sed induite dominum Iesum\nChristum et carnis curam ne feceritis in desideriis,\niustum est cunctos domini timore purgatos dignam sollemnitatem\ncontinentiis et ieiuniis redimere castitatem et dormien-\\'\ntem sensum uigili suscitare fide imitarique sapientissimum Danihelem,\nde quo scribitur: est uir in regno tuo, in quo\nest spiritus dei, et in diebus patris tui uigilantia\net sapientia inuentae sunt in eo.\nqui\nenim curam sui gerunt, ut ad meliora proficiant, habentes legem\nquasi fortissimum ducem, parent imperiis eius et uenientia contra\nse peccata subuertunt splendore operum inlustrantes paschae festiuitatem\net securitate conscientiae perturbationum iacula neglegentes\nspe anticipant uictoriam.\nqui autem horum imitatores sunt,\nantequam ineant proelium, desiderio uirtutis palmam occupant\ntriumphorum coronamque, quam uictores lubricae uoluptatis in\ncaelestibus possident, reuelata facie animo contemplantes uociferantur\net dicunt: dominus deus fortitudo mea et\nponet pedes meos in consummationem super\nexcelsa statuens me, ut uincam in cantico eius.\nNec putemus, fratres carissimi, certamen esse perpetuum et\nidcirco lassemur, sed sciamus finem huius coronam esse iustitiae,\nquam nulla saeculorum corrumpet aetas. stadium uitae istius et\ncertaminis temporale est; qui autem inoffenso cucurrerint gradu et\nad calcem uenerint praemiorum, nouas inuenient mansiones uictoriam\ncanticis demonstrantes. itaque gratia domini triumphos nobis\nde sceleratissimis daemonibus pollicente ieiunia rite celebremus, ut\nsollemnitatis quoque rite participes simus.\nnequaquam diebus\n\n\n\n\n\n\nquadragesimae, sicut luxuriosi diuites solent, uini poculum suspiremus\nneque in procinctu et proelio, ubi labor et sudor est necessarius,\ncarnium edulio delectemur. crapula quippe et ebrietas et ceterae\nhuius uitae inlecebrae opulentissimum animarum thesaurum exhauriunt\net sementem scientiae doctrinaeque uberrimam sui admixtione\nsuffocant.\nquam ob rem dommus atque saluator prouocans\ndiscipulos suos ad rigorem continentiae loquebatur: adtendite\nuobis, ne forte grauentur corda uestra in crapula\net ebrietate et curis huius uitae et superueniat\nin uos repentina dies illa; tamquam laqueus\nenim superueniet in omnes, qui sedent\nsuper faciem omnis terrae. surgite, abeamus\nhinc, quos ob neglegentiam sui poenae ilico consequentur. qui\nautem legum praecepta custodiunt, ignorant uinum in ieiuniis,\ncarnium esum repudiant et insatiabilem auaritiam dei timore conpescunt.\nunde ad continentes scriptura cotidie clamitat: \\'uinum\net siceram non bibent\\' et e contrario Iudaei ob culpam audiunt: dabatis\nbibere sanctis uinum prophetis praecipiebatis\ndicentes: ne prophetetis.\nnon possunt\nsuscipere correptionem, qui luxuriae oblectatione capiuntur, neque\nuentris ingluuiem ratione et consiliis non refrenantes amare ieiunia,\nqui desidia et peritura cito uoluptate studium uirtutis infamant\nnon erubescentes et uinum clam bibere et auidis faucibus arbitros\ndeclinantes in cubiculis mulsa potare, ut inediam et ieiunia, quae\nultro adpetere debebant, ieiuniorum tempore luxuria et ebrietate\nconmutent, nescientes, quod, etiamsi hominum conscientiam fugiant\net clausis parietibus uescantur carnibus atque aues altiles diebus\nquadragesimae et propinquante pascha inmundis manibus lacerent\ntristi uultu foris ieiunia promittentes, corripiat huiusce modi dominus\n\n\n\n\n\n\net dicat: iniquitates magnas faciunt isti, ut recedant\na sanctis meis.\nnon decet ieiunantes tempore agonis et\nproelii uesci carnibus monente scriptura: adfligetisanimas\nuestras neque Fasides aues sollicito labore perquirere et garrulas\nuolucres earumque pinguedinem hianti ingerere gulae nec inuestigare\nmagni pretii cocos, qui uentris rabiem iure multiplici et carnibus\ncontusione mutatis diuersoque ciborum sapore demulceant fumantibus\npatinis et nidore sui furori gutturis blandientibus, cum in iniuriam\ncontinentiae diuersi saporis et coloris uina quaeruntur.\nDocet nos sancti Danihelis historia et trium puerorum uirtus\nconsona adpetere et honorare ieiunia, qui, ut longos sermones breui\nartem conpendio, in seruitutem libertate mutata, cum captiui debuerint\ndesiderare delicias, contempserunt Babylonias dapes et sim- !\nplicem cibum regali mensae praetulerunt. praeceperat quippe rex â– \nNabuchodonosor eunuchorum principi, ut de filiis captiuitatis Israhel\net de regio semine pueros, in quibus nulla esset macula, pulchros corpore\net aptos ad sapientiam perdiscendam introduceret palatium, ut\nessent in aula regis discerentque litteras ac linguam Chaldaeorum et\nde reliquiis mensae eius uiuerent atque inde accepta uina potarent. j\neliguntur itaque de tribu Iuda Danihel, Ananias, Azarias, Misahel et\ngenere concordes et fide, quorum nobilitatem dura mutauerat seruitus.\ne quibus Danihel, sicut scriptura testatur, posuitincorde\nsuo non coin quinari de mensa regis. tres quoque\npueri non minus religione quam propinquitate sociati suscipiunt uiri\nconsilium et adprobant sapientiam simulque eunuchorum principem\ndeprecantes dei opitulante clementia inpetrant, quod desiderant, et\nm terra captiuitatis seruant generis nobilitatem.\nnam tjmentem praepositum,\nne aliorum puerorum uultus hilarior capitali se poenae addiceret,\nratione et consilio leniunt his uerbis loquentes: tempta\npueros tuos diebus decem et detur nobis de\n\n\n\n\n\n\nseminibus et comedemus et aquam bibemus\net appareant in conspectu tuo uultus nostri\net uultus puerorum, qui comedunt de mensa\nregis, et, sicut uideris, ita facies cum seruis\ntuis. fidebant enim, quod uirtutis desiderium dei clementia sustentatum\npulchra et fortia corpora conseruaret et omnem deformitatem\nfides uinceret et nitorem pulchritudinis nulla macies conmutaret.\nHaec idcirco, fratres carissimi, replicauimus, ut Pauli\napostoli de sanctorum uirtutibus praedicantis uerba noscentes, in\nquibus ait: quorum considerantes exitum conuersatio nis\nimitamini fidem, suadeamus eis, qui tempore\nieiuniorum esu carnium delectantur, imitari sanctorum continentiam,\nqui nulla ui superari potuerunt, ut rigorem uirtutis amitterent, ut\nBabyloniorum imperium formidantes captiuam in se ostenderent\nuoluptatem, sed manserunt liberi uentrisque desideria ratione superarunt\net titillantem gulae uicere luxuriam nobisque suae fortitudinis\nexemplaria reliquerunt habitantes in Babylone corporibus,.\nsed sensu et fide cum angelis in caelesti Hierusalem morantes, ut\nomnem deinceps aetatem docerent ieiuniorum tempore a uino et\ncarnibus abstinendum, quaerenda terrae semina, potandam aquam,\nquibus comitibus utitur pudicitia.\nQuid memorem insignes Machabeorum uictorias? qui, ne\ninlicitis carnibus uescerentur et communes tangerent cibos, corpora\nobtulere cruciatibus totiusque orbis in ecclesiis Christi laudibus\npraedicantur fortiores poenis, ardentiores, quibus conburebantur,\nignibus. uicta sunt in eis omnia crudelitatis ingenia et, quidquid\nira persecutoris inuenerat, patientium fortitudo superauit.\ninter\n\n\n\n\n\n\n\npoenas magis paternae legis quam dolorum memores — lacerabantur\nuiscera, tabe et sanie artus defluebant et tamen sententia perseuerabat\ninmobilis; liber erat animus et mala praesentia futurorum\nspe despiciebat. lassabantur tortores et non lassabatur fides; frangebantur\nossa et uolubili rota omnis conpago neruorum atque artuum\nsoluebatur et in inmensum spirantia mortem incendia consurgebant;\nplenae erant feruentis olei sartagines et ad frigenda sanctorum corpora\nterrore incredibili personabant — et tamen inter haec omnia\nparadisum animo deambulantes non sentiebant, quod patiebantur,\nsed quod uidere cupiebant.\nmens enmi dei timore uallata flammas\nsuperat, uarios tormentorum spernit dolores, cumque semel uirtuti\nse tradiderit, quidquid aduersi euenerit, calcat et despicit; qualis\nfuit Paulus scribens in his omnibus superamus per I\neum, qui nos dilexit. quod enim sustinere non potest carnis\nfragilitas naturali infirmitate superata, uincit animus fide conloquens\ndeo\nErgo, qui ieiunia, id est conuersationem angelicam, imitantur\nin terris et meminerunt illius dicti: regnum dei non\nest cibus et potus, sed iustitia et gaudium\net pax et laetitia, per continentiam breui et paruo labore\nmagna sibi et aeterna conciliant praemia et multo plus accipiunt,\nquam offerunt, et futuri temporis gloria praesentes angustias mitigant,\nquia in hoc stadio pro uirtute pugnantibus finis erit aliquando\ncertaminis. qui autem pugnam ineunt contra uitia et sapientiae\ndisciplinis suas animas dedicarunt, quantumque patitur humana\ncondicio, scientiam adpetunt futurorum, per speculum et imaginem\nsensu et fide caelorum regna cernentes consequentur aeterna praemia\net nullo temporum fine claudenda.\ndies et nox certis horarum sibi\nsuccedunt spatiis paulatimque decrescentes, quod amittunt, recipiunt\net, quod receperint, tribuunt ad eandem mensuram bis in\n\n\n\n\n\n\nanno conuenientes nec manent in eodem statu, sed breuitate et longitudine\nhorarum momenta discriminant, ut utilem mundo faciant\ntemporum diuersitatem. namque dies ordine et circulo suo de noctis\ntemporibus mutuatur et rursum nox recipit, quod largita est; dumque\nuicissim et tribuunt et accipiunt et orbe quodam, quod paulatim\namiserant, decrescentes sensim et crescentes recipiunt, creatoris\ndei interpretantur sapientiam.\natque ex hac uicissitudine spatiorum\nuel menstruus lunae. orbis efficitur uel solis sua per uestigia reuertentis\nannus inpletur, dumque crescunt dumque decrescunt et lapsui\npraeteritorum futura succedunt, eadem semper atque alia tempora\nconmutantur. unde et luna prudentissimo dei artificio condita et\nformarum mutans uarietates ad plenitudinem tendit et festinat ad\ndiminutionem, ut, quidquid crescens adquisierat, perdat amittatque\ndecrescens, nec stat in eodem statu, sed quibusdam gradibus\nascendens atque descendens de paupertate pergit ad diuitias et de\ndiuitiis redit ad paupertatem ipsa diuersitate formarum mutabilem\net conditam se esse demonstrans.\n-quis uero possit digno sermone\nexprimere solis cursum et anni circulum rationi menstruae congruentem,\ndum per quattuor uoluitur tempora et in se semper\nreuertitur eademque mensura conscendit atque descendit et\naeterno ordine labitur, ut, quod lunare spatium triginta diebus\ninplet ac noctibus, hoc solis cursus spatiis anni uertentis efficiat?\ncumque ad aequalitatem diei noctisque peruenerit et parumper\nin libra iusti cursus steterit, festinat ad inaequalitatem deserens,\nad quod peruenerat.\nquod puto Ecclesiasten, ne de alienis nostra\nfontibus hauriamus, in uolumine suo dicere: gyrans gyrando\nuadit spiritus et in circulos suos reuertitur\nspiritus, annuum solis cursum significantem, qui eadem temporum\nrota in semet reuertitur rediens ad ea, unde profectus fuerat.\nSancta uero caelestisque sollemnitas radios nobis sui splendoris\nemittens nullis spatiis terminatur; cumque sanctorum certamina\net praesentis saeculi labor finem acceperint, succedent perpetuum\ngaudium et aeterna festiuitas. unde perfecti uiri animas suas ab\nomni errorum caligine separantes iam nunc festa decantant:\nintroeamus portas eius in confessione, atria eius\nin hymnis saluatoris aduentum laetis uocibus personantes. cum\nenim in toto orbe regnaret malitia et tenebras humanis oculis daemones\noffudissent neque posset eis ullus opitulari iuxta illud, quod\nscriptum est: respexi, et non erat, qui auxilia retur;\nconsideraui, et nullus, qui susciperet, ut finem\\'\nhaberet aliquando inpietas et destrueretur idolatriae fraudulentia,\nuiuens sermo dei nihil de nostra relinquens similitudine absque solo\npeccato, quod substantiam non habet, nouo modo ad nos uenire\ndignatus est, ut fieret filius hominis et permaneret dei filius.\nnatus,\nquippe ex uirgine hoc tantum stultis mentibus credebatur, quod\noculi demonstrabant, ex operibus uero et signorum magnitudine\ndeus inuisibilis a prudentibus cernebatur, quemque facies hominem\ndemonstrabat, hunc uirtutes significabant deum seruilis formae\nuilitate coopertum. quamquam enim tradiderint eum Iudaei et\ncrucifigendum uocibus inpiis conclamarint interfectione corporis\neius deum blasphemantes, immo occisione carnis dominicae serui\ninpietatis effecti, tamen ad mortem intrepidus accedens, ut nobis\nuirtutis praeberet exemplum, dominus gloriae in ipsa passione monstratus\nest, inpassibilis diuinitatis permanens maiestate et carne\npassibilis iuxta beati Petri repertus eloquium.\net ideo pro nobis patiens\nnon fugit mortem, ne nos timore mortis eius pro pietate bellantes\nuictoriam perderemus. nam si timuisset crucem contraria his, quae\ndocuerat, gerens, quis discipulorum eius libens pro religione pugnasset\n? inridetur itaque ab stultis et incredulis, qui orbem terrarum\nsuae subiecit fidei et nominis Christiani sanctis largitus est dignitatem.\ncumque magnitudo uirtutum eius omnibus clareat,\n\n\n\n\n\n\nblasphemare non cessant.\nille uero, qui inridetur, deus operibus demonstratus\nest, ut daemonum templa subuerteret, ut Origenistarum\ninpietatem argueret uersipellem, quorum auctor Origenes ita aures\nsimplicum et leuiorum sua persuasione decepit, ut solent in litora ex\nalto uenientes inlidi gurgites et in semet spumanti mole confringi.\nNos ergo ad eum, qui ausus est scribere ruina rationabilium\ncreaturarum esse corpora fabricata, zelo fidei concitati loquamur:\n\\'si tibi huiusce modi inpietas placet, quomodo Paulus apostolus scribit:\nuolo adulescentulas nubere, filios procreare?\nutrum idcirco praecepit nuptias, ut ex mulieribus nascentia corpora\nruentibus de caelo angelis et uersis iuxta te in animas carceres praepararent,\nan ut coniunctio maritalis dei sententiae seruiens conseruet\nhumanum genus ?\nsi enim uult adulescentulas nubere et filios procreare,\nper quas nascuntur corpora humana, corporibus autem\npropter poenas atque supplicia errantes animae uestiuntur, nulli\ndubium, quin propter poenas animarum et non propter generationis\nordinem nuptiarum adulescentulis uincla tribuantur\\'. uerum absit,\nut ita esse credamus et mariti uxorisque foedera non ob benedictionem,\nsed ob peccatum iuncta credamus.\nnec Adam et Euam\nplasmans deus propter animas de caelo mentes et lapsum rationabilium\ncreaturarum benedictione sociauit: crescite et multiplicamini,\ndicens, et replete terram. si enim propter\npeccata in caelis praecedentia ad terras missae sunt animae, ut corporibus\nligarentur, mentitur Paulus scribens: honorabiles\nnuptiae et cubile inmaculatum.\nsed nequaquam ille\nmentitur; igitur non propter ruinam animarum corpora fabricantur,\nsed ut mundus successione nascentium morientium damna conpenset\net breuitatem humanae uitae uincat successione perpetua. nam si\nmentes uinctaeque corporibus benedicuntur a deo, melioris condicionis\nerunt, postquam corpora susceperint; quodsi idcirco deiciuntur,\n\n\n\n\n\n\n\n\n\n\nut in ultionem peccatorum corpora accipiant, quomodo benedicuntur\nin corporibus, ad quae ob peccata uenerunt? e duobus enim\nalterum erit: aut ante ruinam fuisse eas in benedictione aut\npost ruinam uinctas corporibus nequaquam posse benedici.\nsi\nenim illam uitam benedictio sequitur, istam deserit; si ad istam\ntransfertur, in illa non fuisse conuincitur. quodsi et, antequam ruerent\nnecdumque humanis corporibus uestirentur, fuerunt in benedictione\net ruentes habentesque corpora rursus benedictae sunt,\nsimilis erit iuxta benedictionis condicionem et prior uita et posterior;\nquod nequaquam consequens est, quia peccatrices supplicia, non\npeccantes benedictionem merentur.\nquidquid e duobus uerum\nesse responderint, uitio subiacebunt nolentes ecclesiasticae doctrinae\nregulam custodire. siue enim propter peccata de caelo animae cor-I\nruentes instar carceris et catenarum corporibus inligatae sunt, respondeant,\nquomodo Adam et Eua, masculus et femina, uiuentes\nin corporibus benedicti sunt — neque enim iuxta deliramenta eorum\nnudae animae uir et mulier appellantur, sed corpora, quae sexum\nutrumque distingunt —; siue ante corpora in caelestibus morabantur\net beata eis tunc erat dignaque benedictione absque corporibus conuersatio,\nqua ratione aut, priusquam ruerent, benedictae sunt aut,\npostquam corruerunt et in poenam ruinae crassis corporibus\ncopulatae sunt, rursus benedictione donantur ?\nneque enim ld ipsum\nest benedictio atque supplicium, quae et nominibus et operibus procul\ndistant, nec possunt ullo modo inter se sociari, quas tanta diuidit\nrepugnantia. quomodo autem et iustis multitudo liberorum pro\nbenedictione promittitur propheta dicente: qui minimus\nest, erit in milia et, qui nouissimus, in gentem\nmagnam?\nErgo, qui uolunt domini festa celebrare, Origenis simulacra\ncontemnant et turpitudinem dogmatum illius ratione superent. sicut\nenim ethnicorum inpiissimi errorem et consuetudinem praeferunt\n\n\n\n\n\n\nueritati fabricantes in hominum similitudinem idola et inuisibilem\nblasphemantes deum, dum formam et membra et organa genitalia\nin eo esse confingunt nunc uirum nunc feminam confitentes, e t\nmutauerunt gloriam incorruptibilis dei in\nsimilitudinem imaginis corruptibilis hominis\nuariarumque formarum, ita Origenes facilitate et inpietate\ncredentium quasi delubra idolorum tractatuum suorum monumenta\ndimisit, quae nos auctoritate scripturarum et zelo fidei subuertentes\nutamur ilia similitudine.\nut enim caementarn quadram uolentes\naedificare domum aequales ex omni parte parietes metiuntur eosque\nnorma et perpendiculo dirigentes, quod animo depinxerint, opere\nextruunt et eiusdem mensurae per quadrum latera quattuor iungunt\nangulis sursum ac deorsum coeptam aequalitatem paulatim per\nincrementa seruantes, ut materiae diuersitatem iungat operis pulchritudo\net angulares lineas artifex structura custodiat, sic ecclesiae\npraeceptores habentes testimonia scripturarum firma doctrinae\niaciunt fundamenta et intrepidi permanent offerentes opera sua\nChristo atque dicentes: confirma me in uerbis tuis.\nipse est enim, de quo scriptum est:\nlapidem, quem reprobauerunt\naedificantes, hic factus est in caput\nanguli, nos et eos, qui sursum sunt, una sollemnitate consocians,\nad quam cursu celeri nauigantes rabiem contra nos hereticorum\nfluctuum uelociter dissoluendam minime formidemus.\nSicut enim gubernatores magnarum nauium, cum uiderint\ninmensum ex alto uenire gurgitem, quasi uenatores ferocissimam\nbestiam spumantes fluctus suscipiunt eosque prorae obiectione sustentant\nflectentes in diuersum gubernacula et, prout uentorum flatus\net necessitas imperarit, stringentes funiculos uel laxantes, cumque\nunda subsederit, ex utroque nauis latere laborantia clauorum uincla\ndimittunt, ut parumper quiescentia uenturo gurgiti praeparentur,\n\n\n\n\n\n\n\n\nqui cum rursus aduenerit, stringunt clauorum capita et palmulas\ndilatant, ut huc atque illuc scissis flatibus aequalis sit utriusque\nlateris laboret, quod simul non poterat sustineri, diuisum tolerabilius\nfiat, ita, qui sui curam gerunt, imitantur exempli similitudinem\net diuinorum dispensatione uerborum quasi gubernaculo utentes\noccurrunt hereticorum tempestati et fluctibus legem dei pro arte\nretinentes, ut, qui conruerant, suscitentur, qui stant, firmo perseuerent\ngradu, ut omnes in commune doctrinae opitulatione seruentur.\nquod enim gubernatori clauus, hoc animo est lex dei, in qua dominicum\npascha facientes caritati dei et proximi nihil in mundo aliud\npraeferamus neque pro uarietate humanorum casuum, qui huc\nillucque uertuntur, sententiam conmutemus, ut, quibus dudum pro\npotentia turpi adulatione seruiuimus, si forte reflauerint uenti et\npaupertate diuitiae, humilitate sublimitas, ignominia gloria fuerint\ninmutata, in hostes repente uertamur resistentes eis in faciem, quos\nueneratione dignos ducebamus, temporibus, non fide, necessitudinem\nponderantes, immo latentes inimicitias necessitatis tempore demonstrantes\net in similitudinem serpentum procedentes de foueis, ut\nnon solum ingrati simus in eos, quorum beneficiis sustentabamur\ngaudentes, si nomina clientium possideremus, sed quasi perduelles\neos usque ad sanguinem persequamur deiectos prostratosque\ncalcantes, quos dudum propter diuitias suspiciebamus, pessimos\nomnium conclamantes, postquam opes paupertate mutauerunt,\nlaudantes potentiam et infelicitatem calumniantes nec pro rerum\nnatura, sed pro uarietate casuum honorantes aliquem uel contemnentes,\nut, quos prius dominos et patronos uocabamus, eosdem quasi\nuerberones et seruos nequissimos appellemus atque ex omni parte\nappareat nostra iniquitas, dum aut indignos laudamus aut dignos\nobtrectatione persequimur imitantes illud, quod ad beatum Iob exprobrantes\nloquebantur: pauca, pro quibus peccasti,\nuerberatus es.\nNequaquam igitur dubias opes, sed uirtutem firmissimam\ndiligamus. non nos duritia humiliet paupertatis, non extollant diuitiae,\nquae stultissimos hominum deprimere et eleuare consuerunt,\nsed utrumque pro rerum honestate moderemur et tristia et laeta\naequali animo sustinentes. diuitiarum cura somnos interrumpit\ndulcissimos, innoxiis calumnias struit et, cum infinitas opes congregauerit,\nmateriam aeternis ignibus parat. postquam uero insatiabilis\nfuror quaesitis opibus incubuerit, non expletur auaritia, sed\ncontemnit leges, gehennae flammas despicit, futuri iudicii tribunal\nhabet pro nihilo.\nnec tantum aduersarii contra hostes suos, quantum\ndiuitiae contra uirtutes dimicant, nisi ratione et in proximos misericordia\ntemperentur. hae in urbibus nobilitati praeferuntur, hae nouis\nhominibus antiquam donant familiam. numquam diuitiarum desiderium\nullis diuitiis satiari potest; eget semper, qui auarus est;\nnescit mensuram, cui tantum deest, quod habet, quantum, quod\nnon habet. infernus mortuis non expletur, sed, quanto plures susceperit,\ntanto plures desiderat; imitatur ergo eum auaritia nec satiari-\npotest, sed, quo plus habuerit, plus requirit.\nminus putat ab eo,\nquod cupit, omne, quod possidet, semper inmensa, semper inmodica,\nardorem pectoris opum magnitudine non restinguens, in conuiuiis\nnon cibos uorans, sed iniustitiam; in iudiciis iurgia miscens atque\ndiscordias inuidiam parturit, per quam ad homicidium peruenitur;\nnon est compos mentis, sed quasi ebria fluctuat unam habens mensuram\nextra mensuram semper inquirere. mare litoribus cluditur,\nuenientes ex alto fluctus et rabiem intumescentium gurgitum portus\nuel manu facti uel natura firmissimi prohibent; diuitiarum cupidinem,\nnisi ratione frenetur, nec consilium temperat nec lex mitigare\npotest nec ulla satiat abundantia.\nnon erubescit, non futurum\niudicium reformidat, sed desiderio plus habendi, ut luxuriosi et dediti\nuoluptatibus solent gestire in amplexus et insanire ad libidinem, ita\n\n\n\n\n\n\ncalumniarum et dissensionum urbes ac uiculos uillasque conplet.\ninsulas, maria, terras, litora, uias, transitus studia possident auaritiae,\ndum desiderio plus habendi negotiatione merces huc illucque\nconmutat et fraudibus atque periuriis diuitiarum iacit inexplebilia\nfundamenta. \\'\nItaque huiusce modi rabiem contemnentes diuitias cultum\ndei et firmissimas possessiones castitatis sanctimoniam requiramus\nadorantes patris et filii et spiritus sancti unam diuinitatem; resurrectionem\nmortuorum incorruptibilem et iugiter permanentem esse\ncredentes. neque enim fieri potest, ut eam mors superet, quae\nChristi passione firmata est suscitantis incorruptum et in aeternum\npermanens templum corporis sui.\noremus pro piissimis imperatoribus\net obseruatione legis dei ieiuniorum praecepta decoremus,\nquia uirtus absque ulla necessitate custodit sectatores suos et sensum\nin cogitationes uarias fluctuantem de terrenis ad excelsa sublimat\nnequaquam pulchritudinem corporum, sed conuersationis ac\nmorum ordinem contemplans, ostendens ei laetantium in caelo angelorum\nchoros et docens splendentium disciplinarum fulgura, ut in\npraesenti saeculo quasi athleta fortissimus inlatas sustineat plagas\net futuram pro his gloriam praestoletur, nequaquam uitiis subiacens,\nsed interiorem hominem desiderio sui ad aeterna sustollens\natque omnes impetus uoluptatis ratione conpescens ut illud cogitet,\nquod futurus est, et, quantum potest sustinere humana fragilitas,\nrecedat a corporalium rerum sollicitudine praeferens carnalibus\nspiritalia, ut etiam ipsum corpus despiciens et praesentium studia\nuoluptatum duriorem, sed meliorem uitam inire persuadeat, ut, qui\ndudum libidini seruiebat, libertate bona seruiat castitati et retractus\na praecipitiis mollia ieiuniorum frena suscipiat.\netenim, si absque\nrectore fuerit ac magistro corporum infirma natura nec imperanti\nanimo uoluerit oboedire, et sibi et rectori concitat infinita naufragia\net pertrahit eum ad turpissimas libidines ac baratrum uoluptatum,\n\n\n\n\n\n\nut nequaquam honesta consideret, sed. fugiens bona in caeno ac\nsordibus uolutetur. uirtus uero, cum in aurigae modum animum\nrexerit et quasi in curru stans impetus eius et uarios adpetitus doctrinae\nhabenis conpescuerit, de humilibus eum ad excelsa subleuat\net inuisibilia aeternaque pro uisibilibus ostendens mansionem in\ncaelis parat et amicos illi efficit eos, qui dei ministerio seruientes\nspiritalibus deliciis perfruuntur, ut, quod hic cernebat in imagine,\nibi in ueritate perspiciat et maiorem solis radiis uideat claritatem,\nquae nobis huc ex parte descendit, unde a minoribus ad maiora tendamus\net quasi per litteras ac syllabas ad legendum proficiamus,\nquia et illa his et haec illis indigent.\nibi cum fuerimus beatorum iuncti\nconsortio, audiemus: e u. g e, serue bone et fidelis, quia,\nsuper pauca fuisti fidelis, supra multa te constituam;\nintra in gaudium domini tui.\nIncipientes sanctae quadragesimae ieiunia ab undecima\ndie mensis Famenoth et ebdomadam dominicae passionis sexta\ndecima die mensis Farmuthi finiamus ieiunia uespere sabbati,_\nuicesima prima die eiusdem mensis Farmuthi, et sequenti die dominica\npascha celebremus, uicesima et secunda die eiusdem mensis.\npost quae iungamus septem ebdomadas sanctae pentecostes pauperum\nmemores, amantes deum et proximum, orantes pro inimicis,\npersecutoribus blandientes, infirmorum ruinas consolatione et misericordia\nsubleuantes, ut lingua semper in dei laudibus personet, ut\necclesiae iusta iudicia nequaquam inrationabili clementia destruantur\nnec legi dei arbitria praeferantur humana; cuius si\ndesiderauerimus amicitias, caelestem gloriam consequemur in\nChristo Iesu, domino nostro, per quem et cum quo deo patri claritas\net imperium cum spiritu sancto in saecula saeculorum. amen.\nSalutate inuicem in osculo sancto. salutant uos fratres, qui\nmecum sunt. et hoc nosse debetis pro defunctis episcopis in\nlocis singulorum constitutos in urbe Niciu pro Heopempto Theodosium,\nin Terenuthide Arsintheum, in oppido Geras pro Eudemone\nPisozum, in t Acheus pro Appolline Museum, in Athribide pro\nIsidoro Athanasium, in Cleopatride Offellium, in oppido Laton\npro Timotheo Appellen. his ergo scribite et ab eis iuxta morem ecclesiasticas\nsuscipite litteras.\nAudiui peruenisse in manus tuas litteras meas, sed, quod\nadhuc rescripta non merui, nequaquam inputauerim dilectioni tuae;\naliquid procul dubio inpedimenti fuit. unde agnosco a me dominum\npotius deprecandum, ut tuae uoluntati det facultatem mittendi,\nquod rescripseris; nam rescribendi iam dedit, quia, cum uolueris,\nfacillime poteris.\nEtiam hoc ad me sane perlatum utrum quidem crederem,,\ndubitaui, sed hinc. quoque tibi aliquid utrum scriberem, dubitare\nnon debui. hoc autem breue est: suggestum caritati tuae a nescio\nquibus fratribus mihi dictum est, quod librum aduersus te scripserim\nRomamque miserim. hoc falsum esse noueris.\ndeum nostrum testor\nhoc me non fecisse, sed si forte aliqua in aliquibus scriptis meis reperiuntur,\nin quibus aliter aliquid quam tu sensisse reperiar, non\ncontra te dictum, sed, quod mihi uidebatur, a me scriptum esse puto\nte debere cognoscere aut, si cognosci non potest, credere. ita sane\nhoc dixerim, ut ego non tantum paratissimus sim, si quid te in meis\nscriptis mouerit, fraterne accipere, quid contra sentias, aut de\ncorrectione mea aut de ipsa tua beniuolentia gauisurus, uerum\netiam hoc a te. postulem ac flagitem.\n0 si licuisset etsi non cohabitante saltem uicino te in domino\nperfrui ad crebrum et dulce conloquium! sed quia id non est datum,\npeto, ut hoc ipsum, quod in Christo, quam possimus, simul simus,\nconseruare studeas et augeri ac perfici et rescripta quamuis rara\nnon spernere.\nsaluta obsequio meo sanctum fratrem Fauiimanum\net omnes fratres, qui tecum ac de te in domino gaudent. memor nostri\nexaudiaris a domino in omni sancto desiderio tuo, domine carissime\net desiderantissime et honorande merito frater.\nIn ipso profectionis articulo sancti \\'filii nostri Asterii hypodiaconi\nbeatitudinis tuae ad me litterae peruenerunt, quibus satis\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nfacis te contra paruitatem meam librum Romam non misisse. hoc\nnec ego factum audieram, sed epistulae cuiusdam quasi ad me\nscriptae per fratrem nostrum Sisinnium diaconum huc exemplaria\nperuenerunt, in qua hortaris me, ut zzakivoidiav super quodam\napostoli capitulo canam et imiter Stesichorum inter uituperationem\net laudes Helenae fluctuantem, ut, qui detrahendo oculos perdiderat,\nlaudando receperit.\nego simpliciter fateor dignationi tuae, licet\nstilus et ἐπιχειρήματα tua mihi uiderentur, tamen non temere\nexemplaribus litterarum credendum putaui, ne forte me respondente\nlaesus iuste expostulares, quod probare ante debuissem tuum esse\nsermonem et sic rescribere. accessit ad moram sanctae et uenerarabilis\nPaulae longa infirmitas.\ndum enim languenti multo tempore\nadsidemus, paene epistulae tuae uel eius, qui sub tuo nomine scripserat,\nobliti sumus memores illius uersiculi: musica in luctu\ninportuna narratio. itaque, si tua est epistula, aperte\nscribe uel mitte exemplaria ueriora, ut absque ullo rancore stomachi\nin scripturarum disputatione uersemur et uel nostrum emendemus\nerrorem uel alium frustra reprehendisse doceamus.\nAbsit autem a me, ut quidquam de libris beatitudinis tuae\nadtingere audeam. sufficit enim mihi probare mea et aliena non\ncarpere. ceterum optime nouit prudentia tua unumquemque in\nsuo sensu abundare et puerilis esse iactantiae, quod olim adulescentuli\nfacere consueuerant, accusando inlustres uiros suo nomini\n\n\n\n\n\n\nfamam quaerere. nec tam stultus sum, ut diuersitate explanationum\ntuarum me laedi putem, quia nec tu laederis, si nos contraria senserimus.\nsed illa est uera inter amicos reprehensio, si nostram peram\nnon uidentes aliorum iuxta Persium manticam consideremus.\nsuperest,\nut diligas diligentem et in scripturarum campo iuuenis senem\nnon prouoces. nos nostra habuimus tempora et cucurrimus, quantum\npotuimus; nunc te currente et longa spatia transmittente nobis debetur\notium simulque, ut cum uenia et honore tuo dixerim, ne\nsolus mihi de poetis aliquid proposuisse uidearis, memento Daretis\net Entelli et uulgaris prouerbii, quod bos lassus fortius figat pedem.\ntristes haec dictauimus; utinam mereremur conplexus tuos et conlatione\nmutua uel doceremus aliqua uel disceremus!\nMisit mihi temeritate solita maledicta sua Calpurnius cognomento\nLanarius, quae ad Africam quoque studio eius didici peruenisse.\nad quae breuiter ex parte respondi et libelli eius uobis misi\nexemplaria latius opus, cum oportunum fuerit, primo missurus tempore;\nin quo illud caui, ne in quoquam existimationem laederem\nChristianam, sed tantum, ut delirantis inperiti mendacium ac\nuecordiam confutarem.\nmemento mei, sancte ac uenerabilis papa.\nuide, quantum te diligam, ut ne prouocatus quidem uoluerim respondere\nnec credam tuum esse, quod in altero forte reprehenderem.\nfrater Communis suppliciter te salutat.\nAnno praeterito per fratrem nostrum Asterium hypodiaconum\ndignationi tuae epistulam miseram promptum reddens\nsalutationis officium, quam tibi arbitror redditam. nunc quoque\nper sanctum fratrem meum Praesidium diaconum obsecro primum,\nut memineris mei, dein, ut baiulum litterarum habeas commendatum\net mihi scias germanissimum et, in quibuscumque necessitas\npostularit, foueas atque sustentes, non quo aliqua re Christo\ntribuente indigeat, sed quod bonorum amicitias auidissime expetat\net se in his coniungendis maximum putet beneficium consecutum.\ncur autem ad occidentem nauigauerit, ipso poteris narrante cognoscere.\nNos in monasterio constituti uariis hinc inde fluctibus qua-.\ntimur et peregrinationis molestias sustinemus. sed credimus in\neo, qui dixit: confidite e, ego uici mundum, quod ipso\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\ntribuente et praesule contra hostem diabolum uictoriam consequamur.\nsanctum et uenerabilem fratrem nostrum papam Alypium\nut meo obsequio salutes, obsecro. sancti fratres, qui nobiscum in\nmonasterio domino seruire festinant, oppido te salutant. incolumem\nte et memorem mei Christus, deus noster, tueatur omnipotens,\ndomine uere sancte et suscipiende papa.\nEx quo coepi ad te scribere ac tua scripta desiderare, num- .\nquam mihi melior occurrit occasio, quam ut per dei seruum ac i\nministrum fidelissimum mihique carissimum mea tibi adferretur I\nepistula, qualis est filius noster Cyprianus diaconus. per hunc certe I\nita \\'spero litteras tuas, ut certius in hoc rerum genere quidquam\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nsperare non possim.\nnam necstudium in petendis rescriptis memorato\nfilio nostro deerit nec gratia in promerendis nec diligentia in custodiendis\nnec alacritas in perferendis nec fides in reddendis; tantum,\nsi aliquo modo mereor, adiuuet dominus et adsit cordi tuo et desiderio\nmeo, ut fraternam uoluntatem nulla uoluntas maior inpediat.\nQuia ergo duas iam epistulas misi, nullam autem tuam\npostea recepi, easdem ipsas rursus mittere uolui credens eas non\nperuenisse. quodsi et peruenerunt ac fortasse tuae potius ad me\nperuenire minime potuerunt, ea ipsa scripta, quae iam misisti, iterum\nmitte, si forte seruata sunt; sin minus, rursus dicta, quod legam,\ndum tamen his respondere ne graueris, quod iam diu est, ut expecto.\nprimas etiam, quas ad te adhuc presbyter litteras praeparaueram\nmittendas per quendam fratrem nostrum Profuturum, qui postea\ncollega nobis factus iam ex hac uita migrauit nec eas tunc ipse\nperferre potuit, quia continuo, dum proficisci disponit, episcopatus\nsarcina detentus ac deinde breui defunctus est, etiam nunc mittere\nuolui, ut scias, in tua conloquia quam olim inardescam et quam uim\npatiar, quod a me tam longe absunt sensus corporis tui, per quos\nadire possit ad animum tuum animus meus, mi frater dulcissime\net in domini membris honorande.\nIn hac autem epistula hoc addo, quod postea didicimus Iob\nex Hebraeo te interpretatum, cum iam quandam haberemus interpretationem\ntuam eius prophetae ex Graeco eloquio uersam in\nLatinum, ubi tamen asteriscis notasti, quae in Hebraeo sunt et\nGraeco desunt, obeliscis autem, quae in Graeco inueniuntur et in\n\n\n\n\nHebraeo non sunt, tam mirabili diligentia, ut quibusdam in locis\nad uerba singula stellas significantes uideamus eadem uerba esse\nin Hebraeo, in Graeco autem non esse.\nporro in hac posteriore interpretatione,\nquae uersa est ex Hebraeo, non eadem uerborum fides\noccurrit. nec parum turbat cogitantem, uel cur in illa prima tanta\ndiligentia figantur asterisci, ut minimas etiam particulas orationis\nindicent deesse codicibus Graecis, quae sunt in Hebraeis, uel cur\nin hac altera, quae ex Hebraeis est, neglegentius hoc curatum sit,\nut hae eaedem particulae locis suis inuenirentur.\naliquid inde exempli\ngratia ponere uolui, sed mihi ad horam codex defuit, qui ex Hebraeo\nest. uerum tamen, quia praeuolas ingenio, non solum, quid dixerim,\nuerum etiam, quid dicere uoluerim, satis, ut opinor, intellegis, ut\ncausa reddita, quod mouet, edisseras.\nEgo sane mallem Graecas potius canonicas te nobis interpretari\nscripturas, quae septuaginta interpretum perhibentur. perdurum\nenim, si tua interpretatio per multas ecclesias frequentius\ncoeperit lectitari, quod a Graecis ecclesiis Latinae ecclesiae dissonabunt,\nmaxime quia facile contradictor conuincitur Graeco prolato\nlibro, id est linguae notissimae.\nquisquis autem in eo, quod ex\nHebraeo translatum est, aliquo insolito permotus fuerit et falsi crimen\nintenderit, uix aut numquam ad Hebraea testimonia peruenitur,\nquibus defendatur obiectum. quodsi etiam peruentum fuerit, tot\nLatinas et Graecas auctoritates damnari quis ferat? huc accedit,\nquia etiam consulti Hebraei possunt aliud respondere, ut tu solus\n\n\n\n\nnecessarius uidearis, qui etiam ipsos possis conuincere, sed tamen.\nquo iudice, mirum si potueris inuenire.\nNam quidam frater noster episcopus, cum lectitari instituisset\nin ecclesia, cui praeest, interpretationem tuam, mouit quiddam\nlonge aliter abs te positum apud Ionam prophetam, quam erat\nomnium sensibus memoriaeque inueteratum et tot aetatum successionibus\ndecantatum. factus est tantus tumultus in plebe maxime\nGraecis arguentibus et inflammantibus calumniam falsitatis, ut cogeretur\nepiscopus â€” Oea quippe ciuitas erat - Iudaeorum testimonium\nflagitare.\nutrum autem illi inperitia an malitia hoc esse in Hebraeis\ncodicibus responderunt, quod et Graeci et Latini habebant atque\ndicebant ? quid plura ? coactus est homo uelut mendositatem corrigere\nuolens post magnum periculum non remanere sine plebe.\nunde etiam nobis uidetur aliquando te quoque in nonnullis falli\npotuisse et uide, hoc quale sit in eis litteris, quae non possunt conlatis\nusitatarum linguarum testimoniis emendari.\nProinde non paruas deo gratias agimus de opere tuo, quod\neuangelium ex Graeco interpretatus es, quia — et paene in omnibus —\nnulla offensio est, cum scripturam Graecam contulerimus. unde,\nsi quisquam ueteri falsitati contentiosus fauerit, prolatis conlatisque\ncodicibus uel docetur facillime uel refellitur. et si quaedam rarissime\nmerito mouent, quis tam durus est, qui labori tam utili non\nfacile ignoscat, cui uicem laudis referre non sufficit?\nquid tibi\nautem uideatur, cur in multis aliter se habeat Hebraeorum codicum\nauctoritas, aliter Graecorum, quae dicitur - Septuaginta, uellem\ndignareris aperire. neque enim paruum pondus habet illa, quae sic\nmeruit diffamari et qua usos apostolos non solum res ipsa indicat,\n\n\n\n\n\n\n\n\nsed etiam te adtestatum esse memini. ac per hoc plurimum profueris,\nsi eam scripturam Graecam, quam Septuaginta operati sunt, Latinae\nueritati reddideris, quae in diuersis codicibus ita uaria est, ut\ntolerari uix possit, et ita suspecta, ne in Graeco aliud inueniatur,\\'\nut inde aliquid proferre aut probare dubitetur.\nbreuem putabam\nfuturam hanc epistulam, sed nescio quo modo ita mihi dulce;\nfactum est in ea progredi, ac si tecum loquerer. sed obsecro te per\ndominum, ne te pigeat ad omnia respondere et praestare mihi,\nquantum potueris, praesentiam tuam.\\'\nCrebras ad me epistulas dirigis et saepe conpellis, ut re- i\nspondeam cuidam epistulae tuae, cuius ad me, ut ante iam scripsi, I\nper fratrem Sisinnium diaconum exemplaria peruenerunt absque\nsubscriptione tua et quae primum per fratrem Profuturum, secundo\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nper quendam alium te misisse significas, et interim Profuturum\nretractum de itinere et episcopum constitutum ueloci morte subtractum,\nillum, cuius nomen retices, maris timuisse discrimina et\nnauigationis mutasse consilium.\nquae cum ita sint, satis mirari nequeo,\nquomodo ipsa epistula et Romae et in Italia haberi a plerisque\ndicatur et ad me solum non peruenerit, cui soli missa est, praesertim\ncum idem frater Sisinnius inter ceteros tractatus tuos dixerit eam\nse non in Africa, non apud te, sed in insula Hadriae ante hoc ferme\nquinquennium repperisse.\nDe amicitia omnis tollenda suspicio est et sic cum amico quasi\ncum altero se loquendum. nonnulli familiares mei et uasa Christi,\nquorum Hierosolymis et in sanctis locis permagna copia est, suggerebant\nnon simplici a te animo factum, sed laudem atque rumusculos\net gloriolam populi requirente, ut de nobis cresceres, ut multi\ncognoscerent te prouocare, me timere, te scribere ut doctum, me\ntacere ut inperitum et tandem repperisse, qui garrulitati meae modum\ninponeret.\nego autem, ut simpliciter fatear, dignationi tuae\nprimum idcirco respondere nolui, quia tuam liquido epistulam non\ncredebam nec, ut uulgi de quibusdam prouerbium est, litum melle\ngladium; deinde illud cauebam, ne episcopo communionis meae\nuiderer procaciter respondere et aliqua in reprehendentis epistula\nreprehendere, praesertim cum quaedam in illa heretica iudicarem;\nad extremum, ne tu iure expostulares et diceres: \\'quid enim?\nepistulam meam uideras et notae tibi manus in subscriptione signa\ndeprehenderas, ut tam facile amicum laederes et alterius malitiam\nin meam uerteres contumeliam?\\' igitur, ut ante iam scripsi, aut\n\n\n\n\n\n\nmitte eandem epistulam tua subscriptam manu aut senem latitantem\nin cellula lacessere desine.\nsin autem tuam uis uel ostentare\nuel exercere doctrinam, quaere iuuenes et disertos et nobiles, quorum\nRomae dicuntur esse quam plurimi, qui possint et audeant tecum\ncongredi et in disputatione sanctarum scripturarum iugum cum\nepiscopo ducere. ego quondam miles, nunc ueteranus et tuas et\naliorum debeo laudare uictorias, non ipse rursus effeto corpore\ndimicare, ne, si me adscribendum frequenter inpuleris, illius recorder\nhistoriae, quod Hannibalem iuueniliter exultantem Quintus Maximus\npatientia sua fregerit.\nomnia fert aetas, animum quoque; saepe ego longoscantando puerum memini me condere soles. nunc oblita mihi tot carmina; uox quoque , Moerimiam fugit.\net — ut magis de scripturis sanctis loquar — Berzelli ille Galaadites\nregis Dauid beneficia omnesque delicias iuueni delegans filioĮ\nostendit senectutem haec appetere non debere nec oblata suscipere.\nQuod autem iuras te aduersum me librum non scripsisse neque\nRomam misisse, quem non scripseris, sed, si forte aliqua in tuis\nscriptis repperiantur, quae a meo sensu discrepent, non me a te\nlaesum, sed a te scriptum, quod tibi rectum uidebatur, quaeso, ut\n\n\n\n\n\n\n: me patienter audias. non scripsisti librum. et quomodo mihi reprehensionis\na te meae per alios scripta delata sunt ? cur habet Italia,\nquod tu non scripsisti? qua ratione poscis, ut rescribam ad ea,\nquae scripsisse te denegas ? nec tam hebes sum, ut, si diuersa senseris,\nme laesum putem.\nsed, si mea com minus dicta reprehendas et rationem\nscriptorum expetas et, quae scripserim, emendare conpellas\net ad παλιvωδιαav prouoces et oculos mihi reddas, in hoc laeditur\namicitia, in hoc necessitudinis iura uiolantur. ne uideamur certare\npueriliter et fautoribus inuicem uel detractoribus nostris tribuere\nmateriam contendendi, haec scribo, quia te pure et Christiane diligere\ncupio nec quicquam in mea mente retinere, quod distet a labiis.\nnon enim conuenit, ut ab adulescentia usque ad hanc aetatem m\nmonasteriolo cum sanctis fratribus labore desudans aliquid contra\nepiscopum communionis meae scribere audeam et eum episcopum,\nquem ante coepi amare quam nosse, qui me primus ad amicitias\nprouocauit, quem post me orientem in scripturarum eruditione\nlaetatus sum. igitur aut tuum negato librum, si forte non tuus est,\net desine flagitare rescriptum ad ea, quae non scripsisti, aut, si tuus\nest, ingenue confitere, ut, si in defensione mei aliqua scripsero, in\nte culpa sit, qui prouocasti, non in me, qui respondere conpulsus sum.\nAddis praeterea te paratum esse, ut, si quid me in tuis scriptis\nmouerit aut corrigere uoluero, fraterne accipias et non solum mea\nin te beniuolentia gauisurum, sed, ut hoc ipsum faciam, deprecaris.\n\n\n\n\n\n\nrursum dico, quod sentio: prouocas senem, tacentem stimulas, uideris\niactare doctrinam. non est autem aetatis meae putari maliuolum erga\neum, cui magis fauere debeo. et si in euangeliis ac prophetis peruersi\nhomines inueniunt, quod nitantur reprehendere, miraris, si\nin tuis libris et maxime in scripturarum expositione, quae uel obscurissimae\nsunt, quaedam a recti linea discrepare uideantur ?\net hoc dico,\nnon quod in operibus tuis quaedam reprehendenda iam censeam.\nneque enim lectioni eorum umquam operam dedi nec horum exemplariorum\napud nos copia est praeter Soliloquiorum tuorum libros\net quosdam commentariolos in psalmos, quos si uellem discutere,\nnon dicam a me, qui nihil sum, sed a ueterum Graecorum docerem\ninterpretationibus discrepare. uale, mi amice carissime, aetate fili,\ndignitate parens, et hoc a me rogatus obserua, ut, quicquid mihi ]\nscripseris, ad me primum facias peruenire. 1\nUere in uobis apostolicus et propheticus sermo conpletus est:\nin omnem terram exiit sonus eorum et in\nfines orbis terrae uerba eorum. quis hoc crederet,\nut barbara Getarum lingua Hebraicam quaereret ueritatem et\ndormitantibus, immo contendentibus Graecis ipsa Germania\nspiritus sancti eloquia scrutaretur ? in ueritate cognoui,\nquod non est personarum acceptor deus, sed\nin omni gente, qui timet deum et operatur\ndei iustitiam, acceptus est illi.\ndudum callosa\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\ntenendo capulo manus et digiti tractandis sagittis aptiores ad stilum\ncalamumque mollescunt et bellicosa pectora uertuntur in mansuetudinem\nChristianam. nunc et Esaiae uaticinium cernimus opere\nconpletum: concident gladios suos in aratra\net lanceas suas in falces et non adsumet gens\ncontra gentem gladium et non discent ultra\npugnare.\nrursumque in eodem: pascetur lupus cum\nagno et pardus requiescet cum haedo et uitulus\net leo et taurus pascentur simul et puer\nparuulus ducet eos et bos et ursus in commune\npascentur paruulique eorum erunt pariter\net leo et bos comedent paleas, non ut simplicitas\nin feritatem transeat, sed ut feritas discat simplicitatem.\nQuaeritis a me rem magni operis et maioris inuidiae, in qua\nscribentis non ingenium, sed eruditio conprobetur, ut, dum ipse\ncupio iudicare, de ceteris, iudicandum me omnibus praebeam et in\nopere Psalterii iuxta digestionem schedulae uestrae, ubicumque inter\nLatinos Graecosque contentio est, quid magis Hebraeis conueniat,\nsignificem.\nin quo illud breuiter admoneo, ut sciatis aliam esse\neditionem, quam Origenes et Caesariensis Eusebius omnesque Graeciae tractatores κοινά — id est communem - appellant atque\nuulgatam et a plerisque nunc Λουκιάνειος dicitur, aliam septuaginta\ninterpretum, quae et in ἑξαπλοῖς codicibus repperitur et a nobis in\nLatinum sermonem fideliter uersa est et Hierosolymae atque in orientis\necclesiis decantatur. super qua re et sanctus filius meus Auitus 25\n\n\n\n\n\n\nsaepe quaesierat et, quia se occasio fratris nostri Firmi presbyteri de-\\'\ndit, qui mihi uestram epistulam tradidit a uobis, scribens in commune\nrespondeo et me magno amicitiae libero faenore, quod, quanto magis\nsoluimus, plus debemus.\nsicut autemm nouo testamento, si quando\napud Latinos quaestio exoritur et est inter exemplaria uarietas,\nrecurrimus ad fontem Graeci sermonis, quo nouum scriptum est\ninstrumentum, ita et in ueteri testamento, si quando inter Graecos\nLatinosque diuersitas est, ad Hebraicam confugimus ueritatem, ut,\nquicquid de fonte proficiscitur, hoc quaeramus in riuulis.\nκοινὴ\nautem ista, hoc est communis, editio ipsa est, quae et Septuaginta.\nsed hoc interest inter utramque, quod pro locis et temporibus\net pro uoluntate, scriptorum uetus corrupta editio est, ea\nautem, quae habetur in ἑξαπλοῖς et quam nos uertimus, ipsa\nest, quae in eruditorum libris incorrupta et inmaculata septuaginta\ninterpretum translatio reseruatur. quicquid ergo ab hac discrepat,\nnulli dubium est, quin ita et ab Hebraeorum auctoritate discordet.\nPrima de quinto psalmo quaestio fuit: neque habitabit\niuxta te malignus. pro quo habetur in Graeco: οὔτε\nπαροικήσει σοι πονηρὸς siue πονηρευόμενος, ut uulgata editio\ncontinet. et miramini, cur παροικίαν, id est \\'incolatum\\', Latinus\ninterpres non uerterit, sed pro hoc posuerit \\'habitationem\\', quae\nGraece dicitur κατοικία.\nquod quidem in alio loco fecisse conuincitur:\nheu mihi, quia incolatus meus prolongatus\nest. et in quarto decimo psalmo rursum pro incolatu\nhabitationem posuit: domine, quis habitabit in\ntabernaculo tuo? et sciendum, quod, si uoluerimus dicere:\n\\'domine, quis incolet tabernaculum tuum?\\' uel illud de quinto:\n\n\n\n\n\n\nneque incolat iuxta te malignus\\', perdes εὐφωνίαν et, dum interpretationis\nκακοζηλίαν sequimur, omnem decorem translationis\namittimus; et hanc esse regulam boni interpretis, ut ἰδιώματα\nlinguae alterius suae linguae exprimat proprietate.\nquod et Tullium\nin Protagora Platonis et in Οἰκονομικῷ Xenofontis et in\nDemosthenis contra Aeschinen oratione fecisse conuincimus et\nPlautum, Terentium Caeciliumque, eruditissimos uiros, in Graecis\ncomoediis transferendis. nec ex eo quis Latinam linguam angustissimam\nputet, quod non possit uerbum transferre de uerbo, cum etiam\nGraeci pleraque nostra circuitu transferant et uerba Hebraica non\ninterpretationis fide, sed linguae suae proprietatibus nitantur\nexprimere.\nDe eodem, psalmo: dirige conspectu meo\nuiam tuam — pro quo habetur in Graeco: κατεύθυνον ἐνώπιόν σου τὴν ὁδόν μου, hoc est: dirige in conspectu tuo\nuiam meam —, quod nec Septuaginta habent nec Aquila nec\nSymmachus nec Theodotio, sed sola κοινὴ editio.\ndenique et in Hebraeoita\nscriptum repperi: oser laphanoi darchach, quod\nomnes uoce simili transtulerunt: dirige in conspectu meo\nuiam tuam, secundum illud, quod et in oratione dominica dicitur:\npaternoster, qui es in caelis, sanctifi-cetur\nnomen tuum, non quo nobis orantibus sanctificetur, quod\n\n\n\n\n\n\nper se sanctum est, sed quo petamus, ut, quod per naturam sui\nsanctum est, sanctificetur in nobis. ergo et nunc propheta\npostulat, ut uia domini, quae per se recta est, etiam sibi recta fiat.\nDe sexto psalmo: erubescant et conturbentur\nuehementer omnes inimici mei. et dicitis in Graeco\n\\'uehementer\\' non haberi. scio, sed hoc uulgata. ceterum et in\nHebraeo habet m o d, id est \\'uehementer\\', et omnes αϕόδϱα similiter\ntranstulerunt.\nDe septimo psalmo: iudica me, domine, secundum\niustitiam meam. pro quo habetur in Graeco: xatavrjvδιxαιοσύvηvcov, id est \\'iuxta iustitiam tuam\\'. sed et in hoc\nmale; in Hebraeo enim sedechi habet, quod interpretatur \\'iustitia\nmea\\', et non \\'sedecach\\', quod \\'iustitiam tuam\\' sonat. sed omnes\ninterpretes iustitiam meam uoce simili transtulerunt.\nnec cuiquam\nuideatur temerarium, quod iudicari secundum iustitiam suam\npostulet, cum et sequens uersiculus hoc ipsum significet: e t\nsecundum innocentiam meam super me et sexti\ndecimi psalmi hoc exordium sit: exaudi, domine, iustitiam\nmean et in septimo decimo quoque dicatur: retribuet\nmihi dominus secundum iustitiam meam et\nsecundum puritatem manuum mearum reddet\nmihi, in uicesimo quoque quinto psalmo scriptum sit: proba\nme, domine, et tempta me; ure renes meos et cor\nmeum, et in quarto dicatur: cum inuocarem, exaudiuit\nme deus iustitiae meae, et in octogesimo quinto:\ncustodi animam meam, quoniam sanctus sum,\nIacob quoque loquatur in Genesi: exaudiet me cras iustitia\nmea.\nDe octauo psalmo: quoniam uidebo caelos tuos.\net dicitis, quod \\'tuos\\' in Graeco non habeat. uerum est, sed in\nHebraeo legitur samacha, quod interpretatur \\'caelos tuos\\' et\nde editione Theodotionis in septuaginta interpretibus additum est\nsub asterisco; cuius rei breuiter uobis sensum aperiam.\nubi quid\nminus habetur in Graeco ab Hebraica ueritate, Origenes de translatione\nTheodotionis addidit et signum posuit asterisci, id est\nstellam, quae, quod prius absconditum uidebatur, inluminet et in\nmedium proferat; ubi autem, quod in Hebraeo non est, in Graecis\ncodicibus inuenitur, obelon, id est iacentem, praeposuit, quam nos\nLatine \\'ueru\\' possumus dicere, quo ostenditur iugulandum esse\net confodiendum, quod in authenticis libris non inuenitur. quae\nsigna et in Graecorum Latinorumque poematibus inueniuntur. ,\nSexto decimo: oculi tui uideant aequitates.\n[pro quo in Graeco] uos legisse dixistis: olὀϕϑαλμοίfiov, id est \\'oculi\nmei\\'; sed rectius \\'oculi tui\\', quia et supra dixerat: de uultu tuo tuo\niudicium meum prodeat, ut oculi dei in propheta operante\nnon praua, sed recta conspiciant. in ipso: custodi meut pupillam\noculi. dicitisque in Graeco legi: custo dime, domine,\nquod nec in Hebraeo nec in ullo habetur interprete.\nin eodem:\nexurge, domine, praeueni eum et subplanta\ne u m. pro quo in Graeco sit: πϱόϕϑασοvavvovg, id est \\'praeueni\n\n\n\n\n\n\neos et subplanta eos\\'; sed melius, si legatur numero singulari, si\nquidem de inpio dictum est, de quo statim sequitur: praeueni\neum et subplanta eum; eripe animam meam ab\ninpio. nullique dubium, quin diabolum significet.\nSeptimo decimo: grando et carbones ignis. et\nquaeritis, cur Graecus istum uersiculum secundum non habeat\ninterpositis duobus uersibus. sed sciendum, quia de Hebraico et\nTheodotionis editione in septuaginta interpretibus sub asterisco\nadditum sit.\nin eodem: qui perfecit pedes meos tamquam\nceruorum. pro quo scribitis in Graeco inueniri: ω̒σεὶiZaquov, id est \\'tamquam cerui\\', singularem numerum pro plurali.\nsed in Hebraeo pluralis numerum positus est chaialoth et omnes\ninterpretes pluralem numerum transtulerunt.\nin eodem: et dedisti\nmihi protectionem salutis tuae. pro quo in\nGraeco uos legisse dixistis: rfjgσωτηϱίαζ μοv, id est \\'salutis meae\\'.\nsed in Hebraeo iesacha \\'salutis tuae\\' significat, non \\'meae\\'; quod\net omnes interpretes transtulerunt.\nin ipso: subplantasti\ninsurgentes in me subtus me. pro quo in Graeco plus\ninuenisse uos dicitis: omnes insurgentes; sed \\'omnes\\' additum\nest.\nin eodem: uiuit dominus et benedictus deus\nmeus. et dicitis m Graeco non haberi meus. quod non sub asterisco,\nsed ab ipsis Septuaginta de Hebraica ueritate translatum\nest; et cuncti interpretes in hac parte consentiunt.\nin eodem:\nliberator meus de gentibus iracundis. pro quo in\nGraeco inuenisse uos dicitis: ab inimicis meis fortibus siue\npotentibus. et quia semel ueritati studemus, si quid uel\n\n\n\n\n\n\ntransferentis festinatione uel scribentium uitio deprauatum est, simpliciter\nconfiteri et emendare debemus.\nin Hebraeo nihil aliud habet: liberator\nmeus ab inimicis meis. Septuaginta autem \\'iracundis\\'\naddiderunt. et pro \\'gentibus\\' tam in Hebraeo quam in\ncunctis interpretibus \\'inimici\\' positi sunt; et miror, quomodo pro\n\\'inimicis\\' \\'gentes\\' mutatae sint.\nOctauo decimo: exultauit ut gigans ad currendam uiam suam.\net dicitis, quod in Graeco \\'suam\\' non habeat;\nsed hoc nos sub ueru additum repperimus et in Hebraeo non esse\nmanifestum est.\nNono decimo: tribuat tibi secundum cortuum.\net dicitis in Graeco uos hoc uersiculo additum nomen domini repperisse,\nquod superfluum est, quia ex superioribus axcoxoivov subauditur,\nunde coepit et psalmus: exaudiat te dominus in\ndie trib u 1 ati o nis, ut et hic sub eodem sensu dicatur:\ntribuat tibi secundum cor tuum, id est ipse dominus,\nde quo supra dictum est.\nm eodem: etexaudinosm die,\nqua inuocauerimus te. pro quo legisse uos dicitis: in\nquocumque die; sed superius cum Hebraica ueritate concordat,\nubi scriptum est biom, id est \\'in die\\'.\nUicesimo primo: tu autem, domine, ne elongaueris\nauxilium tuum a me. pro quo dicitis inuenisse\n\n\n\n\n\n\nuos meum; quod et uerum est et ita corrigendum. breue enim: si\nquid scriptorum errore mutatum est, stulta credimus contentione\ndefendere.\nin eodem: uniuersum semen Iacob, magni- ficate eum, pro quo in Graeco scriptum sit: δοξάστε avvov,\nid est \\'glorificate eum\\'. sed sciendum, quod, ubicumque in Graeco\n\\'glorificate\\' scriptum est, Latinus interpres \\'magnificate\\' transtulerit\nsecundum illud, quod in Exodo dicitur: cantemus\ndomino; gloriose enim magnificatus est, pro quo in\nGraeco scribitur glorificatus est; sed in Latino sermone, si transferatur,\nfit indecora translatio et nos emendantes olim psalterium,\nubicumque sensus idem est, ueterum interpretum consuetudinem\nmutare noluimus, ne nimia nouitate lectoris studium terreremus.\nUicesimo secundo: calix meus inebrians quam\npraeclarus est. pro quo in Graeco legisse uos dicitis: calix\ntuus; sed hoc in xoivfj errore obtinuit. ceterum et Septuaginta et\nHebraicum et omnes interpretes \\'calix meus\\' habent, quod Hebraice\ndicitur chosi; alioquin \\'calix tuus\\' esset \\'chosach\\'.\nUicesimo quarto: confundantur omnes inique\nagentes. et dicitis, quod \\'omnes\\' in Graeco non habeat, et bene;\nnam nec in Hebraeo habet, sed in Septuaginta sub ueru additum\nest.\nm eodem: mnocentes et recti adhaeserunt\nmihi, quia sustinuite. et dicitis in Graeco uos repperisse\ndomine, quod superfluum est\nUicesimo sexto: et nunc ecce exalta uit caput\nmeum. sed \\'ecce\\' superfluum est. in eodem: exquisiuit\nfacies mea, pro quo in Graeco sit positum: quaesiuit te\nfacies mea. sed melius superius.\nUicesimo septimo: exaudi uocem deprecationis\nmeae, pro quo uos inuenisse dixistis: exaudi, domine.\nsed et hoc additum est.\nUicesimo octauo: et in templo eius omnis dicet\ngloriam, pro quo in Graeco sit: πα̃ςτις. quod si transferre uoluerimus\nad uerbum\\' omnis quis\\', in xαxοςηλίαv interpretationis incurrimus\net fit absurda translatio.\nin eodem: dominus diluuium\ninhabitare facit, pro quo legisse uos dicitis: dominus\ndiluuium inhabitat; quorum prius ad gratiam pertinet\ncredentibus, secundum ad eius, in quo credunt, habitaculum. sed\nquia iasaph uerbum ambiguum est et potest utrumque sonare — nam et \\'sessio\\' et \\'habitatio\\' dicitur et in ipso psalmo de gratia\nbaptismatis dicebatur: uox domini super aquas; dominus\nsuper aquas multas et: uox domini praeparantis\nceruos et reuelabit condensa et in templo\neius omnis dicet gloriam —, de ipsis sentire uolu- mus, qui glorificant dominum, et interpretati sumus: dominus .\ndiluuium inhabitare facit.\nTricesimo: quoniam tues protec tormeus.\n\n\n\n\n\n\nrursum et in hoc loco additum nomen domini est; et ne eadem semper\ninculcem, obseruare debetis nomen domini et dei\\' saepissime additum\net id uos debere sequi, quod de Hebraico et de septuaginta\ninterpretibus emendauimus.\nm eodem: ego autem dixi ln\nexcessu mentis meae. pro quo in Latinis codicibus legebatur:\nin pauore meo, et nos iuxta Graecum transtulimus: iv\ntfj ἐxστάει μου, id est \\'in excessu mentis meae\\'; aliter enim\nἔxστασιv Latinus sermo exprimere non potest nisi \\'mentis excessum\\'.\naliter me in Hebraico legisse noueram: in stupore et in\nadmiratione mea.\nTricesimo primo: nec est in spiritu eius dolus.\npro quo in Graeco legisse uos dicitis: svτω̨̃ στόματιavtov, id est\nin ore eius dolus, quod solus Symmachus posuit. alioquin\net septuaginta interpretes et Theodotion et Quinta et Sexta et\nAquila et ipsum Hebraicum in spiritu eius habet, quod\nHebraice dicitur\\'brucho\\'. sin autem esset in ore eius, scriberetur\n\\'baffio\\'. in eodem: conuersus sum in aerumna mea. in\nGraeco mea non esse suggeritis, quod ex Hebraico et de translatione\nTheodotionis sub asterisco additum est, et in Hebraeo\nlegitur \\'lasaddi\\'. \\'lasaddi\\' * * * .\nTricesimo quarto: omnia ossa mea dicent: domine.\npro quo in Graeco bis \\'domine\\' inuenisse uos dicitis. sed\nsciendum, quod multa sint exemplaria apud Hebraeos, quae ne\nsemel quidem \\'dominum\\' habeant.\nTricesimo sexto: et uiam eius uolet. in Graeco\nuolet nimis uos legisse dixistis. quod additum est nec apud\nquemquam habetur interpretum.\nTricesimo octauo: uerumtamen uane conturba turom nis homo.\net dicitis uos in Graeco non inuenisse\n\\'conturbatur\\'. sed et hoc sub ueru in Septuaginta additum est\n. et hinc apud uos et apud plerosque error exoritur, quod scriptorum\nneglegentia uirgulis et asteriscis subtractis distinctio uniuersa\nconfunditur.\nTricesimo nono: et legem tuam in medio cordis\nm e i. pro quo in Graeco repperisse uos dicitis: in medio uentris\nm e i, quod et in Hebraeo scriptum est \\'batthoch meai\\'.\nsed propter euphoniam apud Latinos \\'in corde\\' translatum est;\net tamen non debemus subtrahere, quod uerum est.\nin eodem:\ndomine, in adiutorium meum respice. pro quo in Graeco repperisse uos dicitis: σπευ̃σοv, id est \\'festina\\'. sed apud\nSeptuaginta πϱόσσχες, id est \\'respice\\', scriptum est.\nQuadragesimo: et si ingredie batur, ut uideret.\net dicitis, quod \\'si\\' in Graeco non sit positum, cum manifestissime\net in Hebraeo et in cunctis interpretibus scriptum sit et Septua- ginta transtulerint: xai ei εἰζεποϱεύετο tov ἰδει̃v.\nQuadragesimo primo: salutare uultus mei, deus\n\n\n\n\n\nmeus. pro quo inuenisse uos dicitis: et deus meus. sed sciendum\nhoc in isto psalmo bis inueniri et in primo positum esse: salutare\nuultus mei, deus meus, in secundo autem, id est in\nfine ipsius psalmi: salutare uultus mei et deusmeus,\nita dumtaxat, ut \\'et\\' coniunctio de Hebraeo et de Theodotione\nsub asterisco addita sit.\nin eodem: exprobrauerunt mihi,\nqui tribulant me. pro quo uos inuenisse dixistis: οἱ ἐχθροί μου,\nid est \\'inimici mei\\', cum et apud Septuaginta scriptum\nsit: οἱ θλίβοντες et apud Hebraeos \\'sorarai\\', id est \\'hostes\nmei.\nin eodem: spera in deum, quoniam adhuc confitebor\nilli. et dicitis \\'adhuc\\' in Graeco non inueniri. quod\nsub asterisco additum est; ita enim et in Hebraeo scriptum repperimus\n\\'chi od\\', quod significatur ὅτι ἔτι Latineque dicitur\n\\'quoniam adhuc\\'. hoc ipsum etiam in quadragesimo secundo\nintellegendum.\nQuadragesimo tertio: et non egredieris uirtutibus\nnostris. pro quo in Graeco repperisse uos dicitis: et\nnon egredieris, deus. sed superfluum est.\nin ipso: posuisti\nnos ln similitudinem gentibus, pro quo in\nGraeco scriptum sit ἐν τοῖς ἔθνεσιν sed, si dictum fuisset\nin Latino \\'in similitudinem in gentibus\\', κακόφωνον esset,\net propterea absque damno sensus interpretationis elegantia conseruata\nest. alioquin in Hebraico ita scriptum repperi: p osuisti\nnos prouerbium in gentibus.\nin eodem:\nexurge, adiuua nos. pro quo more solito in Graeco nomen\ndomini additum est.\nQuadragesimo quarto: sagittae tuae acutae. pro\nquo in Graeco legisse uos dicitis: acutae, potentissime.\nsed hoc male et de superiore uersiculo additum est, in quo legitur:\naccingere gladio tuo super femur tuum, potentissime.\nQuadragesimo septimo: quoniam ecce reges congregati\nsunt. pro quo in Graeco legisse uos dicitis: quoniam\necce reges eius congregati sunt. quod\nsuperfluum esse ipse lectionis textus ostendit; et in ueteribus\ncodicibus Latinorum scriptum erat reges terrae, quod nos\ntulimus, quia nec in Hebraeo nec in Septuaginta repperitur.\nin\nipso: sicut audiuimus, sic uidimus. pro quo in\nGraeco repperisse uos dicitis: sic et uidimus, quod superfluum\nest; legitur enim in Hebraeo \\'chen rainu\\', quod interpretatur\nοὕτως εἴδομεν, hoc est sic uidimus.\nin eodem: suscepimus,\ndeus, misericordiam tuam in medio\ntempli tui. pro eo, quod nos de Hebraico et de septuaginta 1\ninterpretibus uertimus templi tui, in Graeco legisse uos dicitis\\'\npopuli tui, quod superfluum est. in Hebraico scriptum est\n\\'echalach\\', id est τοῦ ναοῦ σου, hoc est \\'templi tui\\', et non\n\\'ammach\\', quod \\'populum tuum\\' significat.\nQuadragesimo octauo: homo, cum in honore esset.\npro quo in Graeco inuenisse uos dicitis: et homo, in honore\ncum esset.. sed sciendum, quod iste uersiculus bis in hoc psalmo\nsit et in priori additam habeat \\'et\\' coniunctionem, in fine non 2.habeat.\nin eodem: et dominabuntur eorum iusti. pro\n\n\n\n\n\n\n\\'iustis\\' εὐθεῖς, id est \\'rectos\\', in Graeco legisse uos dicitis; sed\nhoc propter εὐφωνίαν ita in Latinum uersum est. alioquin et in eo\nloco, ubi scriptum legimus: in libro εὐϑεῖς, \\'iustorum libro\\'\nintellegimus, et non debemus sic uerbum de uerbo exprimere, ut,\ndum syllabam sequimur, perdamus intellegentiam.\nin eodem: de\nmanu inferni cum liberauerit me. pro quo in\nGraeco legisse uos dicitis: cum acceperit me. quod quidem\net nos ita de Septuaginta uertimus et miror, a quo in uestro\ncodice deprauatum sit.\nQuadragesimo nono: sedens aduersus fratrem\ntuum loquebaris. pro quo in Graeco repperisse uos dicitis:\nκατὰ τοῦ ἀδελφοῦ κατελάλεις, et putatis non bene uersum, quia\ndiximus: aduersus fratrem tuum loquebaris, et\ndebuisse nos dicere: \\'aduersus fratrem tuum detrahebas\\'; quod\nuitiosum esse et in nostra lingua non stare etiam stultis patet.\nnec ignoramus, quod καταλαλιὰ dicatur \\'detractio\\'; quam si\nuoluerimus ponere, non possumus dicere: \\'aduersus fratrem\ntuum detrahebas\\', sed: \\'de fratre tuo detrahebas\\'.\nquod si\nfecerimus, rursum contentiosus uerborum calumniator inquiret,\nquare non dixerimus: κατὰ τοῦ ᾶδελφοῦ, hoc est \\'aduersus\nfratrem tuum\\'. haec superflua sunt et non debemus in putida\nnos uerborum interpretatione torquere, cum damnum non sit\nin sensibus, quia unaquaeque lingua, ut ante iam dixi, suis\nproprietatibus loquitur.\nin ipso: ne quando rapiat et\nsit, qui eripiat. et in Graeco repperisse uos dicitis: et\nnon sit, qui eripiat, quod et a nobis uersum est et in\n\n\n\n\n\n\nnostris codicibus sic habetur. et miror, quomodo uitium librarii\ndormitantis ad culpam referatis interpretis, nisi forte fuerit hoc:\nne quando rapiat nec sit, qui eripiat, et ille pro\n\\'nec\\' \\'et\\' scripserit.\nin eodem: sacrificium laudis\nhonorificabit me. pro quo in Graeco scribitur: δόξάσει με,\nid est glorificabit me, de quo et supra diximus. in euangelio\nin eo loco, ubi in Graeco legimus: πάτεϱ, δόξασον με τῇ\nδόξῃ, ἧ εἶχον παρὰ σοὶ πρὸ τοῦ τὸν κόσμον γενέσθαι, in Latino\nlegitur: pater, clarifica me. noluimus ergo inmutare,\nquod ab antiquis legebatur, quia idem sensus erat.\nQuinquagesimo quarto: expectabam eum, qui\nsaluum me fecit. et dicitis uos inuenisse in Graeco: e x pectabam\ndeum, quod additum est.\nin eodem: a pusi 1 lanimitate\nspiritus. et in Graeco inuenisse uos dicitis:\nὀλιγοψυχίας, quod proprie \\'pusillanimitas\\' dicitur. sed sciendum, quod pro ὀλιγοψυχία Aquila et Symmachus et Theodotio et\nquinta editio interpretati sunt: ἀπὸ πνεύματος, id est \\'a spiritu\\',\net in Hebraeo scriptum sit \\'merucha\\' omnisque sensus ita\napud eos legatur: festinabo, ut saluer a spiritu\ntempestatis et turbinis.\nin eodem: quoniam, si\ninimicus maledixisset. in Graeco ὠνείδισεν, hoc est\n\\'exprobrasset\\', positum est. sed inter maledicta et obprobria\nsensum non discrepare perspicuum est.\nQuinquagesimo quinto: quoniam multi bellantes\naduersum me, ab altitudine diei timebo.\net dicitis in Graeco uos inuenisse: non timebo, quod\n\\'additum est. et est ordo: \\'quoniam multi dimicant aduersum me,\nidcirco ego ab altitudine diei timebo\\', hoc est: \\'non bellantes\naduersum me, sed tuum excelsum timebo lumen\\'.\nin ipso: in ira\npopulos confringes. pro quo m Graeco legitur: svogyylaovg xατάξις, (id est \\'deicies\\', non xατεα\\'εις,) id est \\'confringes\\'.\net apud Latinos pro eo, quod est \\'deicies\\', id est xατάξεις, male\n10 error obtinuit xατεάξειζ, id est \\'confringes\\'; nam et in Hebraeo\n\\'hored\\' habet, id est xαταβι̇βασοv, quod nos possumus dicere\n\\'depone\\' et Symmachus interpretatus est zarayays.\nQuinquagesimo octauo: quia deus susceptor\nmeus. pro quo in Graeco positum est: susceptor meuses\ntu. sed sciendum in Hebraeo nec \\'es\\' scriptum nec \\'tu\\' et apud\nSeptuaginta solos inueniri.\nin ipso: deusmeus, uoluntas\neius praeueniet me. pro quo in Graeco scriptum est: vo\nἔλεοζ avrov, idest misericordia eius, quod et uerius est.\nsed in Hebraeo scriptum est: misericordia mea praeueniet\nm e.\nin eodem: deus ostendit mihi inter inimicos\nmeos. pro quo m Graeco positum est: deus meus;\nsed \\'meus\\' additum est.\nin eodem: neoccidaseos, ne\n\n\n\n\n\n\nquando obliuiscantur populi tui. pro quo in Graeco\nscriptum est: legis tuae; sed in Septuaginta et in Hebraeo\nnon habet \\'populi tui\\', sed populi mei; et a nobis ita\nuersum est.\nm eodem: et scient, quia deus dominator\nIacob finium terrae. pro quo in Graeco scriptum est: et finium terrae, sed \\'et\\' coniunctio addita est; et\nordo est: ,\\'scient, quia deus Iacob dominator finium terrae\\'.\nQuinquagesimo nono: quis deducet me usque\nin Idumaeam? pro quo in Graeco habet: aut quis deducet\nin e? sed superfluum est.\nSexagesimo: quo niam tu, deusmeus, exaudisti\norationem meam, pro quo legatur in Graeco: quia tu,\ndeus, exaudisti me. quod non habet in Hebraeo nec in\nseptuaginta interpretibus et in Latino additum est.\nm eodem :\npsallam nomini tuo in saeculum saeculi, pro quo\nin Graeco sit: in saeculum. et in Hebraeo semel habet laed\\', id ^\nest \\'in aeternum\\', et non \\'lolam\\', quod est \\'in saeculum\\'.\nSexagesimo primo: quia deus adiutor noster\nin aeternum. pro quo in Graeco est: deus adiutor\nnoster. ergo \\'in aeternum\\' obelus est.\nSexagesimo secundo: sitiuit tibi anima mea,\npro quo in Graeco sit: sitiuit in te anima mea. sed in\nHebraeo non habet \\'attha\\', quod significat \\'te\\', sed \\'lach\\', quod ostenditur\n\\'tibi\\', quod et omnes interpretes transtulerunt. ergo secundum\nlinguae proprietatem uersum est in Latinum. 25\nSexagesimo tertio: sagittae paruulorum ulorum factae sunt plagae eorum.\npro quo in Graeco: sagitta paruulorum;\nsed, si sic dicamus, non resonat in Latino: \\'sagitta\nparuulorum factae sunt plagae eorum\\'. pro quo melius habet\\'\nin Hebraeo: percutiet eos deus iaculo repentina\net inferentur plagae eorum eorum.\nSexagesimo quarto: qui conturbas profundum\nmaris, sonum fluctuum eius. in Graeco additum\nscribitis: quis sustinebit ? quod superfluum est; subauditur\nenim: \\'qui conturbas profundum maris et conturbas sonum fluctuum\neius\\'.\nin eodem: parasti cibumillorum, quoliiam\nita est praeparatio eius. et dicitis, quod in\nGraeco non sit \\'eius\\', cum in Hebraeo \\'thechina\\' manifeste \\'praeparationem\neius\\' significet; \\'eius\\' autem, id est \\'terrae\\', de qua\nsupra dixerat: uisitasti terram et inebriasti eam.\nSexagesimo quinto: holocausta medullata offeram\ntibi cum incensu arietum. pro quo dicitis inuenisse\nuos: I cum incensu et arietibus, sed male; in\nHebraeo enim scriptum est: \\'em catoroth helim\\', quod interpretatur:\nμετὰ ϑυμιάματος κϱιῶν, id est: \\'cum incensu arietum\\'.\nin eodem: propterea. exaudiuit deus. pro quo in\nGraeco inuenisse uos dicitis: exaudiuit me deus, quod\nsuperfluum est.\nSexagesimo septimo: et exultent in conspectu\neius. pro quo in Graeco inuenisse uos dicitis: et exultate in\n\n\n\n\n\n\nconspectu eius. quod ita uersum est et a nobis, sed a quo\nm codice uestro corruptum sit, scire non possum.\nin eodem: ete nim\nnon credunt inhabitare dominum. pro quo\nin Graeco legisse uos dicitis: r.ai yag ἀπειϑου̃vταζ του̃ xατασxηvω̃-\n(jal. quod utrumque falsum est. nos enim transtulimus: et enim\nnon credentes in habitare dominum, ut sit sensus\net pendeat ex superioribus: \\'ascen disti in altum, cepisti\ncaptiuitatem, accepisti dona in hominibus et\neos, qui non credebant dominum inhabitare posse mortalibus.\nin\neodem: deus benedictus dominus die cottidie.\npro quo in Graeco inuenisse uos dicitis: dominus benedictus\ndeus, benedictus dominus die cottidie; sed\nmelius et uenus, quod supra.\nm eodem: uiderunt ingressus\ntui, deus, pro quo in Graeco scriptum sit: nisi sunt ingressus\ntui, deus. in Hebraeo ita habet: \\'rachua alichatach\\',\nquod Aquila et Symmachus et Theodotio et quinta sextaque editio\ninterpretati sunt: uiderunt itinera tua, deus, et, quod\nsequitur: itinera dei mei regis, qui est in sancto.\nergo a nobis ita legendum est: uiderunt ingressus tuos,\ndeus, et scriptoris uitium relinquendum, qui nominatiuum posuit\npro accusatiuo, licet in Septuaginta et in \\'Εξαπλοι̃ς ita reppererim:\nἐϑεώϱησαv at ποϱει̃αι̇ GOV, Ó ϑεόζ, et pro eo, quod est ἐϑεώϱησαv,\nhoc est \\'uiderunt\\', in multis codicibus habet ἐϑεωϱήϑησαv, quod\net obtinuit consuetudo. in eodem: ingressus dei mei,\n\n\n\n\n\n\nregis mei, qui est in sancto; subauditur: \\'uiderunt ingressus\ndei mei, regis mei\\'. quod autem dicitis \\'mei\\' in Graeco in \\'rege\\' non\nadpositum, apertissimi mendacii est; secundo enim ponitur et \\'dei\nmei\\' et \\'regis mei\\' blandientis affectu, ut, qui omnium deus et rex\nest, suus specialiter deus fiat et rex merito seruitutis. denique in\nHebraeo scriptum habet: \\'heli melchi\\', quod \\'deum meum et regem\nmeum\\' significat.\nin eodem: regnaterrae, cantate deo,\npsallite domino. et dicitis hoc in isto uersiculo non esse\nscriptum: psallite domino, quoniam statim sequatur:\ndiapsalma. psallite deo, qui ascendit super\ncaelum caeli ad orientem, cum iste uersiculus magis\nhabere debeat iuxta Hebraicam ueritatem: cantate deo,\npsallite e domino, et illud, quod sequitur in principio uersus\nalterius, psallite deo non sit in libris authenticis, sed obelo\npraenotatum. ergo et uos legite magis ea, quae uera sunt, ne, dum\nadditum suscipitis, quod a propheta scriptum est, relinquatis.\nSexagesimo octauo: laudabo nomen dei cum\ncantico. pro quo dicitis uos repperisse in Graeco: dei mei,\nsed \\'mei\\' superfluum est.\nSeptuagesimo: deus, ne elongeris a me. quod\ndicitis in Graeco positum: deusmeus, superfluum est.\nm eodem:\ndeus, docuisti me ex iuuentute mea. et in hoc, quod\napud Graecos inuenisse uos dicitis, deus meus superfluum est.\nin eodem: donec adnuntiem brachium tuum.\net\ndicitis in Graeco uos repperisse: mirabilia tua, quod de\nsuperiori uersiculo est: et usque nunc pronuntiabo\nmirabilia tua. bene ergo hic habet \\'brachium\\'.\nSeptuagesimo primo: et adorabunt eum omnes\nreges. illud, quod in Graeco inuenisse uos dicitis: reges terr\na e, superfluum est.\nin eodem: benedictus dominus\ndeus, deus Israhel. dicitis in Graeco bis \\'deus\\' non haberi,\ncum in Hebraico sit et apud Septuaginta manifestissime triplex\ndomini deique nuncupatio mysterium trinitatis sit.\nin eodem:\net benedictum nomen maiestatis e.ius in aetern\nu m. hoc ergo, quod in Graeco inuenisse uos dicitis: in aeternum\net in saeculum saeculi, superflue a Graecis sciatis\nadpositum, quod nec Hebraeus habet nec septuaginta interpretes.\nSeptuagesimo secundo: prodiet quasi ex adipe.\net dicitis uos apud Graecos inuenisse ἐξελεύσοvτaι, id est \\'pro- J\ndient\\', quod falsum est. nam et apud septuaginta interpretes ita I\nscriptum est: ἐξελεύσετaι cbg ex στέaτοςrjddiyuaavvcov.\nin eodem: I\nquomodo scit deus. in Graeco dicitis non esse \\'deum\\', cum\net apud Septuaginta scriptum sit: arcocἔγvω 6 ϑεός, et omnes I\ninterpretes similiter de Hebraeo transtulerint.\nin eodem: inte11egam\nin nouissimis eorum. pro quo in Graeco legisse uos \\'\ndicitis: et intellegam; sed hic \\'et\\' coniunctio superflua est.\nin eodem: defecit caro mea et cor meum. pro quo male\nperuersum ordinem quidam tenent: defecit cor meum et\ncaro m e a.\nin eodem: ut adnuntiem omnes praecationestuas.\npro quo uos in Graeco legisse dixistis: tagalveoeigcov, id est \\'laudes tuas\\'. et sciendum, quod in Hebraeo\n\\'malochothach\\' scriptum habet, quod Aquila dyys?Jag cov, id est 25\n\n\n\n\n\n\n\\'nuntios tuos\\', Septuaginta tag̓̕επαγγελι̇αςcov, id est- \\'praedicationes\\'\nuel \\'promissa\\' interpretati sunt, licet et laus et praedicatio\nunum utrumque significet.\nSeptuagesimo tertio: ut quid, deus, reppulisti\nin finem? pro quo male apud Graecos legitur ordine commutato:\nut quid reppulisti, deus?\nin eodem: quanta malignatus\nest inimicus in sancto! miror, quis codice\nuestro emendando peruerterit, ut pro \\'sancto\\' \\'sanctis\\' posuerit,\ncum et in nostro codice in sancto inueniatur.\nin eodem:\nincendamus omnes dies festos dei a terra. pro\nquo in Graeco scriptum est xαταπαύσωμεv et nos ita transtulimus:\nquiescere faciamus omnes dies festos dei a\nterra. et miror, quomodo e latere adnotationem nostram nescio\nquis temerarius scribendam in corpore putauerit, quam nos pro\neruditione legentis scripsimus hoc modo: \\'non habet xαταπαύσωμεv,\nut quidam putant, sed xαταxαύσωμεv, id est incendamus\\'.\netquia\nretulit mihi sanctus presbyter Firmus, qui huius operis exactor fuit,.\ninter plurimos hinc habitam quaestionem, plenius de hoc disputandum\nuidetur. in Hebraeo scriptum est: \\'sarphu chol moedahu\nhel baares\\', quod Aquila et Symmachus uerterunt: ἐvεπύϱισαvπάσαςvagovwayagtovtfsov, id est: incenderunt omnes s o llemnitates\ndei in terra, Quinta: xaτέxαvσαv, id est\n\\'conbusserunt\\', Sexta: xαταxαύσωμεv, id est \\'conburamus\\',\nquod et Septuaginta iuxta exemplorum ueritatem transtulisse\nperspicuum est. Theodotion quoque ἐvεπυϱι̇σαμεv uertit, id est\n\n\n\n\n\n\n\\'succendimus\\'.\nex quo perspicuum est sic psallendum, ut nos interpretati\nsumus, et tamen sciendum, quid Hebraica ueritas habeat.\nhoc enim, quod Septuaginta transtulerunt, propter uetustatem in\necclesiis decantandum est et illud ab eruditis sciendum propter\nnotitiam scripturarum. unde, si quid pro studio e latere additum\nest, non debet poni in corpore, ne priorem translationem pro\nscribentium uoluntate conturbet.\nin eodem: contribulasti\ncapita draconum in aquis; tu confregisti capita\ndraconis. sic lectionis ordo sequitur, ut in priori uersu\n\\'tu\\' non habeat, sed in secundo, et \\'aquae\\' plurali numero\nscribantur, non singulari, sicut et Aquila uerbum Hebraicum \\'ammaim\nTOJV ύδάτωv, id est aquarum, interpretatus est.\nin eodem:\nne obliuiscaris uoces inimicorum tuorum. pro\nquo in Graeco tcbvιxετω̃vcov, id est \\'deprecantium te\\\\ scriptum\ndicitis. in Hebraeo \\'sorarach\\' legitur, quod Aquila \\'hostium\\'\ntuorum\\', Symmachus \\'bellantium contra te, Septuaginta\net sexta editio inimicorum tuorum interpretati sunt.\net esti\nsensus pendens ex superioribus: \\'memor esto inproperiorum\ntuorum, eorum, quae ab insipiente\nsunt tota die; ne obliuiscaris uoces inimicorum\ntuorum, id est uoces, quae te blasphemant tibique in\npopulo tuo detrahunt\\'. unde sequitur: superbia eorum,\nqui teoderunt, ascendit semper, id est: \\'dum tu\ndiffers poenas, illi proficiunt in blasphemiis\\'.\nSeptuagesimo quarto: narrabimus mirabilia\ntua. pro quo male apud Graecos legitur: narrabo omnia\nmirabilia tua.\nSeptuagesimo quinto: omnes uiri diuitiarum\nmanibus suis. et non, ut uos a nescio quo deprauatum legitis:\nin manibus suis. in eodem: terribili et ei, qui aufert\nspiritus principum. dicitis, quod \\'ei\\' non sit scriptum in\nGraeco; uerum est, sed, nisi apposuerimus \\'ei\\', Latinus sermo non\nresonat. neque enim possumus recte dicere: \\'terribili et qui\naufert spiritus principum\\'.\nSeptuagesimo sexto: et meditatus sum nocte\ncum corde meo et exercitabar et scopebam\nspiritum meum. pro quo in Hebraeo legimus: recordabar\npsalmorum meorum in nocte, cum corde\nmeo loquebar etscopebam spiritum meum. pro\n\\'exercitatione\\' ἀδολεσχι̇αv, id est \\'decantationem\\' quandam et\n\\'meditationem\\' Septuaginta transtulerunt et pro eo, quod nos\ndiximus \\'scopebam\\', illi posuerunt ἔοxαλλοv, quod Symmachus\ntranstulit ἀvηϱεύvωv, id est \\'perscrutabar\\' siue \\'quaerebam\\' et\n\nQuinta similiter. proprie autem σxαλισμὸς m agri cultura in sariendo\ndicitur, id est sarculando; et, quomodo ibi quaeruntur herbae\nsarculo, quae secentur, sic et iste retractatum cogitationum suarum\nμεταϕοϱιxω̃ς a sarculo demonstrauit. et sciendum, quod eoxalov\nsemel, ἔσxαλλοv frequenter significat. m eodem: a gene-\n\n\n\n\n\n\nratione in generationem. hoc, quod in Graeco sequens\ninuenisse uos dicitis: consummauit uerbum, recte non\nhabet in Latino, quia et in nullo habetur interpretum.\nSeptuagesimo septimo: et narrabunt filiis suis.\npro quo in Graeco habet ἀναγγελοῦσι, quod est \\'adnuntiabunt\\'.\nsed sciendum, quod in Hebraeo \\'iasaphpheru\\' scriptum est, quod\nAquila et Symmachus narrabunt transtulerunt.\nin eodem: et\noccidit pingues eorum. sic habet et in Hebraeo, hoc est\n\\'bamasmnehem\\', quod Aquila interpretatus est ἐν λιπαροῖς αὐτῶν,\nSymmachus τοὺς λιπαρωτάτους αὐτῶν, Septuaginta et Theodotion\net Quinta ἐν τοῖς πίοσιν αὐτῶν. quod quidam non intellegentes pro\nπίοσιν putauerunt scriptum πλείοσιν.\nin eodem: dilexerunt\neum in ore suo et lingua sua mentiti sunt ei. et\nin Hebraeo ita scriptum est: \\'icazbulo\\', et omnes uoce simili transtulerunt:\nἐψεύσαντο αὐτῷ, id est \\'mentiti sunt ei\\'. quis autem uoluerit\npro \\'ei\\' ponere \\'eum\\' et uitiare exemplaria, non est mei iudicii.\nin eodem: et propitius fiet peccatis eorum et\nnon disperdet eos. dicitis, quod \\'eos\\' in Graeco non habeat,\nquod et uerum est; sed nos, ne sententia pendeat, Latinum sermonem\nsua proprietate conpleuimus. si quis autem putat διαϕϑεϱεῖ\nnon \\'perditionem\\' sonare, sed \\'corruptionem\\', recordetur illius\ntituli, in quo scribitur: τέλος μὴ διαϕϑείϱης, hoc est: in\nfinem ne disperdas et non, ut plerique κακοζήλως\n\n\n\n\n\n\ninterpretantur, ne corrumpas.\nin eodem: et induxit eos\nin montem sanctificationis suae, montem, quem\nadquisiuit dextera eius. pro quo apud Septuaginta legitur:\nogog rovro, o ἐxτήσατοfjdsfyaavvov — et non, ut uos\nponitis, o ἐxτι̇σατο —, hoc est: quem adquisiuit\ndex.tera eius. ergo secundum Hebraicam proprietatem interpretatus\nest Symmachus: montem, quem adquisiuit\ndextera eius.\nin eodem: et auerterunt se et non\nseruauerunt pactum, quemadmodum patres\neorum. scio, quod \\'pactum\\' non habeat in-Hebraeo, sed,\nquando omnes uoce simili transtulerunt ἠσυvϑέτησαv et apud\nGraecos συvϑήxη \\'pactum\\' dicitur, ex uno uerbo significatur:\nnon seruauerunt pactum, licet Septuaginta ἠϑέτησαv\nposuerint. in eodem: in terra, quam fundauit in\nsaecula. pro quo scriptum inuenisse uos dicitis: in terra\nfundauit eam in saecula. in Hebraeo ita scriptum est,\nut uertit et Symmachus: sigtrjv rijv, η̒̀̀v ἐϑεμελι̇ωσεv sigtov alÕJva.\nsi autem non de terra dicitur, quod fundata sit, sed de alia,\nquae fundata uideatur in terra, probent ex prioribus et sequentibus,\nquis sensus sit, ut nescio quid, quod non dicitur, fundatum\nuideatur in terra. sin autem sanctificium in terra fundatum\nputant, debuit scribi: in terra fundauit illud in saecula.\nin eodem: et in intellectibus manuum\nsuarum deduxit eos. non habet iv tfj avvsast, ut scribitis,\nnumero singulari, sed svtaigσυvέσεσιv, quod \\'intellegentias\\' sonat,\nsicut habetur et in Hebraeo \\'bathabunoth\\', quod est \\'intellectibus\\'.\nSeptuagesimo octauo: posuerunt Hierusalem in\n\n\n\n\n\n\n\n\n\n\npomorum custodiam. quod Graece εἰς ὀπωροφυλάκιον\ndicitur nec aliter potest uerti, quam a nobis translatum est; significat\nautem speculam, quam custodes agrorum et pomorum habere\nconsuerunt, ut de amplissima urbe paruum tuguriunculum uix\nremanserit. hoc secundum Graecos. ceterum in Hebraeo \\'lichin\\'\nscriptum habet, quod Aquila uertit λιθαόριον, id est \\'aceruum et\ncumulum lapidum\\', quibus uineae et agri purgari solent.\nSeptuagesimo nono: et plantasti radices eius\nhinc. et dicitis, quod in Graeco \\'hinc\\' non habeat; et bene, nam\net in nostris codicibus non habetur; et miror, quis inperitorum uestros\nlibros falsauerit.\nOctogesimo secundo: hereditate possideamus\nsanctuarium dei. et dicitis, quod in Graeco sit scriptum\nκληρονομήσομεν, id est \\'possideamus nobis\\'. quae\nsuperflua quaestio est; quando enim dicitur \\'possideamus\\', intellegitur\net \\'nobis\\'.\nOctogesimo tertio: cormeum et caro mea exultauit in deum\nuiuum. pro quo in Graeco scriptum dicitis\nexultauerunt. in hoc nulla contentio est; si enim legimus\n\\'exultauit\\', intellegitur \\'cor meum exultauit et caro mea\nexultauit\\'; sin autem \\'exultauerunt\\', duo pariter exultauerunt, id\nest cor et caro. et quaeso uos, ut huius modi ineptias et superfluas\ncontentiones, ubi nulla est sensus inmutatio, declinetis.\nm\neodem: beatus uir, cuius est auxilium abs te. in\nGraeco inuenisse uos dicitis: cui est auxilium eius abs\n\n\n\n\n\n\nte; quod quia nos in Latina interpretatione uitauimus, ut dicitis, reprehendimur.\ncui enim non pateat, quod, si dicere uoluerimus: cui\nest auxilium eius, apertissimum uitium sit et, quando\npraecesserit \\'cui\\', sequi non debeat \\'eius\\' ? nisi forte uitii arguimur,\nquod uitauimus uitium. in eodem: in ualle lacrimarum.\npro quo dicitis in Graeco scriptum esse κλαυθμῶνος, id est \\'plorationis\\',\nted, siue ploratum siue planctum siue fletum siue lacrimas\ndixerimus, unus est sensus. et nos hoc sequimur, ut, ubi nulla\nde sensu est inmutatio, Latini sermonis elegantiam conseruemus.\nOctogesimo quarto: benedixisti, domine, terram\ntuam. pro eo, quod est \\'benedixisti\\', in Graeco scriptum\ndicitis εὐδόκησας. et quaeritis, quomodo hoc uerbum exprimi debeat\nin Latinum. si contentiose uerba scrutamur et syllabas, possumus\ndicere: \\'bene placuit, domine, terra tua\\' et, dum uerba\nsequimur, sensus ordinem perdimus. aut certe addendum est\naliquid, ut eloquii ordo seruetur, et dicendum: \\'conplacuit\ntibi, domine, terra tua\\'. quod si fecerimus, rursum a nobis\nquaeritur, quare addiderimus \\'tibi\\', cum nec in Graeco sit nec in\nHebraeo. eadem igitur interpretandi sequenda est regula, quam saepe\ndiximus, ut, ubi non fit damnum in sensu, linguae, in quam transferimus,\nεὐφωνία et proprietas conseruetur.\nin eodem: misericordia\net ueritas obuiauerunt sibi. et dicitis, quod\nin Graeco \\'sibi\\' non habeat. nec in Hebraeo habet et apud Septuaginta\nobelo praenotatum est, quae signa dum per scriptorum\nneglegentiam a plerisque quasi superflua relinquuntur, magnus in\nlegendo error exoritur. sin autem non fuerit additum \\'sibi\\', misericordia\net ueritas non sibi, sed alii occurrisse credentur nec iustitia\net pax sibi dedisse osculum, sed alteri.\nOctogesimo quinto: et non proposuerunt te in\nconspectu suo. et dicitis, quod in uestro codice \\'te\\' non habeat.\naddite \\'te\\' et emendato errore librarii uestrum quoque errorem\nemendabitis.\nin eodem: et tu, domine deus, miserator et\nmisericors. in Graeco inuenisse uos dicitis: et tu, domine\ndeus meus, quod superfluum est; \\'meus\\' enim nec in Hebraeo\nhabetur nec in Septuaginta.\nOctogesimo octauo: magnus et horrendus. pro\nquo in Graeco inuenisse uos dicitis ϕοβεϱός, quod significat \\'terribilis,\ntimendus, formidandus\\'. ego puto in id ipsum significari et\n\\'horrendum\\' — non, ut uulgus existimat, despiciendum et squalidum\n— secundum illud:\nmihi frigidus horrormembra quatit\n\net:\n\nhorror ubique animo, simul ipsa silentia terrent\n\net:\n\nmonstrum horrendum, ingens\n\n\n\net multa his similia.\nin eodem: tunc locutus es in\nuisione sanctis tuis. pro quo in Graeco filiis tuis\ninuenisse uos dicitis. sed sciendum, quod in Hebraeo \\'laasidach\\'\nhabet, quod omnes τοῖς ὁσίοις, id- est \\'sanctis tuis\\',\ntranstulerunt et sola sexta editio prophetis tuis\ninterpretata est sensum magis quam uerbum exprimens; et\nin κοινῇ tantum pro sanctis filios repperi.\nin eodem: tu\nuero reppulisti et respexisti. pro quo in Graeco\nἐξουδένωσας inuenisse uos dicitis. unius litterae mutatio quantum\n\n\n\n\n\n\nuobis fecit errorem! non enim \\'respexisti\\', sed \\'despexisti et pro\nnihilo duxisti\\' interpretati sumus. nisi forte ̓εξουδέvωσαςnon\nputatis transferendum \\'despexisti\\', sed secundum disertissimum\nistius temporis interpretem \\'adnihilasti\\' uel \\'adnullasti\\' uel \\'nullificasti\\'\net si qua alia possunt inueniri apud inperitos portenta uerborum.\nOctogesimo nono: a saeculo et usque in saeculum tues,\ndeus. et dicitis,. quod in Graeco non sit \\'deus\\'. quod\napud eos deesse manifestum est. nam est in Hebraico et omnes alii\ninterpretes et Septuaginta similiter transtulerunt: ἀπὸtovalcbvogaalecogtovalcbvogav et, o ϑεός, quod Hebraice dicitur:\nmeolam ad olam ath he!.\n\\' m eodem: quoniam superuenit\nmansuetudo et corripiemur. in Graeco\nuos dicitis inuenisse: mansuetudo supernos. sed et\nhoc superfluum est.\nNonagesimo: dicet domino: susceptor meus\nes tu. et dicitis, quod in Graeco \\'es\\' non habeat. ego uobis amplius\ndicam, quod apud Hebraeos nec \\'es\\' habeat nec \\'tu\\', sed apud\nSeptuaginta et apud Latinos pro εὐϕωvια et uerborum consequentia\npositum sit.\nNonagesimo tertio: beatus homo, quem tu erudieris,\ndomine. dicitis in Graeco non esse \\'tu\\'. et uerum est,\nsed apud Latinos propter εὐϕωvιαv positum. si enim dicamus:\n\\'beatus homo, quem erudieris, domine\\', conpositionis elegantiam\nnon habebit. et quando dicitur \\'domine\\' et apostrofa fit\n\n\n\n\n\n\nad dominum, nihil nocet sensui, si ponatur et \\'tu\\'.\nin eodem: et\nin malitia eorum disperdet eos. in Graeco dicitis non\nesse praepositionem \\'in\\', sed legi: malitia meorum disperdet.\nsciendum autem, quod et in Hebraeo et in cunctis interpretibus\npositum sit: in malitia eorum disperdet eos.\nsi autem uoluerimus legere: malitiam eorum disperdet,\nid, quod in Septuaginta sequitur in fine uersiculi \\'eos\\', et superfluum\nerit et uitiosum.\nNonagesimo septimo: recordatus est misericordiae\nsuae. pro quo in Graeco inuenisse uos dicitis: misericordiae\nsuae Iacob; sed hic \\'Iacob\\' nomen superfluum est.\nCentesimo: oculi mei ad fideles terrae, ut sederent\nmecum. pro quo in Graeco inuenisse uos dicitis: xovσvγxαϑη̃σϑαι avtovg tuST* efiov. quis non talem fugiat interpretationem,\nut uerbum ad uerbum exprimens dicat: \\'ut consederent\nipsi mecum\\'?\nCentesimo primo: uigilaui et factus sum sicut\npasser solitarius in tecto. et dicitis uos in Graeco inuenisse\nim δώματι, quod antiqui codices Latinorum interpretati sunt in\naedificio. dcbfia in orientalibus prouinciis ipsum dicitur, quod\napud nos \\'tectum\\'; in Palaestina enim et Aegypto, ubi uel scripti\nsunt diuini libri uel interpretati, non habent in tectis culmina, sed\nδώματα, quae Romae uel solaria uel Maeniana uocant, id est plana\ntecta, quae transuersis trabibus sustentantur. denique et Petrus\n\n\n\n\n\n\nin Actibus apostolorum, quando ascendit in δω̃μα, in tectum aedificii\nascendisse credendus est et, quando praecipitur nobis, ut\nfaciamus δώματιnostro coronam, hoc praecipitur, ut in tecto faciamus\nper circuitum quasdam eminentias, ne facilis in praeceps lapsus\nsit. et in euangelio: quae, inquit, auditis in aure, dicite\nsuper δώματα, id est super tecta. et in Esaia: quid\nuobis est, quod omnes ascendistis in tecta\nuana et multa istius modi.\nin eodem: factus sum sicut\nνυκτικόραξ in domicilio. quod similiter habetur in Graeco;\net quaeritis, quid significet νυκτικοόραξ apud Latinos. in Hebraeo\npro nycticorace uerbum \\'bos\\' scriptum est, quod Aquila et Septuaginta\net Tbeodotio et quinta editio \\'nycticoracem\\' interpretati\nsunt, Symmachus \\'upupam\\', sexta editio \\'noctuam\\', quod et nos\nmagis sequimur. denique, ubi apud nostros et Graecos legitur:\nfactus sum νυκτικόραξ in domicilio, apud\nHebraeos dicitur: factus sum sicut noctua in ruinosis.\nplerique \\'bubonem\\' contentiose significari putant.\nin\neodem: a facie irae et indignationis tuae. pro\nquo in Graeco inuenisse uos dicitis: a facie irae tuae,\ncum manifestissimum sit, quod et apud Hebraeos et apud\nseptuaginta interpretes sic habet: ᾶπὸ προσώπου τῆς ὀργῆς σου καὶ τοῦ σου.\nin eodem: quoniam placuerunt\nseruis tuis lapides eius et terrae eius\nmiserebuntur. pro terra in Hebraeo \\'afar\\' positum est,\nquod omnes χοῦν transtulerunt; et potest tam \\'puluis\\' quam\n\\'humus\\', id est \\'terra\\', interpretari.\nCentesimo secundo: non in perpetuo irascetur.\npro quo in Graeco inuenisse uos dicitis: non in finem. sed\nuerbum Hebraicum \\'nese\\' et \\'perpetuum\\' et \\'finis\\' et \\'uictoria\\' pro\nlocorum intellegitur qualitate.\nCentesimo tertio: q\\'u i facis angelos tuos spiritus.\npro quo in Graeco inuenisse uos dicitis: o ποιω̃ν lovg dyyeAovgavvovidest: qui facit angelos suos. a quibus breuiter\nquaerite, quomodo, cum ad deum sermo sit, quasi ad alium loquens\npropheta repente mutetur. maxime cum sic incipiat: domine,\ndeus meus, magnificatus es uehementer; confessionem\net decorem induisti, et: qui tegis in\naquis superiora eius — id est caeli —, qui ponis nubem\nascensum tuum, qui ambulas super pennas\nuentorum. et statim sequitur: qui facis angelos tuos\nspiritus et ministr-os tuos ignem urentem. qui\nfundasti terram super stabilitatem suam. et\npost paululum: ab increpatione tua fugient, a uoce\ntonitrui tui formidabunt. et: in loco, quem fundasti\neis. qui emittisfontesin conuallibus. et\nillud: uteducas panem de terra. si ergo omnia ad secundam\npersonam sunt, id est ad deum, quomodo in uno uersiculo\ntertia persona subito et extra ordinem introducitur?\nin\neodem: a uoce tonitrui tui formidabunt. habet et in\nHebraeo tonitrui tui; et miror, quomodo apud Latinos\nscriptorum errore subtractum sit.\nin eodem: hoc marema-25\ngnum et spatiosum manibus. dicitis in Graeco \\'manibus\\'\n\n\n\n\n\n\nnon haberi. et ego noui, sed ex Hebraico et de Theodotionis editione\nin Septuaginta sub asterisco additum est. denique et in Hebraeo\nita scriptum est: \\'ze haiam gadol uarab idaim\\', quod\nAquila sic interpretatus est: αὐλὴ καὶ χερσὶν et omnes\ninterpretes: αὕτη ἡ θάλασσα ἡ μεγάλη εὐϱύχωϱος χεϱσίν et hoc\nsecundum Hebraicam dicitur proprietatem μεταϕοϱιϰῶς, quod\nquasi expansas manus habeat et in se cuncta suscipiat.\nin eodem:\nut educas panem deterra. pro quo inuenisse uos dicitis:\nut educat; sed non potest aliud ad ipsum, aliud de ipso dici.\naut omnia quasi ad deum loquebatur propheta aut omnia ad alium\nde eo referebat. cum autem pleraque ad ipsum dirigantur, et ea, quae\nambigua sunt, ad ipsius personam dirigenda sunt.\nin eodem:\nherodii domus dux est eorum. pro herodio, quod in\nHebraeo dicitur \\'asida\\', Symmachus ἰκτῖνα, idest \\'miluum\\', interpretatus\nest. denique et nos ita uertimus in Latinum: ibi aues nidificabunt;\nmilui abies domus est, quod scilicet semper in\nexcelsis et arduis arboribus nidos facere consueuerit. unde et sexta\neditio manifestius interpretata est: miluo cupressi ad nidifican\ndum. pro abietibus autem et cupressis in Hebraeo ponitur\n\\'barusim\\', quod magis abietes quam ϰυπαϱίσσους significat.\nin\neodem: petra refugium erinaciis. pro quo in Hebraeo\npositum est \\'sphannim\\' et omnes τοῖς χοιϱογϱυχχίοις uoce simili\n\n\n\n\n\n\ntranstulerunt exceptis Septuaginta, qui \\'lepores\\' interpretati sunt.\nsciendum autem animal esse non maius ericio, habens similitudinem\nmuris et ursi, unde et in Palaestina doxdfivg dicitur. et magna\nest in istis regionibus huius generis abundantia semperque in\ncauernis petrarum et terrae foueis habitare consuerunt.\nCentesimo quarto: dedit terra eorum ranas. pro\nquo in Graeco ένη̃ϱψεν uos legisse dixistis. quod potest ita interpretari:\n\\'ebulliuit terra eorum ranas\\'; sed et in hoc nulla est in\nsensu mutatio et nos antiquam interpretationem sequentes, quod\nnon nocebat, mutare noluimus.\nin eodem: et contriuit lignum\nfinium eorum. pro quo in Graeco inuenisse uos dicitis\nomne lignum.\nsed et hoc additum est et superfluum. m eodem:\nquoniam memor fuit uerbi sancti sui, quod\nhabuit ad Abraham, puerum suum. pro quo in Graeco\nlegisse uos dicitis ov διέϑετο, id est: quod disposuit. ita enim\net in Hebraeo et apud septuaginta habetur interpretes: on έμνήσϑηI\ntov koyov tov ayiov avvov, xov πϱός \\'Αβϱαάμ TovdovXov avvov.I\nergo, quod in Graeco dicitur ov διϑετο, in hoc loco et superfluum\nest et radendum.\nCentesimo quinto: confitemini domino, quoniam\nbonus. pro quo in Graeco legisse uos dicitis: quoniam\nχϱηστός, id est su aui s. sed sciendum, quod χϱηστός et in \\'bonum\\'\net in \\'suaue\\' uerti potest. denique et in Hebraeo ita scriptum est:\n\n\n\n\n\n\n\n\n\\'chi tob\\', quod omnes uoce simili transtulerunt: quia bonus. ex\nquo perspicuum est, quod et χϱηστός bonus intellegatur.\nmeodem:\nnon fuerunt memores multitudinis. misericordiae\ntuae. dicitis, quod in Graeco inueneritis: et non fuerunt\nmemores. et coniunctio superflua est.\nm eodem: et inritauerunt\nascendentes in mare, Mare Rubrum.\npro quo in Graeco inuenisse uos dicitis: καὶ παϱεπίϰϱαναν,\net putatis uerbum e uerbo debere transferri: \\'et amaricauerunt\\'.\nsed et haec interpretatio \\'adnullationi\\' consimilis est siue \\'adnihilationi\\'.\nlegite Ezechiel et inuenietis παϱαπιϰρασμός \\'inritationem\net exacerbationem\\' semper expressum, ubi dicitur: οἶκος παραπικραίνων,\nid est domus exasperans.\nin eodem: et ui dit,\ncum tribularentur, et audiuit orationem\neorum. quidquid extra hoc in Graeco inuenisse uos dixistis,\nsuperfluum est.\nCentesimo sexto: et statuit procellam eius\nin auram et siluerunt fluctus eius. hoc ergo, quod\npro isto in Graeco -inuenisse uos dicitis: καὶ ἐπετίμησεν τῇ καταιγίδι αὐτῆς καὶ ἔστη εἰς αὔραν,\nsuperfluum est.\nm eodem: et deduxit\neos in portum uoluntatis eorum. pro quo inuenisse\nuos dicitis: in portum uoluntatis suae. sed in\nHebraeo non habet \\'ephsau\\', quod \\'uoluntatis suae\\' significat,\nsed \\'ephsam\\', quod \\'uoluntatis eorum\\' sonat.\nCentesimo septimo: exurge, gloria mea. quod dicitis in\nLatino non esse, recte in isto psalmo non habet, quia nec apud\nHebraeos nec apud ullum interpretum repperitur, sed habetur in\nquinquagesimo sexto psalmo, de quo mihi uidetur a quodam in istum\nlocum esse translatum.\nin eodem: mihialienigenaeamici\nfacti sunt. pro quo in Graeco inuenisse uos dicitis ύπετάγησαν,\nhoc est \\'subditi sunt\\'. sed hoc in quinquagesimo nono psalmo\nscriptum est; in praesenti autem ita apud omnes inuenimus translatores:\nέμοì ἀχχόϕυλοι έϕιλίασαν, idest amici facti sunt,\nquod Hebraice dicitur \\'ethrohe\\'.\nCentesimo nono: uirgam uirtutis tuae emittet\ndominus ex Sion. dicitis uos in Graecis codicibus non\nlegisse \\'uirtutis tuae\\', quod manifeste et in Hebraeo et in septua- I\nginta interpretibus habet.\nin eodem: dominare in medio\ninimicorum tuorum. dicitis in Graeco legi: et dominare.\nsed hoc nec in Hebraeo habetur nec apud Septuaginta I\net superfluum est. ^\nCentesimo decimo: confitebor tibi, domine, in\ntoto corde. in Graeco inuenisse uos dicitis: in toto corde\nm e o. sed et hoc hic superfluum est.\nCentesimo tertio decimo: deus autem noster in\ncaelo. pro quo in Graeco legisse uos dicitis: in caelo et in\nterra. sed et hoc superfluum est.\nCentesimo quarto decimo: et in diebus meis inuocabo\nt e. dicitis, quod in Graeco non sit \\'te\\', et bene; e uestris\nquoque codicibus eradendum est.\nm ipso: placebo domino\nin regione uiuorum. pro quo in Graeco legisse uos dicitis:\nplacebo in conspectu domini. sed hoc superfluum est.\nCentesimo septimo decimo: et in nomine domini,\nquia ultus sum ineos. dicitis \\'quia\\' in Graecis codicibus\nnon inueniri; sed et in Latinis sub asterisco legendum est.\nCentesimo octauo decimo: et meditabar in mandatis\ntuis, quae dilexi. in Graeco uehementer additum\nlegisse uos dicitis; sed hoc superfluum est.\nm eodem: leuaui\nmanus meas ad mandata tua, quae dilexi.\nin Graeco legisse uos dicitis: ad mandata tua, (quae dilexi\nuehementer,âŒª sed hoc superfluum est.\nin eodem: cogitaui\nuias meas. in Graeco (iuxta) uias tuas legisse uos dicitis, sed\nhoc superfluum est et rectius \\'meas\\' legitur.\nin eodem: et uerti\npedes meos in testimonia tua. in Graeco legisse uos\ndicitis: et auerti. sed et hoc superfluum est.\nm eodem: ego\nautem in toto corde scrutabor mandata tua.\nin Graeco in toto corde meo legisse uos dicitis; sed hic \\'meo\\'\n\n\n\n\n\n\nsuperfluum est.\nin eodem: anima mea in manibus meis\nsemper; et legem tuam non sum oblitus. pro quo in\nGraeco legisse uos dicitis: anima mea in manibus tuis\nsemper. sed sciendum et apud Hebraeos et apud Septuaginta\net omnes alios interpretes scriptum esse \\'in manibus meis\\',\\' et\nnon \\'in manibus tuis\\', quod Hebraice dicitur \\'bachaffi\\'; et omnes\napud Graecos ecclesiastici interpretes istum locum sic edisserunt\net est breuiter hic sensus: \\'cottidie periclitor et quasi in manibus\nmeis sanguinem meum porto et tamen legem tuam non obliuiscor\\'.\nin eodem: exitus aquarum deduxerunt oculi mei,\nquia non custodierunt legem tuam. pro quo in\nGraeco legisse uos dicitis, quia non custodiui legem\ntuam. sed hoc superfluum est, quia et in Hebraeo legitur: riui\naquarum fluebant de oculis meis, quia non\ncustodierunt legem tuam.\nin eodem: pronuntiabit\nlingua mea eloquium tuum. pro \\'pronuntiabit\\' in\nGraeco ϕϑέγξεται uos legisse dixistis, quod uerbum, siue dicas I\n\\'pronuntiabit\\' siue \\'effabitur\\' siue \\'loquetur\\', id ipsum significat. I\ndenique et nos de Hebraeo ita uertimus: loquetur lingua\nmea sermonem tuum.\nCentesimo nono decimo: domine, libera animam\nmeam a labiis iniquis, a lingua dolosa. in\nGraeco legisse uos dicitis: et a lingua dolosa. \\'et\\' superfluum\nest.\nCentesimo uicesimo sexto: beatus uir, qui inplebit\n\n\n\n\n\n\ndesiderium suum ex ipsis. in Graeco dicitis \\'uir\\' non\nhaberi, quod manifestissime et in Hebraeo et in septuaginta\ninterpretibus continetur.\nCentesimo uicesimo nono: propter legem tuam sustinuite, domine. dicitis uos in Graeco inuenisse: propter\nnomen tuum, et nos confitemur plura sic exemplaria\nrepperiri. sed quia ueritati studemus, quid in Hebraeo sit, simpliciter\ndebemus dicere: pro \\'nomine\\' siue \\'lege\\' apud eos legitur\n\\'thira\\', quod Aquila interpretatus est cpófJov, hoc est \\'timorem\\',\nSymmachus et Theodotion vofaov, id est \\'legem\\', putantes \\'thora\\'\npropter litterarum similitudinem iod et uau, quae tantum magnitudine\ndistinguntur. quinta editio «\\'terrorem\\' interpretata est,\nsexta \\'uerbum\\'.\nCentesimo tricesimo primo: sicut iurauit domino,\nuotum uouit deo Iacob. pro eo, quod nos interpretati\nsumus \\'uotum uouit\\', in Graeco ηύξτοlegisse uos dicitis et putatis\ninterpretari debuisse \\'orauit\\', sed hoc male; sv/j) enim pro\nlocorum qualitate et orationem et uotum significat secundum\nillud: redde deo uota tua, id est tagev/dgcov.\nCentesimo tricesimo quinto: qui fecit luminaria\nmagna. dicitis, quia in Graeco inueneritis: magna na solus;\nsed hoc de superiori uersiculo est, ubi legimus: quifecit\nmirabilia magna solus. ibi ergo legendum est et hic\nquasi superfluum non scribendum.\nCentesimo tricesimo septimo: quoniam\n\n\n\n\n\n\nmagnificasti super omne nomen sanctum tuum. in\nGraeco repperisse uos dicitis: super omnes. sed in Septuaginta\nita legitur: oti έμεγάλυας em JZ&V to όνομαto ayiov cov, sicuti\net nos in Latinum uertimus. ceterum apud Hebraeos ita esse\ncognoscite: quia magnificasti super omne nomen tuum uerbum tuum. iuxta editionem autem Latinam hic\nsensus est: \\'quoniam magnificasti super omne nomen, hoc\nest, quod in caelo et in terra dici potest sanctum, filium tuum\\'.\nCentesimo tricesimo octauo: quia non est sermo in\nlingua mea. pro quo m Graeco legisse uos dicitis: quia a non\nest dolus in lingua mea, quod solum sexta editio interpretata\nest. ceterum et apud Septuaginta et apud omnes interpretes\net ipsum Hebraicum uel Xakiav uel loyov, id est \\'eloquium\\' et uerbum\\',\nscriptum habet. denique Hebraice \\'mala\\' dicitur.\nCentesimo tricesimo nono: funes extenderunt in\nlaqueum. pro quo in Graeco inuenisse uos dicitis: funes extenderunt\nlaqueum pedibus meis. sed hoc in hoc loco\n2 superfluum est. in eodem pro eo, quod est: habitabunt\nrecti cum uultu tuo, in Graeco repperisse uos dicitis:\net habitabunt; sed hic \\'et\\' coniunctio superflua est.\nCentesimo quadragesimo: dissipata sunt ossa\nnostra secus infernum. pro quo in Graeco legisse uos\ndicitis: ossaeorum. sed et hoc superfluum est.\nCentesimo quadragesimo sexto: nec in tibiis uiri\nbene placitum erit ei. pro \\'ei\\' \\'domino\\' legisse uos dicitis,\nquod non habetur.\nIdeo autem, quod et uos in fine scedulae quaeritis et sanctus\nfilius meus Auitus frequenter efflagitat, quomodo Graeca interpretanda\nsunt uerba, breuiter adnotaui. vsotirjvla mensis\nexordium est, quod nos secundum Latinae linguae proprietatem\nkalendas possumus dicere. uerum quia apud Hebraeos mensis\nsecundum lunae cursum supputatur et apud Graecos μήνη luna\ndicitur, νεομηνία quasi noua luna appellatur.\nέϱημος autem desertum\nuol solitudinem significat, ftgovog sedem uel solium, νυϰτιϰόϱαξ,\nut diximus, noctuam. ϰυνόμυια non, ut Latini interpretati sunt,\n\\'musca canina\\' dicitur per v Graecam litteram, sed iuxta Hebraicam\nintellegentiam per dicpftoyyov debet scribi oi, ut sit ϰοινόμυια,\nid est \\'omne muscarum genus\\', quod Aquila πάνμιϰον, id est \\'omnimodam\nmuscam\\', interpretatus est.\nλαξευήϱιον autem, pro quo\nLatinus asciam uertit, nos. genus ferramenti interpretamur, quo\nlapides dolantur. denique ex Hebraeo uertentes ita diximus: e t\nnunc sculpturas eius pariter bipinne et dolatoriis\nderaserunt; λαξευτήϱιον ergo dolatorium dici\npotest.\nBeatus apostolus Paulus scribens ad Corinthios et rudem\nChristi ecclesiam sacris instruens disciplinis inter cetera mandata\nhoc quoque posuit dicens: si qua mulier habet uirum\ninfidelem et hic consentit habitare cum ea, ne\ndimittat uirum. sanctificatus est enim uir infidelis\nin uxore fideli et sanctificata est mulier\ninfidelis in fratre. alioquin filii uestri inmundi\nessent, nunc autem sancti sunt.\nsicuifortehactenus uidebantur nimium disciplinae uincula laxata et praeceps indulgentia\npraeceptoris, consideret domum patris tui, clarissimi quidem\net eruditissimi uiri, sed adhuc ambulantis in tenebris, et intelleget\nconsilium apostoli illuc profecisse, ut radicis amaritudinem dulcedo\nfructuum conpensaret et uiles uirgulae balsama pretiosa sudarent. tu es nata de inpari matrimonio: de te et Toxotio meo Paula generata\n\n\n\n\n\n\n\n\n\n\n\n\n\n\n\n\n\n\n\n\nest.\nquis hoc crederet, ut Albini pontificis neptis de repromissione\nmatris nasceretur, ut praesente et gaudente auo paruulae adhuc lingua\nbalbuttiens alleluia resonaret et uirginem Christi in suo gremio\nnutriret et senex ? bene et feliciter expectauimus. sancta et fidelis domus\nunum sanctificat infidelem. candidatus est fidei, quem filiorum\net nepotum credens turba circumdat. ego puto etiam ipsum Iouem,\nsi habuisset talem cognationem, potuisse in Christum credere.\ndespuat\nlicet et inrideat epistulam meam et me uel stultum uel insanum\nclamitet, hoc et gener eius faciebat, antequam crederet. fiunt, non\nnascuntur Christiani. auratum squalet Capitolium, fuligine et aranearum\ntelis omnia Romae templa cooperta sunt, mouetur urbs sedibus\nsuis et inundans populus ante delubra semiruta currit ad\nmartyrum tumulos. si non extorquet fidem prudentia, extorqueat\nsaltim uerecundia.\nHoc Laeta, religiosissima in Christo filia, dictum sit, ut non\ndesperes parentis salutem et eadem fide, qua meruisti filiam, et\npatrem recipias totaque domus beatitudine perfruaris sciens illud\na domino repromissum: quae apud homines inpossibilia,\napud deum possibilia sunt. numquam est sera\nconuersio. latro de cruce transiit ad paradisum; Nabuchodonosor,\nrex Babylonius, post efferationem et cordis et corporis et\n\n\n\n\n\n\n\n\nbeluarum in heremo conuictum mentem recepit humanam.\net, ut omittam\nuetera, ne apud incredulos nimis fabulosa uideantur, ante paucos\nannos propinquus uester Graccus nobilitatem patriciam nomine sonans,\ncum praefecturam regeret urbanam, nonne specu Mithrae et omnia\nportentuosa simulacra, quibus corax, cryphius, miles, leo, Perses,\nheliodromus, pater initiantur, subuertit, fregit, exussit et his quasi\nobsidibus ante praemissis inpetrauit baptismum Christi? solitudinem\npatitur et in urbe gentilitas, dii quondam nationum cum\nbubonibus et noctuis in solis culminibus remanserunt; uexilla militum\ncrucis insignia sunt, regum purpuras et ardentes diadematum\ngemmas patibuli salutaris pictura condecorat.\nlam et Aegyptms\nSerapis factus est Christianus; Marnas Gazae luget inclusus et euersionem\ntempli iugiter pertremescit. de India, Perside et Aethiopia\nmonachorum cotidie turbas suscipimus; deposuit faretras Armenius,\nHuni discunt psalterium, Scythiae frigora feruent calore fidei;\nGetarum rutilus et flauus exercitus ecclesiarum circumfert tentoria\net ideo forsitan contra nos aequa pugnat acie, quia pari religione\nconfidunt.\nPaene lapsus sum ad aliam materiam et currenterota, dum urceum\nfacere cogito, amphoram finxit manus. propositum enim mihi\n\n\n\n\n\n\nerat sanctae Marcellae et tuis precibus inuitato ad matrem, id est\nad te, sermonem dirigere et docere, quomodo instruere Paululam\nnostram debeas, quae prius Christo est consecrata quam genita,\nquam ante uotis quam utero suscepisti.\nuidimus aliquid temporibus\nnostris de prophetalibus libris: Anna sterilitatem alui fecunditate\nmutauit, tu luctuosam fecunditatem uitalibus liberis conmutasti.\nfidens loquor accepturam te filios, quae primum foetum domino\nreddidisti. ista sunt primogenita, quae offeruntur in lege. sic\nnatus Samuel, sic ortus est Samson, sic Iohannes propheta ad introitum\nMariae exultauit et lusit. audiebat enim per os uirginis uerba domini\npertonantis et de utero matris in occursum eius gestiebat erumpere.\nigitur, quae de repromissione nata est, dignam habeat ortu\nsuo institutionem parentum. Samuel nutritur in templo, Iohannes\nin solitudine praeparatur. ille sacro crine uenerabilis est, uinum\net siceram non bibit, adhuc paruulus cum deo sermocinatur; hic\nfugit urbes, zona pellicia cingitur, lucustis alitur et melle siluestri\net in typum paenitentiae praedicat tortuosissimi animalis uestitus\nexuuiis.\nSic erudienda est anima, quae futura est templum domini.\nnihil aliud discat audire, nihil loqui, nisi quod ad timorem dei\n\n\n\n\n\n\npertinet. turpia uerba non intellegat, cantica mundi ignoret, adhuc\ntenera lingua psalmis dulcibus inbuatur. procul sit aetas lasciua\npuerorum, ipsae puellae et pedisequae a saecularium consortiis\narceantur, ne, quod male didicerint, peius doceant.\nfiant ei litterae\nuel buxeae uel eburneae et suis nominibus appellentur. ludat in eis,\nut et lusus eius eruditio sit, et non solum ordinem teneat litterarum,\nut memoria nominum in canticum transeat, sed ipse inter se crebro\nordo turbetur et mediis ultima, primis media misceantur, ut eas non\nsonu tantum, sed et uisu nouerit.\ncum uero coeperit trementi manu\nstilum in cera ducere, uel alterius superposita manu teneri regantur\narticuli uel in tabella sculpantur elementa, ut per eosdem sulcos\ninclusa marginibus trahantur uestigia et foras non queant euagari.\nsyllabas iungat ad praemium et, quibus illa aetas delectari potest, *\nmunusculis inuitetur. habeat et in discendo socias, quibus inuideat, I\nquarum laudibus mordeatur. non est obiurganda, si tardior sit, sed\nlaudibus excitandum ingenium; et uicisse se gaudeat et uictam I\ndoleat.\ncauendum in primis, ne oderit studia, ne amaritudo eorum I\npercepta in infantia ultra rudes annos transeat. ipsa nomina, per I\nquae consuescet paulatim uerba contexere, non sint fortuita, sed ^\ncerta et coaceruata de industria, prophetarum uidelicet atque\napostolorum, et omnis ab Adam patriarcharum series de Matheo\nLucaque descendat, ut, dum aliud agit, futurae memoriae praeparetur.\nmagister probae aetatis et uitae atque eruditionis est eligendus\nnec, puto, erubescit doctus uir id facere uel in propinqua\n\n\n\n\n\n\nuel in nobili uirgine, quod Aristoteles fecit in Philippi filio, ut ipse\nlibrariorum uilitate initia ei traderet litterarum. non sunt contemnenda\nquasi parua, sine quibus magna constare non possunt. ipse\nelementorum sonus et prima institutio praeceptoris aliter de erudito,\naliter de rustico ore profertur.\nunde et tibi est prouidendum, ne meptis\nblanditiis feminarum dimidiata dicere filiam uerba consuescas\net in auro atque in purpura ludere, quorum alterum linguae, alterum\nmoribus officit, ne discat in. tenero, quod ei postea dediscendum\nest. Graccorum eloquentiae multum ab infantia sermo matris scribitur\ncontulisse, Hortensiae oratio in paterno sinu coaluit. difficulter\neraditur, quod rudes animi perbiberunt. lanarum conchylia quis in\npristinum candorem reuocet ? rudis testa diu et saporem retinet et\nodorem, quo primum imbuta est.\nGraeca narrat historia Alexandrum,\npotentissimum regem orbisque domitorem, et in moribus et in incessu\nLeonidis, paedagogi sui, non potuisse carere uitiis, quibus paruulus\nadhuc fuerat infectus. procliuis est enim malorum aemulatio et, quorum\nuirtutem adsequi nequeas, cito imitere uitia. nutrix ipsa non sit\ntemulenta, non lasciua, non garrula; habeat modestam gerulam,\nnutricium grauem.\ncum auum uiderit, in pectus eius transiliat,\ne collo pendeat, nolenti alleluia decantet. rapiat eam auia, patrem\n\n\n\n\n\n\nrisibus recognoscat, sit omnibus amabilis et uniuersa propinquitas\nrosam ex se natam gaudeat. discat statim, quam habeat et alteram\nauiam, quam amitam, cui imperatori, cui exercitui tiruncula nutriatur.\nillas desideret, ad illas tibi minitetur abscessum.\nIpse habitus et uestitus doceat eam, cui promissa sit. caue,\nne aures perfores, ne cerussa et purpurisso consecrata Christo ora\ndepingas, ne collum margaritis et auro premas, ne caput gemmis\noneres, ne capillum inrufes et ei aliquid de gehennae ignibus auspiceris.\nhabet alias margaritas, quibus postea uenditis emptura est\npretiosissimum margaritum.\nrraetextata, nobilissima quondam femina, iubente uiro Hymetio, qui patruus Eustochiae uirginis fuit,\nhabitum eius cultumque mutauit et neglectum crinem undanti\ngradu texuit uincere cupiens et uirginis propositum et matris desiderium.\net ecce tibi eadem nocte cernit in somnis uenisse ad se angelum\nterribili facie minitantem poenas et haec uerba frangentem: \\'tune\nausa es uiri imperium praeferre Christo ? tu caput uirginis dei sacrilegis\nadtrectare manibus ? quae iam nunc arescent, ut sentias excruciata,\nquid feceris, et finito mense quinto ad inferna ducaris. sin\nautem perseueraueris in scelere, et marito simul orbaberis et filiis\\'.\nomnia per ordinem expleta sunt et seram miserae paenitentiam uelox\nsignauit interitus. sic ulciscitur Christus uiolatores templi sui, sic\ngemmas et pretiosissima ornamenta defendit. et hoc retuli, non quod\ninsultare uelim calamitatibus infelicium, sed ut te moneam, cum\nquanto metu et cautione seruare debeas, quod domino spopondisti.\nHeli sacerdos offendit dominum ob uitia liberorum; episcopus\nfieri non potest, qui filios habuerit luxuriosos et non subditos. at e\ncontrario de muliere scribitur, quod salua fiet per filiorum\ngenerationem, si permanserit in fide\net caritate et sanctificatione cum pudicitia.\nsi perfecta aetas et sui iuris inputatur parentibus, quanto magis lactans\net fragilis et quae iuxta sententiam domini ignorat dexteram\naut sinistram, id est boni ac mali nescit differentiam!\nsollicita\nprouides, ne filia percutiatur a uipera; cur non eadem cura prouideas,\nne feriatur a malleo uniuersae terrae, ne bibat de aureo\ncalice Babylonis, ne egrediatur cum Dina et uelit uidere filias regionis\nalienae, ne ludat pedibus, ne trahat tunicas ? uenena non dantur\nnisi melle circumlita et uitia non decipiunt nisi sub specie umbraque\nuirtutum. \\'et quomodo\\', inquies, \\'peccata patrum filiis non redduntur\nnec filiorum parentibus, sed anima, quae peccauerit,\nipsa morietur.?\nhoc de his dicitur, qui possunt sapere, de\nquibus in euangelio scriptum est: aetatem habet, pro se\nloquatur. qui autem paruulus est et sapit ut paruulus, donec\nad annos sapientiae ueniat et Pythagorae litterae eum perducant\nad biuium, tam mala eius quam bona parentibus inputantur, nisi\nforte aestimas Christianorum filios, si baptisma non acceperint,\nipsos tantum reos esse peccati et non scelus referri ad eos,\nqui dare noluerint, maxime eo tempore, quo contradicere non\npoterant, qui accepturi erant, sicut e regione salus infantium\n\n\n\n\n\n\nmaiorum lucrum est.\nofferre necne filiam potestatis tuae fuit, quamquam\nalia sit tua condicio, quae prius eam uouisti, quam conceperis; ut\nautem oblatam neglegas, ad periculum tuum pertinet. qui claudam\net mutilam et qualibet sorde maculatam obtulerit hostiam, sacrilegii\nreus est; quanto magis, qui partem corporis sui et inlibatae animae\npuritatem regiis amplexibus parat, si neglegens fuerit, punietur!\nPostquam grandicula esse coeperit et in exemplum sponsi\nsui crescere sapientia, aetate et gratia apud deum et homines, pergat\ncum parentibus ad templum ueri patris, sed cum illis non egrediatur\ne templo. quaerant eam in itinere saeculi, inter turbas et frequentiam\npropinquorum et nusquam alibi repperiant nisi in adyto\nscripturarum prophetas et apostolos de spiritalibus nuptiis sciscitantem.\nimitetur Mariam, quam Gabriel solam in cubiculo suo repperit\net ideo forsitan timore perterrita est, quia uirum, quem non solebat,\naspexit. aemuletur eam, de qua dicitur: omnis gloria\nfiliae regis ab intus; loquatur et ipsa electo caritatis\niaculo uulnerata: introduxit me rex in cubiculum\nsuum.\nnumquam exeat foras, ne mueniant eam, qui circumeunt\nciuitatem, ne percutiant et uulnerent et auferentes theristrum pudicitiae\nnudam in sanguine derelinquant; quin potius, cum aliquis\nostium eius pulsauerit, dicat: ego murus et ubera mea\nturris. laui pedes meos, non possum in quinare\neo s.\nNon uescatur in publico, id est in parentum conuiuio, nec\nuideat cibos, quos desideret. et licet quidam putent maioris esse uirtutis\npraesentem contemnere uoluptatem, tamen ego securioris arbitror\ncontinentiae nescire, quod quaeras. legi quondam in scholis\npuer: aegre reprehendas, quod sinas consuescere.\ndiscat iam tunc et uinum non bibere, m quo est luxuria.\nante annos robustae aetatis periculosa est teneris grauis abstinentia.\nusque ad id tempus, si necessitas postularit, et balneas adeat et uino\nmodico utatur propter stomachum et carnium edulio sustentetur, *\nne prius deficiant pedes, quam currere incipiant. et haec dico\niuxta indulgentiam, non iuxta imperium, timens\ndebilitatem, non docens luxuriam.\nalioquin, quod Iudaica superstitio\nex parte facit m eiuratione quorundam animalium atque escarum,\nquod Indorum Bragmanae et Aegyptiorum gymnosophistae in\npolentae et orizae et pomorum solo obseruant cibo, cur uirgo Christi\nnon faciat in toto? si tanti uitrum, quare non maioris sit pretii\nmargaritum? quae nata est ex repromissione, sic uiuat, ut illi\nuixerunt, qui de repromissione generati sunt. aequa gratia aequum\nhabeat et laborem. surda sit ad organa; tibia, lyra et cithara cur\nfacta sint, nesciat.\nReddat tibi pensum cotidie scripturarum certum. ediscat Graecorum\nuersuum numerum. sequatur statim et Latina eruditio; quaesi\nnon ab initio os tenerum conposuerit, in peregrinum sonum lingua\ncorrumpitur et externis uitiis sermo patrius sordidatur. te habeat\nmagistram, te rudis miretur infantia. nihil in te et in patre suo uideat,\nquod si fecerit, peccet. mementote uos parentes uirginis et magis eam\nexemplis docere posse quam uoce. cito flores pereunt, cito uiolas\net lilia et crocum pestilens aura corrumpit.\nnumquam absque te\nprocedat in publicum, basilicas martyrum et ecclesias sine matre\nnon adeat. nullus ei iuuenis, nullus cincinnatus adrideat. uigiliarum\ndies et sollemnes pernoctationes sic uirguncula nostra celebret, ut\nne transuersum quidem unguem a matre discedat. nolo de ancillulis\nsuis aliquam plus diligat, cuius crebro auribus insusurret. quicquid\nuni loquitur, hoc omnes sciant.\nplaceat ei comes non compta atque\nformonsa, quae liquido gutture carmen dulce moduletur, sed grauis,\npallens, sordidata, subtristis. praeponatur ei probae fidei et morum\nac pudicitiae uirgo ueterana, quae illam doceat et adsuescat exemplo\nad orationem et psalmos nocte consurgere, mane hymnos canere,\ntertia, sexta, nona hora quasi bellatricem Christi stare in acie accensaque\nlucernula reddere sacrificium uespertinum. sic dies transeat,\nsic nox inueniat laborantem. orationi lectio, lectioni succedat oratio.\nbreue uidebitur tempus, quod tantis operum uarietatibus occupatur.\nDiscat et lanam facere, tenere colum, ponere in gremio\ncalatum, rotare fusum, stamina.pollice ducere. spernat bombycum\n\n\n\n\n\n\ntelas, Serum uellera et aurum in fila lentescens. talia uestimenta\nparet, quibus pellatur frigus, non quibus corpora uestita nudentur.\ncibus eius holusculum sit et simila raroque pisciculi. et ne gulae praecepta\nlongius traham, de quibus in alio loco plenius sum locutus, sic\ncomedat, ut semper esuriat, ut statim post cibum possit legere, orare,\npsallere.\ndisplicent mihi in teneris uel maxime aetatibus longa et\ninmoderata ieiunia, quibus iunguntur ebdomades et oleum in cibo\nac poma uitantur. experimento didici asellum in uia, cum lassus\nfuerit, diuerticula quaerere. faciant hoc cultores Isidis et Cybelae,\nqui gulosa abstinentia Fasides aues et fumantes turtures uorant,\nne scilicet Cerealia dona contaminent. hoc in perpetuo ieiunio praeceptum\nsit, ut longo itineri uires perpetes supparentur, ne in prima\nmansione currentes corruamus in mediis.\nceterum, ut ante scripsi,\nin quadragesima continentiae uela pandenda sunt et tota aurigae\nretinacula equis laxanda properantibus, quamquam alia sit condicio\nsaecularium, alia uirginum ac monachorum. saecularis homo in\nquadragesima uentris ingluuiem decoquit et in coclearum morem\nsuo uictitans suco futuris dapibus ac saginae aqualiculum parat;\nuirgo et monachus sic in quadragesima suos emittant equos, ut\nsibi meminerint semper esse currendum. finitus labor maior,\n\n\n\n\n\n\ninfinitus moderatior est; ibi enim respiramus, hic perpetuo\nincedimus.\nSi quando ad suburbana pergis, domi filiam non relinquas;\nnesciat sine te nec possit uiuere; cum sola fuerit, pertremescat. non\nhabeat conloquia saecularium, non malarum uirginum contubernia,\nnon intersit nuptiis seruulorum nec familiae perstrepentis lusibus\nmisceatur. scio praecepisse quosdam, ne uirgo Christi cum eunuchis\nlauet, ne cum maritis feminis, quia alii non deponant animos uirorum,\naliae tumentibus uteris praeferant foeditatem.\nmihi omnino in adulta\nuirgine lauacra displicent, quae se ipsam debet erubescere et nudam uidere non posse. si enim uigiliis et ieiuniis macerat corpus suum et\nin seruitutem redigit, si flammam libidinis et incentiua feruentis\naetatis extinguere cupit continentiae frigore, si adpetitis sordibus 4\nturpare festinat naturalem pulchritudinem, cur e contrario balnearum\nfomentis sopitos ignes suscitat ?\nPro gemmis aut serico diuinos codices amet, in quibus non I\nauri et pellis Babyloniae uermiculata pictura, sed ad fidem placeat m\nemendata et erudita distinctio. discat primum Psalterium, his se M\ncanticis auocet et in Prouerbiis Salomonis erudiatur ad uitam. in ^\nEcclesiaste consuescat calcare, quae mundi sunt; in Iob uirtutis et patientiae exempla sectetur. ad Euangelia transeat numquam ea\npositura de manibus; Apostolorum Acta et Epistulas tota cordis inbibat\nuoluntate.\ncumque pectoris sui cellarium his opus\n\n\n\n\n\n\nlocupletarit, mandet memoriae Prophetas et Heptateuchum et Regum ac\nParalipomenon libros Hesdraeque et Hester uolumina, ut ultimum\nsine periculo discat Canticum canticorum, ne, si in exordio legerit,\nsub carnalibus uerbis spiritalium nuptiarum epithalamium non\nintellegens uulneretur.\ncaueat omnia apocrypha et, si quando ea\nnon ad dogmatum ueritatem, sed ad signorum reuerentiam legere\nuoluerit, sciat non eorum esse, quorum titulis praenotantur, multaque\nhis admixta uitiosa et grandis esse prudentiae aurum in luto\nquaerere. Cypriani opuscula semper in manu teneat, Athanasii\nepistulas et Hilarii libros inoffenso decurrat pede. illorum tractatibus,\nillorum delectetur ingeniis, in quorum libris pietas fidei non uacillet;\nceteros sic legat, ut magis iudicet, quam sequatur.\nRespondebis: \\'quomodo haec omnia mulier saecularis in\ntanta frequentia hominum Romae custodire potero ?\\' noli ergo subire\nonus, quod ferre non potes, sed, postquam ablactaueris eam cum\nIsaac et uestieris cum Samuhele, mitte auiae et amitae. redde pretiosissimam\ngemmam cubiculo Mariae et cunis Iesu uagientis inpone.\nnutriatur in monasterio, sit inter uirginum choros, iurare non discat,\nmentiri sacrilegium putet, nesciat saeculum, uiuat angelice, sit m\ncarne sine carne, omne hominum genus sui simile putet et, ut cetera\n\n\n\n\n\n\ntaceam, certe te liberet seruandi difficultate et custodiae periculo.\nmelius tibi est desiderare absentem quam pauere ad singula, cum\nquo loquatur, quid loquatur, cui adnuat, quem libenter aspiciat.\ntrade Eustochio paruulam, cuius nunc et ipse uagitus pro te oratio\nest, trade comitem futuram sanctitatis heredem. illam uideat, illam\namet, illam primis miretur ab annis, cuius et sermo\net habitus et incessus doctrina uirtutum est. sit in gremio auiae,\nquae repetat in nepte, quidquid praemisit in filia, quae longo usu\ndidicit nutrire, docere, seruare uirgines, in cuius corona centenarii\ncotidie numeri castitas texitur.\nfelix uirgo, felix Paula Toxotii, quae\nper auiae amitaeque uirtutes nobilior est sanctitate quam genere!\no si tibi contingeret uidere socrum et cognatam tuam et in paruis\ncorpusculis ingentes animos intueri! pro insita tibi pudicitia non\nambigerem, quin praecederes filiam et primam dei sententiam secunda\neuangelii lege mutares. ne tu parui penderes aliorum desideria\nliberorum et te ipsa magis offerres deo!\nsed qaia tempus est\namplexandi et tempus longe fieri a conplexibus\net uxor non habet potestatem corporis sui\net unusquisque in ea uocatione, qua uocatus est,\nin ea permaneat domino et, qui sub iugo est, sic debet\n\n\n\n\n\n\ncurrere, ne in luto comitem derelinquat, totum redde in subole, quod\nin te interim distulisti. Anna filium, quem deo uouerat, postquam\nobtulit tabernaculo, numquam recepit indecens arbitrata, ut futurus\npropheta in huius domo cresceret, quae adhuc alios filios habere cupiebat.\ndenique, postquam concepit et peperit, non est ausa ad templum\naccedere et uacua apparere coram domino, nisi prius redderet, quod\ndebebat, talique inmolato sacrificio reuersa domum quinque liberos\nsibi genuit, quia primogenitum deo pepererat. miraris felicitatem\nsanctae mulieris ? imitare fidem. ipse, si Paulam miseris, et magistrum\net nutricium spondeo. gestabo humeris, balbutientia senex uerba\nformabo multo gloriosior mundi philosopho, qui non regem Macedonum\nBabylonio periturum ueneno, sed ancillam et sponsam Christi\nerudiam regnis caelestibus offerendam.\nSi cuncta mei corporis membra uerterentur in linguas et omnes\nartus humana uoce resonarent, nihil dignum sanctae ac uenerabilis\nPaulae uirtutibus dicerem. nobilis genere, sed multo nobilior sanctitate,\npotens quondam diuitiis, sed nunc Christi paupertate insignior,\nGracchorum stirps, suboles Scipionum, Pauli heres, cuius uocabulum\ntrahit, Maeciae Papiriae, matris Africani, uera et germana\nprogenies, Romae praetulit Bethlem et auro tecta fulgentia informis\nluti uilitate mutauit.\nnon maeremus, quod talem amisimus, sed\ngratias agimus, quod habuimus, immo habemus — deo enim uiuunt\nomnia et, quidquid refertur ad dominum, in familiae numero conputatur,\nquamquam amissio illius caelestis domus habitatio sit —, quae,\nquamdiu in corpore fuit, peregrinata est a domino et uoce semper flebili\n\n\n\n\n\n\n\n\n\n\n\n\n\nde sancta paula P epythafium sanctae paulae a beato hieronimo prbo factum\na de uita paule K epitaphium (epithapium D) sancte paule ab (a sancto D)\nhierQnimo, editum ID ierons d epytaphio sanctae paulae B; Hieronymi nomen\nexhibent alDB\n\n\n\n\n\n\nquerebatur dicens: heu mihi, quia peregrinatio mea\nprolongata est, habitaui cum habitantibus\nCedar, multum peregrmataest anima mea. et\nmirum, si planxerit se uersari in tenebris â€” hoc enim Cedar interpretatur\n-, cum mundus in maligno positus sit? et sicut tenebrae eius\neius, ita et lumen eius;luxque in tenebris lucet\net tenebrae eam non adprehenderunt. unde et\nillud crebrius inferebat: aduena sum et peregrina\nsicut omnes patres mei, et iterum: cupio dissolui\net esse cum Christo.\nquotiens autem infirmitate corpusculi,\nquam incredibili abstinentia et duplicatis contraxerat\nieiuniis, uexabatur, hoc in ore uoluebat: subicio corpus\nmeum et in seruitutem redigo, ne aliis praedicans\nipsa reproba inueniar, et: bonum est\nuinum non bibere et carnem non manducare\net: humiliaui in ieiunio animam meam et: totum\nlectum meum uersasti in infirmitate et:\nuersata sum in miseria, dum mihi infigitur\nspina. atque inter doloris aculeos, quos mira patientia sustinebat,\nquasi apertos sibi caelos aspiceret, loquebatur: quis dabit mihi\npinnas sicut columbae et uolabo et requiescam?\nTestor Iesum et sanctos angelos eius ipsumque proprie\nangelum, qui custos fuit et comes admirabilis feminae, me nihil in\ngratia, nihil more laudantium, sed, quidquid dicturus sum, pro\n\n\n\n\n\n\n\n\ntestimonio dicere et minus eius esse meritis, quam totus orbis canit,\nsacerdotes mirantur, uirginum chori desiderant, monachorum et\npauperum turba deplangit.\nuult lector bremter eius scire uirtutes ?\nomnes suos pauperes pauperior ipsa dimisit. nec mirum de proximis\net familiola, quam in utroque sexu de seruis et ancillis in fratres\nsororesque mutauerat, ista proferre, cum Eustochium, uirginem et\ndeuotam Christo filiam, in cuius consolationem libellus hic cuditur,\nprocul a nobili genere sola fide et gratia diuitem reliquerit.\nCarpamus igitur narrandi ordinem. alii altius repetant et\nab incunabulis eius ipsisque, ut ita dicam, crepundiis matrem Blesillam\net Rogatum proferant patrem - quorum altera Scipionum Gracchorumque\nprogenies est, alter per omnes Graecias usque hodie et\nstemmatibus et diuitiis ac nobilitate Agamemnonis fertur sangui- I\nnem trahere, qui decennali Troiam obsidione.deleuit-, nos nihil lau- I\ndabimus, nisi quod proprium est et de purissimo sanctae mentis fonte\nprofertur.\nquamquam dominus atque saluator in euangelio doceat I\napostolos sciscitantes, quid sibi redditurus sit, qui omnia sua pro I\nnomine eius dimiserint, centuplum in praesentiarum recepturos m\net in futuro uitam aeternam â€” ex quo intellegimus non laudis esse\npossidere diuitias, sed pro Christo eas contemnere, non tumere ad\nhonores, sed pro domini fide eos parui pendere -, uere, quod pollicitus\nest seruis suis et ancillis saluator, reddidit in praesenti.\nnam quae\nunius urbis contempsit gloriam, totius orbis opinione celebratur;\nquam Romae habitantem nullus extra Romam nouerat, latentem\nin Bethlem et barbara et Romana terra miratur. cuius enim gentis\n\n\n\n\n\n\nI homines ad sancta loca non ueniunt? quis autem in sanctis locis\npraeter Paulam, quod plus inter homines miraretur, inuenit ?\net\nsicut inter multas gemmas pretiosissima gemma micat et iubar solis\nparuos igniculos stellarum obruit et obscurat, ita cunctorum uirtutes\net potentias sua humilitate superauit minimaque fuit inter omnes,\nut omnium maior esset, et quanto se plus deiciebat, tanto magis a\nChristo subleuabatur. latebat et non latebat. fugiendo gloriam\ngloriam merebatur, quae u i uirtutem quasi umbra sequitur\net adpetitores sui deserens adpetit contemptores. sed\nquid ago? narrandi ordinem praetermittens, dum in singulis teneor,\nnon seruo praecepta dicendi.\nTali igitur stirpe generata iunctaque uiro Toxotio, qui\nAeneae et Iuliorum altissimum sanguinem trahit. unde etiam Christi\nuirgo, filia eius, Eustochium Iulia nuncupatur et ipse\nIulius, a magno demissum nomen Iulo.\net haec dicimus, non quo habentibus grandia sint, sed quo contemnentibus\nmirabilia. saeculi homines suspiciunt eos, qui his pollent priuilegiis;\nnos laudamus, qui pro saluatore ista despexerint. et mirum in\nmodum, quos habentes parui pendimus, si habere noluerint, praedicamus.\nhis, inquam, orta maioribus et fecunditatė ac pudicitia pro-\nbata primum uiro, dein propinquis et totius urbis testimonio, cum\n! quinque liberos edidisset—Blesillam, super cuius morte eam Romae\nconsolatus sum, Paulinam, quae sanctum et admirabilem uirum et\n\n\n\n\n\n\npropositi et rerum suarum Pammachium reliquit heredem, ad quem\nsuper obitu eius paruum libellum edidimus, Eustochimñ, quae nunc\nin sanctis locis uirginitatis et ecclesiae monile pretiosissimum est,\nRufinam, quae inmaturo funere pium matris animum consternauit,\net Toxotium, post quem parere desiuit, ut intellegeres eam non diu\nseruire uoluisse officio coniugali, sed mariti desiderio, qui mares\noptabat liberos, oboedisse —,\npostquam uir mortuus est, ita eum planxit, ut prope ipsa\nmoreretur, ita se conuertit ad domini seruitutem, ut mortem eius\nuideretur optasse. quid ergo referam amplae et nobilis domus et\nquondam opulentissimae omnes paene diuitias in pauperes erogatas?\nquid in cunctos clementissimum animum et bonitatem etiam in eos,\nquos numquam uiderat, euagantem?\nquis inopum monens non illiusm\nuestibus obuolutus est, quis clinicorum non eius facultatibus susten-I\ntatus? quos curiosissime tota urbe perquirens damnum putabat,\nsi quisquam debilis et esuriens cibo sustentaretur alterius. expoliabat\nfilios et inter obiurgantes propinquos maiorem se eis hereditatem\nChristi misericordiam dimittere loquebatur.\nNec diu potuit excelsi apud saeculum generis et nobilissimae\nfamiliae uisitationes et frequentiam sustinere. maerebat honore suo et ora laudantium declinare ac fugere festinabat. cumque orientis\net occidentis episcopos ob quasdam ecclesiarum dissensiones Romam\nimperiales litterae contraxissent, uidit admirabiles uiros Christique\npontifices: Paulinum, Antiochenae urbis episcopum, Epiphanium,\n\n\n\n\n\n\nSalaminae Cypri, quae nunc Constantia dicitur, quorum Epiphanium\netiam hospitem habuit, Paulinum in aliena manentem doma quasi proprium\nhumanitate possedit.\nquorum accensa uirtutibus per momenta\npatriam deserere cogitabat. non domus, non liberorum, non familiae,\nnon possessionum, non alicuius rei, quae ad saeculum pertinet,\nmemor sola â€” si dici potest- et incomitata ad heremum Antoniorum\natque Paulorum pergere gestiebat. tandemque exacta hieme, aperto\nmari redeuntibus ad ecclesias suas episcopis ipsa uoto cum eis et\ndesiderio nauigabat. quid ultra differo ?\ndescendit ad portam fratre,\ncognatis, affinibus et-quod his maius est â€” liberis prosequentibus. iam\ncarbasa tendebantur et remorum ductu nauis in altum protrahebatur,\nparuus Toxotius supplices manus tendebat in litore, Rufina\niam nubilis, ut suas expectaret nuptias, tacens fletibus obsecrabat,\net tamen siccos oculos tendebat ad caelum pietatem in filios pietate\nin deum superans. nesciebat matrem, ut Christi probaret ancillam.\ntorquebantur uiscera et, quasi a suis membris distraheretur, cum dolore\npugnabat in eo cunctis admirabilior, quod magnam uinceret\ncaritatem. inter hostium manus et captiuitatis duram necessitatem\nnihil crudelius est quam parentes a liberis separari; hoc contra\niura naturae plena fides patiebatur, immo gaudens animus adpete-\nIbat et amorem filiorum maiore in deum amore contemnens in sola\n\n\n\n\n\n\nEustochio, quae et propositi et nauigationis eius comes erat, adquiescebat.\nsulcabat interim nauis mare et cunctis, qui cum ea uehebantur,\nlitora respicientibus illa auersos tenebat oculos, ne uideret,\nquos sine tormento uidere non poterat. fateor, nulla sic amauit filios,\nquibus, antequam proficisceretur, cuncta largita est exheredans\nse in terra, ut hereditatem inueniret in caelo.\nDelata ad insulam Pontias, quam clarissimae memoriae quondam\nfeminarum sub Domitiano principe pro confessione nominis\nChristiani Flauiae Domitillae nobilitauit exilium, uidensque cellulas,\nin quibus illa longum martyrium duxerat, sumptis alis Hierosolymam,\nsancta loca uidere cupiebat. tardi ei erant uenti, omnis pigra\nuelocitas.\ninter Scyllam et Charybdim Adriatico se credens pelago\nquasi per stagnum uenit Methonen ibique refocilato paululum\ncorpusculo\n\net sale tabentis artus in litore ponens,per Maleas et Cytheram sparsasque per aequorCycladas et crebris.... freta concita terris\n\npost Rhodum et Lyciam tandem uidit Cyprum, ubi sancti et uenerabilis\nEpiphanii genibus prouoluta decem ab eo diebus retenta est\nnon in refectionem, ut ille arbitrabatur, sed in opus dei, ut rebus\nprobatum est.\nnam omnia illius regionis lustrans monasteria, prout I\nhabere poterat, refrigeria sumptuum fratribus dereliquit, quos amor I\n\n\n\n\n\n\nsancti uiri de toto illuc orbe conduxerat. inde breui cursu transfretauit\nSeleuciam, de qua ascendens Antiochiam sancti confessorisque\nPaulini modicum caritate detenta media hieme calente ardore\nfidei femina nobilis, quae prius eunuchorum manibus portabatur,\nasello sedens profecta est.\nOmitto Syriae Coeles et. Phoenicis iter â€” neque enimodoeporicum\neius disposui scribere -, ea tantum loca nominabo, quae sacris\ni uoluminibus continentur. Beryto, Romana colonia, et antiqua urbe\nSidone derelicta in Sareptae litore Heliae est ingressa turriculam,\nin qua adorato domino saluatore per harenas Tyri, in quibus Paulus\ngenua fixerat, peruenit Accho, quae nunc Ptolomais dicitur, et per\ncampos Mageddo Iosiae necis. conscios intrauit terram Phylistiim.\nmirata ruinas Dor, urbis quondam potentissimae, et uersa uice Stratonis\nturrem ab Herode, rege Iudaeae, in honorem Caesaris Augusti\nCaesaream nuncupatam, in qua Cornelii domum Christi uidit ecclesiam\net Philippi aediculas et cubiculum quattuor uirginum prophetarum,\ndein Antipatridasemirutum oppidulum, quod patris ex nomine\nHerodes uocauerat, et Lyddam uersam in Diospolim, Dorcadis atque\n\n\n\n\n\n\nAeneae res urrectione ac sanitate inclitam, haut procul ab ea Arimathiam,\nuiculum Ioseph, qui dominum sepeliuit, et Nob, urbem quondam\nsacerdotum, nunctumulos occisorum, Ioppen quoque, fugientis portum\nIonae et — ut aliquid perstringam de fabulis poetarum — religatae\nad saxum Andromedae spectatricem, repetitoque itinere Nicopolim,\nquae prius Emmaus uocabatur, apud quam in fractione panis cognitus\ndominus Cleopae domum in ecclesiam dedicauit.\natque inde\nproficiscens ascendit Bethoron inferiorem et superiorem, urbes a\nSalomone conditas et uaria postea bellorum tempestate deletas, ad\ndextram aspiciens Aialon et Gabaon, ubi Iesus, filius Naue, contra\nquinque reges dimicans soli imperauit et lunae et Gabaonitas ob\ndolum et insidias foederis inpetrati in aquarios lignariosque damnauit,\nin Gabaa urbe usque ad solum diruta paululum substitit recordata\npeccati eius et concubinae in frusta diuisae et tribus Beniamin\nbis trecentos uiros propter Paulum apostolum reseruatos.\nQuid diu moror? ad laeuam mausoleo Helenae derelicto,\nquae Adiabenorum regina in fame populum frumento iuuauerat,\ningressa est Hierosolymam, urbem τϱιώνυον: Iebus, Salem, Hieru- m\n\n\n\n\n\n\nsalem, quae ab Aelio postea Adriano de ruinis et cineribus ciuitatis\nin Aeliam suscitata est.\ncumque proconsule Palaestinae, qui familiam\neius optime nouerat, praemissis apparitoribus iussisset parari\npraetorium, elegit humilem cellulam et cuncta loca tanto ardore\nac studio circumiuit, ut, nisi ad reliqua festinaret, a primis non posset\nabduci, prostrataque ante crucem, quasi pendentem dominum cerneret,\nadorabat. ingressa sepulchrum resurrectionis osculabatur lapidem,\nquem ab ostio sepulchri amouerat angelus, et ipsum corporis\nlocum, in quo dominus iacuerat, quasi sitiens desideratas aquas fide,\nore lambebat.\nquid ibi lacrimarum, quantum gemitum doloris effudent,\ntestis est cuncta Hierosolyma, testis ipse dominus, quem rogabat.\nunde egrediens ascendit Sion, quae in \\'arcem\\' uel \\'speculam\\'\nuertitur. hanc urbem quondam expugnauit et aedificauit Dauid.\nde expugnata scribitur: uae tibi, ciuitas Arihel â€” id est.\n\\'leo dei\\' et quondam fortissima -, quam expugnauit Dauid;\nde ea, quae aedificata est: fundamenta eius in montibus\nsanctis; diligit dominus portas Sion super\nomnia tabernacula Iacob, non eas portas, quas\nhodie cernimus in fauillam et cinerem dissolutas, sed portas, quibus\ninfernus non praeualet, per quas credentium ad Christum ingreditur\nmultitudo.\nostendebatur illic columna ecclesiae porticum sustinens,\ninfecta cruore domini, ad quam uinctus dicitur flagellatus.\n\n\n\n\n\n\nmonstrabatur locus, ubi super centum uiginti animas spiritus sanctus descendisset,\nut Iohelis uaticinium conpleretur.\nDeinde pro facultatula sua pauperibus atque conseruis pecunia\ndistributa perrexit Bethlem et in dextra parte itineris stetit\nad sepulchrum Rachel, in quo Beniamin non, ut mater uocauerat\nmoriens, Benoni, hoc est \\'filium doloris mei\\', sed, ut pater prophetauit\nin spiritu, \\'filium dexterae\\' procreauit.\natque inde specum saluatoris\ningrediens, postquam uidit sacrum uirginis diuersorium et\nstabulum, in quo agnouit bos possessorem suum et\nasinus praesepe domini sui, ut inpleretur illud, quod\nin eodem propheta scriptum est: beatus, qui seminat\nsuper aquas, ubi bos et asinus calcant, me audiente\niurabat cernere se fidei oculis infantem pannis inuolutum\nuagientem in praesepe, deum magos adorantes, stellam fulgentem desuper,\nmatrem uirginem, nutricium sedulum, pastores nocte uenien-tes, ut uiderent uerbum, quod factum erat, et iam tunc euangelistae\nIohannis principium dedicarent: in principio erat uerbum\net uerbum caro factum est, paruulos interfectos,\nHerodem saeuientem, Ioseph et Mariam fugientes in Aegyptum.\nmixtisque gaudio lacrimis loquebatur: \\'salue, Bethlem, domus panis, in qua natus est ille panis, qui de caelo descendit. salue, Ephrata, I\nregio uberrima atque ϰαϱποϕόϱος, cuius fertilitas deus est. de te I\n\n\n\n\n\n\nquondam Micheas uaticinatus est: et tu, Bethleem domus\nEphrata, nonne minima es in milibus Iuda ?\nex te mihi egredietur, qui sit princeps in Israhel,\net egressus eius ab initio, a diebus aeternis.\npropterea dabis eos usque ad tempus parientis.\npariet et reliquiae fratrum eius conuertentur\nad filios Israhel.\nm te enim natus est prmceps,\nqui ante Luciferum genitus est, cuius de patre natiuitas omnem excedit\naetatem. et tam diu in te Dauitici generis origo permansit, donec\nuirgo pareret et reliquiae populi credentis in Christum conuerterentur\nad filios Israhel et libere praedicarent: uobis oportebat\nprimum loqui uerbum dei, sed, quoniam repellitis\net indignos uos iudicastis aeternae\nuitae, conuertimur ad gentes. dixerat enim dominus:\nnon ueni nisi ad oues perditas domus Israhel.\net eo tempore Iacob super eo uerba conpleta sunt:\nnon deficiet\nprinceps ex Iuda et dux de femoribus eius,\ndonec ueniat, cui repositum est, et ipse erit\nexpectatio gentium. bene Dauid iurabat, bene uota faciebat\ndicens: si introiero in tabernaculum domus\nmeae, si ascendero in lectum stratus mei, si\ndedero somnum oculis meis et palpebris meis\ndormitationem et requiem temporibus meis,\ndonec inueniam locum domino, tabernaculum\ndeo Iacob.\net statim, quid desideraret, exposuit atque oculis\nprophetalibus, quem nos uenisse iam credimus, ille uenturum esse\ncernebat: ecce audiuimus eum in Ephrata, inuenimus\n\n\n\n\n\n\neum in campis siluae. \\'zoth\\' quippe sermo Hebraicus, ut te\ndocente didici, non Mariam, matrem domini, hoc est αύτήν, sed \\'ipsum\\',\nid est avtov, significat. unde loquitur confidenter: int ro ibimus\nin tabernacula eius; adorabimus in loco,\nubi steterunt pedes eius.\net ego, misera atque peLcatrix, digna sum iudicata deosculari praesepe, in quo dominus paruulus\nuagiit, orare in spelunca, in qua uirgo puerpera deum fudit infantem ?\nhaec requies mea, quia domini mei patria est.hic habitabo, quoniam\nsaluator elegit eam. paraui lucernam Christo meo. anima\nmea illi uiuet et semen meum seruiet ipsi\\'.\nhaut procul\ninde descendit ad turrem Ader, id est 'gregi\\', iuxta quam Iacob pauit\ngreges suos et pastores nocte uigilantes audire meruerunt: gloria\nin excelsis deo et super terram Paxho mini- m\nbus bonae uoluntatis. dumque seruant oues, inuenerunt\nagnum dei puro et mundissimo uellere, quod in ariditate totius\nterrae caelesti rore conplutum est et cuius sanguis tulit peccata mundi\net exterminatorem Aegypti litus fugauit in postibus.I\nStatimque concito gradu coepit per uiam ueterem pergere,I\n-<quae ducit Gazam, ad potentiam uel diuitias dei, et tacita secum\nuoluere, quomodo eunuchus Aethiops gentium populos praefigurans 2\nmutauerit pellem suam et, dum uetus relegit instrumentum, fontem\n\n\n\n\n\n\nrepperit euangelii. atque inde ad dexteram transit.\na Bethsur uenit\nEschol, quae m botruum uertitur. unde in testimonium terrae\nfertilissimae et typum eius, qui dicit: torcular calcaui\nsolus et de gentibus uir non fuit mecum, exploratores\nbotruum mirae magnitudinis portauerunt.\nnec post\nlongum spatium intrauit Sarrae cellulas uidens incunabula Isaac\net uestigia quercus Abraham, sub qua uidit diem Christi et laetatus\nest. atque inde consurgens ascendit Chebron, haec est Chariatharbe,\nid est \\'oppiduni uirorum quattuor\\', Abraham, Isaac et Iacob\net Adam magni, quem ibi conditum iuxta librum Hiesu Hebraei\nautumant, licet plerique Chaleb quartum putent, cuius ex latere\nmemoria demonstratur.\nnoluit pergere ad Chariath-sepher, id est\nuinculum litterarum , quia contemnens occidentem litteram reppererat\nspiritum uiuificantem. magisque mirabatur superiores et inferiores\naquas, quas Gothonihel, filius Iephone Cenez, pro australi terra et\narida possessione susceperat et quarum ductu siccos prioris instrumenti\nagros faciebat inriguos, ut redemptionem ueterum peccatorum in\naquis baptismi repperirent.\naltero die orto iam sole stetit in supercilio\nCaphar-baruchae, id est \\'uillae benedictionis\\', quem ad locum\n\n\n\n\n\n\n\nAbraham dominum prosecutus est. unde latam despiciens solitudinem\net terram quondam Sodomae et Gomorrae, Adamae et Seboim\ncontemplata est balsami uineas in Engaddi et Segor, uitulam conternantem\n, quae prius Bala uocabatur et in Zoaram, id est \\'paruulam\\',\nSyro sermone translata est. recordabatur speluncae Loth et uersa\nin lacrimas uirgines socias admonebat cauendum esse uinum, in quo\nest luxuria et cuius opus Moabitae sunt et Ammonitae.\nDiu haereo in meridie, ubi sponsa cubantem repperit sponsum\net Ioseph inebriatus est cum fratribus suis. reuertar Hierosolymam\net per Thecuam atque Amos rutilantem montis oliueti crucem aspiciam,\nde quo saluator ascendit ad patrem, in quo per annos singulos\nuacca rufa in holocaustum domini cremabatur et cuius cinis expiabat\npopulum Israhel, in quo iuxta Hiezechiel cherubin de templo trans- i\nmigrantes ecclesiam domini fundauerunt.\ningressa sepulchrum Lazari t\nMariae et Marthae uidit hospitium et Bethfage, uillam sacerdotalium\nmaxillarum, et locum, in quo pullus lasciuiens gentium domini frena I\nsuscepit apostolorumque stratus uestibus mollia terga praebuit ad M\nsedendum.\nrectoque itinere descendebat Hierichum cogitans illum ^\n\n\n\n\n\n\nde euangelio uulneratum et sacerdotibus ac Leuitis mentis feritate\npraetereuntibus clementiam Samaritae, id est \\'custodis\\', qui seminecem\nsuo inpositum iumento ad stabulum ecclesiae deportauit,\net locum Adommim, quod interpretatur \\'sanguinum\\', quia multus\nin eo sanguis crebris latronum fundebatur incursibus, et arborem\nmorum Zacchei, id est bona paenitentiae opera, quibus cruenta dudum\net noxia rapinis peccata calcabat excelsumque dominum de excelso\nuirtutum intuebatur, et iuxta uiam caecorum loca, qui receptis\nluminibus utriusque populi credentis in dominum sacramenta praemiserant.\ningressa Hierichum uidit urbem, quam fundaait Ahiel in\nAbiram, primogenito suo, et cuius portas posuit in Segub, nouissimo\nfiliorum. intuita est castra Galgalae et aceruum praeputiorum et\nsecundae circumcisionis mysterium et duodecim lapides, qui de\nIordanis illuc translati alueo duodecim apostolorum fundamenta\nfirmauerant, et fontem quondam legis amarissimum et sterilem,\nquem uerus Heliseus sua condiuit sapientia et in dulcorem ubertatemque\nconuertit.\nuix nox pertransierat, feruentissimo aestu\nuenit ad Iordanem; stetit in ripa fluminis et orto sole solis iustitiae\nrecordata est, quomodo in medio amnis alueo sicca sacerdotes\nposuerint uestigia et ad Heliae atque Helisei imperium stantibus\nex utraque parte aquis iter unda praebuerit pollutasque diluuio\naquas et totius humani generis interfectione maculatas suo dominus\nmundarit baptismate.\nLongum est, si uelim de ualle Achor dicere, id est \\'tumultus\natque turbarum\\', in qua furtum et auaritia condemnata est, et de\nBethel, \\'domo dei\\', in qua super nudam humum nudus et pauper\ndormiuit Iacob et posito subter caput lapide, qui in Zaccharia septem\noculos habere describitur et in Isaia lapis dicitur angularis, uidit\nscalam ad caelum usque tendentem, in qua dominus desuper nitebatur\nascendentibus porrigens manum et neglegentes de sublimi\npraecipitans.\nsepulchra quoque in monte Ephraim Hiesu, filii Naue,\net Eleazari, filii Aaron sacerdotis, e regione uenerata est — quorum\nalter conditus est in Thamnathsare a septentrionali parte montis\nGaas, alter in Gabaath filii sui Finees — satisque mirata est, quod\ndistributor possessionum sibi montana et aspera delegisset. quid\nnarrem Silo, in quo altare dirutum hodieque monstratur et raptum\nSabinarum a Romulo tribus Beniamitica praecucurrit?\ntransiuit\nSychem — non, ut plerique errantes legunt, Sichar —, quae nunc\nNeapolis appellatur, et ex latere montis Garizim extructam circa puteum\nIacob intrauit ecclesiam, super quo dominus residens sitiensque\net esuriens Samaritanae fide satiatus est, quae quinque Mosaicorum\nuoluminum uiris et sexto, quem se habere iactabat, errore Dosithei,\nerecto uerum Messiam et uerum repperit saluatorem.\natque inde\ndeuertens uidit duodecim patriarcharum sepulchra et Sebasten, id\nest Samariam, quae in honorem Augusti ab Herode Graeco sermone\n\n\n\n\n\n\nAugusta est nominata. ibi siti sunt Heliseus et Abdias prophetae\net — quo maior inter natos mulierum non fuit — Baptista. Iohannes.\nubi multis intremuit mirabilibus. namque cernebat daemones uariis\nrugire cruciatibus et ante sepulchra sanctorum ululare homines\nluporum uocibus, latrare canum, fremere leonum, sibilare serpentum,\nmugire taurorum, alios rotare caput et post tergum terram uertice\ntangere suspensisque pede feminis uestes non defluere in faciem.\nmiserebatur omnium et per singulos effusis lacrimis Christi clementiam\ndeprecabatur. et, sicut erat inualida, ascendit pedibus montem, in\ncuius duabus speluncis persecutionis et famis tempore Abdias propheta\ncentum prophetas aluit pane et aqua. cito itinere percucurrit\nNazaram, nutriculam domini, Canam et Capharnaum, signorum eius\nfamiliares, lacum Tiberiadis nauigante domino sanctificatum et\nsolitudinem, in qua multa populorum milia paucis saturata sunt\npanibus et de reliquiis uescentium repleti sunt cophini duodecim\ntribuum Israhel.\nscandebat montem Thabor, in quo transfiguratus\nest dominus. aspiciebat procul montes Hermon et Hermonim et\ncampos latissimos Galilaeae, in quibus Sisara et omnis eius exercitus\nBarach uincente prostratus est. torrens Cison mediam planitiem\ndiuidebat et oppidum iuxta Naim, in quo uiduae suscitatus est filius,\nmonstrabatur. dies me prius quam sermo deficiet, si uoluero cuncta\npercurrere, quae Paula uenerabilis fide incredibili peruagata est.\nTransibo Aegyptum et in Soccoth atque apud fontem\nSamson, quem de molari maxillae dente produxit, subsistam parumper\net arentia ora conluam, ut refocilatus uideam Morasthi, sepulchrum\nquondam Micheae prophetae, nunc ecclesiam. et ex latere derelinquam\nChorraeos et Gethaeos, Maresa, Idumaeam et Lachis et per\nharenas mollissimas pergentium uestigia subtrahentes latamque\nheremi uastitatem ueniam ad Aegypti fluuium Sior, qui interpretatur\n\\'turbidus\\', et quinque Aegypti transeam ciuitates, quae loquuntur\nlingua Chananitidi, et terram Gesen et campos Thaneos, in\nquibus fecit deus mirabilia, et urbem Noo, quae postea uersa est in\nAlexandriam, et oppidum domini Nitriam, in quo purissime uirtutum\nnitro sordes lauantur cotidie plurimorum.\nquod cum uidisset,\noccurrente sibi sancto et uenerabili uiro, episcopo Isidoro confessore, J\net turbis innumerabilibus monachorum, e quibus multos sacerdotalis I\net Leuiticus sublimabat gradus, laetabatur quidem ad gloriam\ndomini, sed se indignam tanto honore fatebatur. quid ego narrem I\nMacharios, Arsetes, Sarapionas et reliqua columnarum Christi I\nnomina ? cuius non intrauit cellulam ? quorum non pedibus aduoluta I\nest ? per singulos sanctos Christum se uidere credebat et, quidquid â„¢\nin illos contulerat, contulisse in dominum laetabatur.\nmirus ardor 20\n\n\n\n\n\n\net uix in femina credibilis fortitudo! oblita sexus et fragilitatis corporeae\ninter tot milia monachorum cum puellis suis habitare cupiebat.\net forsitan cunctis eam suscipientibus inpetrasset, ni maius\nsanctorum locorum retraxisset desiderium. atque propter feruentissimos\naestus de Pelusio Maiumam nauigatione perueniens tanta\nuelocitate reuersa est, ut auem putares.\nnec multo post in sancta\nBethleem mansura perpetuo angusto per triennium mansit hospitio,\ndonec extrueret cellulas ac monasteria et diuersorium peregrinorum\niuxta uiam conderet, quia Maria et Ioseph hospitium non\ninuenerant. huc usque iter eius descriptum sit, quod multis uirginibus\net filia comite peragrauit.\nNunc uirtus latius describatur, quae ipsius propria est et in\nqua exponenda deo iudice ac teste profiteor me nihil addere, nihil\nin maius extollere more laudantium, sed, ne rerum excedat fidem,\nmulta detrahere, et ne apud detractatores et genuino me semper\ndente rodentes fingere puter et cornicem Aesopi alienis coloribus\nadornare.\nquae prima Christianorum uirtus est, tanta se humilitate\ndeiecit, ut, qui eam uidisset et pro celebritate nominis uidere\ngestisset, ipsam esse non crederet, sed ancillarum ultimam. et cum\nfrequentibus choris uirginum cingeretur, et ueste et uoce et habitu\net incessu minima omnium erat. numquam post uiri mortem usque\nad diem dormitionis suae cum ullo comedit uiro, quamuis eum\nsanctum et in pontificali sciret culmine positum; balneas nisi\n\n\n\n\n\n\npericlitans non adiit.\nmollia etiam in grauissima febri lectuli strata\nnon habuit, sed super durissimam humum stratis ciliciolis quiescebat,\nsi tamen illa quies dicenda est, quae iugibus\\'paene orationibus dies\nnoctesque iungebat illud inplens de Psalterio: lauabo per\nsingulas noctes lectum meum, in lacrimis\nstratum meum rigabo. in qua fontes crederes lacrimarum;\nita leuia peccata plangebat, ut illam grauissimorum criminum\ncrederes ream.\ncumque a nobis crebrius moneretur, ut parceret\noculis et eos seruaret euangelicae lectioni, aiebat: \\'turpanda est\nfacies, quam contra dei praeceptum purpurisso et cerussa et stibio\nsaepe depinxi; adfligendum corpus, quod multis uacauit deliciis;\nlongus risus perpeti conpensandus est fletu; mollia. linteamina et\nserica pretiosissima asperitate cilicii conmutanda. quae uiro et saeculo\nplacui, nunc Christo placere desidero\\'. si inter tales tantasque\nuirtutes castitatem in illa uoluero praedicare, superfluus uidear. in\nqua etiam, cum saecularis esset, omnium Romae matronarum\nexemplum fuit; quae ita se gessit, ut numquam de illa etiam maledicorum\nquicquam auderet fama confingere.\nnihil animo eius clementilJs,\nnihil erga humiles blandius fuit. non adpetebat potentes\nnec tamen superbo et gloriolam quaerente fastidio despiciebat. si\npauperem uiderat, sustentabat; si diuitem, ad benefaciendum cohortabatur.\nliberalitas sola excedebat modum et usuras tribuens\nuersuram quoque saepe faciebat, ut nulli stipem se rogantium\ndenegaret.\nfateor errorem meum: cur in largiendo esset profusior,\narguebam illud proferens de apostolo: non ut aliis\nrefrigerium, uobis autem tribulatio, sed\nex aequa litate in hoc tempore, ut . uestra\n\n\n\n\n\n\nabundantia sit ad illorum inopiam, ut et\nillorum. abundantia sit ad uestram inopiam,\net hoc de euangelio saluatoris: qui habet duas tunicas,\ndet a l teram non habenti et prouidendum esse, ne,\nquod libenter faceret, semper facere non posset, multaque huiusce\nmodi, quae illa mira uerecundia et sermone parcissimo dissoluebat\ntestem inuocans dominum se pro illius nomine cuncta facere\net hoc habere uoti, ut mendicans ipsa moreretur, ut unum nummum\nfiliae non dimitteret et in funere suo aliena sindone inuolueretur.\nad extremum mterebat: ego, si petiero, multos mueniam,\nqui mihi tribuant; iste mendicans si a me non acceperit, quae ei\npossum etiam de alieno tribuere, et mortuus fuerit, a quo eius\nanima requiretur?\\' ego cautior in re familiari esse cupiebam, sed\nilla ardentior fide toto saluatori animo iungebatur et pauperem\ndominum pauper spiritu sequebatur reddens ei, quod acceperat,\npro ipso pauper effecta. denique consecuta est, quod optabat, et\nin grandi aere alieno filiam dereliquit, quod adhuc usque debens\nnon suis uiribus, sed Christi se (fidit) fide et misericordia reddituram.\nSolent pleraeque matronarum bucinatoribus suis dona conferre\net in paucos largitate profusa manum a ceteris retrahere: quo\nilla omnino carebat uitio; ita enim singulis suam pecuniam diuidebat,\nut singulis necessarium erat, non ad luxuriam, sed ad necessitatem.\nnemo ab ea pauperum uacuus reuersus est.\nquod obtinebat non\ndiuitiarum magnitudine, sed prudentia dispensandi illud semper\nreplicans: beati misericordes, quoniam ipsi\n* f \\'*\n\n\n\n\n\n\nmisericordiam consequentur et: sicut aqua extinguit\nignem, ita elemosyna peccata et: facite\nuobis amicos de iniquo mamona, qui uos recipiant\nin aeterna tabernacula, et: date elemosynam\net ecce omnia munda et uerba Danielis regem\nNabuchodonosor monentis, ut elemosynis redimeret peccata sua.\nnolebat in his lapidibus pecuniam effundere, qui cum terra et saeculo\ntransituri sunt, sed in uiuis lapidibus, qui uoluuntur super\nterram, de quibus in Apocalypsi Iohannis ciuitas magni regis extruitur,\nquos in sapphirum et smaragdum et iaspidem et ceteras\ngemmas esse uertendos scriptura commemorat.\nUerum haec possunt communia esse cum (non) paucis et\nscit diabolus non in summo uirtutum culmine posita. unde loquitur\nad dominum post amissam Iob substantiam, post euersam domum,\npost liberos interfectos: corium pro corio, omnia, quae\nhabuerit, homo dabit pro anima sua. sed extende\nmanum tuam et tange ossa et carnes\neius, nisi in faciem benedixerit tibi.\nscimus\nplerosque dedisse elemosynam, sed de proprio corpore nihil dedisse,\nporrexisse egentibus manum, sed carnis uoluptate superatos dealbasse\neos, quae foris erant, et deintus plenos fuisse ossibus mortuorum.\nat non Paula talis, quae tantae continentiae fuit, ut prope\nmensuram excederet et debilitatem corporis nimiis ieiuniis ac labore\ncontraheret, quae exceptis festis diebus uix oleum in cibo acceperit,\n\n\n\n\n\n\nut ex hoc uno aestimetur, quid de uino et liquamine et piscibus et\nlacte ac melle et ouis et reliquis, quae gustu suauia sunt, iudicarit.\nin quibus sumendis quidam se abstinentissimos putant et, si his\nuentrem ingurgitauerint, tutam pudicitiam suspicantur.\nSemper uirtutes sequitur inuidia feriuntque summos\nfulgura montes. mirum, si hoc de hominibus loquar,\ncum etiam dominus noster pharisaeorum zelo sit crucifixus et omnes\nsancti aemulos habuerint, in paradiso quoque serpens fuerit, cuius\ninuidia mors introiu.it in orbem terrarum!\nsuscitauerat ei dominus Adar Idumaeum, qui eam colafizaret, ne\nse extolleret, et quasi quodam stimulo carnis saepius admonebat,\nne magnitudine uirtutum altius saperet et aliarum uitiis feminarum\nse in excelso crederet constitutam. ego aiebam liuori esse cedendum\net dandum insaniae locum, quod fecisset Iacob in fratre suo Esau\net Dauid in pertinacissimo inimicorum Saul, quorum alter Mesopotamiam\nfugerit, alter se allophylis tradiderit malens hostibus\nquam inuidiis subiacere.\nat illa: \\'iuste\\', respondebat, \\'hoc diceres, si\ndiabolus contra seruos dei et ancillas non ubique pugnaret et ad\nomnia loca fugientes praecederet, si non sanctorum locorum amore\nretinerer et Bethleem meam in alia repperire possem parte terrarum.\ncur enim non patientia liuorem superem? cur non humilitate\nfrangam superbiam et percutienti maxillam alteram offeram\n\n\n\n\n\n\nmalam dicente Paulo: uincite in bono malum ?\nnonne\napostoli gloriabantur, quando pro domino sunt passi contumeliam ?\nnonne ipse saluator humiliauit se formam serui accipiens et factus ,\noboediens patri usque ad mortem et mortem. crucis, ut nos sua passione\nseruaret? Iob, nisi certasset et uicisset in proelio, non accepisset\ncoronam in stitiae nec audisset a domino: putas me\naliter tibi locutum, quam ut appareres iustus?\nbeati dicuntur in euangelio, qui persecutionem patiuntur\npropter iustitiam. secura sit conscientia, quod\nnon propter peccata patiamur; et adflictio in saeculo materia praemiorum\nest.\nsi quando procacior fuisset inimicus et usque ad uerborum\niurgia prosilisset, illud Psalterii decantabat: cum consisteret\naduersum me peccator, obmutui et humi- u\nliatus sum et silui a bonis et rursum: ego autem quasi\nsurdus non audiebam et quasi mutus non aperiens\nos suum. et factus sum quasi homo non audiens\nnec habens in ore suo increpationes.\nin temptationibus\nDeuteronomii uerba uoluebat: temptat uos dominus\ndeus uester, ut sciat, si diligitis dominum\ndeum uestrum de toto corde uestro et\nde tota anima uestra.\nin tribulationibus et angustiis Isaiae\nreplicabat eloquia: qui ablactati estis a lacte, qui\nabstracti ab ubere, tribulationem super tribulationem\nexpectate, spem super spem, adhuc\npusillum et adhuc pusillum, propter malitiam\nlabiorum, propter linguam alien am et\n\n\n\n\n\n\nscripturae testimonium in consolationem suam disserebat: ablactatorum\nesse — eorum, qui ad uirilem aetatem peruenissent — tribulationem\nsuper tribulationem sustinere, ut spem super spem mererentur accipere\nscientesquoniam tribulatio patientiam\noperatur, patientia probationem, probatio\nspem, spes autem non confundat,\\' quod, si is,\nqui foris est, noster homo corrumpitur, ille,\nqui intus est, innouetur. et in praesentiarum\nmomentaneum et leue tribulationis nostrae\naeternae gloriae pondus ope-ratur in nobis\nnon aspicientibus, quae uidentur, sed quae\nnon uidentur. quae enim uidentur, temporalia\nsunt; quae autem non uidentur, aeterna sunt.\nnec longum fore tempus, etiam si humanae inpatientiae tardum\nuideatur, quin dei sequatur auxilium dicentis: tempore oportuno\nexaudiui te et in die salutis auxiliatus\nsum tui. nec dolosa labia et linguas iniquorum esse metuendas,\ncum domino adiutore laetemur et ipsum audire debeamus monentem:\nper patientiam uestram possidebitis\nanimas uestras et: non sunt condignae passiones\npraesentis saeculi ad f uturam gloriam,\nquae reuela bitur in nobis, et alibi, ut patienter agamus\nin omnibus, quaequae acciderint nobis: patiens enim uir\n\n\n\n\n\n\nmultus prudentia; qui autem pusillanimis\nest, uehementer insipiens.\nIn languoribus et crebra infirmitate dicebat: quando\ninfirmor, tunc fortis sum et: habemus thesaurum\nistud in uasis fictilibus, donec mor\ntale hoc induat inmortalitatem et corruptiuum\nhoc uestiat incorruptionem, et iterum:I\nsicut superabundant passiones Christi in\nnobis, ita et per Christum abundauit et consolatio\nac deinde: ut socii passionum estis, ita\net consolationis eritis.\nin maerore cantabat: quare\ntristis es, anima mea, et quare conturbas me?\nspera in deum, quoniam confitebor illi, salutare\nuultus mei et deus meus. in periculis loquebatur:I\nqui uult uenire post me, neget se ipsum et\ntollat crucem suam et sequatur me et iterum:\nqui uult animam suam saluam facere, perdet\neam et: qui perdiderit animam suam propter\nme, me, saluam eam faciet.\nquando dispendia rei familians\net euersio totius patrimonii nuntiabatur, aiebat: quid enim\nprodest homini, si totum mundum lucri\nfecerit et animam suam damni habuerit? aut\nquam dabit homo conmuta tionem pro anima\nsua? et nudus exiui de utero matris meae,\nnudus et redeam. sicut placuit domino, ita\nfactum est; sit nomen domini benedictum et\n\n\n\n\n\n\nillud: nolite diligere mundum nec ea, quae in\nmundo sunt, quoniam omne. quod in mundo\nest, desiderium carnis est et concupiscentia\noculorum et superbia uitae huius, quae non\nest ex patre, sed de mundo est. et mundus pertransiet\net concupiscentia eius.\nscio ei scriptas infirmitates\ngrauissimas liberorum et maxime Toxotii sui, quem\ndiligebat plurimum. cumque illud uirtute conplesset: turbata\nsum et non sum locuta, in haec uerba prorupit: qui\namat filium aut filiam supra me, non est me dignus, et orans ad dominum loquebatur: \\'posside filios\nmortificatorum, qui pro te cotidie mortificant corpora sua\\'.\nnoui susurronem quendam — quod genus hominum uel perniciosissimum\nest — quasi beniuolum nuntiasse, quod prae nimio feruore\nuirtutum quibusdam uideretur insana et cerebrum illius dicerent\nconfouendum. cui illa respondit: \\'theatrum facti sumus\nmundo et angelis et hominibus; nos fatui\npropter Christum, sed stultum dei sapientius\nest hominibus; unde et saluator loquitur ad patrem: t u\nscis insipientiam meam.\nquem in euangelio et propinqui\nquasi mentis inpotem ligare cupiebant et aduersarii suggillabant\ndicentes: daemonium habet et Samarites est et:\nin Belzebul, principe daemoniorum,\n\n\n\n\n\neicit daemonia. sed nos audiamus apostolum cohortantem: haec est\ngloriatio nostra, testimonium conscientiae\nnostrae, quoniam in sanctitate et sinceritate\net gratia dei conuersati sumus in mundo,\net dominum dicentem ad apostolos: ideo mundus odit uos,\nquoniam non estis de mundo. si enim essetis\nde mundo, amaret utique mundus, quod suum\nerat\\'.\net ad. ipsum dominum uerba uertebat: tu nosti cordis abscondita\net: haec omnia uenerunt super nos et\nnon sumus obliti tui nec inique egimus in\ntestamentum tuum nec auersum est retrorsum\ncor nostrum, et: propter te mortificamur tota\ndie, reputati sumus ut oues occisionis, sed A\ndominus auxiliator meus, non timebo, quid\nfaciet mihi homo. legi enim: fili, honora dominum\net confortaberis et extra illum nullum I\ntimueris his et talibus testimoniis quasi armatura Christi et I\naduersum omnia quidem uitia, sed praecipue instruebat se contra I\ninuidiam saeuientem et patiendo iniurias furorem grauidi pectoris ^\nmitigabat. denique usque ad diem mortis et huius patientia et\naliorum zelus omnibus patuit, qui suum rodit auctorem et, dum\naemulum laedere nititur, in semet ipsum proprio furore bacchatur.\nDicam et de ordine monasterii, quomodo sanctorum continentiam\nin suum uerterit lucrum. seminabat carnalia, ut meteret\nspiritalia; dabat terrena, ut caelestia tolleret; breuia concedebat,\nut pro his aeterna mutaret. post uirorum monasterium, quod uiris\n\n\n\n\n\n\ntradiderat gubernandum, plures uirgines, quas e diuersis prouinciis\ncongregarat, tam nobiles quam medii et infimi generis, in tres\nturmas monasteriaque diuisit, ita dumtaxat, ut in opere et cibo\nseparatae psalmodiis et orationibus iungerentur.\npost alleluiae cantatum,\nquo signo uocabantur ad collectam, nulli residere licitum\nerat, sed prima uel inter primas ueniens (coetum) ceterarum operiebatur\npudore et exemplo ad laborem eas prouocans, non terrore. mane,\nhora tertia, sexta, nona, uespera, noctis medio per ordinem Psalterium\ncanebant nec licebat cuiquam sororum ignorare psalmos et\nnon de scripturis sanctis cotidie aliquid discere.\ndie tantum dominico\nad ecclesiam procedebant, ex cuius habitabant latere, et unumquodque\nagmen matrem propriam sequebatur; atque inde pariter reuertentes\ninstabant operi destricto et uel sibi uel ceteris indumenta\nfaciebant. si qua erat nobilis, non permittebatur de domo sua habere\ncomitem, ne ueterum actuum memor et lasciuientis infantiae errorem\nrefricaret antiquum et crebra confabulatione renouaret. unus\nomnium habitus; linteamine ad tergendas solum manus utebantur.\na uiris tanta separatio, ut ab spadonibus quoque eas seiungeret, ne\nullam daret occasionem linguae maledicae, quae sanctos carpere\nsolita est in solacium delinquendi. si qua uel tardior conueniebat\nad psalmos et in opere pigrior, uariis eam modis adgrediebatur. si\nerat iracunda, blanditiis, si patiens, correptione, illud apostoli\nimitans: quid uultis? in uirga ueniam ad uos an\n: in spiritu lenitatis et mansuetudinis? excepto\nuictu atque uestitu nullam habere quid patiebatur dicente Paulo:\n\n\n\n\n\n\nhabentes uictum atque uestitum his contenti\nsumus, ne consuetudine plus habendi praeberet locum auaritiae,\nquae nullis expletur opibus et, quanto amplius habuerit, plus\nrequirit et neque copia neque inopia minuetur.\niurgantes inter se\nsermone lenissimo foederabat. lasciuientem adulescentularum carnem\ncrebris et duplicatis frangebat ieiuniis malens eas stomachum dolere\nquam mentem. si uidisset aliquam comptiorem, contractione frontis\net uultus tristitia arguebat errantem dicens munditiam corporis\natque uestitus animae esse inmunditiam et turpe uerbum atque\nlasciuum numquam de ore uirgineo proferendum, quibus signis\nlibidinosus animus ostenditur et per exteriorem hominem interioris\nhominis uitia demonstrantur.\nquam linguosam et garrulam ac procacem\nrixisque perspexerat delectari et saepius conmonitam nolle J\nconuerti, inter ultimas et extra conuentum sororum ad fores triclinii I\norare faciebat et separatim cibum capere, ut, quam obiurgatio non\ncorrexerat, emendaret pudor. furtum quasi sacrilegium detestabatur I\net, quod inter saeculi homines uel leue putatur uel nihil, hoc in I\nmonasteriis grauissimum dicebat esse delictum.\nquid memorem I\nclementiam et sedulitatem in aegrotantes, quas miris obsequiis et *\nministeriis confouebat? cumque aliis languentibus large praeberet\nomnia et esum quoque exhiberet carnium, si quando ipsa aegrotasset,\nsibi non indulgebat et in eo inaequilis uidebatur, quod in aliis clementiam\nin se duritia conmutabat.\nNulla iuuenum puellarum sano et uegeto corpore tantae\nse dederat continentiae, quam ipsa fracto et senili debilitatoque\n\n\n\n\n\n\ncorpusculo. fateor, in hac re pertinacior fuit, ut sibi non parceret,\nut nulli cederet admonenti. referam, quod expertus sum.\nmense\nIulio feruentissimis aestibus incidit m ardorem febris et, post desperationem\ncum dei misericordia respirasset et medici suaderent ob\nrefectionem corporis uino opus esse tenui et paruo, ne aqua m bibens\nin hydropem uerteretur, et ego clam beatum papam Epiphanium\nrogarem, ut eam moneret, immo conpelleret uinum bibere, ut erat\nprudens et sollertis ingenii, statim sensit insidias et subridens meum\nesse, quod ille diceret, intimauit. quid plura?\ncum beatus pontifex\npost multa hortamenta exisset foras, quaerenti mihi, quid egisset,\nrespondit: \\'tantum profeci, ut seni homini paene persuaserit, ne\nuinum bibam\\'. haec refero, non quod inconsideranter et ultra uires\nsumpta onera probem monente scriptura: super te onus ne\nleuaueris, sed quo mentis eius ardorem et desiderium fidelis\nanimae ex hac quoque probare uelim perseuerantia dicentis: sitiuit\nin te anima mea, quam multipliciter et\ncaro mea. difficile est modum tenere in omnibus.\net uere iuxta\nphilosophorum sententiam μεσότητες ἀρεταί, ὑπερβολαὶ κακίαι reputantur,\nquod nos una sententiola exprimere possumus: ne\nquid nimis. quae in contemptu ciborum tantam habebat\npertinaciam, in luctu mitis erat et suorum mortibus frangebatur,\nmaxime liberorum — nam et in uiri et filiorum dormitione semper\n\n\n\n\n\n\n\n\n\n\npericlitata est — et, cum os stomachumque signaret et matris\ndolorem crucis niteretur inpressione lenire, superabat affectus\net credulam mentem parentis uiscera consternabant animoque\nuincens fragilitate corporis uincebatur, quod semel languor adripiens\nlongo tempore possidebat et nobis inquietudinem et sibi\ndiscrimen afferebat. quo illa laetabatur per momenta commemorans:\nmiser ego homo, quis me liberabit de corpore\nmortis huiusr dicat prudens lector pro laudibus me uituperationem\nscribere. testor Iesum, cui illa seruiuit et ego seruire cupio,\nme in utraque parte nihil fingere, sed quasi Christianum de Ch-ristiana,\nquae sunt uera, proferre, id est historiam scribere, non panegyricum,\net illius uitia aliorum esse uirtutes. uitia loquor secundum\nanimum meum et omnium sororum ac fratrum desiderium, qui illam\ndiligimus et absentem quaerimus.\nCeterum illa inpleuit cursum suum fidemque seruauit et\nnunc fruitur corona iustitiae. sequitur agnum, quocumque uadit,\nsaturatur, quae esuriuit, et laeta cantat: sicut audiuimus,\nita et uidimus in ciuitate domini uirtutum,\nin ciuitate dei nostri.\no beata rerum conmutatio! fleuit,\nut semper rideret, despexit lacus contritos, ut fontem dominum repperiret, [uestita cilicio est, ut nunc albis uestibus uteretur\net diceret: scidisti saccum meum et induisti me\nlaetitia. cinerem quasi panem manducauit et potionem\n\n\n\n\n\n\nsuam cum fletu miscebat dicens: fuerunt mihi lacrimae\nmeae panes die ac nocte, ut in aeternum\nangelorum pane uesceretur et caneret: gustate\ne.t uidete, quoniam suauis est dominus, et:\neructuauit cor meum uerbum bonum: dico ego\nopera mea regi, et Esaiae, immo domini per Esaiam, in se\ncerneret uerba conpleri: ecce, qui seruiunt mihi, manducabunt,\nuos autem esurietis. ecce, qui seruiunt\nmihi, bibent, uos autem sitietis. ecce,\nqui seruiunt mihi, laetabuntur, uos autem\nconfundemini. ecce, qui seruiunt mihi, exultabunt\nin gaudio, uos autem clamabitis ob dolorem\ncordis et propter contritionem spiritus\nululabitis. dixeram lacus eam semper fugisse contritos, ut\nfontem dominum repperiret,] ut posset laeta cantare: sicut\nceruus desiderat ad fontes aquarum, ita desiderat\nanima mea ad te, deus. sitiuit anima mea\nad deum fortem, uiuum: quando ueniam et\nparebo ante faciem dei?\nTangam ergo breuiter, quomodo hereticorum caenosos deuitauerit\nlacus et eos instar habuerit ethnicorum. quidam ueterator\ncallidus atque, ut sibi uidebatur, doctus ac sciolus me nesciente\ncoepit ei proponere quaestiones et dicere: \\'quid peccauit infans, ut\ndaemone corripiatur ? in qua aetate resurrecturi sumus ? in ipsa,\nqua morimur? ergo et nutricibus post resurrectionem opus erit.\n\n\n\n\n\n\n\n\nin altera ? nequaquam erit resurrectio mortuorum, sed transformatio\nin alios.\ndiuersitas quoque sexus maris ac feminae erit an non erit ł.\nsi erit, sequentur et nuptiae et concubitus et generatio. si non erit,\nsubla tadiuersitate sexus eadem corpora non resurgent - ad grauat\nenim terrena habitatio sensum multa curantem\n—, sed tenuia et spiritalia dicente apostolo: seminatur\ncorpus animale, resurgit corpus spiritale\\' ex\nquibus omnibus probare cupiebat rationales creaturas ob quaedam\nuitia et antiqua peccata in corpora esse delapsas et pro diuersitate\nac meritis peccatorum tali uel tali condicione generari, ut uel corporum\nsanitate gauderent et parentum diuitiis ac nobilitate uel i\nmorbidas carnes et domos inopum uenientes poenas pristinorum\nluerent delictorum et praesenti saeculo atque corpore quasi carceri\nclauderentur.\nquod cum audisset et ad me retulisset indicans ho-..\nminem mihique incubuisset necessitas nequissimae uiperae ac mortiferae\nbestiae resistendi, de quibus psalmista commemorat dicens:\nne tradas bestiis animam confitentem tibi\net: increpa, domine, bestiis calami, qui scribentes\niniquitatem locuntur contra dominum mendacium et eleuant in\nexcelsum os suum, conueni hominem et orationibus eius, quam decipere\nnitebatur, breui interrogatione conclusi, utrum crederet futuram\nresurrectionem mortuorum an non.\nqui cum se credere respondisset,\nintuli: \\'eadem resurgunt corpora an altera?\\' cum dixisset: \\'eadem\\',\nsciscitatus sum: \\'in eodem sexu an in altero?\\' ad interrogata\n\n\n\n\n\n\nreticenti et instar colubri huc atque illuc transferenti caput, ne feriretur:\n\\'quia\\', inquam, \\'taces, ego mihi pro te respondebo et consequentia\ninferam. si non resurgit mulier neque masculus, non erit resurrectio\nmortuorum, quia sexus membra habet, membra totum corpus efficiunt.\nsi autem sexus et membra non fuerint, ubi erit resurrectio\ncorporum, quae sine sexu non constat et membris?\nporro, si corporum\nnon fuerit resurrectio, nequaquam erit resurrectio mortuorum.\nsed et illud, quod de nuptiis obicis, si eadem membra fuerint,\nsequi nuptias, a saluatore dissoluitur: erratis nescientes\nscripturas neque uirtutem dei; in resurrectione\nenim mortuorum non nubent neque nubentur,\nsed erunt similes angelorum. ubi dicitur: non\nnubent neque nubentur, sexuum diuersitas demonstratur.\nnemo enim de lapide et ligno dicit: \\'non nubent neque nubentur\\',\nquae naturam nubendi non habent, sed de his, qui possunt\nnubere et Christi gratia ac uirtute non nubant.\nquodsi opposueris:\n\\'quomodo ergo erimus similes angelorum, cum inter angelos non sit\nmasculus et femina?\\' breuiter ausculta: non substantiam nobis\nangelorum, sed conuersationem et beatitudinem repromittit, quomodo\net Iohannes Baptista, antequam decollaretur, angelus appel-,\nlatus est et omnes sancti ac uirgines dei etiam in isto saeculo uitam\nin se exprimunt angelorum. quando enim dicitur: eritis similes\nangelorum, similitudo promittitur, non natura mutatur.\nSimulque responde, quomodo illud interpreteris, quod\nThomas domini resurgentis palpauerit manus et uiderit latus\nlancea uulneratum et Petrus in litore stantem conspexerit\n\n\n\n\n\n\ndominum et fanum mellis ac partem assi piscis comedentem ? qui stabat\nprofecto habebat pedes; qui monstrauit latus uulneratum, utique\net uentrem et pectus habuit, sine quibus non sunt latera\nuentri et pectori cohaerentia; qui locutus est, lingua et palato a\ndentibus loquebatur – sicut enim plectrum cordis, ita lingua inliditur\ndentibus et uocalem reddit sonum —; cuius palpatae sunt manus,\nconsequenter et brachia habuit.\ncum igitur omnia membra habuisse\ndicatur, necesse est, ut totum corpus habuerit, quod conficitur\nex membris, non utique femineum, sed uirile, id est eiusdem sexus,\nin quo mortuum est. quodsi obtenderis: \\'ergo et nos post resurrectionem\ncomedemus? et quomodo clausis ingressus est ianuis\ncontra naturam pinguium et solidorum corporum?1\\', audies: noli\npropter cibum resurrectionis fidem in calumniam trahere. nam et\narchisynagogi filiae suscitatae iussit cibum dari et Lazarus, quadriduanus\nmortuus, cum ipso scribitur inisse conuiuium, ne resurrectio\neorum phantasma putaretur.\nsin autem clausis ingressus est ianuis\net idcirco spiritale et aetherium corporis niteris adprobare, ergo\net, antequam pateretur, quia contra naturam grauiorum corporum\nsuper mare ambulauit, spiritale corpus habuit et apostolus Petrus,\nquia et ipse super aquas pendulo incessit gradu, spiritale corpus\nhabuisse credendus est, cum potentia magis et uirtus ostenditur\ndei, quando fit aliquid contra naturam. et, ut scias in signorum\nmagnitudine non naturae mutationem, sed dei omnipotentiam\ndemonstrari, qui ambulabat fide, coepit infidelitate mergeri, nisi\neum manus domini subleuasset dicentis: quare dubitasti, 2\nmodicae fidei?\nmiror autem te obdurare frontem loquente\n\n\n\n\n\n\nv domino:infer digitum tuam hac et tan ge manus\nmeas et porrige manum tuam et mitte in\nlatus meum et noli esse incredulus, sed fidelis.\net alibi: uidete manus meas et pedes, quia\nipse ego sum. palpate et uidete, quia spiritus\ncarnem et ossa non habet, sicut me habentem\nuidetis. et cum hoc dixisset, ostendit eis\nmanus et pedes. ossa audis et carnem, pedes et manus;\net globos mihi Stoicorum atque aeria quaedam deliramenta con\\'\nfingis!\nPorro, infans, quaeris, cur daemone corripiatur, qui peccata\nsua non habuit, aut, in qua aetate resurrecturi sumus, cum diuersa\naetate moriamur. ingratis suscipies: iudicia domini abyssus\nmulta et: o profundum diuitiarum sapientiae\net scientiae dei, quam inscrutabilia sunt\niudicia eius et inuestigabiles uiae eius! quis\nenim cognouit sensum domini aut quis consiliarius\neius fuit?\naetatum autem diuersitas non mutat\ncorporum ueritatem. cum enim corpora nostra cotidie fluant et\naut crescant aut decrescant, ergo tot erimus homines, quot cotidie\nconmutamur? aut alius fui, cum decem annorum essem, alius, cum\ntriginta, alius, cum quinquaginta, alius, quia iam toto cano capite\nsum?\nigitur iuxta ecclesiarum traditiones et apostolum Paulum\nillud est respondendum, quod in uirum perfectum et\n\n\n\n\n\n\nin mensuram aetatis plenitudinis Christi\nresurrecturi sumus, in qua et Adam conditum Iudaei autumant\net dominum saluatorem legimus surrexisse\\' et multa alia, quae\nde utroque testamento in suffocationem heretici protuli.\nex\nquo die ita coepit hominem detestari et omnes, qui eiusdem\ndogmatis erant, ut eos uoce publica hostes domini proclamaret.\net haec dixi, non ut breuiter heresim confutarem, cui multis uoluminibus\nrespondendum est. sed at fidem tantae feminae ostenderem,\nquae maluit inimicitias hominum subire perpetuas quam dei\noffensam amicitiis noxiis prouocare.\nDicam ergo, ut coeperam: nihil ingenio eius docilius fuit.\ntarda erat ad loquendum, uelox ad audiendum, memor illius praecepti:\naudi, Israhel, et tace. scripturas tenebat memoriter\net, cum amaret historiam et illud ueritatis diceret fundamentum,\nmagis sequebatur intellegentiam spiritalem et hoc culmine aedificationem\nanimae protegebat.\ndenique conpulit me, ut et uetus\net nouum instrumentum cum filia me disserente perlegeret. quod\npropter uerecundiam negans propter adsiduitatem et crebras postulationes\neius praestiti, ut docerem, quod didiceram non a memetipso,\nid est a praesumptionis pessimo praeceptore, sed ab inlustribus ecclesiae uiris. sicubi haesitabam et nescire me ingenue confitebar,\nnequaquam mihi uolebat adquiescere, sed iugi interrogatione cogebat.\nut e multis ualidisque sententiis, quae mihi uideretur probabilior,\nindicarem.\nloqaar et aliud, quod forsitan aemulis uideatur incredulum:\nHebraeam linguam, quam ego ab adulescentia multo\nlabore ac sudore ex parte didici et infatigabili meditatione non\n\n\n\n\n\n\ndesero, ne ipse ab ea deserar, discere uoluit et consecuta est ita,\nut psalmos Hebraeice caneret et sermonem absque ulla Latinae\nlinguae proprietate resonaret.\nquod qaidem usque hodie in sancta\nfilia eius Eustochio cernimus, quae ita semper adhaesit matri et\neius oboediuit imperiis, ut numquam absque ea cubaret, numquam\nprocederet, numquam cilium caperet, ne unum quidem nummum\nhaberet potestatis suae, sed et paternam et maternam substantiolam\na matre distribui pauperibus laetaretur et pietatem in parentem\nhereditatem maximam et diuitias crederet.\nnon debeo silentio\npraeterire, quanto exultauerit gaudio, quod Paulam, neptem\nsuam Laeta et Toxotio generatam, immo uoto et futurae uirginitatis\nrepromissione conceptam, audierit in cunis et crepitaculis\nbalbutiente lingua alleluia cantare auiaeque et amitae nomina\ndimidiatis uerbis frangere. in hoc solo patriae desiderium habuit,\nut filium, nurum, neptem renuntiare saeculo. Christo seruire cognosceret.\nquod inpetrauit ex parte; nam neptis Christi flammeo\nreseruatur, nurus aeternae se tradens pudicitiae socrus opera fide\net elemosynis sequitur et Romae conatur exprimere, quod Hierosolymis\nilla conpleuit.\nQuid agimus, anima? cur ad mortem eius uenire formidas?\niam dudum prolixior liber cuditur, dum timemus ad ultima peruenire,\nquasi tacentibus nobis et in laudibus illius occupatis differri\npossit occubitus. huc usque prosperis nauigauimus uentis et crispantia\nmaris aequora labens carina sulcauit; nunc in scopulos\nincurrit oratio et tumentibus fluctuum montibus praesens\n\n\n\n\nutriusque monasterii intentatur naufragium, ita ut cogamur dicere:\npraeceptor, saluos nos fac, perimus et illud:\nexsurge, at quia dormis, domine?\nquis enim possit\nsiccis oculis Paulam narrare morientem? incidit in grauissimam\nualitudinem, immo, quod optabat, inuenit, ut nos desereret et et domino\nplenius iungeretur. in quo languore Eustochiae filiae probata\nsemper in matrem pietas magis ab omnibus conprobata est. ipsa\\'\nadsidere lectulo, flabellum tenere, sustentare caput, puluillum\nsupponere, fricare pedes manu, stomachum confouere, mollia strata\nconponere, aquam calidam temperare, mamphulam adponere,\nomnium ancillarum praeuenire officia, quidquid alia fecisset, de\nsua mercede putare subtractum.\nquibus ilk precibus, quibus la-I\nmentis et gemitu inter iacentem matrem et specum domini discurrere,\nne priuaretur tanto contubernio, ne illa absente uiueret, ut\neodem feretro portaretur! sed, o mortalium fragilis et caduca\nnatura et, nisi Christi fides nos extollat ad caelum et aeternitas\nanimae promittatur, cum bestiis ac iumentis corporum una condicio!\nest idem occubitus iusto et inpio, bono et malo, mundo et\ninmundo, sacrificanti et non sacrificanti. sicut bonus, ita et qui\npeccat; sicut qui iurat, ita et is qui iuramentum metuit. similiter\net homines et iumenta in fauillam et cinerem dissoluuntur.\nQuid diu differo et dolorem meum in aliis inmorando\nfacio longiorem ? sentiebat prudentissima feminarum adesse mortem\n\n\n\n\n\n\net frigente alia parte corporis atque membrorum solum animae\nteporem in sancto et sacro pectore palpitare et nihilo minus, quasi\nad suos pergeret alienosque desereret, illos uersiculos susurrabat:\ndomine, dilexi decorem domus tuae et locum\nhabitationis gloriae tuae et: quam dilecta\ntabernacula tua, domine uirtutum! concupiscit\net deficit anima mea in atria domini\net: elegi abiecta esse in domo dei mei magis\nquam habitare in tabernaculis peccatorum.\ncumque a me interrogaretur, cur taceret, cur nollet respondere\ninclamanti, an doleret aliquid, Graeco sermone respondit nihil se\nhabere molestiae, sed omnia quieta et tranquilla perspicere. post\nhaec obmutuit et clausis oculis, quasi iam humana despiceret,\nusque ad expirationem animae eosdem repetebat uersiculos, uix\nut audirem, quod dicebat; digitumque ad os tenens crucis signum\npingebat in labiis. defecerat spiritus et anhelabat in mortem; animaque\nerumpere gestiens ipsum stridorem, quo mortalium uita finitur,\nin laudes domini conuertebat.\naderant Hierosolymorum et aliarum\nurbium episcopi et sacerdotum inferioris gradus ac Leuitarum innumerabilis\nmultitudo. omne monasterium uirginum et monachorum\nchori repleuerant. statimque ut audiuit sponsum uocantem:\nsurge, ueni, proxima mea, speciosa mea, columba\nmea. quoniam ecce hiemps pertransiuit,\npluuia abiit sibi, laeta respondit: flores uisi\nsunt in terra, tempus sectionis aduenit et:\ncredo uidere bona domini in terra uiuentium.\nExhinc non ululatus et planctus, ut inter saeculi homines\nfieri solet, sed psalmos monachorum diuersis linguis examina\nconcrepabant. translataque episcoporum manibus — (ualidioribus)\net ceruicem feretro subicientibus —, cum alii pontifices lampadas\ncereosque praeferrent, alii choros psallentium ducerent, in media\necclesia speluncae saluatoris est posita. tota ad funus eius Palaestinarum\nurbium turba conuenit.\nquem monachorum latentium in\nheremo cellula sua tenuit? quam uirginum cubiculorum secreta\ntexerunt? sacrilegium putabat, qui non tali feminae ultimum\nreddidisset officium. uiduae et pauperes in exemplum Dorcadis uestes ab ea praebitas ostendebant; omnis inopum multitudo\nmatrem et nutriciam se perdidisse clamabant. quodque mirum\nsit, nihil pallor mutarat in facie, sed ita dignitas quaedam et grauitas\nora conpleuerat, ut eam putares non mortuam, sed dormientem.\nGraeco, Latino Svroque sermone psalmi in ordine personabant,\nnon solum triduo et donec subter ecclesiam et iuxta specum\ndomini conderetur, sed per omnem ebdomadem cunctis, qui uenerant,\nsuum funus et proprias credentibus lacrimas. uenerabilis\nuirgo filia eius Eustochium quasi ablactata super matrem suam\nabstrahi a parente non poterat: deosculari oculos, haerere uultui,\ntotum corpus amplexari et se cum matre uelle sepeliri.\nTestis est Iesus ne unum quidem nummum ab ea filiae\nderelictum, sed, ut ante iam dixi, derelictum magnum aes alienum\net- quod his difficilius est — fratrum et sororum inmensam multitudinem,\nquos et sustentare arduum et abicere inpium est. quid hac 25\n\n\n\n\n\n\nuirtute mirabilius: feminam nobilissimae familiae, magnis quondam\nopibus tanta fide omnia delargitam, ut ad egestatem paene\nultimam perueniret?\niactent alii pecunias, in corban dei aera congesta\nfunalibusque aureis dona. pendentia : nemo plus dedit pauperibus,\nquam quae sibi nihil reliquit. nunc illa diuitiis fruitur et his\nbonis, quae nec oculus uidit nec auris audiait\nnec in cor hominis ascenderunt. nos nostram uicem\ndolemus et inuidere potius gloriae eius uidebimur, si uoluerimus\ndiutius flere regnantem.\nSecura esto, Eustochium; magna hereditate ditata es.\npars tua dominus et, quo magis gaudeas, mater tua longo martyrio\ncoronata est. non solum effusio sanguinis in confessione reputatur,\nsed deuotae quoque mentis seruitus cotidianum martyrium esi.\nilla corona de rosis et uiolis plectitur, ista de liliis. unde et in Cantico\nscribitur canticorum: fratruelis meus candidus\net rubicundus, et in pace et in bello eadem praemia uincentibus\ntribuens.\nmater, inquam, tua audiuit cum Abraham: exi\nde terra tua et de cognatione tua et ueni in\nterram, quam ostendam tibi, et per Hieremiam\ndominum praecipientem: fugite de medio Babylonis\net saluate animas uestras et usque ad diem mortis\nsuae non est reuersa Chaldaeam nec ollas Aegypti et iurulentias\ncarnium desiderauit, sed choris comitata uirgineis ciuis est saluatoris\neffecta et de paruula Bethlem caelestia regna conscendens\n\n\n\n\n\n\ndicit ad ueram jNoemi:populus tuus populus meus\net deus tuus deus meus.\nHunc tibi librum ad duas lucubratiunculas eodem, quem\ntu sustines, dolore dictaui. nam quotienscumque stilum figere uolui\net opus exarare promissum, totiens obriguerunt digiti, cecidit manus,\nsensus elanguit. unde et inculta oratio uotum scribentis absque ulla\nelegantia et uerborum lepore testatur.\nUale, Paula, et cultoris tui ultimam senectutem orationibus\niuua. fides et opera tua Christo te sociant, praesens facilius, quod\npostulas, inpetrabis. exegi monumentum aere perennius,\nquod nulla destruere possit uetustas. incidi elogium sepulchro\ntuo, quod huic uolumini subdidi, ut, quocumque noster sermo peruenerit,\nte laudatam, te in Bethlem conditam lector agnoscat.\nTitulus sepulchri:\n\nScipio quam genuit, Pauli fudere parentes,Gracchorum suboles, Agamemnonis inclita proles hoc iacet in tumulo, Paulam dixere priores. Eustochiae genetrix, Romani prima senatus pauperiem Christi et Bethlemitica rura secuta est.\nEt in foribus speluncae:\n\nDespicis angustum praecisa rupe sepulchrum? hospitium Paulae est caelestia regna tenentis. fratrem, cognatos, Romam patriamque relinquens, diuitias, subolem Bethlemitico conditur antro. hic praesepe tuum, Christe, atque hic mystica reges munera portantes hominique deoque dedere.\nDormiuit sancta et beata Paula septimo Kalendas Februarias,\ntertia sabbati post solis occubitum. sepulta est quinto Kalendarum\nearundem Honorio Augusto VI et Aristaeneto consulibus.\nuixit in sancto proposito Romae annis quinque, Bethleem annis\nuiginti. omne uitae tempus inpleuit annis quinquaginta sex, mensibus\nocto, diebus uiginti uno.\nAcceptis litteris tuis primitus non respondere superbiae\nest, respondere temeritatis. de his enim rebus interrogas, quae et\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nproferre et audire sacrilegium est. ais Uigilantium, qui\nκατὰ ἀντίφρασιν hoc uocatur nomine — nam Dormitantius rectius diceretur — os\nfetidum rursus aperire et putorem spurcissimum contra sanctorum\nmartyrum proferre reliquias et nos, qui eas suscipimus, appellare\ncinerarios ex idolatras, qui mortuorum hominum ossa ueneremur.\no\ninfelicem hominem et omni lacrimarum fonte plangendum, qui\nhaec dicens non se intellegit esse Samaritam et Iudaeum, qui corpora\nmortuorum pro inmundis habent et etiam uasa, quae in\neadem domo fuerint, pollui suspicantur sequentes occidentem litteram\net non spiritum uiuificantem. nos autem non dico martyrum\nreliquias, sed ne solem quidem et lunam, non angelos, non archangelos,\nnon seraphim, non cherubim et omne nomen, quod\nnominatur et in praesenti saeculo et in futuro,\ncolimus et adoramus, ne seruiamus creaturae potius\nquam creatori, qui est benedictus in saecula.\nhonoramus autem reliquias martyrum, ut eum, cuius sunt martyres,\nadoremus, honoramus seruos, ut honor seruorum redundet\nad dominum, qui ait: qui uos suscipit, me suscipit.\nergo Petri et Pauli inmundae sunt reliquiae? ergo Moysi corpusculum\ninmundum erit, quod iuxta Hebraicam ueritatem ab ipso\nsepultum est domino? et quotienscumque apostolorum et prophetarum\net omnium martyrum basilicas ingredimur, totiens idolorum\ntempla ueneramur accensique ante tumulos eorum cerei idolatriae\ninsignia sunt ?\nplus aliquid dicam, quod redundet m auctoris caput\n\n\n\n\n\n\net insanum cerebrum uel sanet aliquando uel deleat, ne tantis\nsacrilegiis simplicum animae subuertantur. ergo et domini corpus\nin sepulchro positum inmundum fuit et angeli, qui candidis uestibus\nutebantur, mortuo cadaueii atque pollute praebebant excubias,\nut post multa saecula Dormitantius somniaret, immo eructuaret\ninmundissimam crapulam et cum Iuliano, persecutore sanctorum,\nbasilicas aut destrueret aut in templa conuerteret?\nMiror sanctum episcopum, in cuius parrochia esse presbyter\ndicitur, adquiescere furori eius et non uirga apostolica\nuirgaque ferrea confringere uas inutile et tradere in interitum\ncarnis, ut spiritus saluus fiat. meminerit illius dicti:\nuide bas furem et con currebas cum eo et cum\nadulteris portionem tuam ponebas.\net in alio\nloco: in matutino interficiebam omnes peccatores\nterrae, ut disperderem de ciuitate domini\nomnes operantes iniquitatem, et iterum:\nnonne odientes te, domine, odio habui et\nsuper inimicos tuos tabescebam? perfecto\nodio oderam illos.\nsi non sunt honorandae reliquiae martyrum,\nquomodo legimus: pretiosa in conspectu d omini\nmors sanctorum eius? si ossa eorum polluunt\ncontingentes, quomodo Heliseus mortuus mortuum suscitauit et\ndedit uitam, quod iuxta Uigilantium iacebat inmundum? ergo\nomnia castra Israhelitici exercitus et populi dei fuere inmunda,\nquia Ioseph et patriarcharum corpora portabant in solitudine et\nad sanctam terram inmundos cineres retulerunt?\nIoseph quoque\n\n\n\n\n\n\n\n\n\n\nin typo praecedens domini et saluatoris nostri sceleratus fuit, quia\ntanta ambitione Iacob in Chebron ossa portauit, ut inmundum patrem\nauo et atauo sociaret inmundis et mortuum mortuis copularet?\npraecidenda lingua a medicis, immo insanum curandum caput.\nut, loqui qui nescit, discat aliquando reticere. ego, ego uidi hoc\naliquando portentum et testimoniis scripturarum quasi uinculis\nHippocratis uolui ligare furiosum, sed abiit, excessit,\neuasit, erupit et inter Adriae fluctus Cottiique regis Alpes\nin nos declamando clamauit. quidquid enim amens loquitur, uociferatio\net clamor est appellandus.\nTacita me forsitan cogitatione reprehendas, cur in absentem\ninuehar. fateor tibi dolorem meum: sacrilegium tantum patienter\naudire non possum. legi enim siromasten Finees, austeritatem\nHeliae, zelum Simonis Chananaei, Petri seueritacem Ananiam et\nSapphiram trucidantis Paulique constantiam, qui Elymam magum\nuiis domini resistentem aeterna caecitate damnauit. non est crudelitas\npro deo pietas.\nunde et in lege dicitur: si frater tuus\net amicus et uxor, quae est in sinu tuo, deprauare\nte uoluerit a ueritate, sit manus tua\nsuper eos et effundes sanguinem eorum et auferes malum de medio Israhel. iterum dicam:\n\n\n\n\n\n\nergo martyrum inmundae sunt reliquiae ? et quid passi sunt apostoli,\nut inmundum Stephani corpus tanta funeris ambitione praecederent\net facerent ent ei planctum magnum, ut illorum luctus in nostrum\ngaudium uerteretur?\nnam quod dicis eum uigilias execrari, facit et\nhoc contra uocabulum suum, ut uelit dormire Uigilantius et non\naudiat saluatorem dicentem: sic non potuistis una hora\nuigilare mecum? uigilate et orate, ut non intretis\nin temptationem. spiritus promptus,\nsed caro infirma.\net in alio loco propheta decantat:\nmedia nocte surgebam, ut confite*ei tibi\nsuper iudicia iustitiae tuae. dominum quoque in\neuangelio legimus pernoctasse et apostolos clausos carcere tota nocte\nuigilasse, ut illis psallentibus terra quateretur, custos carceris\ncrederet, magistratus et ciuitas terrerentur. loquitur Paulus:\norationi insistite uigilantes in ea et in alio\nloco: in uigiliis frequenter.\ndonniat itaque Uigilantius\net ab exterminatore Aegypti cum Aegyptiis dormiens suffocetur;\nnos dicamus cum Dauid: non dormitabit neque\nobdormiet, qui custodit Israhel, ut ueniat ad\nnos sanctus et Hir, qui interpretatur \\'uigil\\'. et si quando propter,\npeccata nostra dormierit, dicamus ad eum: exsurge, ut quid\ndormitas, domine? excitemusque illum et nauicula fluctuante\nclamemus: magister, saluos nos fac, perimus.\nPlura dictare uolueram, si non epistolaris breuitas pudorem\nnobis tacendi inponeret et si tu librorum ipsius ad nos uoluisses\n\n\n\n\n\n\n\n\nmittere cantilenas, ut scire possemus, ad quae rescribere deberemus. I\nnunc autem aerem uerberauimus et non tam illius infidelitatem. I\nquae omnibus patet, quam nostram fidem aperuimus.\nceterum,\nsi uolueris longiorem nos aduersum eum librum scribere, mitte\nnemas illius et ineptias, ut Iohannem Baptistam audiat praedicantem:\niam securis ad radices arborum posita\nest. omnis arbor, quae non facit fructum bonum,\nexcidetur et in ignem mittetur.\nQuamuis existimem, antequam istas sumeres, uenisse in\nmanus tuas litteras meas, quas per dei seruum, filium nostrum\n4\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nCyprianum diaconum misi quibus certissime agnosceres meam\nesse epistulam, cuius exemplaria illuc peruenisse commemorasti —\nunde iam me arbitror rescriptis tuis uelut Entellinis grandibus\natque acribus caestibus tamquam audacem Dareta coepisse pulsari\natque uersari —, nunc tamen eis ipsis respondeo litteris tuis,\nquas mihi per sanctum filium nostrum Asterium mittere dignatus\nes. in quibus multa in me comperi tuae beniuolentissimae caritatis\net rursus quaedam nonnullius a me tuae offensionis indicia.\nitaque,\nubi mulcebar legens, ibi continuo feriebar hoc sane uel maxime\nadmirans, quod, cum te dicas exemplaribus litterarum mearum\nideo temere non putasse credendum, ne forte te respondente laesus\niuste expostularem, quod probare ante debuisses meum esse sermonem\net sic rescribere, postea iubeas, si mea est epistula, aperte\nme scribere aut mittere exemplaria ueriora, ut absque ullo rancore\nstomachi in scripturarum disputatione uersemur.\nquo pacto enim\npossumus in hac disputatione sine rancore uersari, si me laedere\nparas? aut, si non paras, quomodo ego te non laedente abs te\nlaesus iuste expostularem, quod probare ante debuisses meum esse\nsermonem et sic rescribere, hoc est et sic laedere? nisi enim rescribendo\nlaesisses, ego iuste expostulare non possem.\nproinde, cum\nita rescribis, ut laedas, quis locus nobis relinquitur in disputatione\nscripturarum sine ullo rancore uersandi? ego quidem absit ut\nlaedar, si mihi certa ratione uolueris et potueris demonstrare illud\nex epistula apostoli uel quid aliud scripturarum sanctarum te\nuerius intellexisse quam me; immo uero absit, ut non cum gratiarum\nactione lucris meis deputem, si fuero te docente instructas aut\nemendante correctus.\nUerum tamen tu, mi frater carissime, nisi te putares laesum\nscriptis meis, non me putares laedi posse rescriptis tuis. nullo enim\nmodo id de te opinatus fuero, quod non te arbitrans laesum sic\ntamen rescribis, ut laedas. aut si te non sic rescribente ego propter\nnimiam stultitiam meam laedi posse putatus sum, hoc ipso laesisti\nplane, quod de me ita sensisti. sed nullo modo tu me, quem numquam\ntalem expertus es, temere talem crederes, qui litterarum\nmearum exemplaribus etiam, cum stilum meum nosses, temere\ncredere noluisti.\nsi enim non inmerito uidisti me iuste expostulaturum\nfuisse, si temere crederes esse litteras meas, quae non essent\nmeae, quanto iustius expostularem me ipsum temere putatum\ntalem, qualem me non nosset, qui putauisset! nequaquam ergo\nita prolabereris, ut te non rescribente, quo laederer, me tamen\nexistimares nimis insipientem etiam tali tuo rescripto laedi potuisse.\nRestat igitur, ut ]laedere me rescribendo disponeres, si\ncerato documento meas esse illas litteras nosses. atque ita, quia non\ncredo, quod iniuste me laedendum putares, superest, ut agnoscam\npeccatum meum, quod prior te illis litteris laeserim, quas meas esse\nnegare non possum. cur itaque conor contra fluminis tractum ac\nnon potius ueniam peto? obsecro ergo te per mansuetudinem\nChristi, ut, si laesi te, dimittas mihi nec me uicissim laedendo\nmalum pro malo reddas.\nlaedes autem me; si mihi tacueris errorem I\nmeum, quem forte inueneris in factis uel dictis meis. nam si ea\nin me reprehenderis, quae reprehendenda non sunt, te laedis magis(\nquam me — quod absit a moribus et sancto proposito tuo, ut hoc\n\n\n\n\n\n\nfacias uoluntate laedendi culpans in me aliquid dente maledico.\nquod mente ueridica scis non esse culpandum — ac per hoc aut\nbeniuolo corde argues, etiam si caret delicto, quod arguendum\nputas, aut paterno affectu mulceas, quem abicere nequeas.\npotest\nenim fieri, ut tibi aliud uideatur, quam ueritas habet, dum tamen\nabs te aliud non fiat, quam caritas habet. et ego amicissimam\nreprehensionem gratissime accipiam, etiam si reprehendi non meruit,\nquod recte defendi potest, aut agnoscam simul et beniuolentiam\ntuam et culpam meam et, quantum dominus donat, in alio gratus,\nin alio emendatus inueniar.\nQuid ergo fortasse dura, sed certe salubria uerba tua tamquam\ncaestus Entelli pertimescam? caedebatur ille, non curabatur,\net ideo uincebatur, non sanabatur. ego autem, si medicinalem correptionem\ntuam tranquillus accepero, non dolebo. si uero infirmitas\nuel humana uel mea, etiam cum ueraciter arguor, non potest nisi\naliquantulum contristari, melius tumor capitis dolet, cum curatur,\nquam, dum ei parcitur, non sanatur.\nhoc est enim, quod acute uidit,\nqui dixit utiliores esse plerumque inimicos iurgantes quam amicos\nobiurgare metuentes. illi enim, dum rixantur, dicunt aliquando\n20 uera, quae corrigamus; isti autem minorem, quam oportet, exhibent\n\n\n\n\n\n\niustitiae libertatem, dum amicitiae timent exasperare dulcedinem. 1\nquapropter etsi bos, ut tibi uideris, lassus senectute forte corporis,\nnon uigore animi tamen, in area dominica fructuoso labore desudans,\necce sum: si quid perperam dixi, fortius fige pedem. non\nmihi esse debet molestum pondus aetatis tuae, dum conteratur\npalea culpae meae.\nProinde illud, quod in extremo epistulae tuae posuisti,\ncum magni desiderii suspirio uel lego uel recolo. utinam, inquis,\nmereremur complexus tuos et conlatione mutua\nuel doceremus aliqua uel disceremus! ego\nautem dico: utinam saltem propinquis terrarum locis habitaremus,\nut, si non possunt misceri nostra conloquia, litterae possent esse\ncrebriores!\nnunc uero tanto locorum mterualio absumus a sensibus\nnostris, ut de illis uerbis apostoli ad Galatas iuuenem me ad tuam\nsanctitatem scripsisse meminerim et ecce iam senex nondum\nrescripta meruerim faciliusque ad te exemplaria epistulae meae\nperuenerint nescio qua occasione praeueniente quam ipsa epistula\nme curante. homo enim, qui eam tunc acceperat, nec ad te pertulit\nnec ad me retulit. tantae mihi autem in litteris tuis, quae in manus\nnostras uenire potuerunt, apparent litterae, ut nihil studiorum\nmeorum mallem, si possem, quam inhaerere lateri tuo.\nquod ego\nquia non possum, aliquem nostrorum in domino filiorum erudiendum\n\n\n\n\n\n\nnobis ad te mittere cogito; si etiam de hac re tua rescripta meruero.\nnam neque in me tantum scientiae scripturarum diuinarum est\naut esse iam poterit, quantum inesse tibi uideo, et, si quid in hac\nre habeo facultatis, utcumque inpendo populo dei. uacare autem\nstudiosis diligentius, quam populi audiunt, instruendis propter\necclesiasticas occupationes omnino non possum.\nNescio qua scripta maledica super tuo nomine ad Africam\nperuenisse nescimus. accepimus tamen, quod dignatus es mittere\nillis respondens maledictis. quo perlecto, fateor, multum dolui\ninter tam caras familiaresque personas cunctis paene ecclesiis\nnotissimo amicitiae uinculo copulatas tantum malum extitisse\ndiscordiae. et tu quidem quantum tibi modereris quantumque\nteneas aculeos indignationis tuae, ne reddas maledictum pro\nmaledicto, satis in tuis litteris eminet.\nuerum tamen, si, eas ipsas\ncum legissem, contabui dolore et obrigui timore, quid de me illa\nfacerent, quae in te scripsit, si in manus meas forte uenissent?\nuae mundo ab scandalis! ecce fit, ecce prorsus inpletur,\nquod ueritas ait: quoniam abundabit iniquitas,\nrefrigescet caritas multorum. quae sibi\nenim iam fida pectora tuto refundantur? in cuius sensus tota\nse proiciat secura dilectio?\nquis denique amicus non formidetur\n\n\n\n\n\n\nquasi futurus inimicus, si potuit inter Hieronymum et Rufinum V\nhoc, quod plangimus, exoriri? o misera et miseranda condicio, 1\no infida in uoluntatibus amicorum scientia praesentium, ubi nulla I\nest praescientia futurorum! sed quid hoc alteri de altero gemendum W\nputem, quando ne ipse quidem sibi homo est notus in posterum?\nnouit enim utcumque — uix forte —, nunc qualis sit; qualis autem\npostea sit futurus, ignorat.\nHaec porro non tantum scientia, qualis quisque sit, uerum\netiam praescientia, qualis futurus sit, si est in sanctis et beatis angelis,\nquomodo fuerit diabolus beatus aliquando, cum adhuc angelus\nbonus esset, sciens futuram iniquitatem suam et sempiternum supplicium,\nomnino non uideo. ae qua re, si tamen eam nosse opus est,\nuellem audire, quid sentias. uide, quid faciant terrae ac maria, quae\nnos corporaliter dirimunt. si haec epistula mea, quam legis, ego\nessem, iam mihi diceres, quod quaesiui; nunc uero quando rescribes ?\nquando mittes ? quando perueniet ? quando accipiam ? et tamen utinam\nquandoque fiat, quod tam cito fieri non posse, quam uolumus,\nquanta possumus, tolerantia sustinemus! unde recurro ad illa uerba\nepistulae tuae dulcissima sanctique desiderii plenissima et ea facio\nuicissim mea: utinam mereremur complexus tuos\net conlatione mutua uel doceremus aliqua uel\ndisceremus, si tamen esse ullo modo posset, quod ego te\ndocerem !\nIn his autem uerbis non iam tuis tantum, sed etiam meis\nubi delector et reficior et ipso quamuis pendente et non adtingente\n\n\n\n\n\n\nutriusque nostrum desiderio non parua ex parte consolor, ibi rursus\nacerrimis doloris stimulis fodior, dum cogito inter uos, quibus deus\nhoc ipsum, quod uterque nostrum optauit, largum prolixumque\nconcesserat, ut coniunctissimi et familiarissimi mella scripturarum\nsanctarum pariter lamberetis, tantae amaritudinis inrepsisse perniciem\nquando non, ubi non, cui non homini formidandam, cum\neo tempore, quo abiectis iam sarcinis saecularibus iam expediti\ndominum sequebamini et in ea terra uiuebatis simul, in qua dominus\nhumanis pedibus ambulans: pacem meam, inquit, d o\nuobis, pacem meam relinquo uobis, uiris aetate\nmaturis et in eloquio domini habitantibus uobis accidere potuit.\nuere temptatio est uita humana super terram.\nei mihi, qui uos alicubi simul inuenire non possum! forte, ut moueor,\nut doleo, ut timeo, prociderem ad pedes uestros, flerem, quantum\nualerem, rogarem, quantum amarem, nunc unumquemque uestrum\npro se ipso, nunc utrumque pro alterutro et pro aliis ac maxime\ninfirmis, pro quibus Christus mortuus est, qui uos tamquam in\ntheatro uitae huius cum magno sui periculo spectant, ne de uobis\nea conscribendo spargatis, quae quoniam concordantes deleie non\npoteritis, concordare nolitis aut quae concordes legere timeatis,\nne iterum litigetis.\nUerum dico caritati tuae nihil me magis quam hoc exemplum\n\n\n\n\n\n\ntremuisse, cum quaedam ad me in epistula tua legerem tuae indignationis\nindicia, non tam illa de Entello et de boue lasso, ubi\nmihi hilariter iocari quam iracunde minari uisus es, quam illud,\nquod serio te scripsisse satis apparet — unde supra locutus sum plus\nfortasse; quam debui, sed non plus, quam timui —, ubi aisti: ne\nforte laesus iuste expostulares.\nrogo te, si fieri\npotest, ut inter nos quaeramus et disseramus aliquid, quo sine\namaritudine discordiae corda nostra pascantur, fiat; si autem non\npossum dicere, quid mihi emendandum uideatur in scriptis tuis,\nnec tu in meis nisi cum suspicione inuidiae aut laesione amicitiae,\nquiescamus ab his et nostrae uitae salutique parcamus. minus\ncerte adsequatur illa, quae inflat, dum non offendatur illa. quae\naedificat.\nego me longe esse sentio ab illa perfectione, de qua\nscriptum est: si quis in uerbo non offendit, hic\nperfectus est uir. sed plane in dei misericordia puto me\nposse facile abs te petere ueniam. si quid offendi, quod mihi aperire\ndebes, ut, cum te audiero. lucreris fratrem tuum. neque enim, quia\nhoc propter longinquitatem terrarum non potes facere inter me\net te, propterea debes sinere errare me.\nprorsus, quod ad ipsas res;\nquas nosse uolumus, adtinet, si quid ueri me tenere uel scio uel\ncredo uel puto, in quo tu aliter sentis, quantum dat dominus, sine\ntua iniuria conabor adserere. quod autem pertinet ad offensionem\n\n\n\n\n\n\ntuam. cum te indignatum sensero, nihil aliud quam ueniam\ndeprecabor.\nNec omnino arbitror te suscensere potuisse, nisi aut hoc\ndicerem, quod non debui, aut non sic dicerem, ut debui, quia nec\nmiror minus nos scire inuicem, quam scimur a coniunctissimis et\nfamiliarissimis nostris. in quorum ego caritatem, fateor, facile me\ntotum proicio praesertim fatigatum scandalis saeculi et in ea sine\nulla sollicitudine requiesco. deum quippe illic esse sentio, in quem\nme securus proicio et in quo securas requiesco.\nnec in hac mea securitate\ncrastinum illud humanae fragilitatis incertum, de quo superius\ngemui, omnino formido. cum enim hominem Christiana\ncaritate flagrantem eaque mihi fidelem amicum factam esse sentio,\nquicquid ei consiliorum meorum cogitationumque committo, non\nhomini committo, sed illi, in quo manet, ut talis sit. deus enim\ncaritas est et, qui manet in caritate, in deo\nmanet; quem si deseruerit, tantum faciat necesse est dolorem,\nquantum manens fecerat gaudium.\nuerum tamen ex amico intimo\nfactus inimicus quaerat sibi potius, quod fingat astutus, non inueniat,\nquod prodat iratus. hoc autem unusquisque facile adsequitur\nnon occultando, quod fecerit, sed non faciendo, quod occultari\nuelit. quod misericordia dei bonis piisque concedit, ut inter\namicos quoslibet futuros liberi securique uersentur, aliena peccata\nsibi commissa non prodant, quae prodi timeant, ipsi nulla committant.\ncum enim falsum quid a maledico fingitur, aut omnino,\n\n\n\n\n\n\nnon creditur aut certe integra salute sola fama uexatur; quod\nautem malam perpetratur, hostis est intimus, etiam si nullius intimi\nloquacitate aut lite uulgetur.\nquapropter quis prudentium non\nuideat, etiam tu quam tolerabiliter feras amicissimi quondam et\nfamiliarissimi incredibiles nunc inimicitias consolante conscientia\net quem ad modum, uel quod iactitat uel quod a quibusdam forsitan\ncreditur, in sinistris armis deputes, quibus non minus quam dextris\ncontra diabolum dimicatur ? uerum tamen illum maluerim aliquo\nmodo mitiorem quam te isto modo armatiorem. hoc magnum et\ntriste miraculum est ex amicitiis talibus ad has inimicitias peruenisse.\nlaetum erit et multo maius ex inimicitiis talibus ad pristinam\nconcordiam reuertisse.\nTres simul epistulas, immo libellos, per diaconum Cyprianum\ntuae dignationis, accepi diuersas, ut tu nominas, quaestiones,\nut ego sentio, reprehensiones meorum opusculorum continentes.\nad quas si respondere noluero, libri magnitudine opus erit.\ntamen\nconabor, quantum facere possum, modum non egredi epistulae\nlongioris et festinanti fratri moram non facere, qui ante triduum,\n\n\n\n\n\n\n\n\n\n\n\n\n\n\n\n\n\n\n\n\n\n\nquam profecturus erat, a me epistulas flagitauit paene in procinctu\nhaec, qualiacumque sunt, effutire compellar et tumultuario\nrespondere sermone non maturitate scribentis, sed dictantis temeritate,\nquae plerumque non in doctrinam, sed in casum uertitur,\nat fortissimos quoque milites subita bella conturbant et ante coguntur\nfugere, quam possint arma corripere.\nCeterum nostra armatura Christus est et apostoli institutio,\nqui scribit ad Ephesios: adsumite arma dei, ut possitis\nresistere in die malo, et rursus: state praecincti\nlumbos uestros in ueritate et induti\nloricam iustitiae et calciati pedes in praeparatione\neuangelii pacis super omnia accipientes\nscatum fidei, in quo possitis uniuersa\ntela maligni ignita extinguere, et galeam\nsalutis accipite et gladium spiritus, quod\nest uerbum dei.\nhis quondam telis rex Dauid armatus procedebat\nad proelium et quinque lapides de torrente accipiens\nleuigatos nihil asperitatis et sordium inter huius saeculi turbines\nin sensibus suis esse monstrabat bibens de torrente in uia et idcirco\nexaltatus caput superbissimum Goliam suo potissimum mucrone\ntruncauit percutiens in fronte blasphemum et in ea-parte corporis\nuulnerans, in qua et praesumptor sacerdotii Ozias lepra percutitur\n\n\n\n\n\n\net sanctus gloriatur in domino dicens: signatum est super\nnos lumen uultus tui, domine.\ndicamus igitur et\nnos: paratum cor meum, deus, paratum cor\nmeum; cantabo et psallam in gloria mea;\nexsurge psalterium et cithara, exsurgam diluculo,\nut in nobis possit impleri: aperi os tuum et ego\nimplebo illud et: dominus dabit uerbum euangelizantibus\nuirtute multa.\nte quoque ipsum orare\nnon dubito, ut inter nos contendentes ueritas superet. non\nenim tuam quaeris gloriam, sed Christi, cumque tu uiceris, et\nego uincam, si meum errorem intellexero, et e contrario me\nuincente tu superas, quia non filii parentibus, sed parentes\nfiliis thesaurizant. et in Paralipomenon libro legimus, quod filii\nIsrahel ad pugnandum processerint mente pacifica inter ipsos\nquoque gladios et effusionem sanguinis et cadauera prostratorum\nnon suam, sed pacis uictoriam cogitantes.\nrespondeamus igitur ad\nomnia et multiplices quaestiones breui, si Christus iusserit. sermone.\nsoluamus. praetermitto salutationes et officia, quibus meam demulces\ncaput, taceo de blanditiis, quibus reprehensionem mei niteris\nconsolari: ad ipsas causas ueniam.\nDicis accepisse te librum meum a quodam -fratre, qui titulum\nnon haberet, in quo scriptores ecclesiasticos tam Graecos\nquam Latinos enumerauerim. cumque ab eo quaereres, ut tuis\nuerbis utar, cur \\'liminaris pagina\\' non esset inscripta uel quo censeretur,\nnomine, respondisse appellari -Epitaphium. et\n\n\n\n\n\n\n\n\n\n\nargumentaris, quod recte sic uocaretur, si eorum tantum uel uitas uel scripta\nibi legisses, qui iam defuncti essent; cum uero multorum et eo\ntempore, quo scribebatur, et nunc usque uiuentium ibi memorentur\nopuscula, mirari te, cur ei hunc titulum inposuerim.\nputo intellegere\nprudentiam tuam, quod ex opere ipso titulum potueris\nintellegere. legisti enim et Graecos et Latinos, qui uitas uirorum\ninlustrium descripserunt, quod numquam Epitaphium huic operi\nscripserint, sed De inlustribus uiris — uerbi gratia: ducibus, philosophis,\noratoribus, historicis, poetis, epicis, tragicis, comicis —;\nEpitaphium autem proprie scribitur mortuorum, quod quidem\nin dormitione sanctae memoriae Nepotiani presbyteri olim fecisse\nme noui. ergo hic liber uel De inlustribus uiris uel proprie De\nscriptoribus ecclesiasticis appellandus est, licet a plerisque emendatoribus\ninperitis De auctoribus dicatur inscriptus.\nSecundo loco quaeris, cur dixerim in commentariis epistulae\nad Galatas Paulum id in Petro non potuisse reprehendere, quod\nipse fecerat, nec in alio arguere simulationem, cuius ipse tenebatur\nreus, et adseris reprehensionem apostolicam non fuisse dispensatoriam,\nsed ueram, et me non debere docere mendacium, sed uniuersa,\nquae scripta sunt, ita sonare, ut scripta sunt.\nad quae primum\nrespondeo debuisse prudentiam tuam praefatiunculae commentariorum\nmeorum meminisse dicentis ex persona mea: quid\nigitur? e.go stultus aut temerarius, qui id\npollicear, quod ille non potuit? minime. quin\npotius in eo mihi uideor cautior atque timidior,\nquod inbecillitatem uirium mearum\n\n\n\n\n\n\nsentiens Origenis commentarios sum secutus.\nscripsit enim ille uir in epistulam Pauli ad\nGalatas quinque proprie uolumina et dec.imum\nStromatum suorum librum commatico\nsuper explanatione eius sermone conpleuit;\ntractatus quoque uarius et excerpta, quae\nuel sola possent sufficere, conposuit.\npraetermitto\nDidymum uidentem meum et Lao dicenum\nde ecclesia nuper egressum et Ale.xandrum,\nueterem hereticum, Eusebium quoque\nEmisenum et Theodorum Heracleotem, qui et\nipsi nonnullos super hac re commentarios\nreliquerunt. e quibus uel si pauca decerperem,\nfieret aliquid, quod non penitus contemneretur,\net, ut simpliciter fatear, legi haec omnia\net in mente mea plurima coaceruans accito\nnotario uel mea uel aliena dictaui nec ordinis\nnec uerborum interdum nec sensuum memor.\niam domini misericordiae est, ne per inperitiam\nnostram ab aliis bene dicta dispereant\net non placeant inter extraneos, quae\nplacent inter suos.\nsi quid igitur reprehensione dignum\nputaueras in explanatione nostra, eruditionis tuae fuerat quaerere\nutrum ea, quae scripsimus; haberentur in Graecis, ut, si illi non\ndixissent, tunc meam proprie sententiam condemnares, praesertim\ncum libere in praefatione confessus sim Origenis commentarios me\nsecutum et uel mea uel aliena dictasse et in fine eiusdem\\'capituli,\n\n\n\n\n\n\nquod reprehendis, scripserim: si cui iste non placet\nsensus, quo nec Petrus peccasse nec Paulus\nprocaciter ostenditur arguisse maiorem, debet\nexponere, qua consequentia Paulus in altero\nreprehendat, quod ipse commisit. ex quo ostendi\nme non ex definito id defendere, quod in Graecis legeram, sed ea\nexpressisse, quae legeram, ut lectoris arbitrio derelinquerem, utrum\nprobanda essent an inprobanda.\nTu igitur, ne, quod ego petieram, faceres, nouum argumentum\nrepperisti, ut adsereres gentiles, qui in Christum credidissent,\nlegis onere liberos, eos autem, qui ex Iudaeis crederent, legi esse\nsubiectos, ut per utrorumque personam et Paulus recte reprehenderet\neos, qui legem seruarent, quasi doctor gentium et Petrus\niure reprehenderetur, qui princeps circumcisionis id imperauerit\ngentibus, quod soli, qui ex Iudaeis erant, debuerint obseruare.\nhoc\nsi placet, immo quia placet, ut, quicumque credunt ex Iudaeis, debitores\nsint legis faciendae, tu ut episcopus in toto orbe notissimus debes\nhanc promulgare sententiam et in adsensum tuum omnes coepiscopos\ntrahere; ego in paruo tuguriunculo cum monachis, id est\nconpeccatoribus meis, de magnis statuere non audeo, nisi hoc ingenue\nconfiteri, me maiorum scripta legere et in commentariis secundum\nomnium consuetudinem uarias ponere explanations, ut e multis\nsequatur unusquisque, quod uelit. quod quidem puto te et in saeculari\nlitteratura et in diuinis libris legisse et probasse.\nHanc autem expositionem, quam primus Origenes in decimo\nStromatum libro, ubi epistulam Pauli ad Galatas interpretatur,\net ceteri deinceps interpretes sunt secuti, illa uel maxime causa\n\n\n\n\n\n\nsubintroducunt, ut Porphyrio respondeant blasphemanti, qui\nPauli arguit procacitatem, quod principem apostolorum Petrum\nausus sit reprehendere et arguere in faciem ac ratione constringere,\nquod male fecerit, id est in eo errore fuerit, in\nquo fuit ipse, qui alium -arguit delinquentem.\nquid dicam de\nIohanne, qui dudum in pontificali gradu Constantinopolitanam\nrexit ecclesiam et proprie super hoc capitulo latissimum exarauit\nlibrum, in quo Origenis et ueterum sententiam est secutus? si\nigitur me reprehendis errantem, patere me, quaeso, errare cum\ntalibus et, cum me erroris mei multos socios habere perspexeris,\ntu ueritatis tuae saltem unum adstipulatorem proferre debebis.\nhaec de explanatione unius capituli epistulae ad Galatas.\nSed ne uidear aduersus rationem tuam niti testium\nnumero et occasione uirorum inlustrium subterfugere ueritatem\nnec manum audere conserere, breuiter de scripturis exempla\nproponam. in Actibus apostolorum uox facta est ad Petrum\ndicens: surge, Petre, occide et manduca, id est.\nomnia animalia quadrupedum et serpentium terrae et\nuolatilium caeli. quo dicto ostenditur nullum hominem\nsecundum naturam esse pollutum, sed aequaliter omnes ad\nChristi euangelium prouocari.\nad quod Petrus respondit: absit,\nquia numquam manducaui commune et inmundum.\net uox secundo ad eum facta est:\nquae deus purificauit, tu nc commune dixeris.\niuit itaque Caesaream et ingressus ad Cornelium aperiens os suum\ndixit: in ueritate comperio, quoniam non est\n\n\n\n\n\n\npersonarum acceptor deus, sed in-omni gente, 1\nqui timet eum et operatur iustitiam, acceptus\nest illi.\ndenique cecidit spiritus sanctus\nsuper eos et obstipuerunt ex circumcisione\nfideles, qui uenerant cum Petro, quod et in\nnationes gratia spiritus sancti esset effusa.\ntunc respondit Petrus: numquid aquam quis\nprohibere potest, ut non baptizentur hi, qui\nspiritum sanctum acceperunt sicut et nos?\net iussit eos in nomine Iesu Christi baptizari.\naudierunt autem apostoli et fratres, qui\nerant in Iudaea, quia et gentes recepissent\nuerbum dei. cum autem ascendisset Petrus\nHierosolymam, disceptabant aduersus illum,\nqui erant ex circumcisione, dicentes: quare\nintroisti ad uiros praeputium habentes et\nmanducasti cum illis?\nquibus omni ratione exposita\nnouissime orationem suam hoc sermone conclusit: si ergo eandem\ngratiam dedit illis deus sicut et nobis,\nqui credidimus in dominum Iesum Christum,\nego quis eram, qui possem prohibere deum?\nhis auditis tacuerunt et glorificauerunt\ndeum dicentes: ergo et gentibus deus paenitentiam\nad uitam dedit.\nrursum, cum multo post\ntempore Paulus et Barnabas uenissent Antiochiam et congregata\necclesia rettulissent, quanta fecisset deus\ncum illis et quia aperuisset gentibus ostium\nfidei, quidam descendentes de Iudaea\n\n\n\n\n\n\ndocebant fratres atque dicebant: nisi\ncircumcidamini secundum morem Moysi, non\npotestis salui fieri.\ncommota igitur seditione\nnon minima aduersus Paulum et Barnaban\nstatuerunt ascendere et ipsi, qui accusabantur,\net hi, qui accusabant, ad apostolos et presbyteros\nHierosolymam super hac quaestione, cumque\nHierosolymam perrexissent et surrexissent\nquidam de heresi Pharisaeorum, qui crediderant\nin Christo, dicentes: oportet circumcidi\neos et praecipere illis, ut seruent legem\nMoysi, et magna super hoc uerbo oriretur\nquaestio, Petrus solita libertate:\nuiri, inquit, fratres,\nuos scitis, quoniam ab antiquis diebus in\nnobis elegit deus per os meum audire gentes\nuerbum euangelii et credere et, qui nouit\ncorda, deus testimonium perhibuit dans illis\nspiritum sanctum sicut et nobis et nihil dis-.\ncreuit inter nos et illos fide purificans corda\neorum.\nnunc ergo quid temptatis deum inponere\niugum super ceruicem discipulorum,\nquod neque patres nostri neque nos portare\npotuimus? sed per gratiam domini nostri\nIesu Christi credimus saluari, quem ad modum\net illi. tacuit autem omnis multitudo et in sententiam\neius Iacobus apostolus et omnes simul presbyteri transierunt.\nHaec non debent molesta esse lectori, sed et illi et mihi\nutilia, ut probemus ante apostolum Paulum non ignorasse Petrum,\nimmo principem huius fuisse decreti, legem post euangelium non\n\n\n\n\nseruandam.\ndenique tantae Petrus auctoritatis fuit, ut Paulus in\nepistula sua scripserit: deinde post annos tres ueni\nHierosolymam uidere Petrum et mansi apud\nillum diebus quindecim, rursumque in consequentibus:\npost annos quattuordecim ascendi iterum\nHierosolymam cum Barnaba adsumpto et\nTito. ascendi autem secundum reuelationem\net exposui illis euangelium, quod praedico\ninter gentes, ostendens non habuisse se securitatem euangelii\npraedicandi, nisi Petri et, qui cum eo erant, fuisset sententia roboratum.\nstatimque sequitur: separatim autem his,\nqui uidebantur, ne forte in uacuum currerem\naut cucurrissem. quare separatim et non in publico ?\nne fidelibus ex numero Iudaeorum, qui legem putabant esse seruandam\net sic credendum in domino saluatore, fidei scandalum nasceretur.\nergo et eo tempore, cum Petrus uenisset Antiochiam—licet\nhoc apostolorum Acta non scribant, sed adfirmanti Paulo credendum\nsit — in faciem illi Paulus restitisse se scribit, quia reprehensibilis\nerat. prius enim, quam uenirent\nquidam a Iacobo, cum gentibus edebat; cum\nautem uenissent, subtrahebat se et segregabat\ntimens eos, qui ex circumcisione erant.\net consenserunt cum illo ceteri Iudaei, ita\nut et Barnabas duceretur ab his in illa simulatione.\nsed cum uidissem, mquit, quod non\n\n\n\n\n\n\nrecte ingrediuntur ad ueritatem euangelii,\ndixi Petro coram omnibus: si tu, cum Iudaeus\nsis, gentiliter et non Iudaice uiuis, quomodo\ngentes cogis iudaizare? et cetera. nulli ergo dubium est,\nquod Petrus apostolus sententiae huius, cuius nunc praeuaricator\narguitur, primus auctor extiterit.\ncausa autem praeuaricationis\ntimor est Iudaeorum; dicit enim scriptura, quod primum edebat\ncum gentibus, cum autem uenissent quidam\na Iacobo, subtrahebat se et segregabat timens\neos, qui ex circumcisione erant. timet\nautem Iudaeos, quorum erat apostolus, ne per occasionem gentium\na fide Christi recederent et imitator pastoris boni perderet gregem\nsibi creditum.\nSicut igitur ostendimus Petrum bene quidem sensisse de\nabolitione legis Mosaicae, sed ad simulationem obseruandae eius\ntimore conpulsum, uideamus, an ipse Paulus, qui alium arguit,\ntale quid fecerit. legimus in eodem libro: perambulabat\nautem Paulus Syriam et Ciliciam confirmans\necclesias peruenitque in Derben et Lystram.\net ecce discipulus quidam erat ibi nomine\nTimotheus, filius mulieris iudaeae fidelis\npatre gentili. huic testimonium reddebant,\nqui in Lystris erant et Iconio fratres. hunc\nuoluit Paulus secum proficisci et adsumens\ncircumcidit eum propter Iudaeos, quierant\nin illis locis; sciebant enim omnes, quod pater\n\n\n\n\n\n\neius gentilis esset.\no beate apostole Paule, qui in Petro\nreprehenderas simulationem, quare se subtraxisset a gentibus propter\nmetum Iudaeorum, qui a Iacobo uenerant, cur Timotheum, filium\nhominis gentilis utique et ipsum gentilem — neque enim Iudaeus\nerat, qui non fuerat circumcisus —, contra sententiam tuam circumcidere\ncogeris? respondebis mihi: \\'propter Iudaeos, qui erant in\nillis locis\\'. qui igitur tibi ignoscis in circumcisione discipuli uenientis\nex gentibus, ignosce et Petro, praecessori tuo, quod aliqua fecerit\nmetu fidelium Iudaeorum.\nrursum scriptum est: Paulus uero,\ncum adhuc sustinuisset dies multos, fratribus\nuale dicens nauigauit Syriam et cum\neo Priscilla et Aquila et totondit sibi in Cenchris\ncaput; uotum enim habuerat. esto, ut ibi\nIudaeorum timore conpulsus sit facere, quod nolebat: quare comam\nnutriuit ex uoto et postea in Cenchris totondit ex lege, quod Nazaraei,\nqui se deo uouerint, iuxta praeceptum Moysi facere consuerunt ?\nUerum haec ad conparationem eius rei, quae sequitur,\nparua sunt. refert Lucas, sacrae scriptor historiae: cum uenissemus\nHierosolymam, libenter susceperunt\nnos fratres; et sequenti die Iacobus et omnes seniores, qui\ncum eo erant, euangelio illius conprobato dixerunt ei: uides,\nfrater, quot milia sunt in Iudaea, qui crediderunt\nin Christo, et hi omnes aemulatores sunt\nlegis.\naudierunt autem de te, quod discessionem\ndoceas a Moyse eorum, qui per gentes\n\n\n\n\n\n\nsunt, Iudaeorum dicens non debere circumcidere\neos filios suos neque secundum consuetudinem\ningredi. quid ergo est? utique oportet\nconuenire multitudinem; audient enim\nte superuenisse.\nhoc ergo iac, quod tibi dicimus.\nsunt nobis uiri quattuor uotum habentes\nsuper se; his adsumptis sanctifica te cum ipsis\net inpende in eos, ut radant capita, et sciant\nomnes, quia, quae de te audierunt, falsa sunt,\nsed ambulas et ipse custodiens legem. tunc\nPaulus adsumptis uiris postera die purificatus\ncum illis intrauit in templum adnuntians\nexpletio. nem dierum purificationis, donec\nofferretur pro unoquoque eorum oblatio.\no\nPaule, et in hoc te rursus interrogo, cur caput raseris, cur nudipedalia\nexercueris de caerimoniis Iudaeorum, cur obtuleris sacrificia\net secundum legem hostiae pro te fuerint immolatae. utique\nrespondebis: \\'ne scandalizarentur, qui ex Iudaeis crediderant\\'.\nsimulasti ergo Iudaeum, ut Iudaeos lucrifaceres, et hanc ipsam simulationem\nIacobus te et ceteri docuere presbyteri.\nsed tamen euadere\nnon potuisti; orta enim seditione cum occidendus esses, raptus es a\ntribuno et ab eo missus Caesaream sub custodia militum diligenti,\nne te Iudaei quasi simulatorem ac destructorem legis occiderent,\natque inde Romam perueniens in hospitio, quod tibi conduxeras,\nChristum et Iudaeis et gentibus praedicasti et sententia tua Neronis\ngladio confirmata est.\nDidicimus, quod propter metum Iudaeorum et Petrus et\nPaulus aequaliter finxerint legis se praecepta seruare. qua igitur\nfronte, qua audacia Paulus in altero reprehendat, quod ipse commi-\nsit ? ego, immo alii ante me exposuerunt causam, quam putauerant,\nnon officiosum mendacium defendentes, sicut tu scribis, sed docentes\nhonestam dispensationem, ut et apostolorum prudentiam\ndemonstrarent et blasphemantis Porphyrii inpudentiam cohercerent,\nqui Paulum et Petrum puerili dicit inter se pugnasse certamine,\nimmo exarsisse Paulum inuidia uirtutum Petri et ea scripsisse\niactanter, uel quae non fecerit uel, si fecit, procaciter fecerit\nid in alio reprehendens, quod ipse commiserit. interpretati sunt illi,\nut potuerunt; tu quomodo istum locum edisseres? utique meliora\ndicturus, qui ueterum sententiam reprobasti.\nScribis ad me in epistula tua: neque enim a me\ndocendus es, quomodo intellegatur, quod idem\ndicit: \\'factus sum Iudaeis tamquam Iudaeus,\nut Iudaeos lucrifacerem\\', et cetera, quae ibi\ndicuntur conpassione misericordi, non simulatione\nfallaci. fit enim tamquam aegrotus, qui\nministrat aegroto, non cum se febres habere\nmentitur, sed cum animo condolentis cogitat,\nquem ad modum sibi seruiri uellet, si ipse\naegrotaret.\nnam utique ludaeus erat, Christianus\nautem factus non Iudaeorum sacramenta\nreliquerat, quae conuenienter ille\npopulus et legitime tempore, quo oportebat,\nacceperat. ideoque suscepit ea celebranda,\ni\n\n\n\n\n\n\ncum iam Christi esset apostolus, ut doceret\nnon esse perniciosa his, qui ea uellent, sicut\na parentibus per legem acceperant, custodire,\netiam cum in Christo credidissent, non tamen in\neis iam constituerent spem salutis, quoniam\nper dominum Iesum salus ipsa, quae illis\nsacramentis significabatur, aduenerat.\ntotius\nsermonis tui, quem disputatione longissima protraxisti, hic sensus\nest, ut Petrus non errauerit in eo, quod his, qui ex Iudaeis\ncrediderant, putauerit legem esse seruandam, sed in eo a recti linea\ndeuiarit, quod gentes cogeret iudaizare, cogeret autem non docentis\nimperio, sed conuersationis exemplo, et Paulus non contraria sit\nlocutus his, quae ipse gesserat, sed quare Petrus eos, qui ex gentibus\nerant, iudaizare conpelleret.\nHaec ergo summa est quaestionis, immo sententiae tuae,\nut post euangelium Christi bene faciant credentes Iudaei, si legis\nmandata custodiant, hoc est, si sacrificia offerant, quae obtulit\nPaulus, si filios circumcidant, si sabbatum seruent, ut Paulus in\nTimotheo et omnes obseruauere Iudaei. si hoc uerum est, in Cerinthi\net Hebionis heresim delabimur, qui credentes in Christo propter hoc\nsolum a parentibus anathematizati sunt, quod legis caerimonias.\nChristi euangelio miscuerunt et sic noua confessi sunt, ut uetera non\namitterent.\nquid dicam de Hebionitis, qui Christianos esse se simulant\nt usque hodie per totas orientis synagogas inter Iudaeos heresis\nest, quae dicitur Minaeorum et a pharisaeis huc usque damnatur,\nquos uulgo Nazaraeos nuncupant, qui credunt in Christum, filium\ndei natum de Maria uirgine, et eum dicunt esse, qui sub Pontio\n\n\n\n\nPilato et passus est et resurrexit, in quem et nos credimus, sed, dum\nuolunt et Iudaei esse et Christiani, nec Iudaei sunt nec Christiani.\noro ergo te, ut, qui nostro uulnusculo medendum putas, quod acu\nforatum, immo punctum dicitur, huius sententiae medearis uulneri,\nquod lancea et, ut ita dicam, phalaricae mole percussum est. neque\nenim eiusdem est criminis in explanatione scripturarum diuersas maiorum\nsententias ponere et heresim sceleratissimam rursum in ecclesiam\nintroducere. sin autem haec nobis incumbit necessitas, ut\nIudaeos cum legitimis suis suscipiamus, et licebit eis obseruare in\necclesiis Christi, quod exercuerunt in synagogis satanae — dicam,\nquod sentio —, non illi Christiani fient, sed nos Iudaeos facient.\nQuis enim hoc Christianorum patienter audiat, quod in tua\nepistula continetur: Iudaeus erat Paulus, Christianus\nautem factus non Iudaeorum sacramenta reliquerat,\nquae conuenienter ille populus et\nlegitime tempore, quo oportebat, acceperat.\nideoque suscepit ea celebranda, cum iam\nChristi esset apostolus, ut doceret non esse\nperniciosa his, qui ea uellent, sicut a parentibus\nper legem acceperant, custodire? rursum obsecro te, ut pace tua meum dolorem audias. Iudaeorum Paulus\ncaerimonias obseruabat, cum iam Christi esset apostolus, et dicis\neas non esse perniciosas his, qui eas uelint, sicut a parentibus\nacceperint, custodire; ego e contrario loquar et reclamante mundo\nlibera uoce pronuntiem caerimonias Iudaeorum et perniciosas esse et mortiferas Christianis et, quicumque eas obseruauerit siue ex\n\n\n\n\n\n\nIudaeis siue ex gentibus, eum in barathrum diaboli deuolutum.\nfinis enim legis Christus ad iustitiam omni\ncredenti, Iudaeo scilicet atque gentili. neque enim omni credenti\nerit finis ad iustitiam, si Iudaeus excipitur, et in euangelio\nlegimus: lex et prophetae usque ad Iohannem\nBaptistam et in alio loco: propterea ergo magis\nquaerebant eum Iudaei interficere, quia\nnon solum soluebat sabbatum, sed et patrem\nsuum dicebat deum aequalem se faciens deo,\net iterum: de plenitudine eius nos omnes accepimus\net gratiam pro gratia, quia lex per Moysen data\nest. gratia et ueritas per Iesum Christum facta\nest.\npro legis gratia, quae praeteriit, gratiam euangelii accepimus\npermanentem et pro umbris et imaginibus ueteris instrumenti\nueritas per Iesum Christum facta est. Hieremias quoque ex persona\ndei uaticinatur: ecce dies ueniunt, dicit dominus,\net consummabo domui Israhel et domui Iuda\ntestamentum nouum non secundum testamentum,\nquod disposui patribus eorum in die,\nquando adprehendi manum eorum, ut educerem\neos de terra Aegypti.\nobserua, quid dicat, quod\nnon populo gentilium, cum quo ante non fecerat testamentum, sed\npopulo Iudaeorum, cui legem dederat per Moysen, testamentum\nnouum euangelii repromittat, ut nequaquam uiuant in uetustate\nlitterae, sed in nouitate spiritus. Paulus autem, super cuius nunc\nnomine quaestio uentilatur, crebras huiusce modi ponit sententias,\ne quibus breuitatis studio pauca subnectam: ecce ego\n\n\n\n\n\n\nPaulus dico uobis, quoniam, si circumcidamini,\nChristus uobis nihil prodest, et iterum: euacuati\nestis a Christo, qui in lege iustificamini;\na gratia excidistis, et infra: si spiritu ducimini,\niam non estis sub lege.\nex quo apparet, qui sub lege est\nnon dispensatiue, ut nostri uoluere maiores, sed uere, ut tu intellegis,\neum spiritum sanctum non habere. qualia autem sint praecepta\nlegalia, deo docente discamus: ego, inquit, dedi eis praecepta\nnon bona et iustificationes, in quibus\nnon uiuant in eis.\nhaec dicimus, non quo legem iuxta\nManicheum et Marcionem destruamus, quam et sanctam et spiritalem\niuxta apostolum nouimus, sed quia, postquam fides\nuenit et temporum plenitudo, misit deus filium\nsuum factum ex muliere, factum sub lege,\nut eos, qui sub lege erant, redimeret, ut adoptionem\nfiliorum reciperemus et nequaquam sub paedagogo,\nsed sub adulto et domino et herede uiuamus.\nSequitur in epistula tua: non ideo Petrum emendauit,\nquod paternas traditiones obseruaret,\nquod si facere uellet, nec mendaciter nec incongrue\nfaceret.\niterum dico: episcopus es, ecclesiarum\nChristi magister; ut probes uerum esse, quod adseris, suscipe aliquem\nIudaeorum, qui factus Christianus natum sibi filium circumcidat,\nqui obseruet sabbata, qui abstineat a cibis, quos deus\ncreauit ad utendum cum gratiarum actione,\nqui quarta decima die mensis primi agnum mactet ad uesperam,\net, cum hoc feceris, immo non feceris — scio enim te Christianum et\n\n\n\n\n\n\nrem sacrilegam non esse facturum -, uelis nolis tuam sententiam reprobabis\net tunc disces opere difficilius esse confirmare sua quam\naliena reprehendere.\nac ne forsitan tibi non crederemus, immo non\nintellegeremus, quid diceres — frequenter enim in longum sermo protractus\ncaret intellegentia et, dum non sentitur, ab inperitis minus\nreprehenditur —, inculcas et replicas: hoc ergo Iudaeorum\nPaulus dimiserat, quod malum habebant. quod\nest malum Iudaeorum, quod Paulus dimiserat ? utique illud, quod\nsequitur: quod \\'ignorantes dei iustitiam et suam\niustitiam uolentes constituere iustitiae dei\nnon sunt subiecti\\';\ndeinde, quod post passionem\net resurrectionem Christi dato ac manifestato\nsacramento gratiae secundum ordinem\nMelchisedech adhuc putabant uetera sacramenta\nnon ex consuetudine sollemnitatis,\nsed ex necessitate salutis esse celebranda,\nquae tamen si numquam fuissent necessaria,\ninfructuose atque inaniter pro eis Machabaei\nmartyres fierent;\npostremo illud, quod praedicatores\ngratiae Christianos Iudaei tamquam\nhostes legis persequerentur. hos atque\nhuius modi errores et uitia dicit se damna et\nstercora arbitratum, ut Christum lucrifaceret.\nDidicimus per te, quae apostolus Paulus mala reliquerit\nIudaeorum; rursum te docente discamus, quae bona eorum tenuerit.\n\n\n\n\n\n\n\n\n\n\nobseruationes, inquies, legis, quas more patrio\ncelebrabant, sicut ab ipso Paulo celebratae\nsunt sine ulla salutis necessitate. quid uelis dicere\n\\'sine ulla salutis necessitate\\', non satis intellego. si enim salutem\nnon adferunt, cur obseruantur ? si autem obseruanda sunt, utique\nsalutem adferunt, maxime quae seruata martyres faciunt; non enim\nobseruarentur, nisi adferrent salutem.\nneque enim mdillerentia\nsunt inter bonum et malum, sicut philosophi disputant: \\'bonum est\ncontinentia, malum luxuria, inter utrumque indifferens ambulare,\ndigerere alui stercora, capitis naribus purgamenta proicere, sputis\nrheumata iacere\\'. hoc nec bonum nec malum est — siue enim feceris\nsiue non feceris, nec iustitiam habebis nec iniustitiam —, obseruare\nautem legis caerimonias non potest esse indifferens, sed aut\nbonum est aut malum est. tu dicis bonum, ego adsero malum\net malum non solum his, qui ex gentibus, sed et his, qui ex Iudaico\npopulo crediderunt.\nin hoc, ni fallor, loco, dum aliud uitas, ad aliud\ndeuolueris. dum enim metuis Porphyrium blasphemantem, in\nHebionis incurris laqueos his, qui credunt ex Iudaeis, obseruandam\nlegem esse decernens. et quia periculosum intellegis esse, quod dicis,\nrursum illud superfluis uerbis temperare conaris: sine ulla\nsalutis necessitate, sicut Iudaei celebrandas\nputabant, aut fallaci simulatione, quod in\nPetro reprehenderat.\nPetrus igitur simulauit legis custodiam, iste autem\n\n\n\n\n\n\nreprehensor Petri audacter obseruauit legitima. sequitur enim in epistula\ntua: nam si propterea illa sacramenta celebrauit,\nqu\\'ia simulauit se Iudaeum, ut illos lucrifaceret,\ncur non etiam sacrificauit cum gentibus,\nquia et his, qui sine lege erant, tamquam\nsine lege factus est, ut eos quoque lucrifaceret,\nnisi quia et illud fecit ut natura Iudaeus\net hoc totum dixit, non ut fallaciter se\nfingeret esse; quod non erat, sed ut misericorditer\nita subueniendum esse sentiret, ac\nsi ipse in eo errore laboraret, non scilicet mentientis\nastu sed conpatientis affectu?\nbene\ndefendis Paulum, quod non simulauerit errorem Iudaeorum, sed\nuere fuerit in errore, neque imitari Petrum uoluerit mentientem, ut,\nquod erat, metu Iudaeorum dissimularet, sed tota libertate Iudaeum\nesse se diceret. nouam clementiam apostoli! dum Iudaeos Christianos\nuult facere, ipse Iudaeus factus est. non enim poterat luxuriosos ad.\nfrugalitatem reducere, nisi se luxuriosum probasset, et misericorditer,\nut ipse dicis, subuenire miseris, nisi se miserum ipse sentiret. uere enim\nmiselli et misericorditei deplorandi, qui contentione sua et amore legis\nabolitae apostolum Christi fecere Iudaeum.\nnec multuminterestintei\nmeam et tuam sententiam, quia ego dico et Petrum et Paulum timore\nfidelium Iudaeorum legis exercuisse, immo simulasse mandata, tu\nautem adseris hoc eos fecisse clementer \\'non mentientis astu sed\nconpatientis affectu\\', dum modo illud constet uel metu uel\n\n\n\n\n\n\n\n\nmisericordia eos simulasse se esse, quod non erant.\nillud autem argumentum,\nquo aduersum nos uteris, quod et gentilibus debuerit gentilis\nfieri, si Iudaeis Iudaeus factus est, magis pro nobis facit. sicut enim\nnon fuit uere Iudaeus, sic nec uere gentilis erat, et sicut non fuit uere\ngentilis, sic nec uere Iudaeus erat. in eo autem imitator gentilium est, quia praeputium recipit in fide Christi et indifferenter permittit\nuesci cibis, quos damnant Iudaei, non cultu, ut tu putas, idolorum;\nin Christo enim Iesu nec circumcisio est aliquid\nnec praeputium, sed obseruatio mandatorum dei.\nQuaeso igitur te et iterum atque iterum deprecor, ut ignoscas\ndisputatiunculae meae et, quod modum meum egressus sum,\ntibi inputes, qui coegisti, ut rescriberem, et mihi cum Stesichoro\noculos abstulisti. nec me putes magistrum esse mendacii, qui sequor\nChristum dicentem: ego sum uia et uita et ueritas, j\nnec potest fieri, ut ueritatis cultor mendacio colla submittam.\nneque mihi inperitorum plebeculam concites, qui te uenerantur ut\nepiscopum et in ecclesia declamantem sacerdotii honore suscipiunt,\nme autem aetatis ultimae et paene decrepitum ac monasterii et ruris\nsecreta sectantem parui pendunt, et quaeras tibi, quos doceas siue\nreprehendas. ad nos enim tantis maris atque terrarum a te diuisos spatiis uix uocis tuae sonus peruenit et, si forsitan litteras scripseris,\nante eas Italia ac Roma suscipiet, quam ad me, cui mittendae sunt,\ndeferantur.\nQuod autem in aliis quaeris epistulis, cur prior mea in libris\ncanonicis interpretatio asteriscos habeat et uirgulas praenotatas et\npostea aliam translationem absque his signis ediderim — pace tua\ndixerim —. uideris mihi non intellegere, quod quaesisti. illa enim\ninterpretatio septuaginta interpretum est et, ubicumque uirgulae,\nid est obeli, sunt, significatur, quod Septuaginta plus dixerint,\nquam habetur in Hebraeo, ubi autem asterisci, id est stellae praelucentes,\nex Theodotionis editione ab Origene additum est. et ibi\nGraeca transtulimus, hic de ipso Hebraico, quod intellegebamus,\nexpressimus sensuum potius ueritatem quam uerborum interdum\nordinem conseruantes.\net miror, quomodo septuaginta interpretum\nlibros legas non puros, ut ab eis editi sunt, sed ab Origene emendatos\nsiue corruptos per obelos et asteriscos et Christiani hominis interpretatiunculam\nnon sequaris, praesertim cum ea, quae addita sunt,\nex hominis Iudaei atque blasphemi post passionem Christi editione\ntranstulerit. uis amator esse uerus septuaginta interpretum? non\nlegas ea, quae sub asteriscis sunt, immo rade de uoluminibus, ut\nueterum te fautorem probes. quod si feceris, omnes ecclesiarum\nbibliothecas condemnare cogeris. uix enim unus aut alter inuenietur\nliber, qui ista non habeat.\nPorro, quod dicis non debuisse me interpretari post ueteres\net nouo uteris syllogismo: \\'aut obscura fuerunt, quae interpretati\nsunt Septuaginta, aut manifesta: si obscura, te quoque in eis falli\npotuisse credendum est, si manifesta, illos in eis falli non potuisse\nperspicuum est,\\' tuo tibi sermone respondeo. omnes ueteres tractatores,\nqui nos in domino praecesserunt et qui scripturas sanctas\n\n\n\n\n\n\ninterpretati sunt, aut obscura interpretati sunt aut manifesta.\nsi obscura, tu quomodo post eos ausus es disserere, quod illi explanare\nnon potuerunt? si manifesta, superfluum est te uoluisse disserere,\nquod illos latere non potuit, maxime in explanatione psalmorum,\nquos apud Graecos interpretati sunt multis uoluminibus primus\nOrigenes, secundus Eusebius Caesariensis, tertius Theodorus Heracleotes,\nquartus Asterius Scythopolita, quintus Apollinaris Laodicenus,\nsextus Didymus Alexandrinus. feruntur et diuersorum in\npaucos psalmos opuscula, sed nunc de integro psalmorum corpore\ndicimus.\napud Latinos autem Hilarius Pictauensis et Eusebius,\nUercellensis episcopus, Origenem et Eusebium transtulerunt, quorum\npriorem et noster Ambrosius in quibusdam secutus est. respondeat\nmihi prudentia tua, quare post tantos et tales interpretes in\nexplanatione psalmorum diuersa senseris. si enim obscuri sunt psalmi,\nquoque in eis falli potuise credendum est; si manifesti, illos in eis 15\nfalli potuisse non creditur. ac per hoc utroque modo superflua erit\ninterpretatio tua et hac lege post priores nullus loqui audebit et,\nquodcumque alius occupauerit, alius de eo scribendi licentiam non\nhabebit. quin potius humanitatis tuae est, in quo ueniam tibi tribuis,\nindulgere et ceteris.\nego enim non tam uetera abolere conatus sum,\nquae linguae meae hominibus emendata de Graeco in Latinum transtuli,\nquam ea testimonia, quae a Iudaeis praetermissa sunt uel corrupta,\nproferre in medium, ut scirent nostri, quid Hebraea ueritas\ncontineret. si cui legere non placet, nemo conpellit inuitum. bibat\nuinum uetus cum suauitate et nostra musta contemnat, quae in explanatione\npriorum edita sunt, ut, sicubi illa non intelleguntur, ex\nnostris manifestiora fiant.\nquod autem genus interpretationis in\nscripturis sanctis sequendum sit, liber, quem scripsi de optimo\n\n\n\n\ngenere interpretandi, et omnes praefatiunculae diuinorum uoluminum,\nquas editioni nostrae praeposuimus, explicant ad illasque prudentem\nlectorem remittendum puto. et si me, ut dicis, in noui testamenti\nemendatione suscipis exponisque causam, cur suscipias, quia\nplurimi linguae Graecae habentes scientiam de meo possent opere\niudicare, eandem integritatem debueras etiam in ueteri credere testamento,\nquod non nostra confinximus, sed, ut apud Hebraeos inuenimus,\ndiuina transtulimus. sicubi dubitas, Hebraeos interroga.\nDices: \\'quid, si Hebraei aut respondere noluerint aut\nmentiri uoluerint ?\\' tota frequentia Iudaeorum in mea interpretatione\nreticebit ? nullus inueniri poterit, qui Hebraeae linguae habeat notitiam,\naut omnes imitabuntur illos Iudaeos, quos dicis in Africae\nrepertos oppidulo in meam calumniam conspirasse?\nhuiusce modi\nenim in epistula tua texis fabulam: quidam frater noster\nepiscopus cum lectitari instituisset in ecclesia,\ncui praeest, interpretationem tuam, mouit\nquiddam longe aliter a te positum apud\nIonam prophetam, quam erat omnium sensibus\nmemoriaeque inueteratum et tot aetatum\nsuccessionibus decantatum. factus est tantus tumultus:\nin plebe maxime Graecis arguentibus et inflammantibus\ncalumniam falsitatis, ut cogeretur\nepiscopus — Oea quippe ciuitas erat — Iudaeorum\ntestimonium flagitare.\nutrum autem illi inperitia\nan malitia hoc esse in Hebraeis codicibus\n\n\n\n\n\n\nresponderunt, quod et Graeci et Latini habebant\natque dicebant? quid plura? coactus est\nhomo uelut mendositatem corrigere uolens\npost magnum periculum non remanere sine\nplebe. unde etiam nobis uidetur aliquando\nte quoque in nonnullis falli potuisse.\nDicis me in Iona propheta male quiddam interpretatum\net seditione populi conclamante propter unius uerbi dissonantiam\nepiscopum paene sacerdotium perdidisse. et quid sit illud, quod male\ninterpretatus sim, subtrahis auferens mihi occasionem defensionis\nmeae, ne, quicquid dixeris, me respondente soluatur, nisi forte ut\nante annos plurimos cucurbita uenit in medium adserente illius temporis\nCornelio et Asinio Pollione me \\'hederam\\' pro \\'cucurbita\\' transtulisse.\nsuper qua re in commentario Ionae prophetae plenius respondimus\nhoc tantum nunc dixisse contenti, quod in eo loco, ubi septua- ginta interpretes \\'cucurbitam\\' et Aquila cum reliquis \\'hederam\\' transtulerunt, idest\nϰιττόν, in Hebraeo uolumine \\'ciceion\\' scriptum habet,\nquam uulgo Syri \\'ciceiam\\' uocant; est autem genus uirgulti lata\nhabens folia in modum pampini, cumque plantatum fuerit, cito consurgit\nin arbusculam absque ullis calamorum et hastilium adminiculis,\nquibus et cucurbitae et hederae indigent, suo trunco se sustinens.\nhoc ergo uerbum de uerbo edisserens si \\'ciceion\\' transferre uoluissem,\nnullus intellegeret, si \\'cucurbitam\\', id dicerem, quod in\n\n\n\n\n\n\n\nHebraico non habetur; \\'hederam\\' posui, ut ceteris interpretibus consentirem.\nsin autem Iudaei uestri, ut ipse adseris, malitia uel inperitia\nhoc dixerunt esse in uoluminibus Hebraeorum, quod in Graecis et\nLatinis codicibus continetur, manifestum est eos aut Hebraeas\nlitteras ignorare aut ad inridendos cucurbitarios uoluisse mentiri.\npeto m fine epistulae, ut quiescentem senem olimque ueteranum\nmilitare non cogas et rursum de uita periclitari. tu, qui iuuenis es\net in pontificali culmine constitutus, doceto populos et nouis Africae\nfrugibus Romana tecta locupleta. mihi sufficit cum auditore uel\nlectore pauperculo in angulo monasterii susurrare.\nPaucis in exordio placet iudicium ueritatis; dicente autem\ndomino per prophetam: et iudicium meum quasi lux,\negredietur, qui tenebrarum horrore circumdati sunt nec\nnaturam rerum clara mente perspiciunt, pudore operiuntur aeterno\net cassos se habuisse conatus ipso fine cognoscunt. unde et nos\nIohannem, qui dudum Constantinopolitanam rexit ecclesiam,\ndeo placere semper optauimus et causas perditionis eius, in quas\nferebatur inprouidus, nequaquam credere uoluimus.\nsed ille, ut\ncetera flagitia eius taceam, Origenistas in suam recipiens familiaritatem\net ex his plurimos in sacerdotium prouehens at queob hoc\nscelus beatae memoriae hominem dei Epiphanium, qui inter\n\n\n\n\n\n\n\n\n\n\n\n\nepiscopos clarum in orbe sidus effulsit, non paruo maerore contristans\nmeruit audire: cecidit, cecidit Babylon.\nScientes ergo dictum a saluatore: nolite iudicare\nsecundum faciem, sed iustum iudicium iudicate,\nne quoquam ....................\n(Quod) tardius beatitudini tuae Latino sermone translatum\\'\nlibrum tuum remitterem, multa in medio inpedimenta fecerunt: Isaurorum\nrepentina eruptio, Phoenicis Galilaeaeque uastitas, terror\nPalaestinae, praecipue urbis Hierosolymae, et nequaquam librorum,\nsed murorum extructio, ad hoc asperitas hiemis, fames intolerabilis\nnobis praesertim, quibus multorum fratrum cura inposita est.\ninter\nquas difficultates lucratiuis et, ut ita dicam, furtiuis per noctem\noperis crescebat interpretatio et iam in scidulis tenebatur, cum\ndiebus sanctae quadragesimae scripta ad purum - conlatione tantum\nindigerem â€“ grauissimo languore correptus et mortis limen ingrediens 20\n\n\n\n\n\n\n\n\n\n\n\n\ndomini misericordia et tuis orationibus reseruatus sum ad hoc forsitan,\nut inplerem praeceptum tuum et uolumen disertissimum, quod\nscripturarum floribus texuisti, eadem, qua a te scriptum est, gratia\nuerterem, licet inbecillitas corporis et animi maeror ingenii quoque\nacumen obtuderit et uerba prono cursu labentia uelut quibusdam\nobicibus retardarit.\nMirati sumus in opere tuo utilitatem omnium ecclesiarum,\nut discant,- qui ignorant, eruditi testimoniis scripturarum, qua debeant\nueneratione sancta suscipere et altaris Christi ministerio deseruire\nsacrosque calices et sancta uelamina et cetera, quae ad cultum\ndominicae pertinent passionis, non quasi inania et sensu carentia\nsanctimoniam non habere, sed ex consortio corporis et sanguinis\ndomini eadem, qua <%rpus eius et sanguis, maiestate ueneranda.\nSuscipe igitur librum tuum, immo meum et, ut uerius\ndicam, nostrum; cumque mihi faueris, tuus fautor eris. tibi enim\nmeum sudauit ingenium et facundiam Graecam Latinae linguae uolui\npaupertate pensare. neque uero, ut diserti interpretes faciunt, uerbum\nuerbo reddidi nec adnumeraui pecuniam, quam mihi per partes\ndederas, sed pariter appendi, ut nihil desit ex sensibus, cum aliquid\ndesit ex uerbis.\nepistulam autem tuam idcirco in Latinum uerti et\nhuic uolumini praeposui, ut omnes, qui legerint, sciant me non temeritate\net iactantia, sed praeceptis beatitudinis tuae suscepisse onus\nultra uires meas. quod an consecutus sim, tuo iudicio derelinquo.\ncerte, si inbecillitatem reprehenderis, uoluntati ueniam commodabis.\nIam pridem tuae caritati prolixam epistulam misi respondens\nilli tuae, quam per sanctum filium tuum Asterium, nunc iam non solum\nfratrem, uerum etiam collegam meum, misisse te recolis. quae\nutrum in manus tuas peruenire meruerit, adhuc nescio, nisi quod\nper fratrem sincerissimum Firmum scribis, si ille, qui te primum\ngladio petiit, stilo repulsus est, ut sit humanitatis meae atque iustitiae\naccusantem reprehendere, non respondentem.\nhoc solo tenuissimo\nindicio utcumque conicio legisse te illam epistulam meam. in ea\nquippe deploraui tantam inter uos extitisse discordiam, de quorum\ntanta amicitia, quaqua uersum eam fama diffuderat, caritas fraterna\ngaudebat. quod non feci reprehendendo germanitatem tuam,\ncuius in ea re aliquam culpam me cognouisse non ausim dicere, sed\ndolendo humanam miseriam, cuius in amicitiis mutua caritate\nretinendis, quantalibet illa sit, incerta permansio est.\nuerum illud\n\n\n\n\n\n\n\n\n\n\n\n\n\n\n\n\nmalueram tuis nosse rescriptis, utrum mihi ueniam, quam poposceram,\ndederis. quod apertius mihi intimari cupio, quamuis hilarior\nquidam uultus litterarum tuarum etiam hoc me impetrasse significare\nuideatur, si tamen post lectam illam missae sunt, quod in eis\nminime apparet.\nPetis uel potius fiducia caritatis iubes, ut in scripturarum\ncampo sine nostro inuicem dolore ludamus. equidem, quantum ad\nad me adtinet, serio nos ista quam ludo agere mallem. quodsi hoc\nuerbum tibi propter facilitatem ponere placuit, ego, fateor, maius\naliquid expeto a benignitate uirium tuarum prudentiaque tam docta\net otiosa, annosa, studiosa, ingeniosa diligentia haec tibi non tantum\ndonante, uerum etiam dictante spiritu sancto, ut in magnis et\nlaboriosis quaestionibus non tamquam ludentem in campo scripturarum,\nsed in montibus anhelantem adiuues.\nsi autem propter hilaritatem,\nquam esse inter carissimos disserentes decet, putasti dicendum\nesse \\'ludamus\\', siue illud apertum et planum sit, unde conloquimur,\nsiue arduum atque difficile, hoc ipsum edoce, obsecro te,\nquonam modo adsequi ualeamus, ut, cum forte aliquid nos mouet,\nquod nobis etsi non cautius adtendentibus, certe tardius intellegentibus\nnon probatum est, et, quid nobis uideatur, contra conamur\nadserere, si hoc aliquanto securiore libertate dicamus, non incidamus\nin suspicionem puerilis iactantiae, quasi nostro nomini famam\nuiros inlustres accusando quaeramus, si autem aliquid asperum\nrefellendi necessitate depromptum, quo tolerabile fiat, leniore circumfundamus\neloquio, litum melle gladium stringere iudicemur, nisi forte\nille modus est, quo utrumque hoc uitium uel uitii suspicionem caueamus,\nsi cum doctiore amico sic disputemus, ut, quicquid dixerit,\nnecesse sit adprobare nec quaerendi saltem causa liceat aliquantulum\nreluctari.\nTum uero sine ullo timore offensionis tamquam in campo\nluditur, sed mirum, si nobis non inluditur. ego enim — fateor caritati\ntuae — solis eis scripturarum libris, qui iam canonici appellantur, didici\nhunc timorem honoremque deferre, ut nullum eorum auctorem\nscribendo errasse aliquid firmissime credam ac, si aliquid in eis\noffendero litteris, quod uideatur contrarium ueritati, nihil aliud quam\nuel mendosum esse codicem uel interpretem non adsecutum esse,\nquod dictum est, uel me minime intellexisse non ambigam.\nalios\nautem ita lego, ut, quantalibet sanctitate doctrinaque praepolleant,\nnon ideo uerum putem, quia ipsi ita senserunt, sed quia mihi uel per\nillos auctores canonicos uel probabili ratione, quod a uero non\nabhorreat, persuadere potuerunt.\nnec te, mi frater, sentire aliud\nexistimo; prorsus, inquam, non te arbitror sic legi tuos libros uelle\ntamquam prophetarum uel apostolorum, de quorum scriptis, quod\n\nomni errore careant, dubitare nefarium est. absit hoc a pia humilitate\net ueraci de temet ipso cogitatione, qua nisi esses praeditus, non utique diceres: utinam mereremur complexus\ntuos et conlatione mutua uel doceremus\naliqua uel disceremus!\nQuod si te ipsum consideratione uitae ac morum tuorum\nnon simulate, non fallaciter dixisse credo, quanto magis aequum\nest me credere apostolum Paulum non aliud sensisse, quam scripserit,\nubi ait de Petro et Barnaba: cum uiderem, quia non\nrecte ingrediuntur ad ueritatem euangelii,\ndixi Petro coram omnibus: si tu: cum sis Iudaeus,\ngentiliter et-non Iudaice uiuis, quomodo\ngentes cogis iudaizare?\nde quo enim certus\nsim, quod me scribendo uel loquendo non fallat, si fallebat apostolus\nfilios suos, quos iterum parturiebat, donec in eis Christus, id est\n30 ueritas, formaretur, quibus cum praemisisset dicens: quae\nautem scribo uobis, ecce coram deo, quia non\n\n\n\n\n\nmentior, non tamen ueraciter scribebat, sed nescio qua dispensatoria\nsimulatione fallebat, uidisse se Petrum et Barnaban non\nrecte ingredientes ad ueritatem euangelii ac Petro in faciem restitisse\nnon ob aliud, nisi quod gentes cogeret iudaizare?\n\\'At enim satius est credere apostolum Paulum aliquid non\nuere scripsisse, quam apostolum Petrum non recte aliquid egisse.\\'\nhoc si ita est, dicamus — quod absit — satius esse credere mentiri\neuangelium, quam negatum esse a Petro Christum, et mentiri Regnorum\nlibrum, quam tantum prophetam a domino deo tam excellenter\nelectum et in concupiscenda atque abducenda uxore aliena\ncommisisse adulterium et in marito eius necando tam horrendum\nhomicidium.\nimmo uero sanctam scripturam in summo et caelesti\nauctoritatis culmine conlocatam de ueritate eius certus ac securus\nlegam et in ea homines uel adprobatos uel emendatos uel damnatos\nueraciter discam potius, quam, facta humana dum in quibusdam\nlaudabilis excellentiae personis aliquando credere timeo reprehendenda,\nipsa diuina eloquia mihi sint ubique suspecta.\nManichei plurima diuinarum scripturarum, quibus eorum\nnefarius error clarissima sententiarum perspicuitate conuincitur,\nquia in alium sensum detorquere non possunt, falsa esse contendunt,\nita tamen, ut eandem falsitatem non scribentibus apostolis tribuant,\nsed nescio quibus codicum corruptoribus.\nquod tamen quia nec\npluribus siue antiquioribus exemplaribus nec praecedentis linguae\nauctoritate, unde Latini libri interpretati sunt, probare aliquando\npotuerunt, notissima omnibus ueritate superati confusique discedunt.\nitane non intellegit sancta prudentia tua, quanta malitiae\nillorum patescat occasio, si non ab aliis apostolicas litteras esse\nfalsatas, sed ipsos apostolos falsa scripsisse dicamus?\n\\'Non est\\', inquis, \\'credibile hoc in Petro Paulum, quod ipse\nPaulus fecerat, arguisse\\'. non nunc quaero, quid fecerit; quid scripserit,\nquaero. hoc ad quaestionem, quam suscepi, maxime pertinet,\nut ueritas diuinarum scripturarum ad nostram fidem aedificandam\n\n\n\n\n\n\nmemoriae commendata non a quibuslibet, sed ab ipsis apostolis ac\nper hoc in canonicum auctoritatis culmen recepta ex omni parte\nuerax atque indubitanda persistat.\nnam si hoc fecit Petrus, quod\nfacere debuit, mentitus est Paulus, quod eum uiderit non recte\ningredientem ad ueritatem euangelii. quisquis enim hoc facit, quod\nfacere debet, recte utique facit et ideo falsum de illo dicit, qui\ndicit eum non recte fecisse, quod eum nouit facere debuisse. si\nautem uerum scripsit Paulus, uerum est, quod Petrus non recte\ntunc ingrediebatur ad ueritatem euangelii; id ergo faciebat, quod\nfacere non debebat.\net si tale aliquid Paulus ipse iam fecerat,\ncorrectum potius etiam ipsum credam coapostoli sui correctionem\nnon potuisse neglegere, quam mendaciter aliquid in sua epistula\nposuisse, et epistula qualibet, quanto magis in illa, in qua praelocutus\nait: quae autem scribo uobis, ecce coram\ndeo, quia non mentior.\nEgo quidem illud Petrum sic egisse credo, ut gentes cogeret\niudaizare. hoc enim lego scripsisse Paulum, quem mentitum esse\nnon credo. et ideo non recte agebat hoc Petrus; erat enim contra\neuangelii ueritatem, ut putarent, qui credebant in Christum, sine\nillis ueteribus sacramentis saluos se esse non posse. hoc enim\ncontendebant Antiochiae, qui ex circumcisione crediderant,\ncontra quos Paulus perseueranter acriterque confligit.\nipsum uero\nPaulum non ad hoc id egisse, quod uel Timotheum circumcidit uel\nCenchris uotum persoluit uel Hierosolymis a Iacobo admonitus cum\neis, qui uouerant, legitima illa celebranda suscepit, ut putari uideretur\nper ea sacramenta etiam Christianam salutem dari, sed ne illa,\nquae prioribus, ut congruebat, temporibus in umbris rerum futurarum\ndeus fieri iusserat, tamquam idolatriam gentilium damnare\ncrederetur.\nhoc est enim, quod illi Iacobus ait auditum de illo esse,\n\n\n\n\n\n\n\n\n\n\nquod discissionem doceat a Moyse, quod utique nefas est, ut credentes\nin Christum discindantur a propheta Christi tamquam eius doctrinam\ndetestantes atque damnantes, de quo ipse Christus dicit:\nsi crederetis Moysi, crederetis et mihi; de\nme enim ille scripsit.\nAdtende enim, obsecro, ipsa uerba Iacobi: uides, inquit,\nfrater, quot milia sunt in Iudaea, qui\ncrediderunt in Christum, et hi omnes aemulatores\nsunt legis. audierunt autem de te,\nquia discissionem doces a Moyse eorum, qui\nper gentes sunt, Iudaeorum dicens non debere\ncircumcidere eos filios suos neque secundum consuetudinem\ningredi. quid ergo est? utique\noportet conuenire multitudinem; audient\nenim te superuenisse. hoc ergo fac, quod tibi\ndicimus.\nsunt nobis uiri quattuor uotum habentes\nsuper s e. his adsumptis sanctifica te\ncum ipsis et inpende in eos, ut radant capita,\net scient omnes, quia, quae de te audierunt,\nfalsa sunt, sed sequeris et ipse custodiens\nlegem. de gentibus autem, qui crediderunt,\nnos mandauimus iudicantes nihil eius modi\nseruare illos, nisi ut obseruent ab idolis immolato\net a sanguine et a fornicatione.\nnon, ut\nopinor, obscurum est et Iacobum hoc ideo monuisse, ut scirent\nfalsa esse, quae de illo audierant hi, qui, cum in Christum ex Iudaeis\ncredidissent, tamen aemulatores erant legis, ne per doctrinam Christi\nuelut sacrilega nec deo mandante conscripta damnari putarentur,\nquae per Moysen patribus fuerant ministrata. hoc enim de Paulo\niactauerant non illi, qui intellegebant, quo animo a Iudaeis fidelibus\n\n\n\n\n\n\nobseruari tunc ista deberent propter commendandam scilicet auctoritatem\ndiuinam et sacramentorum illorum propheticam sanctitatem,\nnon propter adipiscendam salutem, quae iam in Christo reuelabatur\net per baptismi sacramentum ministrabatur, sed illi hoc de Paulo\nsparserant, qui sic ea uolebant obseruari, tamquam sine his in euangelio\nsalus credentibus esse non posset.\nipsum enim senserant uehementissimutn\ngratiae praedicatorem et intentioni eorum maxime\naduersum docentem non per illa hominem iustificari, sed per gratiam\nIesu Christi, cuius praenuntiandae causa illae umbrae in lege mandatae\nsunt. et ideo illi inuidiam et persecutionem concitare molientes\ntamquam inimicum legis mandatorumque diuinorum criminabantur,\ncuius falsae criminationis inuidiam congruentius deuitare\nnon posset, quam ut ea ipse celebraret, quae damnare tamquam\nsacrilega putabatur, atque ita ostenderet nec Iudaeos tunc ab eis\ntamquam a nefariis prohibendos nec gentiles ad ea tamquam ad necessaria\nconpellendos.\nNam si re uera sic ea reprobaret, quem ad modum de illo\nauditum erat, et ideo celebranda susciperet, ut actione simulata\nsuam posset occultare sententiam, non ei diceret Iacobus: et\nscient omnes, sed diceret: \\'et putabunt omnes\\', quoniam,\nquae de te audierunt, falsa sunt, praesertim quia in\nipsis Hierosolymis apostoli iam decreuerant, ne quisquam\ngentes cogeret iudaizare, non autem decreuerant, ne quisquam\ntunc Iudaeos iudaizare prohiberet, quamuis etiam ipsos iam doctrina\nChristiana non cogeret.\nproinde, si post hoc apostolorum\ndecretum Petrus habuit illam in Antiochia simulationem, qua\ngentes cogeret iudaizare, quoniam nec ipse cogebatur, quamuis\npropter commendanda eloquia dei, quae Iudaeis sunt credita, non\nprohibebatur, quid mirum, si constringebat eum Paulus libere adserere,\nquod cum ceteris apostolis se Hierosolymis decreuisse meminerat\n?\nSi autem hoc, quod magis arbitror, ante illud Hierosolymitanum\nconcilium Petrus fecit, nec sic mirum est, quod eum uolebat\nPaulus non timide obtegere, sed fidenter adserere, quod eum pariter\nsentire iam nouerat, siue quod cum eo contulerat euangelium siue\nquod in Cornelii centurionis uocatione etiam diuinitus eum de hac\nre admonitum acceperat siue quod, antequam illi, quos timuerat,\nuenissent Antiochiam, cum gentibus eum conuesci uiderat.\nneque\nenim negamus in hac sententia fuisse iam Petrum, in qua et Paulus\nfuit. non itaque tunc eum, quid in ea re uerum esset, docebat, sed\neius simulationem, qua gentes iudaizare cogebantur, arguebat non\nob aliud, nisi quia sic illa omnia simulatoria gerebantur, tamquam\nuerum esset, quod dicebant illi, qui sine circumcisione praeputii\natque aliis obseruationibus umbrae futurorum putabant credentes\nsaluos esse non posse.\nErgo et Timotheum propterea circumcidit, ne Iudaeis et\nmaxime cognationi eius maternae sic uiderentur, qui ex gentibus in\nChristum crediderant, detestari circumcisionem, sicut idolatria\ndetestanda est, cum illam deus fieri praeceperit, hanc satanas persuaserit;\net Titum propterea non circumcidit, ne occasionem daret\neis, qui sine illa circumcisione dicebant credentes saluos esse non\nposse, et ad deceptionem gentium hoc etiam Paulum sentire iactarent.\nquod ipse satis significat, ubi ait: sed neque Titus,\nqui mecum erat, cum esset Graecus, conpulsus\nest circumcidi, propter subintroductos\nautem falsos fratres, qui subintroierant\nperscrutari libertatem nostram, ut nos in\nseruitutem redigerent, quibus nec ad horam\ncessimus subiectione, ut ueritas euangelii\npermaneat ad uos. hic apparet, quid eos captare intellexerit,\nut non faceret, quod in Timotheo fecerat, quod ea libertate facere ;\n\n\n\n\n\n\npoterat, qua ostenderet illa sacramenta nec tamquam necessaria\ndebere appeti nec tamquam sacrilega debere damnari.\nSed cauendum est uidelicet in hac disputatione, ne sicut\nphilosophi quaedam facta hominum media dicamus inter recte\nfactum et peccatum, quae neque in recte factis neque in peccatis\nnumerentur, et urgueamur eo, quod obseruare legis caerimonias non\npotest esse indifferens, sed aut bonum aut malum, ut, si bonum\ndixerimus, eas nos quoque obseruare cogamur, si autem malum,\nnon uere, sed simulate ab apostolis obseruatas esse credamus.\nego\nuero apostolis non tam exemplum philosophorum timeo, quando et\nilli in sua disputatione ueri aliquid dicunt, quam forensium aduocatorum,\nquando in alienarum causarum actione mentiuntur. quorum\nsimilitudo si in ipsa expositione epistulae ad Galatas ad confirmandam\nsimulationem Petri et Pauli putata est decenter induci, quid ego\napud te timeam nomen philosophorum, qui non propterea uani sunt,\nquia omnia falsa dicunt, sed quia et falsis plerisque confidunt et,\nubi uera inueniuntur dicere, a Christi gratia, qui est ipsa ueritas,\nalieni sunt ?\nCur autem non dicam praecepta illa ueterum sacramentorum\nnec bona esse, quia non eis homines iustificantur — umbrae\nsunt enim praenuntiantes gratiam, qua iustificamur —, nec tamen\nmala, quia diuinitus praecepta sunt tempori personisque congruentia,\ncum me adiuuet etiam prophetica sententia, qua dicit deus se\nilli populo dedisse praecepta non bona? forte enim propterea non\ndixit mala, sed tantum non bona, id est non talia, ut illis homines\nboni fiant aut sine illis boni non fiant.\nuellem me doceret benigna\nsinceritas tua, utrum simulate quisquam sanctus orientalis, cum\nRomam uenerit, ieiunet sabbato excepto illo die paschalis uigiliae.\nquod si malum esse dixerimus, non solum Romanam ecclesiam, sed\n30 etiam multa ei uicina et aliquanto remotiora damnabimus, ubi mos\n\n\n\n\n\n\nidem tenetur et manet. si autem non ieiunare sabbato malum puta-B\nuerimus, tot ecclesias orientis et multo maiorem orbis Christiani partem\nqua temeritate criminabimur!\nplacetne tibi, ut medium quiddam essedicamus,\nquod tamen acceptabile sit ei, qui hoc non simulate, sed\ncongruenti societate atque obseruantia fecerit ? et tamen nihil inde\nlegimus in canonicis libris praeceptum esse Christianis. quanto\nmagis illud malum dicere non audeo, quod deum praecepisse ipsa\nChristiana fide negare non possum, qua didici non eo me iustificari,\nsed gratia dei per Iesum Christum, dominum nostrum!\nDico ergo circumcisionem praeputii et cetera huius modi\npriori populo per testamentum, quod uetus dicitur, diuinitus data\nad significationem futurorum, quae per Christum oportebat inpleri.\nquibus aduenientibus remansisse illa Christianis legenda tantum ad\nintellegentiam praemissae prophetiae, non autem necessario facienda,\nquasi adhuc expectandum esset, ut ueniret fidei reuelatio,\nquae his significabatur esse uentura. sed quamuis gentibus inponenda\nnon essent, non tamen sic debuisse auferri a consuetudine\nIudaeorum tamquam detestanda atque damnanda.\nsensim proinde\natque paulatim feruente sane praedicatione gratiae Christi, qua sola\nnossent credentes se iustificari saluosque fieri, non illis umbris rerum\nante futurarum, tunc iam uenientium atque praesentium, ut in\nillorum Iudaeorum uocatione, quos praesentia carnis domini et\napostolica tempora sic inuenerant, omnis illa actio consumeretur\numbrarum, hoc ei suffecisse ad commendationem, ut non tamquam\ndetestanda et similis idolatriae uitaretur, ultra uero non haberet\nprogressum, ne putaretur necessaria, tamquam uel ab illa salus\nesset uel sine illa esse non posset, quod putauerunt heretici, qui, dum\nuolunt et Iudaei esse et Christiani, nec Iudaei nec Christiani esse\npotuerunt. quorum sententiam mihi cauendam, quamuis in ea\nnumquam fuerim, tamen beniuolentissime admonere dignatus es.\nin cuius sententiae non consensionem, sed simula tionem timore Petrus\ninciderat, ut de illo Paulus uerissime scriberet, quod eum uidisset\nnon recte ingredientem ad ueritatem euangelii, eique uerissime\ndiceret, quod gentes iudaizare cogebat.\nquod Paulus utique non cogebat\nob hoc illa uetera ueraciter, ubi opus esset, obseruans, ut damnanda\nnon esse monstraret, praedicans tamen instanter non eis, sed\nreuelata gratia fidei saluos fieri fideles, ne ad ea quemquam uelut\nnecessaria suscipienda conpelleret. sic autem credo apostolum Paulum\nueraciter cuncta illa gessisse nec tamen nunc quemquam factum\nex Iudaeo Christianum uel cogo uel sino talia ueraciter celebrare,\nsicut nec tu, cui uidetur Paulus ea simulasse, cogis istum uel sinis\ntalia simulare.\nAn uis; ut etiam ego dicam hanc esse summam quaestionis,\nimmo sententiae tuae, ut post euangelium Christi bene faciant\ncredentes Iudaei, si sacrificia offerant, quae obtulit Paulus, si filios\ncircumcidant, si sabbatum obseruent, ut Paulus in Timotheo et\nomnes obseruauere Iudaei, dum modo haec simulate ac fallaciter.\nagant? hoc si ita est, non iam in heresin Hebionis uel eorum, quos\nuulgo Nazaraeos nuncupant, uel quamlibet aliam ueterem, sed in\nnescio quam nouam delabimur, quae sit eo perniciosior, quo non\nerrore, sed proposito est ac uoluntate fallaci.\nquodsi respondes, ut\nte ab hac purges sententia, tunc apostolos ista laudabiliter simulasse,\nne scandalizarentur infirmi, qui ex Iudaeis multi crediderant et ea\nrespuenda nondum intellegebant, nunc uero confirmata per tot\ngentes doctrina gratiae Christianae, confirmata etiam per omnes\nChristi ecclesias lectione legis et prophetarum, quomodo haec intellegenda,\nnon obseruanda recitentur, quisquis ea simulando agere\nuoluerit, insanire, cur mihi non licet dicere apostolum Paulum\n\n\n\n\n\n\net alios rectae fidei Christianos tunc illa uetera sacramenta paululum\nobseruando ueraciter commendare debuisse, ne putarentur illae propheticae\nsignificationis obseruationes a piissimis patribus custoditae\ntamquam sacrilegia diabolica a posteris detestatae ?\niam enim cum\nuenisset fides, quae prius illis obseruationibus praenuntiata post mortem\net resurrectionem domini reuelata est, amiserant tamquam uitam\nofficii sui, uerum tamen sicut defuncta corpora necessariorum deducenda\nerant quodam modo ad sepulturam nec simulate, sed religiose,\nnon autem deserenda continuo uel inimicorum obtrectationibus tamquam\ncanum morsibus proicienda. proinde nunc quisquis Christianorum,\nquamuis sit ex Iudaeis, similiter ea celebrare uoluerit, tamquam\nsopitos cineres eruens non erit pius deductor uel baiulus\ncorporis, sed inpius sepulturae uiolator.\nFateor sane in eo, quod epistula mea continet, quod ideo\nsacramenta Iudaeorum Paulus celebranda susceperat, cum iam\nChristi esset apostolus, ut doceret non esse perniciosa his, qui ea\nuellent, sicut a parentibus per legem acceperant, custodire, minus\nme posuisse \\'illo dumtaxat tempore, quo primum fidei gratia reuelata\nest\\'; tunc enim hoc non erat perniciosum. progressuuero temporis\nillae obseruationes ab omnibus Christianis desererentur, ne, si tunc\nfierent, non discerneretur, quod deus populo suo per Moysen praecepit,\nab eo, quod in templis daemoniorum spiritus inmundus instituit.\nproinde potius culpanda est neglegentia mea, quia hoc non I\naddidi, quam obiurgatio tua. uerum tamen longe ante, quam tuas I\nlitteras accepissem, scribens contra Faustum Manicheum, quomodo\neundem locum quamuis breuiter explicauerim et hoc illic non praetermiserim,\net legere poterit, si non dedignetur, benignitas tua et\na carissimis nostris, per quos haec scripta nunc misi, quomodo uolueris,\ntibi fides fiat illud me ante dictasse.\nmihique de animo meo\ncrede, quod coram deo loquens iure caritatis exposco, numquam 30\n\n\n\n\n\n\nmihi uisum fuisse etiam nunc Christianos ex Iudaeis factos sacramenta\nilla uetera quolibet affectu, quolibet animo celebrare debere\naut eis ullo modo licere, cum illud de Paulo semper ita senserim, ex\nquo illius mihi litterae innotuerunt, sicut nec tibi uidetur hoc tempore\ncuiquam ista esse simulanda, cum hoc fecisse apostolos credas.\nProinde, sicut tu e contrario loqueris et licet reclamante,\nsicut scribis, mundo libera uoce pronuntias caerimonias Iudaeorum\net perniciosas esse et mortiferas Christianis et, quicumque eas obseruauerit\nsiue ex Iudaeis siue ex gentibus, eum in barathrum diaboli\ndeuolutum, ita ego hanc uocem tuam omnino confirmo et addo:\nquicumque eas obseruauerit non solum ueraciter, uerum etiam\nsimulate, eum in barathrum diaboli deuolutum.\nquid quaeris amplius?\nsed sicut tu simulationem apostolorum ab huius temporis\nratione secernis, ita ego Pauli apostoli ueracem tunc in his omnibus\nconuersationem ab huius temporis quamuis minime simulata caerimoniarum\nIudaicarum obseruatione secerno, quoniam tunc fuit adprobanda,\nnunc detestanda.\nita, quamuis legerimus: lex et\nprophetae usque ad Iohannem Baptistam\net quia propterea quaerebant Iudaei Christum\ninterficere, quia non solum soluebat sabbatum,\nsed et patrem suum dicebat deum aequalem\nse faciens deo, et quia gratiam pro gratia\naccepimus et quoniam lex per Moysen data\nest, gratia autem et ueritas per Iesum Christum\nfacta est et per Hieremiam promissum est daturum\ndeum testamentum nouum domui Iuda non secundum testamentum,\nquod disposuit patribus eorum, non tamen arbitror ipsum\ndominum fallaciter a parentibus circumcisum.\naut, si hoc propter\n\n\n\n\n\n\naetatem minime prohibebat, nec illud arbitror eum dixisse fallaciter\nleproso, quem certe non illa per Moysen praecepta obseruatio, sed\nipse mundauerat: uade et offer pro te sacrificium,\nquod praecepit Moyses in testimonium illis;\nnec fallaciter ascendit ad diem festum usque adeo non causa ostentationis\ncoram hominibus, ut non euidenter ascenderit, sed latenter.\nAt enim dixit idem apostolus: ecce ego Paulus\ndico uobis, quia, si circumcidamini, Christus\nuobis nihil proderit. decepit ergo Timotheum et fecit ei\nnihil prodesse Christum? an, quia hoc fallaciter factum est, ideo non\nobfuit ? at ipse hoc non posuit nec ait \\'si circumcidamini ueraciter\\'\nsicut nec \\'fallaciter\\', sed sine ulla exceptione dixit: si circumcidamini,\nChristus uobis nihil proderit.\nsicut\nergo tu uis hic locum dare sententiae tuae, ut uelis subintellegi\n\\'nisi fallaciter\\', ita non inpudenter flagito, ut etiam nos illic intellegere\nsinas eis dictum \\'si circumcidamini\\', qui propterea\nuolebant circumcidi, quod aliter se putabant in Christo saluos esse\nnon posse. hoc ergo animo, hac uoluntate, ista intentione quisquis\ntunc circumcidebatur, Christus ei omnino nihil proderat, sicut alibi\naperte dicit: nam si per legem iustitiaergo.Christus\ngratis mortuus est. hoc declarat et quod ipse\ncommemorasti: euacuati estis a Christo, qui in\nlege iustificamini; a gratia excidistis.\nillos itaque\narguit, qui se iustificari in lege credebant, non qui legitima illa\nin eius honore, a quo mandata sunt, obseruabant intellegentes, et\nquia praenuntiandae ueritatis ratione mandata sint et quo usque\ndebeant perdurare. unde est illud, quod ait: spiritu ducimini,\nnon adhuc estis sub lege, unde, uelut colligis,\napparere, qui sub lege est, non dispensatiue; ut nostros putas uoluisse\n\n\n\n\n\n\nmaiores, sed uere, ut ego intellego, eum sanctum spiritum non\nhabere.\nMagna mihi uidetur quaestio, quid sit esse sub lege sic,\nquem ad modum apostolus culpat. neque enim hoc eum propter\ncircumcisionem arbitror dicere aut illa sacrificia, quae tunc facta\na patribus nunc a Christianis non fiunt, et cetera eius modi, sed\nhoc ipsum etiam, quod lex dicit: non concupisces, quod\nfatemur certe Christianos obseruare debere atque euangelica\nmaxime inlustratione praedicare. legem dicit esse sanctam et\nmandatum sanctum et iustum et bonum.\ndeinde subiungit: quod\nergo bonum est, mihi factum est mors absit,\nsed peccatum, ut appareat peccatum, per\nbonum mihi operatum est mortem, ut fiat\nsupra modum peccator aut peccatum per mandatum.\nquod autem hic dicit peccatum per mandatum fieri supra\nmodum, hoc alibi: lex subintrauit, ut abundaret\ndelictum; ubi autem abundauit delictum,\nsup era bunda uit gratia.\net alibi, cum superius de dispensatione\ngratiae loqueretur, quod ipsa iustificet, uelut interrogans\nait: quid ergo lex? atque huic interrogationi continuo respondit:\npraeuaricationis gratia posita est,\ndonec ueniret semen, cui promissum est. hos\nergo damnabiliter dicit esse sub lege, quos reos facit lex non inplentes\nlegem, dum non intellegendo gratiae beneficium ad facienda\ndei praecepta quasi de suis uiribus superba elatione praesumunt.\np 1 enitudo o enim legis caritas; caritas uero dei\ndiffusa est in cordibus nostris non per nos ipsos,\nsed per spiritum sanctum, qui datus est nobis.\nsed huic rei, quantum satis est, explicandae prolixus fortasse et\n\n\n\n\n\n\nsui proprii uoluminis sermo debetur. si ergo illud, quod lex ait:\nnon concupisces, si humana infirmitas gratia dei adiuta\nnon fuerit, sub se reum tenet et praeuaricatorem potius damnat,\nquam liberat peccatorem, quanto magis illa, quae significationis\ncausa praecepta sunt, circumcisio et cetera, quae gratiae reuelatione\nlatius innotescente necesse fuerat aboleri, iustificare neminem\npoterant!\nnon tamen ideo fuerant tamquam diabolica gentium\nsacrilegia fugienda, etiam cum ipsa gratia iam coeperit reuelari,\nquae umbris talibus fuerat praenuntiata, sed permittenda paululum\neis maxime, qui ex illo populo, cui data sunt, uenerant, postea uero,\ntamquam cum honore sepulta sint, a Christianis omnibus inreparabiliter\ndeserenda.\nHoc autem, quod dicis: \\'non dispensatiue, ut nostri uoluere\nmaiores\\', quid sibi uult, oro te? aut enim hoc est, quod ego appello\nofficiosum mendacium, ut haec dispensatio sit officium uelut\nhoneste mentiendi, aut, quid aliud sit, omnino non uideo, nisi\nforte addito nomine dispensationis fit, ut mendacium non sit mendacium.\nquod si absurdum est, cur ergo non aperte dicis officiosum\nmendacium defendendum?\nnisi forte nomen te mouet, quia non\ntam usitatum est in ecclesiasticis libris uocabulum officii, quod\nAmbrosius noster non timuit, qui suos quosdam libros utilium\npraeceptionum plenos \\'De officiis\\' uoluit appellare. an, si officiose\nmentiatur quisque, culpandus est, si dispensatiue, adprobandus,\nrogo te ? mentiatur, ubi legerit, qui hoc putat â€” quia et haec magna\nquaestio est, sitne aliquando mentiri uiri boni, immo uiri Christiani.\nqualibus dictum est: sit in ore uestro \\'est, est; non,\nnon\\', et qui cum fide audiunt: perdes omnes, qui loquuntur\nmendacium;\nsed, ut dixi, et alia et magna quaestio est — eligat, quod\n\n\n\n\n\n\nuoluerit, qui hoc existimat, ubi mentiatur, dum tamen ab scribentibus\nauctoribus sanctarum scripturarum et maxime canonicarum\ninconcusse credatur et defendatur abesse omnino mendacium, ne\ndispensatores Christi, de quibus dictum est: hic iam quaeritur\ninter dispensatores, ut fidelis quis inueniatur,\ntamquam magnum aliquid sibi fideliter didicisse uideantur\npro ueritatis dispensatione mentiri, cum ipsa fides in\nLatino sermone ab eo dicatur appellata, quia fit, quod dicitur.\nubi autem fit, quod dicitur, mentiendi utique non est locus.\nfidelis\nigitur dispensator apostolus Paulus procul dubio nobis exhibet in\nscribendo fidem, quia ueritatis dispensator erat, non falsitatis.\nac per hoc uerum scripsit uidisse se Petrum non recte ingredientem\nad ueritatem euangelii eique in faciem restitisse, quod gentes\ncogeret iudaizare. ipse uero Petrus, quod a Paulo fiebat utiliter\nlibertate caritatis, sanctae ac benignae pietate humilitatis accepit\natque ita rarius et sanctius exemplum posteris praebuit, quo non\ndedignarentur, sicubi forte recti tramitem reliquissent, etiam a\nposterioribus corrigi, quam Paulus, quo fidenter auderent etiam\nminores maioribus pro defendenda euangelica ueritate salua fraterna\ncaritate resistere.\nnam cum satius sit a tenendo itinere in\nnullo quam in aliquo declinare, multo I est tamen mirabilius et\nlaudabilius libenter accipere corrigentem quam audacter corrigere\ndeuiantem. laus itaque iustae libertatis in Paulo et sanctae humilitatis\nin Petro, quantum mihi pro modulo meo uidetur, magis\nfuerat aduersus calumniantem Porphyrium defendenda, quam ut\nei daretur obtrectandi maior occasio, qua multo mordacius criminaretur\nChristianos fallaciter uel suas litteras scribere uel dei sui\nsacramenta portare.\nFlagitas a me, ut aliquem saltem unum ostendam, cuius\n\n\n\n\n\n\nin hac re sententiam sim secutus, cum tu tam plures nominatim\ncommemoraueris, qui te in eo, quod adstruis, praecesserunt, petens,\nut, in eo si te reprehendo errantem, patiar te errare cum talibus,\nquorum ego, fateor, neminem legi, sed, cum sint ferme sex uelseptem,\nhorum quattuor auctoritatem tu quoque infringis.\nnam Laodicenum,\ncuius nomen taces, de ecclesia dicis nuper egressum, Alexandrum\nautem ueterem hereticum, Origenem uero ac Didymum reprehensos\nabs te lego in recentioribus opusculis tuis et non mediocriter\nnec de mediocribus quaestionibus, quamuis Origenem mirabiliter\nante laudaueris.\ncum his ergo errare puto quia nec te ipse patieris.\nquamuis hoc perinde dicatur, ac si in hac sententia non errauerint.\nnam quis est, qui se uelit cum quolibet errare? tres igitur restant:\nEusebius Emisenus, Theodorus Heracleotes et, quem paulo post\ncommemoras, Iohannes, qui dudum in pontificali gradu Constantinopolitanam\nrexit ecclesiam.\nPorro, si quaeras uel recolas, quid hinc senserit noster\nAmbrosius, quid noster itidem Cyprianus, inuenies fortasse nec\nnobis defuisse, quos in eo, quod adserimus, sequeremur, quamquam,\nsicut paulo ante dixi, tantum modo scripturis canonicis\nhanc ingenuam debeam seruitutem, qua eas solas ita sequar, ut\nconscriptores earum nihil in eis omnino errasse, nihil fallaciter\nposuisse non dubitem. proinde, cum quaero tertium, ut tres etiam\nego tribus opponam, possem quidem, ut arbitror, facile reperire,\nsi multa legissem.\nuerum tamen ipse mihi pro his omnibus, immo\nsupra hos omnes apostolus Paulus occurrit. ad ipsum confugio, ad\nipsum ab omnibus, qui aliud sentiunt, litterarum eius tractatoribus\nprouoco, ipsum interrogans interpello et requiro in eo, quod\nscripsit ad Galatas uidisse se Petrum non recte ingredientem ad\nueritatem euangelii eique in faciem propterea restitisse, quod illa\nsimulatione gentes iudaizare cogebat, utrum uerum scripserit an 3OI\n\n\n\n\n\n\nforte nescio qua dispensatiua falsitate mentitus sit. et audio paulo\nsuperius in eiusdem narrationis exordio religiosa uoce mihi clamantem:\nquae autem scribo uobis, ecce coram\ndeo, quia non mentior.\nDent ueniam quilibet aliud opinantes; ego magis credo\ntanto apostolo in suis et pro suis litteris iuranti quam cuique\ndoctissimo de alienis litteris disputanti. nec dici timeo sic Paulum\ndefendere, quod non simularit errorem Iudaeorum, sed uere fuerit\nin errore, quoniam neque simulabat errorem, qui libertate apostolica,\nsicut illi tempori congruebat, uetera illa sacramenta, ubi opus erat,\nagendo commendabat ea non satanae uersutia decipiendis hominibus,\nsed dei prouidentia praenuntiandis rebus futuris prophetice\nconstituta, nec uere fuerat in errore Iudaeorum, qui non solum\nnouerat, sed etiam instanter et acriter praedicabat eos errare, qui\nputabant gentibus inponenda uel iustificationi quorumque fidelium\nnecessaria.\nQuod autem dixi eum factum Iudaeis tamquam Iudaeum\net tamquam gentilem gentilibus non mentientis astu, sed conpatientis\naffectu, quem ad modum dixerim, parum mihi uisus es\nadtendisse, immo ego fortasse non satis hoc explanare potuerim.\nneque enim hoc ideo dixi, quod misericorditer illa simulauerit, sed\nquia sic ea non simulauit, quae faciebat similia Iudaeis, quem\nad modum nec illa, quae faciebat similia gentibus, quae tu quoque\ncommemorasti atque in eo me, quod non ingrate fateor, adiuuisti.\ncum enim abs te quaesissem in epistula mea, quomodo putetur ideo\nfactus Iudaeis tamquam Iudaeus, quia fallaciter suscepit sacramenta\nIudaeorum, cum et gentibus tamquam gentilis factus sit\n\\'nec tamen susceperit fallaciter sacrificia gentium, tu respondisti\nI in eo factum gentibus tamquam gentilem, quod praeputium\n\n\n\n\n\n\nreceperit, quod indifferenter permiserit uesci cibis,- quos damnant\nIudaei. ubi ego quaero, utrum et hoc simulate fecerit, quod si\nabsurdissimum atque falsissimum est, sic ergo et illa, in quibus Iudaeorum\nconsuetudini congruebat, libertate prudenti, non necessitate\nseruili aut, quod est indignius, dispensatione fallaci potius\nquam fideli.\nFidelibus enim et his, qui cognouerunt ueritatem, sicut\nipse testatur, nisi forte et hic fallit, omnis creatura dei\nbona est et nihil abiciendum, quod cum gratiarum\nactione accipitur. ergo et ipsi Paulo, non solum\nuiro, uerum etiam dispensatori maxime fideli, non solum cognitori,\nuerum etiam doctori ueritatis, omnis utique in cibis creatura dei\nnon simulate, sed uere bona erat.\ncur igitur nihil simulate suscipiendo\nsacrorum caerimoniarumque gentilium, sed de cibis et\npraeputio uerum sentiendo ac docendo tamen tamquam gentilis\nfactus est gentibus et non potuit fieri tamquam Iudaeus Iudaeis\nnisi fallaciter suscipiendo sacramenta Iudaeorum? cur oleastro\ninserto seruauit dispensationis ueracem fidem et naturalibus ramis\nnon extra, sed in arbore constitutis nescio quod dispensatoriae\nsimulationis uelamen obtendit? cur factus tamquam gentilis gentibus,\nquod sentit, docet, quod agit, sentit, factus autem tamquam\nIudaeus Iudaeis aliud claudit in pectore, aliud promit in uerbis,\nin factis, in scriptis?\nsed absit hoc sapere. utrisque enim debebat\ncaritatem de corde puro et conscientia bona et fide non ficta. ac\nper hoc omnibus omnia factus est, ut omnes lucrifaceret non mentientis\nastu, sed conpatientis affectu, id est non omnia mala hominum\nfallaciter agendo, sed aliorum omnium malis omnibus,\ntamquam si sua essent, misericordis medicinae diligentiam procurando.I\nCum itaque illa testamenti ueteris sacramenta etiam sibi\n\n\n\n\n\n\nagenda minime recusabat, non misericorditer fallebat, sed omnino\nnon fallens atque hoc modo a domino deo illa usque ad certi temporis\ndispensationem iussa esse commendans a sacrilegis sacris\ngentium distinguebat.\ntunc autem non mentientis- astu, sed conpatientis\naffectu Iudaeis tamquam Iudaeus fiebat, quando eos ab\nillo errore, quo uel in Christum credere nolebant uel per uetera sacerdotia\nsua caerimoniarumque obseruationes se a peccatis posse\nmundari fierique saluos existimabant, sic liberare cupiebat, tamquam\nipse illo errore. teneretur; diligens utique proximum tamquam\nse ipsum et haec aliis faciens, quae sibi ab aliis fieri uellet, si hoc illi\nopus esset. quod cum dominus monuisset, adiunxit: haec est\nenim lex et prophetae.\nHunc conpatientis affectum in eadem epistula ad Galatas\npraecipit dicens: si praeoccupatus fuerit homo in\naliquo delicto, uos, qui spiritales estis, instruite\nhuius modi in spiritu lenitatis intendens\nte ipsum, ne et tu tempteris.\nuide, si non\ndixit fieri tamquam ille, ut illum lucrifacias, non utique, ut ipsum\ndelictum fallaciter ageret aut se id habere simularet, sed ut in alterius\ndelicto, quid etiam sibi accidere posset, adtenderet atque ita alteri,\ntamquam sibi ab altero uellet, misericorditer subueniret, hoc est\nnon mentientis astu, sed conpatientis affectu. sic Iudaeo, sic gentili,\nsic cuilibet homini Paulus in errore uel peccato aliquo constituto\nnon simulando, quod non erat, sed conpatiendo, quia esse potuisset,\ntamquam qui se hominem cogitaret, omnibus omnia factus est, ut\nomnes lucrifaceret.\nTe ipsum, si placet, obsecro te, paulisper intuere, te ipsum,\ninquam, erga me ipsum et recole uel, si habes conscripta, relege uerba\ntua in illa epistula, quam mihi per fratrem nostrum, iam collegam\n30 meum Cyprianum breuiorem misisti, quam ueraci, quam germano.\n\n\n\n\n\n\n\n\n\n\nquam pleno caritatis affectu, cum quaedam me in te commisisse\nexpostulasses, grauiter subiunxisti: in hoc laeditur amicitia,\nin hoc necessitudinis iura uiolantur;\nne uideamur certare pueriliter et fautoribus\ninuicem uel detractoribus nostris tribuere\nmateriam contendendi. haec abs te uerba non solum\nex animo dicta sentio, uerum etiam benigno animo ad consulendum\nmihi.\ndenique addis, quod, etiam si non adderes, appareret, et dicis:\nhaec scribo, quia te pure et Christiane diligere\ncupio nec quicquam in mea mente retinere,\nquod distet a labiis. o uir sancte mihique, ut deus\nuidet animam meam, ueraci corde dilecte, hoc ipsum, quod posuisti\nin litteris tuis, quod te mihi exhibuisse non dubito, hoc ipsum omnino\nPaulum apostolum credo exhibuisse in litteris suis non uni cuilibet\nhomini, sed Iudaeis et Graecis et omnibus gentibus, filiis suis,\nquos in euangelio genuerat et quos pariendos parturiebat, et deinde\nposterorum tot milibus fidelium Christianorum, propter quos illa\nmemoriae mandabatur epistula, ut nihil in sua mente retineret, quod\ndistaret a labiis.\nCerte factus es etiam tu tamquam ego non mentientis astu,\nsed conpatientis affectu, cum cogitares tam me non relinquendum\nin ea culpa, in quam me prolapsum existimasti, quam nec te uelles,\nsi eo modo prolapsus esses. unde agens gratias beniuolae menti\nerga me tuae simul posco, ut etiam mihi non suscenseas, quod, cum\nin opusculis tuis aliqua me mouerent, motum meum intimaui tibi\nhoc erga me ab omnibus seruari uolens, quod erga te ipse seruaui, ut,\nquicquid inprobandum putant in scriptis meis, nec claudant subdolo\npectore nec ita reprehendant apud alios, ut taceant apud me, hinc potius\nexistimans laedi amicitiam et necessitudinis iura uiolari.\nnescio\n\n\n\n\n\n\nenim, utrum Christianae amicitiae putandae sint, in quibus magis\nualet uulgare prouerbium: obsequium amicos, ueritas\nodium parit, quam ecclesiasticum: fideliora sunt\nuulnera amici quam uoluntaria oscula inimici.\nProinde carissimos nostros, qui nostris laboribus sincerissime\nfauent, hoc potius, quanta possumus instantia, doceamus, quo\nsciant fieri posse, ut inter carissimos aliquid alterutro sermone\ncontra dicatur nec tamen caritas ipsa minuatur nec ueritas odium\npariat, quae debetur amicitiae, siue illud uerum sit, quod contra\ndicitur, siue corde ueraci, qualecumque sit, dicitur non retinendo in\nmente, quod distet a labiis.\ncredant itaque fratres nostri, familiares tui,\nquibus testimonium perhibes, quod sint uasa Christi, me inrito factum\nnec mediocrem de hac re dolorem inesse cordi meo, quod litterae\nmeae prius in multorum manus uenerunt, quam ad te, ad .\nquem scriptae sunt, peruenire potuerunt. quo autem modo id acciderit,\net longum est narrare et, nisi fallor, superfluum, cum.\nsufficiat, si quid mihi in hoc creditur, non eo factum animo, quo\nputatur, nec omnino meae fuisse uoluntatis aut dispositionis aut\nconsensionis aut saltem cogitationis, ut fieret. haec si non\ncredunt, quod teste deo loquor, quid amplius faciam, non\nhabeo.\nego tamen absit ut eos credam haec tuae sanctitati maliuola\nmente suggerere ad excitandas inter nos inimicitias — quas\nmisericordia domini dei nostri auertat a nobis! — sed sine ullo nocendi\nanimo facile de homine humana uitia suspicari. hoc enim me de illis\naequum est credere, si uasa sunt Christi non in contumeliam, sed\nin honorem facta et disposita in domo magna a deo in opus bonum.\nquod si post hanc adtestationem meam, si in notitiam eorum uenerit,\nfacere uoluerint, quam non recte faciant, et tu uides.\nQuod sane scripseram nullum me librum aduersus te Romam\nmisisse, ideo scripseram, quia et libri nomen ab illa epistula discernebam,\nunde omnino nescio quid aliud te audisse existimaueram,\net Romam nec ipsam epistulam, sed tibi miseram et aduersus te non\nesse arbitrabar, quod sinceritate amicitiae siue ad admonendum\nsiue ad te uel me abs te corrigendum fecisse me noueram.\nexceptis\nautem familiaribus tuis te ipsum obsecro per gratiam, qua redempti\nsumus, ut, quaecumque tua bona, quae tibi domini bonitate concessa\nsunt, in litteris meis posui, non me existimes insidioso blandiloquio\nposuisse, si quid autem in te peccaui, dimittas mihi. nec illud,\nquod de nescio cuius poetae fato ineptius fortasse quam litteratius\na me commemoratum est, amplius:, quam dixi, ad te trahas, cum\ncontinuo subiecerim non hoc ideo me dixisse, ut oculos cordis reciperes\n— quos absit, inquam, ut amiseris —, sed ut aduerteres, quos\nsanos ac uigiles haberes.\npropter solam ergo παλινῳδιαν, si aliquid\nscripserimus, quod scripto posteriore destruere debeamus, imitandam,\nnon propter Stesichori caecitatem, quam cordi tuo nec\ntribui nec timui, adtingendum illud existimaui. atque identidem\nrogo, ut me fidenter corrigas, ubi mihi hoc opus esse perspexeris.\nquamquam enim secundum honorum uocabula, quae iam\necclesiae usus obtinuit, episcopatus presbyterio maior sit, tamen\nin multis rebus Augustinus Hieronymo minor est, licet etiam a\nminore quolibet non sit refugienda uel dedignanda correctio.\nDe interpretatione tua iam mihi persuasisti, qua utilitate\nscripturas uolueris transferre de Hebraeis, ut scilicet ea, quae a\nIudaeis praetermissa uel corrupta sunt, proferres in medium. sed\npeto insinuare digneris, a quibus Iudaeis, utrum ab eis ipsis, qui ante\naduentum domini interpretati sunt, et, si ita est, quibus uel quonam\neorum, an ab istis posterius, qui propterea putari possunt aliqua\nde codicibus Graecis uel subtraxisse uel in eis corrupisse, ne illis\n\n\n\n\n\n\ntestimoniis de Christiana fide conuincerentur. illi autem anteriores cur\nhoc facere uoluerint, non inuenio.\ndeinde nobis mittas, obsecro, interpretationem\ntuam de Septuaginta, quam te edidisse nesciebam.\nlibrum quoque tuum, cuius mentionem fecisti, \\'De optimo genere interpretandi\\'\ncupio legere et adhuc nosse, quomodo coaequanda sit\nin interprete peritia linguarum coniecturis eorum, qui scripturas\ndisserendo pertractant, quos necesse est, etiam si rectae atque\nunius fidei fuerint, uarias parere in multorum locorum obscuritate\nsententias, quamuis nequaquam ipsa uarietas ab eiusdem fidei unitate\ndiscordet, sicut etiam unus tractator secundum eandem fidem\naliter atque aliter eundem locum potest exponere, quia hoc eius obscuritas\npatitur.\nIdeo autem desidero interpretationem tuam de Septuaginta,\nut et tanta Latinorum interpretum, qui qualescumque hoc ausi sunt,\nquantum possumus, inperitia careamusethi, qui me inuidere putant\nutilibus laboribus tuis, tandem aliquando, si fieri potest, intellegant\npropterea me nolle tuam ex Hebraeo interpretationem in ecclesiis\nlegi, ne contra Septuaginta auctoritatem tamquam nouum aliquid\nproferentes magno scandalo perturbemus plebes Christi, quarum aures\net corda illam interpretationem audire consuerunt, quae etiam\nab apostolis adprobata est.\nunde illud apud Ionam uirgultum, si\nin Hebraeo nec hedera est nec cucurbita, sed nescio quid aliud, quod\ntrunco suo nixum nullis sustentandum adminiculis erigatur, mallem\niam in omnibus Latinis cucurbitam legi. non enim frustra hoc puto\nSeptuaginta posuisse, nisi quia et huic simile sciebant.\nSatis me, immo fortasse plus quam satis tribus epistulis\ntuis respondisse arbitror, quarum duas per Cyprianum accepi, unam\nper Firmum. rescribe, quod uisum fuerit, ad nos uel alios instruendos.\ndabo autem operam diligentiorem, quantum me adiuuat dominus,\nut litterae, quas ad te scribo, prius ad te perueniant quam ad quemquam,\na quo latius dispergantur. fateor enim nec mihi hoc fieri uelle\nde tuis ad me, quod de meis ad te factum iustissime expostulas.\ntamen\n\n\n\n\n\n\nplaceat nobis inuicem non tantum caritas, uerum etiam libertas\namicitiae, ne apud me taceas uel ego apud te, quod in nostris litteris\nuicissim nos mouet, eo scilicet animo, qui oculis dei in fraterna dilectione\nnon displicet. quod si inter nos fieri posse sine ipsius dilectionis\nperniciosa offensione non putas, non fiat. illa enim caritas, quam\ntecum habere uellem, profecto maior est, sed melius haec minor\nquam nulla est.\nRettulit mihi quidam frater e Gallia se habere sororem uirginem\nmatremque uiduam, quae in eadem urbe diuisis habitarent\ncellulis et uel ob hospitii solitudinem uel custodiendas facultatulas\n\n\n\n\n\n\n\n\n\n\n\n\n\n\n\n\n\n\n\n\n\n\npraesules sibi quosdam clericos adsumpsissent, ut maiori dedecore\niungerentur alienis, quam a se fuerant separatae. cumque ego ingemescerem\net multo plura tacendo quam loquendo significarem: \\'quaeso\nte\\', inquit, \\'corripias eas litteris tuis et ad concordiam reuoces, ut mater\nfiliam, filia matrem agnoscat.\ncui ego: optimam , inquam, \\'mihi\niniungis prouinciam, ut alienus conciliem, quas filius fraterque non\npotuit, quasi uero episcopalem cathedram teneam et non clausus\ncellula ac procul a turbis remotus uel praeterita plangam uitia uel\nuitare nitar praesentia. sed et incongruum est latere corpore et lingua per\norbem uagari\\'. et ille: \\'nimium\\', ait, \\'formidolosus; ubi illa\nquondam constantia, in qua multo sale urbem defricans Lucilianum\nquippiam rettulisti?\n\\' \\'hoc est\\', aio, \\'quod me fugat et\nlabra diuidere non sinit. postquam ergo arguendo crimina factus\nsum criminosus et iuxta tritum uulgi sermone prouerbium\niurantibus et negantibus cunctis me aures nec credo habere\nnec tango ipsique parietes in me maledicta resonarunt e t\npsallebant contra me, qui bibebant uinum,\ncoactus malo tacere didici rectius esse arbitrans ponere custodiam\nori meo et ostium munitum labiis meis, quam declinare cor in\nuerba malitiae et, dum -carpo uitia, in uitium detractionis\nincurrere\\'.\nquod cum dixissem: \\'non est\\', inquit, \\'detrahere uerum\n\n\n\n\n\n\ndicere nec priuata correptio generalem doctrinam facit, cum aut rarus\naut nullus sit, qui sub huius culpae reatum cadat. quaeso ergo te,\nne me tanto itinere uexatum frustra uenisse patiaris. scit enim dominus,\nquod post uisionem sanctorum locorum hanc uel maxime\ncausam habui, ut tuis litteris sorori me redderes et matri.\net ego:\n\\'iam iam\\', inquam,\\' quod uis, faciam; nam et epistulae transmarinae\nsunt et specialiter sermo dictatus raros potest inuenire, quos\nmordeat. te autem moneo, ut clam sermonem hunc habeas. cumque\nportaueris pro uiatico, si auditus fuerit, laetemur pariter; sin autem\ncontemptus, quod et magis reor, ego. uerba perdiderim, tu itineris\nlongitudinem\\'.\nPrimum scire uos cupio, soror ac filia, me non idcirco scribere,\nquia aliquid de uobis sinistrum suspicer, sed, ne ceteri suspicentur,\nuestram orare concordiam. alioquin — quod absit —, si peccati\nuos aestimarem glutino cohaesisse, numquam scriberem sciremque\nme surdis narrare fabulam. deinde hoc obsecro, ut, si mordacius\nquippiam scripsero, non tam meae austeritatis putetis esse quam\nmorbi. putridae carnes ferro curantur et cauterio, uenena serpentino\npelluntur antidoto; quod satis dolet, maiori dolore expellitur.\nad extremum\nhoc dico, quod, etiam si conscientia uulnus non habeat, habet\ntamen fama ignominiam. mater et filia, nomina pietatis, officiorum\nuocabula, uincla naturae secundaque post deum foederatio, non est\n\n\n\n\n\n\nlaus, si uos diligitis; scelus est, quod odistis. dominus Iesus subiectus\nerat parentibus suis: uenerabatur matrem, cuius erat ipse pater,\ncolebat nutricium, quem nutrierat, gestatumque se meminerat alterius\nutero, alterius brachiis. unde et in cruce pendens commendat\nparentem discipulo, quam numquam ante crucem dimiserat.\nTu uero, filia - iam enim desino ad matrem lo qui, quam forsitan\naetas et inbecillitas ac solitudo excusabilem faciunt â€”, tu, inquam,\nfilia, eius domum angustam iudicas, cuius non tibi fuit uenter angustus?\ndecem mensibus utero clausa uixistiet uno die in uno cubiculo\ncum matre non duras? an oculos eius ferre non potes et, quia\nomnes motus tuos illa, quae genuit, quae aluit et ad hanc perduxit\naetatem, facilius intellegit, testem domesticam fugis?\nsi uirgo es,\nquid times diligentem custodiam ? si corrupta, cur non palam nubis ?\nsecunda post naufragium tabula est, quod male coeperis, saltim hoc\nremedio temperare. neque uero hoc dico, quo post peccatum tollam\npaenitentiam, ut, quod male coepit, male perseueret, sed quod desperem\nin istius modi copula diuulsionem. alioquin, si ad matrem\nmigraueris post ruinam, facilius poteris cum ea plangere, quod per\nillius absentiam perdidisti. quodsi adhuc integra es et non perdidisti,\nserua, ne perdas.\nquid tibi necesse est in ea uersari domo, in qua\nnecesse habeas cotidie aut perire aut uincere ? quisquamne\n\n\n\n\n\n\nmortalium iuxta uiperam securus somnos capit ? quae ut non percutiat,\ncerte sollicitat. securius est perire non posse quam iuxta periculum\nnon perisse; in altero tranquillitas est, in altero gubernatio, ibi gaudemus,\nhic euadimus.\nSed forte respondeas: \\'non bene morata mater est, res saeculi\ncupit, amat diuitias, ignorat ieiunium, oculos stibio linit, uult\ncompta\\' procedere et nocet proposito meo nec possum cum huiusce\nmodi uiuere\\'. primum quidem, etiam si talis est, ut causaris, maius\nhabebis praemium, si talem non deseras. illa te diu portauit, diu\naluit et difficiliores infantiae mores blanda pietate sustinuit. lauit\npannorum sordes et inmundo saepe foedata est stercore. adsedit aegrotanti et,\nquae propter te sua fastidia sustinuerat, tua quoque passa\nest.\nad hanc perduxit aetatem; ut Christum amares, docuit. non\ntibi displiceat eius conuersatio, quae te sponso tuo uirginem consecrauit.\nquodsi ferri non potest et delicias eius fugis atque, ut uulgo\nsoletis dicere, saecularis est mater, habes alienas uirgines, habes sanctum\npudicitiae chorum. quid matrem deserens eum eligis, qui suam\nforsitan sororem reliquit et matrem ? illa difficilis, sed iste facilis;\nilla iurgatrix, iste placabilis. quem quaero utrum secuta sis an postea\ninueneris. si secuta es, manifestum est, cur matrem reliqueris;\nsi postea repperisti, ostendis, quid in matris hospitio non potueris\ninuenire.\ndurus doctor et meo mucrone me uulnerans: qui\n\n\n\n\n\n\nambulat, inquit, simpliciter, ambulat confidenter.\ntacerem, si me remorderet conscientia, et in aliis meum crimen non\nreprehenderem nec per trabem oculi mei alterius festucam uiderem.\nnunc autem, cum inter fratres procul habitans eorumque fruens contubernio\nhoneste sub arbitris et uideam raro et uidear, inpudentissimum\nest eius te uerecundiam non sequi, cuius te sequi testeris\nexemplum. quodsi dixeris: .\n\\'et mihi sufficit conscientia mea; habeo\ndeum iudicem, qui meae uitae testis est; non curo, quid loquantur\nhomines\\', audi apostolum scribentem: prouidentes bona,\nnon solum coram deo, sed etiam coram hominibus.\nsi quis te carpit, quod sis Christiana, quod uirgo, ne cures,\nquod ideo dimiseris matrem, ut in monasterio inter uirgines uiueres;\ntalis detractatio laus tua est. ubi non luxuria in puella dei, sed duritia\ncarpitur, crudelitas ista pietas est. illum enim praefers matri, quem\npraeferre iuberis et animae tuae. quem si et ipsa praetulerit, et filiam\nte sentiet et sororem.\nQuid igitur? scelus est sancti uiri habere contubernium ?\nobtorto collo me in ius trahis, ut aut probem, quod nolo, aut multorum\ninuidiam subeam. sanctus uir numquam filiam a matre seiungit;\nutramque suspicit, utramque ueneratur. sit quamlibet sancta\nfilia, mater uidua indicium castitatis est. si coaeuus tuus est ille nescio\nquis, matrem tuam honoret ut suam; si senior, te ut filiam diligat\net parentis subiciat disciplinae. non expedit amborum famae plus\nte illum amare quam matrem, ne non uideatur affectum in te eligere,\nsed aetatem.\net hoc dicerem, si fratrem monachum non haberes, si\n\n\n\n\n\n\ndomesticis careres praesidiis; nunc uero, pro dolor, inter matrem atque\ngermanum — et matrem uiduam fratremque monachum - cur se\nalienus interserit? bonum quidem est, ut te et filiam noueris et sororem;\nsi autem -utrumque non potes et mater quasi dura respuitur,\nsaltim frater placeat. si frater asperior est, mollior sit illa, quae genuit.\nquid palles? quid aestuas? quid uultum rubore suffundis et trementibus\nlabiis inpatientiam pectoris contestaris ? non superat amorem\nmatris et fratris nisi solus uxoris affectus.\nAudio praeterea te suburbana, uillarum amoenitates cum\nadfinibus et cognatis et istius modi genus hominibus circumire. nec\ndubito, quin uel consubrina uel soror sit, in quarum solacium noui\ngeneris ducaris adsecula - absit quippe, ut, quamuis proximi sint et cognati,\nuirorum te suspicer captare consortia â€”, obsecro ergo te, uirgo,\nut mihi respondeas: sola uadis in comitatu propinquorum an cum\namasio tuo ? quamuis sis inpudens, saecularium oculis eum ingerere\nnon audebis.\nsi enim hoc feceris, et te et illum familia uniuersa cantabit,\nuos cunctorum digiti denotabunt, ipsa quoque soror aut adfinis\nsiue cognata, quae in adulationem tui sanctum et nonnum coram\nte uocant, cum se paululum conuerterit, portentosum ridebit\nmaritum. sin autem sola ieris - quod et magis aestimo -, utique inter\nseruos adulescentes, inter maritas feminas atque nupturas, inter\nlasciuas puellas et comatos linteatosque iuuenes furuarum uestium\npuella gradieris. dabit tibi barbatulus quilibet manum, sustentabit,\n\n\n\n\nlassam et pressis digitis aut temptabitur aut temptabit.\nerit tibi\ninter uiros matronasque conuiuium: expectabis aliena oscula, praegustatos\ncibos et absque scandalo tuo in aliis sericas uestes auratasque\nmiraberis. in ipso quoque conuiuio, ut uescaris carnibus, quasi\ninuita cogeris, ut uinum bibas, dei laudabitur creatura, ut laues balneis,\nsordibus detrahetur; et omnes te, cum aliquid eorum, quae\nsuadent, retractans feceris, puram, simplicem, dominam et uere\ningenuam conclamabunt.\npersonabit interim aliquis cantator ad mensam\net inter psalmos dulci modulatione currentes, quoniam alienas\nnon audebit uxores, te, quae custodem non habes, saepius respectabit.\nloquetur nutibus et, quicquid metuet dicere, significabit affectibus.\ninter has et tantas inlecebras uoluptatum etiam ferreas mentes\nlibido domat, quae maiorem in uirginibus patitur famem, dum dulcius\nputat omne, quod nescit. narrant gentilium fabulae cantibus\nsirenarum nautas in saxa praecipites et ad Orphei citharam arbores\nbestiasque ac silicum dura mollita. difficile inter epulas seruatur pudicitia.\nnitens cutis sordidum ostentat animum.\nLegimus in scolis pueri — et spirantia in plateis aera\n\n\n\n\n\n\nconspeximus — aliquem ossibus uix haerentem inlicitis arsisse amoribus et I\nante uita caruisse quam peste. quid tu facies, puella sani corporis\ndelicata, pinguis, rubens, aestuans inter carnes, inter uina et\nbalneas, iuxta maritas, iuxta adulescentulos ? etsi rogata non\ndederis, tamen formae putes testimonium, si rogeris.\nlibidmosa\nmens ardentius honesta persequitur et, quod non licet, dulcius\nsuspicatur. uestis ipsa uilis et pulla animi tacentis indicium\nest, si rugam non habeat, si per terram, ut altior uidearis,\ntrahatur, si de industria dissuta sit tunica, ut aliquid intus\nappareat operiatque, quod foedum est, et aperiat, quod\nformosum. caliga quoque ambulantis nigella ac nitens stridore iuuenes\nad se uocat.\npapillae fasciolis conprimuntur et crispanti cingulo\nangustius pectus artatur. capilli uel in frontem uel in aures\ndefluunt. palliolum interdum cadit, ut candidos nudet umeros, et,\nquasi uideri noluerit, celat festina, quod uolens retexerat. et quando\nin publico quasi per uerecundiam operit faciem, lupanarum arte id\nsolum ostendit, quod ostensum magis placere potest.\nRespondebis: \\'unde me nosti? et quomodo tam longe in me\niactas oculos tuos ?\\' fratris hoc tui mihi narrauere lacrimae et intolerabiles\nper momenta singultus. atque utinam ille mentitus sit et\nmagis timens hoc quam arguens dixerit ! sed mihi crede, soror: nemo\nmentiens plorat. dolet sibi praelatum iuuenem, non quidem comatum,\nnon uestium sericarum, sed trossulum et in sordibus delicatum,\n\n\n\n\nqui ipse sacculum signet, textrinum teneat, pensa distribuat, regat\nfamiliam, emat, quicquid de publico necessarium est, dispensator et\ndominus et praeueniens officia seruulorum, quem omnes rodant famuli\net, quicquid domina non dederit, illum clamitent subtraxisse.\nquerulum seruulorum genus est et, quantumcumque dederis, semper\neis minus est. non enim considerant, de quanto, sed quantum detur,\ndoloremque suum solis, quod possunt, detractationibus consolantur.\nille parasitum, iste inpostorem, hic heredipetam, alius nouo quolibet\nappellat uocabulo. ipsum iactant adsidere lectulo, obsetrices adhibere\nlanguenti, portare matulam, calefacere lintea, plicare fasciolas.\nfacilius mala credunt homines et, quodcumque domi fingitur,\nrumor in publico fit. nec mireris, si ancillae et seruuli de uobis ista\nconfingant, cum mater quoque id ipsum queratur et frater.\nFac igitur, quod moneo, quod precor, ut primum matri, dehinc,\nsi id fieri non potest, saltim fratri reconcilieris. aut si ista tam\ncara nomina hostiliter detestaris, diuidere ab eo, quem tuis diceris\npraetulisse. si autem et hoc non potes - reuerteris enim ad tuos, si illum\npossis deserere â€”, uel honestius sodali tuo utere. separentur domus\nuestrae diuidaturque conuiuium, ne maledici homines sub uno tectulo\nuos manentes lectulum quoque criminentur habere communem.\npotes et ad necessitates tuas, quale uoluisti, habere solacium et\naliqua ex parte publica carere infamia, quamquam cauenda sit macula,\nquae nullo nitro secundum Hieremiam, nulla fullonum herba lui\n\n\n\n\n\n\npotest. quando uis, ut te uideat — et inuiset —, adhibe arbitros amicos,\nlibertos, seruulos. bona conscientia nullius oculos fugiet. intret intrepidus,\nsecurus exeat. taciti oculi et sermo silens et totius corporis\nhabitus uel trepidationem interdum uel securitatem loquuntur.\naperi, quaeso, aures tuas et clamorem totius ciuitatis exaudi. iam\nperdidistis uestra uocabula et mutuo ex uobis cognomina suscepistis:\ntu illius diceris et ille tuus. hoc mater audit et frater paratique sunt et\nprecantur uos sibi diuidere et priuatam uestrae coniunctionis infamiam\nlaudem facere communem. tu esto cum matre, sit ille cum\nfratre. audentius diligis sodalem fratris tui: honestius amabit mater\namicum filii quam filiae suae.\nquodsi nolueris, si mea monita rugata\nfronte contempseris, epistula tibi haec uoce libera proclamabit: \\'quid\nalienum seruum obsides? quid ministrum Christi tuum famulum\nfacis ? respice ad populum, singulorum facies intuere. ille in ecclesia\nlegit et te aspiciunt uniuersi, nisi quod paene licentia coniugali\nde tua infamia gloriaris nec iam secreto dedecore potes esse contenta;\nprocacitatem libertatem uocas. facies meretricis\nfacta est tibi, nescis erubescere\\'.\nIterum me malignum, iterum suspiciosum, iterum rumigerulum\nclamitas. egone suspiciosus, egone maliuolus, qui, ut in principio\nepistulae praefatus sum, ideo scripsi, quia non suspicabar, an\ntu neglegens, dissoluta, contemptrix, quae annis nata uiginti et quinque\nadulescentem necdum bene barbatulum ita brachiis tuis quasi\n\n\n\n\n\n\ncassibus inclusisti? optimum re uera paedagogum, qui te moneat,\nqui asperitate frontis exterreat et, quamquam in nullis aetatibus\nlibido sit tuta, tamen uel cano capite ab aperta defendat ignominia!\nueniet, ueniet tempus - dies adlabitur, dum ignorasâ€”etiste\nformosulus tuus, quia cito senescunt mulieres, maxime quae iuxta uiros\nsunt, uel ditiorem repperiet uel iuniorem. tunc te paenitebit consilii\ntui et taedebit pertinaciae, quando et rem et famam amiseris, quando,\nquod male iunctum fuerat, diuidetur bene, nisi forte secura es et\ncoalescente tanti temporis caritate discidium non uereris.\nTu quoque, mater, quae propter aetatem maledicta non\nmetuis, noli sic uindicari, ut pecces. magis a te discat filia separari,\nquam tu ab illa disiungi. habes filium et filiam et generum, immo\ncontubernalem filiae tuae; quid quaeris aliena solacia et ignes iam\nsopitos suscitas? honestius tibi est saltim culpam filiae sustentare\nquam occasionem tuae quaerere.\nsit tecum filius monachus, pietatis\nuiduitatisque praesidium. quid tibi alienum hominem in ea praesertim\ndomo, quae filium et filiam capere non potuit ? eius iam aetatis\nes, ut possis nepotes habere de filia. inuita ad te utrumque. reuertatur\ncum uiro, quae sola exierat â€” uirum dixi, non maritum; nemo\ncalumnietur: sexum significare uolui, non coniugium-, aut, si erubescit ,\net retractat et domum, in qua nata est, arbitratur angustam, uos ad\neius hospitiolum pergite. quamuis artum sit, facilius potest matrem\net fratrem capere quam alienum hominem, cum quo certe in uno\ncubiculo manere non poterat.\nsint in una domo duae feminae, duo\n\n\n\n\n\n\n\n\nmasculi. sin autem et tertius ille γηϱοβοσϰός tuus abire non uult\net seditiones ac turbas concitat, sit biga, sit triga, frater uester\nac filius et sororem illis exhibebit et matrem. alii uitricum et\ngenerum uocent, ille nutricium appellet et fratrem.\nHaec ad breuem lucubratiunculam celeri sermone dictaui\nuolens desiderio postulantis satisfacere et quasi ad scholasticam materiam\nme exercens - eadem enim die mane pulsabat ostium, qui profecturus\nerat - simulque, ut ostenderem obtrectatoribus meis, quod et\nego possim, quicquid uenerit in buccam, dicere.\nunde et de scripturis\npauca perstrinxi nec orationem meam, ut in ceteris libris facere solitus\nsum, illarum floribus texui. extemporalis est dictio et tanta ad\nlumen lucernulae facilitate profusa, ut notariorum manus lingua praecurreret\net signa ac furta uerborum uolubilitas sermonis obrueret.\nquod idcirco dixi, ut, qui non ignoscit ingenio, ignoscat uel tempori.\nFilius meus, frater tuus Ausonius in ipso iam profectionis\narticulo, cum mihi praesentiam sui tarde dedisset, cito abstulisset\n\n\n\n\n\n\n\n\n\n\n\n\n\n\n\n\n\n\n\n\natque in puncto temporis salue pariter ualeque dixisset, uacuum se\nredire arbitratus est, nisi mearum ad te aliquid nugarum tumultuario\nsermone portaret. iam dimisso synthemate equus publicus sternebatur\net nobilem iuuenem punicea indutum tunica balteus ambiebat\net tamen ille apposito notario cogebat loqui, quae uelociter edita\nuelox consequeretur manus et linguae celeritatem prenderent signa\nuerborum.\nitaque non scribentis diligentia, sed dictantis temeritate\nlongum ad te silentium rumpo offerens tibi nudam officii uoluntatem.\nextemporalis est epistula absque ordine sensuum, sine lenocinio et\nconpositione sermonum, ut totum in illa amicum, nihil de oratore\nrepperias. in procinctu effusam putes et abire cupienti ingestum uiaticum.\ndiuina scriptura loquitur: musica in luctu intempestiua\nnarratio. unde et nos leporem artis rhetoricae contemnentes\net puerilis atque plausibilis eloquii uenustatem ad sanctarum\nscripturarum grauitatem confugimus, ubi uulnerum uera medicina\nest, ubi dolorum certa remedia, in quibus recipit unicum filium\nmater in feretro, turbae dicitur circumstanti: non est mortua\npuella, sed dormit, et quadriduanus mortuus ad uocem inclamantis\ndomini ligatus egreditur.\nAudio te in breui tempore duas uirgunculas filias iunctis paene,\nextulisse funeribus et pudicissimam ac fidissimam coniugem tuam\nFaustinam, immo fidei calore germanam, in qua sola post amissos\nliberos adquiescebas, subita tibi dormitione subtractam, quasi si\nnaufragus in litore latrones repperiat et iuxta eloquia prophetarum\nI\n\n\n\n\n\n\n\n\n(leonem)fugiens ursum extendensque manum ad parietem a colubro\nmordeatur.\nconsecuta rei familiaris damna uastationem totius barbaro\nhoste prouinciae et in communi depopulatione priuatas tuarum possessionum\nruinas, abactos armentorum ac pecorum greges, uictos\noccisosque seruulos et in unica filia, quam tibi tam crebrae orbitates\nfecerant cariorem, electum nobilissimum generum, ex quo, ut omnia\ntaceam, plus maeroris quam gaudii suscepisti. hic est catalogus temptationum\ntuarum, haec cum Iuliano, tirunculo Christi, pugna hostis\nantiqui. quae, si ad te respicias, grandia sunt, si ad bellatorem fortissimum,\nludus et umbra certaminis. beato Iob post malorum examina\nuxor pessima reseruata est, ut per eam disceret blasphemare; tibi\nsublata est optima, ut miseriarum solacium perderes.\naliud autem\nest sustinere, quam nolis, aliud desiderare, quam diligas. ille in tot\nmortibus filiorum domus suae ruinam unum habuit sepulchrum et\nscissis uestibus, ut parentis monstraret affectum, procidens\nin terram adorauit et dixit: nudus exiui de\nutero matris meae, nudus et redeam. dominus\ndedit, dominus abstulit; sicut domino placuit,\nita factum est. sit nomen domini benedictum.\ntu, ut parcissime dicam, inter multorum officia propinquorum\net consolantes amicos tuorum exequias prosecutus es. perdidit\nille simul omnes diuitias et succedentibus sibi malorum\nnuntiis ad singulas plagas feriebatur inmobilis conplens in se\nillud de sapiente praeconium: si fractus in inlabatur\norbis, inpauidum ferient ruinae. tibi maior\n\n\n\n\n\n\npars substantiae derelicta est et tantum temptaris, quantum ferre\npotes. necdum enim ad eum peruenisti gradum, ut totis aduersum te\ncuneis dimicetur.\nDiues quondam dominus et ditior pater subito orbus et nudus\nest. cumque in omnibus his, quae contigerant ei, non peccasset coram\ndomino nec quicquam locutus esset insipiens, exultans deus in uictoria\nfamuli sui et illius patientiam suum ducens triumphum dixit\nad diabolum: animaduertisti famulum meum Iob,\nquia non est quisquam similis illi super terram?\nhomo innocens, uerax dei cultor, abstinens\nse ab omni malo et adhuc perseuerat in\ninnocentia.\npulchre addidit: et adhucperseuerat\nin innocentia, quia difficile est pressam malis innocentiam\nnon dolere et in hoc ipso fide periclitari, quod se uideat iniuste sustinere,\nquod patitur. ad quae respondens diabolus domino ait: corium\npro corio et omnia, quae habuerit homo,\ndabit pro anima sua. sed extende manum tuam\net tange ossa et carnes eius, nisi in faciem\nbenedixerit tibi.\ncallidissimus aduersarius et inueteratus\ndierum malorum nouit alia esse, quae extrinsecus sint et a\nphilosophis quoque mundi ddtdpoQa, hoc est indifferentia,\n\n\n\n\n\n\nnominentur, in eorumque amissione atque contemptu perfectam non esse\nuirtutem, alia, quae intrinsecus et de se data cogunt dolere\nperdentem. unde audacter dei rennuit praedicationi et dicit ,\nnequaquam eum debere laudari, qui nihil de se, sed totum extra I\nse dederit, qui pro corio suo coria obtulerit filiorum, deposuerit\nmarsuppium et fruatur corporis sanitatem.\nunde intellegit prudentia\ntua usque ad hunc terminum peruenisse temptationes tuas et\ndedisse te corium pro corio, pellem pro pelle omniaque, quae\nhabeas, paratum esse dare pro anima tua, necdum autem extentam\nin te manum dei nec tactas carnes nec ossa confracta, ad quorum\ndolorem difficile est non ingemescere et in faciem dei benedicere\npro eo, quod est maledicere. unde et Nabutha in Regum libris\nbenedixisse dicitur deum et regem et idcirco lapidatur a\npopulo.\nsciens autem dominus athletam suum, immo uirum\nfortissimum etiam in isto extremo perfectoque certamine posse\nsuperare: ecce, inquit. trado illum tibi; tantum\nanimam ipsius custodi. caro uiri sancti datur in diaboli\npotestatem et animae sanitas reseruatur, ne, si illud percussisset,\nin quo sensus est mentisque iudicium, non esset culpa peccantis,\nsed eius, qui statum mentis euerterat.\nLaudent te alii tuasque contra diabolum uictorias panegyricis\nprosequantur, quod laeto uultu mortes tuleris filiarum, quod in\n\n\n\n\n\n\nquadragesimo die dormitionis earum lugubrem uestem mutaueris\net dedicatio ossuum martyris candida tibi uestimenta reddiderit, ut\nnon sentires dolorem orbitatis, quem ciuitas uniuersa sentiret, sed\nad triumphum martyris exultares, quod sanctissimam coniugem\ntuam non quasi mortuam, sed quasi proficiscentem deduxeris; ego\nte nequaquam adulatione decipiam nec lubrica laude subplantem\nloquarque illud potius, quod tibi audire conducit : fili, accedens\nad seruitutem dei.praepara animam tuam\nad temptationem.\net, cum omnia feceris, dicito: \\'seruus inutilis\nsum; feci, quod facere debui. tulisti liberos, quos ipse dederas;\nrecepisti ancillam, quam mihi ob breue solacium commodaueras.\nnon contristor, quod recepisti, sed ago gratias, quod dedisti\\'. quondam\ndiues adulescens omnia, quae in lege praecepta sunt, se inplesse\niactabat, ad quem dominus in euangelio: unum tibi, inquit,\ndeest: si uis perfectus esse, uade, uende omnia,\nquae habes, et da pauperibus et ueni, s equere\nme.\nqui omnia se fecisse dicebat, in primo certamihe diuitias\nuincere non potest. unde et difficile intrant diuites regna caelorum,\nquae expeditos et alarum leuitate subnixos habitatores desiderant.\nuade, inquit, et uende non partem substantiae, sed.\nuniuersa, quae possides, et da non amicis, non consanguineis,\nnon propinquis, non uxori, non liberis - plus aliquid addam:\nnihil tibi ob metum inopiae reseruaris, ne cum Anania damneris\n\n\n\n\n\n\net Sapphira — sed d a cuncta pauperibus et fac tibi amicos\nde iniquo mamona, qui te recipiant in aeterna tabernacula, ut me sequaris,\nut dominum mundi in possessione habeas, ut possis canere\ncum propheta: pars mea dominus, ut uerus Leuita nihil de\nterrae hereditate possideas.\net hoc hortor, si uis esse perfectus, si\napostolicae dignitatis, si sublata cruce Christum sequi, si adprehenso\naratro non respicere post tergum, si in sublimissimo tecto positus\npristina uestimenta contemnis et, ut euadas Aegyptiam dominam,\nsaeculi pallium derelinquis. unde et Helias ad caelorum regna festinans\nnon potest ire cum pallio, sed mundi in mundo uestimenta dimittit.\n\\'sed hoc\\', ais, \\'apostolicae dignitatis est et eius, qui uelit esseI\nperfectus\\'. cur autem et tu nolis esse perfectus ? cur, qui in saeculo\nprimus es, non et in Christi familia primus sis ? an quia uxorem habes\n? habuit et Petrus et tamen cum rete eam et nauicula dereliquit.\nprouidentissimus dominus et omnium salutem desiderans malensque\npaenitentiam peccatoris quam mortem abstulit tibi etiam\nhanc excusationem, ut non illa te trahat ad terras, sed tu\neam sequaris ad paradisi regna tendentem.\nbona libens paras, qui\nte ad dominum praecesserunt, ut partes eorum non in diuitias sororis\nproficiant, sed in redemptionem animae tuae atque alimenta\nmiserorum. haec monilia filiae tuae a te expetunt, his gemmis ornari.\n\n\n\n\n\n\ncapita sua uolunt. quod periturum erat in serico, in uilibus\npauperum tunicis reseruetur. repetunt a te partes suas, iunctae\nsponso nolunt uideri pauperes et ignobiles, propria ornamenta\ndesiderant.\nNec est, quod te excuses nobilitate et diuitiarum pondere.\nrespice sanctum uirum Pammachium et feruentissimae fidei Paulinum\npresbyterum, qui non solum diuitias, sed se ipsos domino obtulerunt,\nqui contra diaboli tergiuersationem nequaquam pellem\npro pelle, sed carnes et ossa et animas suas domino consecrarunt,\nqui te et exemplo et eloquio, id est et opere et lingua, possint ad\nmaiora producere. nobilis es: et illi, sed in Christo nobiliores. diues et\nhonoratus: et illi, immo ex diuitibus et (inclitis pauperes et) inglorii\net idcirco ditiores et magis incliti, quia pro Christo pauperes et inhonorati.\net tu bene quidem facis, quod sanctorum diceris usibus ministrare,\nfouere monachos, ecclesiis offerre quam plurima; sed haec rudimenta\nsunt militiae tuae. contemnis aurum: contempserunt et multi philosophi,\ne quibus unus, ut ceteros sileam, multarum possessionum\npretium proiecit in pelagus: \\'abite\\' dicens \\'in profundum, malae\ncupiditates, ego uos mergam, ne ipse mergar a uobis\\'. philosophus,\ngloriae animal et popularis aurae uile mancipium, totam semel sarcinam\ndeposuit, et tu te putas in uirtutum culmine constitutum, si\npartem ex toto offeras ?\nte ipsum uult dominus hostiam uiuam,\n\n\n\n\n\n\nplacentem deo, te, inquam, non tua. et ideo uariis temptationibus commonet,\nquia multis plagis et doloribus eruditur Israhel et, quem\ndiligit dominus, corripit, flagellat autem omnem\nfilium, quem recipit. paupercula uidua duo aera\nmisit in gazophylacium et, quia totum obtulit, quod habebat, omnes\ndicitur in oblatione munerum dei superasse locupletes, quae non\npondere sui, sed offerentium uoluntate pensantur.\nut multis erogaueris\ncensum tuum, ut quidam tua gaudeant liberalitate, tamen\nmulto plures sunt, quibus nihil dedisti; neque enim Darei opes et Croesi\nexplere ualent pauperes mundi. quodsi te ipsum domino dederis et\napostolica uirtute perfectus sequi coeperis saluatorem, tunc intelleges,\nubi fueris et in exercitu Christi quam extremum tenueris locum. non\nplanxisti filias mortuas et paternae in genis lacrimae Christi timore\nsiccatae sunt ? quanto maior Abraham, qui unicum filium uoluntate\niugulauit et, quem heredem mundi futurum audierat, non desperat\netiam post mortem esse uicturum! Iepthe obtulit filiam uirginem\net idcirco in enumeratione sanctorum ab apostolo ponitur.\nnolo tantum\nea offeras domino, quae potest fur rapere, hostis inuadere, proscriptio\ntollere, quae et accedere possunt et recedere et instar undarum\net fluctuum a succedentibus sibi dominis occupanturatque—ut\nuno cuncta sermone conprehendam-quae-uelis nolis — in morte dimissurus\nes; illud offer, quod nullus tibi possit hostis auferre, nulla\neripere tyrannis, quod tecum pergat ad inferos, immo ad regna\n\n\n\n\n\n\ncaelorum et ad paradisi delicias.\nextruis monasteria, multus a te per insulas\namatae sanctorum numerus sustentatur; sed melius faceres,\nsi et ipse sanctus inter sanctos uiueres. sancti estote, quia\nego sanctus sum, dicit dominus. apostoli gloriantur, quod\nomnia dimiserint et secuti sunt saluatorem; et certe praeter retia\net nauem nihil eos legimus dimisisse et tamen testimonio futuri iudicis\ncoronantur, quia se offerentes totum dimiserant, quod habebant.\nHaec loquor non in suggillationem operum tuorum uel quod\nextenuem liberalitatem et elemosynas tuas, sed quod nolim te inter\nsaeculares esse monachum et inter monachos saecularem totumque\na te expetam, cuius audio mentem diuino cultui deditam. si huic consilio\nnostro uel amicus uel adsecula uel propinquus renititur et te ad\ndelicias splendentis mensae reuocat, intellegito eum non de tua anima,\nsed de suo uentre cogitare et omnes opes lautaque conuiuia subita\nmorte finiri.\nocto et sex annorum intra uigmti dies duas filias amisisti\net arbitraris senem diu posse uiuere ? cuius ut aetas longa tendatur,\naudiet Dauid: dies uitae nostrae septuaginta\nanni; si autem amplius, octoginta et, quicquid\nsupra est, labor et dolor est. felix et omni dignus beatitudine,\nquem senectus Christo occupat seruientem, quem extrema\ndies saluatori inuenerit militare, qui non confundetur, cum\nloquetur inimicis suis in porta, cui in introitu paradisi\ndicetur: \\'recepisti mala tua in uita tua, nunc autem hic laetare\\'.\n\n\n\n\n\n\nnec enim ulciscetur dominus bis in eadem re. diuitem purpuratum\ngehennae flamma suscepit; Lazarus pauper et plenus ulceribus, cuius\ncarnes putridas lambebant canes et uix de micis mensae locupletis\nmiserabilem sustentabat animam, in sinu Abrahae recipitur et tanto\npatriarcha parente laetatur. difficile, immo inpossibile, ut et praesentibus\nquis et futuris fruatur bonis, ut et hic uentrem et ibi mentem\ninpleat, ut de deliciis transeat ad delicias, ut in utroque saeculo\nprimus sit, ut et in terra et in caelo appareat gloriosus.\nQuodsi tibi tacita cogitatio scrupulum mouerit, cur monitor\nipse non talis sim, qualem te esse desidero, et nonnullos uideris in medio\nitinere conruisse, illud breuiter respondebo: non mea esse, quae\ndico, sed domini saluatoris, non monere, quid ipse possim, sed, quid\ndebeat uelle uel facere, qui seruus futurus est Christi. et athletae suis\nunctoribus fortiores sunt et tamen monet debilior et pugnat ille,\nqui fortior est. noli respicere ludam negantem, sed Paulum respice\nconfitentem.\nIacob, ditissimi patris filius, solus et nudus in baculo\nsuo pergit Mesopotamiam, iacet lassus itinere et, qui delicatissime a\nRabecca matre fuerat educatus, lapide ad caput pro puluillo utitur.\nuidit scalam de terra usque ad caelum et ascendentes per eam angelos\net descendentes et desuper innitentem dominum, ut lassis manum\nporrigeret, ut ascendentes suo ad laborem prouocaret aspectu. unde\net uocatur locus ipse Bethel, id est \\'domus dei\\', in qua cotidie ascenditur\natque descenditur. et sancti enim conruunt, si fuerint neglegentes,\n\n\n\n\n\n\net peccatores pristinum recipiunt gradum, si sordes fletibus lauerint.\nhoc ideo dico, ut non te terreant descendentes, sed prouocent ascendentes.\nnumquam exemplum a malis sumitur; etiam in saeculi rebus\nsemper a meliore parte incitamenta uirtutum sunt. oblitus propositi\net epistolaris breuitatis plura dictare cupiebam—ad materiae quippe\ndignitatem et ad meritum personae tuae parum est omne, quod dicitur\n— et ecce tibi noster Ausonius coepit scidulas flagitare, urguere\nnotarios et hinnitu feruentis equi ingenioli mei festinus arguere tarditatem.\nmemento igitur nostri et cura, ut in Christo ualeas, atque,\nut cetera taceam, domestica sanctae Uerae exempla sectare, quae\nuere secuta Christum peregrinationis molestiam sustinet, et sit tibi\ntanti dux femina facti.\nIn ipso iam profectionis articulo fratris nostri Sisinnii, qui\nuestra mihi scripta detulerat, haec, qualiacumque sunt, dictare conpellor.\nnec possum uestram celare prudentiam et obsecro hoc dic-J1\ntum referatis ad gloriam, quin potius ad plenam necessitudinem,\ndum ita uobis quasi mihi loquor: multas sanctorum fratrum\nac sororum de uestra prouincia ad me detulit quaestiones, ad\nquas usque diem epiphaniorum largissimo spatio me responsurum\nputabam.\ncumque furtiuis noctium lucubratiunculis ad plerasque\ndictarem et expletis aliis me ad uestram quasi ad difficillimam reseruarem,\nsubito superuenit adserens se ilico profecturum. cumque eum\nrogarem, ut differret iter, Libyae mihi coepit famem obtendere, monasteriorum\nAegypti necessitates, Nilo non plenas aquas, multorum\ninediam, ut prope offensa esset in dominum illum ultra uelle\nretinere. itaque subtegmen et stamina liciaque et telas, quae mihi ad\n\n\n\n\n\n\n\n\n\n\n\n\n\n\n\n\n\n\nuestram tunicam paraueram, uobis confecta transmisi, ut, quicquid\nmihi deest, uestro texatur eloquio.\nprudentes estis et eruditi et de\ncanina, ut ait Appius, facundia ad Christi disertitudinem transmigrastis.\nnec magno mihi apud uos labore opus est; quod philosophorum\nquendam in suadendo rustico esse perpessum narrant fabulae:\nuixdum dimidium, inquit, dixeram, iam intellexerat.\nitaque et ego tempore coartatus singulorum uobis, qui in\nsacram scripturam commentariolos reliquerunt, sententias protuli\net ad uerbum pleraque interpretatus sum, ut et me liberem quaestione\net nobis ueterum tractatorum mittatur auctoritas, quo in legendis\nsingulis ac probandis non meae uoluntati, sed uestro adquiescatis\narbitrio.\nQuaeritis, quo sensu dictum sit et quomodo in prima ad Corinthios\nepistula Pauli apostoli sit legendum: omnes quidem\ndormiemus, non autem omnes inmutabimur\nan iuxta quaedam exemplaria: non omnes dormiemus,\nomnes autem inmutabimur; utrumque enim in\nGraecis codicibus inuenitur.\nsuper quo Theodorus Heracleotes,\nquae urbs olim Perinthus uocabatur, in commentariolis\napostoli sic locutus est: omnes quidem non dormiemus.\nomnes autem inmutabimur. Enoch\nenim et Helias mortis necessitate superata ita, ut erant in\ncorporibus, de terrena conuersatione ad caelestia regna translati\nsunt.\nunde et sancti, qui die consummationis atque iudicii in\n\n\n\n\n\n\ncorporibus repperiendi sunt, cum aliis sanctis, qui ex mortuis resurrecturi\nsunt, rapientur in nubibus obuiam Christo in aera et non gustabunt\nmortem eruntque semper cum domino grauissima mortis necessitate\ncalcata. unde ait apostolus: omnes quidem non\ndormiemus, omnes autem inmutabimur. qui\nenim ex mortuis resurrexerint et in nubibus uiuentes rapti fuerint,\ntransibunt ad incorruptionem et mortalitatem inmortalitate mutabunt\nnon in tempore, non saltim in breui spatio, sed in atomo et in\npuncto temporis atque momento, quo palpebra oculi mouere potest,\nin nouissima tuba.\ntanta enim fiet celeritate resurrectio mortuorum,\nut uiui, quos in corporibus suis consummationis tempus inuenerit,\nmortuos de infernis resurgentes praeuenire non ualeant. quod manifestius\nPaulus edisserens ait: canet enim tuba et mortui\nresurgent incorrupti et nos inmutabimur.\noportet enim corruptibile istud induere incorruptionem\net mortale induere inmortalitatem,\nut possint in utramque partem uel in poenis uel in caelorum\nregno manere perpetuum\\'.\nDiodorus, Tarsensis episcopus, praeterito hoc capitulo in\nconsequentibus breuiter adnotauit in eo, quod scriptum est: et\nmortui resurgent incorrupti et nos in mutabimur.\n\\'si\\', inquit, \\'incorrupti resurgent mortui, haud dubium, quin\net ipsi ad meliora mutati. quid necesse fuit dicere: et nos inmutabimur?\nan hoc uoluit intellegi, quod incorruptio\n\n\n\n\n\n\ncommunis sit omnium, inmutatio autem proprie iustorum, dum non\nsolum incorruptionem et inmortalitatem, sed et gloriam consequuntur?\\'\nApollinaris licet uerbis aliis eadem, quae Theodorus, adseruit:\nquosdam non esse morituros et de praesenti uita rapiendos in futuram,\nut mutatis glorificatisque corporibus sint cum Christo, quod\nnunc de Enoch et Helia credimus.\nDidymus non pedibus, sed uerbis in Origenis sententiam\ntransiens contraria uia graditur. ecce mysterium uobis\nloquor: omnes quidem dormiemus, non autem\nomnes inmuta b imur. quod ita disseruit: \\'si non indigeret\nresurrectio interprete nec obscuritatem haberet in sensibus, numquam\nPaulus apostolus post multa, quae de resurrectione locutus\nest, intulisset: ecce mysterium dico uobis: omnes\nquidem dormiemus - id est moriemur -, non omnes autem\n— sed soli sancti — inmutabimur.\nscio, quod in nonnullis\n\\' codicibus scriptum sit: non quidemomnes,\nomnes autem inmutabimur; sed considerandum, an,\nquod praemissum est: omnes inmutabimur, possit conuenire,\nquod sequitur: mortui resurgent incorrupti et\nnos inmutabimur. si omnes inmutabuntur et hoc commune\ncum ceteris, superfluum fuit dicere et nos inmutabimur.\nquam ob rem ita legendum est:\nomnes quidem dormiemus,\nnon omnes autem inmutabimur. si enim omnes\n\n\n\n\n\n\n\n\n\n\nin Adam moriuntur et in morte dormitio est, omnes ergo dormiemus\nsiue moriemur. dormit autem iuxta idioma scripturarum, qui mortuus\nest s\\'pe resurrectionis futurae. omnisque, qui dormit, utique\nexpergiscetur, si tamen non subita eum uis mortis oppresserit et mors\nsomno fuerit copulata. cumque omnes ita dormierint lege naturae,\nsoli sancti et corpore et anima in melius mutabuntur, ita ut incorruptio\nomnium resurgentium sit, gloria autem atque mutatio omnium sanctorum\\'.\nquodque sequitur iuxta Graecos: έν ατόμῷ, έν ϱιήv I\nsiue QVltfjόϕϑαλμου̃ — utrumque enim legitur et nostri interpretati \\\\\nsunt in momento et in ictu siue in motu oculi —,\nita explanauit: \\'iunctam simul omnium resurrectionem praesens\nsermo significat\\'. quando enim dicit: \\'in puncto temporis et\nin motu oculi atque momento\\', futura omnium resurrectione\ncunctam et primae et secundae resurrectionis excludit fabulam,\nut alii primi, alii nouissimi resurrecturi esse credantur.\natomus autem punctum temporis est, quod secari et diuidi\nnon potest; unde et Epicurus ex suis atomis mundum struit et\nuniuersa conformat. ictusque oculi siue motus, qui Graece dicitur\nQonrj, tanta uelocitate transcurrit, ut paene sensum uidentis\neffugiat. uerum quia in plerisque codicibus pro Qortfj, id est\nictu uel motu, QiTcfj legitur, hoc sentire debemus, quod, quomodo\n\n\n\n\n\n\nleuis pluma uel stipula aut tenue uel siccum folium uento flatuque\nraptat uret de terra ad sublime transfertur, sic ad oculum uel motum\ndei omnium mortuorum corpora mouebuntur parata ad aduentum\niudicis.\nquodque iungit et dicit: in nouissima tuba; canet\nenim et mortui resurgent incorrupti et nos\ninmutabimur. oportet enim corruptiuum hoc\ninduere incorruptionem et mortale hoc induere\ninmortalitatem, duplicem habet intellegentiam,\nut clangor tubae aut uocis indicet magnitudinem iuxta illud, quod\nscriptum est: sicut tuba exalta uocem tuam, aut\napertam omnium resurrectionem iuxta id, quod in euangelio legimus:\ntu autem, quando facis elemosynam, noli tuba\ncanere ante te, hoc est: abscondite fac misericordiam et in\nsecreto, ne uidearis de alterius miseria gloriari.\nquaerimus autem,\ncur ad nouissimam tubam mortuos scripserit resurrecturos. quando\nenim nouissima dicitur, utique aliae praecesserunt. in Apocalypsi\nIohannis septem angeli describuntur cum tubis et unoquoque clangente,\nprimo uidelicet, secundo et tertio et quarto et quinto et sexto,\nquid per singulos actum sit, indicatur. nouissimo autem, id est septimo,\nclaro tubae strepitu personante mortui suscitantur corpora,\nquae prius habuerant corruptibilia, incorrupta recipientes.\nunde, post\nnouissimam tubam, exponit apostolus, quid sequatur: canet enim\net mortui resurgent incorrupti, nos autem inmutabimur.\nquando dicit \\'nos\\', alium. se et eos, qui secum sunt,\n5 praeter mortuos esse significat. ad quod intellegendum sunt qui\n\n\n\n\n\n\n\n\ndicant mortuos, qui resurgant incorrupti, esse corpora mortuorum, I\neos autem, qui dicantur esse mutandi, animas debere accipi, quando I\nin maiorem gloriam fuerint commutatae et peruenerint in uirum\nperfectum, in mensuram aetatis plenitudinis\nChristi.\nalii uero adserunt mortuos debere intellegi peccatores,\nqui resurgant incorrupti, ut possint aeterna sustinere supplicia, eos.\nautem, qui commutantur, esse sanctos, qui de uirtute in uirtutem\net de gloria transferuntur in gloriam. unde ad incorruptionem mortuorum\nintulit: oportet enim corruptiuum hoc induere\nincorruptionem. ad id autem, quod dixerat: nos\ninmutabimur, illud adiunxit: et mortale hoc induere\ninmortalitatem. aliud est enim inmortalitas, aliud incorruptio,\nsicut aliud mortale et aliud corruptiuum.\nquicquid autem mortale\nest, et corruptiuum est, sed non, quod corruptiuum, statim et\nmortale. corruptiua quippe sunt corpora, quae carent anima, et tamen\nnon sunt mortalia, quia numquam habuere uitam, quae proprie animantium\nest. unde signanter apostolus corruptioni incorruptionem\net mortalitati - inmortalitatem. resurrectionis futuram tempore\ncopulauit\\'.\nAcacius, Caesareae, quae prius Turris Stratonis uocabatur,\npost Eusebium Pamphili episcopus, in quarto Συμμιϰτων ζητμάτων\nlibro proponens sibi hanc eandem quaestionem latius disputauit et\nutrumque suscipiens, quod inter se uidetur esse contrarium, post\nprincipium, quod omisimus, sic locutus est: \\'dicamus primum de eo,\nquod magis in plurimis codicibus inuenitur: ecce mysterium\n\n\n\n\n\n\ndico) uobis: omnes quidem dormiemus, non omnes\nautem inmutabimur.\nmysterium dixit, ut adtentiorÃªS\nfaceret auditores de resurrectione plenius disserturus. dormitio autem\nmortem istam, quae communis est omnium, significat. unde rectissime\nposuit, quod omnes dormiamus, id est moriamur, sicut supra\ndixerat: quomodo in A dam omnes moriuntur, sic\nin Christo omnes uiuificantur.\ncumergo omnes morituri\nsint, audite sacramenta, quae dico: omnes quidem moriemur,\nsed non omnes inmutabimur. canet\nenim tuba — haud dubium, quin angelus septimus — et mortui\nresurgent incorrupti. si autem incorrupti erunt mortui,\nquomodo non inmutabuntur, cum incorruptio ipsa mutatio sit ? sed\nhic commutatio, qua Paulus mutandus et sancti sunt, glorificatio\nintellegitur. incorruptio autem idcirco communis est omnium, quia\nin eo miserabiliores erunt peccatores, ut ad tormenta perpetui sint\ni et non mortali et corruptibili corpore dissoluantur.\nlegimus in eadem\nI,epistula apostolo disserente sacratam diuersitatem resurrectionis non\nin natura corporum, sed in uarietate gloriae, dum alii resurgunt ad\npoenas perpetuas, alii ad gloriam sempiternam: alia autem\ncaro uolatilium, alia piscium, alia iumentorum\net corpora caelestia et corpora terrena.\ns i c, inquit, erit et resurrectio mortuorum.\nIcui sententiae magis adquiescit ecclesia, ut omnes commune morte\nmoriamur et non omnes mutemur in gloria iuxta illud, quod Danihel\nscribit: multi dormientes in terrae puluere resurgent,\nalii in uitam aeternam, alii in\n\n\n\n\n\n\nconfusionem et obprobrium sempiternum. qui enim\nresurgent in confusionem et obprobrium sempiternum, non resurgent\nin aeternam gloriam, in qua Paulus et, qui cum eo sunt, mutabuntur.\nquae cum ita se habeant, et sic intellecta sint nobis: eorum tantum\ncommutationem suscipere, qui resurgent in gloriam, peccatorum\nautem et infidelium, qui mortui appellantur et resurgent incorrupti,\nnequaquam commutationem, sed poenas perpetuas esse dicendas.\nTranseamus ad secundam lectionem, quae ita fertur in plerisque\ncodicibus: non quidem omnes dormiemus, omnes\nautem inmuta b imur. ex qua nonnulli adserunt multos\nuiuos in corporibus repperiendos et, si non dormiant omnes, non\nomnes esse morituros, si autem non moriantur omnes, non omnes\nresurrecturos. resurgere enim proprie dicitur, qui prius moriendo\ncecidit.\nunde et Paulum uolunt scribere in prima ad Thessalonicenses\nepistula: nos, qui uiuimus, qui residui erimus in\naduentu domini, non praeueniemus eos, qui\ndormiunt, quoniam ipse dominus in iussu,\nin uoce archangeli, in tuba dei descendet de\ncaelo et mortui in Christo resurgent primum,\ndeinde nos, qui uiuimus, qui residui sumus,\nsimul cum illis rapiemur in nubibus obuiam\ndomino in aerem et sic semper cum domino erimus\nu s.\net ex his dictis probare conantur Paulum et, qui cum eo scribebant\nepistulam, putasse se non esse morituros, sed repperiendos\ndie consummationis in corpore. quod si uerum est, errauit Paulus et\n\n\n\n\n\n\nhumana aestimatione deceptus est, ut arbitraretur se inueniendum\nin corpore; quod falsum rerum exitus adprobauit. hoc intellexerant\net ipsi Thessalonicenses sacramenta sermonis mystici nescientes et\nconiecturis uariis fluctuabant dicebantque: \\'si Paulus inueniendus\nin corpore est, proximus est dies iudicii\\'.\nunde corrigit eos secundam\nepistulam scribens: rogamus uos, fratres, per aduentum\ndomini nostri Iesu Christi et nostram\ncongregationem in ipsum, ut non cito mente\nmoueamini nec terreamini neque per spiritum\nneque per uerbum neque per epistulam tamquam per nos,\nquasi instet dies domini. ne quis\nuos seducat ullo modo, quoniam, nisi discessio\nuenerit primum et reuelatus fuerit homo peccati,\nfilius perditionis, qui aduersatur et extollitur\nsuper omne, quod dicitur deus aut\nquod colitur, ita ut in templo dei sedeat ostendens\nse, tamquam sit deus. non meministis,\nquod, cum apud uos essem adhuc, haec dicebam\nuobis?\nquibus dictis hoc agit, ut eos reuocet ab errore, ne putent\ndiem adpropinquare iudicii et id, quod scripserat: nos, qui uiuimus,\nqui residui sumus in aduentu domini, non\npraeueniemus eos, qui dormierunt, aliter intellegant,\nquam intellegi uoluit ipse, qui scripsit. neque enim fieri potest,\nut, qui ad Timotheum scripserat: ego iam delibor et tempus\nresolutionis meae instat, putaret se in carne perpetuum\net numquam esse moriturum et de uita terrena statim ad\nregna caelestia transiturum, praesertim cum ad Romanos scribens\neadem dixerit: quis me liberabit de corpore mortis\n\n\n\n\n\n\nhuius? et ad Corinthios: habitantes in corpore peregrinamur\na domino. magis autem uolumus exire\nde corpore et esse cum domino.\nqui haec dicebat,\nutique nouerat se esse moriturum. melius est igitur spiritaliter sentire,\nquod scriptum est, et dormitionem in praesenti loco non mortem\naccipere, per quam anima a corpore separatur, sed peccatum\npost fidem et offensam dei dormitionemque post baptismum, de qua\net ad Corinthios loquebatur: ideo inter uos multi infirmi\nsunt et dormiunt plurimi et in alio loco: ergo\net qui dormierunt in Christo, perierunt; qui\ncum mortui sint, non sunt perpetua morte perituri, quia non mortali\ncrimine continentur, sed leui modicoque peccato.\nquod et alius sanctus\nuitare cupiens loquebatur: ne forte obdormiam in\nmorte. est enim somnus peccati, qui ducit ad mortem, et est alia\ndelicti dormitio, quae morte non stringitur. qui ergo uixerit ea uita,\nquae dicit: \\'ego sum uita\\' — etenim. uita nostra abscondita\nest cum Christo in deo —, et numquam\nab ea fuerit separatus nec ad mortem usque peccauerit, iste\nde uiuentibus et semper uiuentibus esse dicitur, de quibus\net -saluator in euangelio Iohannis mystico sermone testatur:\nqui credit in me, non morietur in aeternum.\nunde et apostolus domini sui calcans uestigia ea docuit discipulos, I\nquae didicit a magistro. omnes itaque non dormiemus. qui enim omni I\ncustodia seruat cor suum et ad Christi praecepta uigilat mandatique I\neius memor est dicentis: uigilate, quia nescitis, qua\nhora fur ueniat, et in alio loco: ne dederis somnum I\n\n\n\n\n\n\noculis tuis et palpebris tuis dormitationem,\nut saluus fias quasi caprea de uinculis et quasi\nauis de laqueis, iste non dormiet.\ncum igitur quidam non\ndormiant, qui semper in Christo uiuunt et uigilant, sequitur, ut nequaquam\nomnes dormiant et e contrario omnes inmutentur non inmutatione\ngloriae, quae proprie sanctis debetur, sed ea inmutatione,\nqua corruptiuum hoc incorruptiuum efficitur, ut uel poenas uel praemia\nrecipiat sempiterna. quod etsi dormierit aliquis in Christo et\nneglegentiae somno obdormierit, debet audire, quod scriptum est:\nnumquid, qui dormit, non resurget ? qui uero non\ndormit, sed uigilat et semper uiuit in Christo, de uita ad uitam transiet\nsiue rapietur in nubibus, ut semper cum domino sit.\nde istius\nmodi dormientibus Lazarus erat, de quo dominus ait: Lazarus,\namicus noster, dormit. etde hoc dormiente dicebat ad\nMartham: qui credit in me, etiam si mortuus fuerit,\nuiuet et omnis, qui uiuit et credit in me,\nnon morietur in aeternum. qui enim tota in Christo\nmente confidit, etiam si ut homo lapsus mortuus fuerit in peccato,\nfide sua uiuit in.perpetuum. alioquin mors ista communis et credentibus\net non credentibus debetur aequaliter et omnes pariter resurrecturi\nsunt, alii in confusionem aeternam, alii ex eo, quod credunt,\nin sempiternam uitam.\net sic stare potest, ut, qui credit in Christo,\nnon moriatur et, etiam si mortuus fuerit, uiuat in perpetuum, quod\niuxta corporalem mortem excepto Enoch et Helia nulli contigisse perspicuum\nest. qui autem fidei magnitudine semper uiuunt in Christo,\n\n\n\n\n\n\nnon dormient, non morientur, sed imitatores erunt uitae apostolicae,\nqui absque ulla culpa uixerunt in lege iustitiae et ad fidem domini\ntranseuntes credentesque in eo, qui uita uocatur et resur.rectio, numquam\ndormiere, numquam mortui sunt. anima enim, quae\npeccauerit, ipsa morietur. sicut igitur anima, quae\npeccat, uiuente corpore mortua est et eadem die, qua peccauerit,\ndormit in mortem dicente Ecclesiaste: qui peccauerit, mortuus\nest ex tunc, sic anima, quae Christi praecepta seruauerit,\netiam si corpus mortuum fuerit, uiuet in aeternum.\nhoc autem sciendum,\nquod magis conueniet ueritati ita legere: omnes quidem\ndormiemus, non omnes autem inmutabimur,\nmaxime quia sequitur: mortui resurgent incorrupti\net nos inmutabimur. si enim omnes sunt inmutandi iuxta\nalteram lectionem, quomodo postea dicitur quasi praecipuum atque\npriuatum et proprie apostolorum: et nos inmutabimur?\nquando autem dicit \\'nos\\', sanctos quosque significat\\'.\nQuaeritis, quomodo intellegendum sit illud, quod in prima\nad Thessalonicenses epistula scribitur: hoc enim uobis dicimus\nin uerbo domini, quia nos, qui uiuimus,\nqui residui sumus in aduentu domini, non praeueniemus\neos, qui dormierunt, quoniam ipse\ndominus in iussu, in uoce archangeli et in tuba\ndei descendet de caelo et, mortui qui in Christo\nsunt, resurgent primi, deinde nos, qui\n\n\n\n\n\n\nuiuimus, qui reliqui sumus, simul cum illis rapiemur\nin nubibus obuiam Christo in aera et ita\nsemper cum domino erimus.\nsuper quo quamuis superior\nAcacii disputatio plenius uentilarit, tamen dicendum est, quid\nuideatur aliis, Theodoro uidelicet, Apollinari et Diodoro, qui unam\nsequuntur sententiam. quorum Diodorus haec scripsit: \\'residuos\natque uiuentes Paulus apostolus uocat, non quo uelit intellegi et\nse et alios resurrectionis tempore in corpore repperiendos, sed \\'nos\\'\ndixit pro eo, quod est \\'iustos, de quorum et ego sum numero\\'. ipsi\nenim rapientur obuiam Christo et non peccatores. \\'uiuentes\\' autem\nnon iuxta tropologiam sanctos accipimus, qui peccato mortui sunt,\nsed omnes, quos in corpore adueniens Christus inuenerit.\nquodque\nsequitur: non praeueniemus eos, qui dormiunt,\nnequaquam ad peccatores referre debemus — neque enim peccatores\ncum iustis rapientur obuiam Christo —, sed eos, quos mors dissoluerit.\nuerum quid ista perquiro et apostolicis dictis calumniam facio, cum\nipse manifestissime scribat: qui residui sumus in aduentum\ndomini? qui sint autem residui, uerbis discimus saluatoris:\nsicut in diebus Noe ducebant uxores\net nubebant et repente uenit diluuium et\ntulit omnes, sic erit aduentus f il i i hominis.\nquibus\nsermonibus adprobatur in fine mundi multos uiuos et adhuc in corporibus\nrepperiendos. sequitur: in iussu, in uoce archangeli\net mortui resurgent primi. et hoc rursum saluator in euangelio\nloquitur: media autem nocte sponsus uenit, qui\nutique uiuentes in corpore deprehendet, quando duo erunt in\n\n\n\n\n\n\nlecto uno, unus adsumetur et alius relinquetur,\net duae molentes, una adsumetur et alia\nrelinquetur. quibus\\' dictis ostenditur medio noctis securis\nomnibus consummationem mundi esse uenturam\\'.\nOrigenes in tertio uolumine Εξηγητϰῷν epistulae Pauli ad\nThessalonicenses primae post multa, quae uario prudentique sermone\ndisseruit, haec intulit, de quibus nulli dubium est et Acacium\npleraque libasse: \\'quid est ergo, quod scribunt Thessalonicensibus\nin uerbo dei Paulus et Siluanus et Timotheus: ns o s, qui uiuimus,\nqui residui sumus in aduentu domini,\nnon praeueniemus eos, qui dormierunt?\nqui sunt\nisti uiuentes, qui loquuntur talia? utique Paulus, non ab\nhominibus neque per homines apostolus, et\ncarissimus filius eius in fide Timotheus et Siluanus, qui illis erat et\naffectione et uirtutibus copulatus. et hoc non solum illi, sed, quicum-que Pauli et scientia et conuersatione similis est, dicere potest: n o s,\nqui uiuimus, quorum corpus mortuum est propter peccatum,\nspiritus autem uiuit propter iustitiam et quorum mortificata sunt\nmembra super terram, ita ut nequaquam concupiscat caro contra\nspiritum.\nsi enim adhuc desiderat caro, uiuit et, quia uiuit, desiderat\net non sunt mortificata membra eius super terram, quod, si mortificata\nsunt, nequaquam contra spiritum concupiscunt, quae mortificationis\nui huiusce modi desiderium perdiderunt. sicut igitur, qui\nuita caruere praesenti et ad meliora translati sunt, magis uiuunt\n\n\n\n\n\n\ndeposito mortis corpore et uitiorum omnium incentiuis, sic, qui mortificationem\nIesu in corpore suo circumferunt et nequaquam uiuunt\niuxta carnem, sed iuxta spiritum, uiuunt in eo, qui uita est, et uiuit\nin eis Christus, de quo scriptum est: uiuens sermo dei et\nefficax, qui est dei uirtus deique sapientia.\nuiuunt enim, in quibus\nuiuit uirtus dei omni humana fragilitate deposita et in quibus uiuit\nsapientia, quae abscondita est in deo et in quibus uiuit et inoperatur\niustitia. Christus enim factus est nobis non solum iustitia ex deo, sed\net sapientia et omne, quod uirtus est. et si quidem in praesenti loco\nse a dormientibus et in Christo mortuis, qui hanc scribunt epistulam,\nsepararent, uidebatur superflua adnotatio et ex uno loco adsumptum\ntestimonium non ualeret; nunc uero eodem sensu, quia eodem et\nspiritu, et in prima ad Corinthios loquitur: omnes non dormiemus,\nomnes autem inmutabimur in momento,\nin motu oculi, in nouissima tuba; canet enim\net mortui resurgent incorrupti et nos inmutabimur.\nhoc, quod m praesenti loco scriptum est: in tuba\ndei descendet de caelo, conpara illi, quod ad Corinthios\ndicitur: in nouissima tuba; canet enim, illi autem,\n20 quod ad Thessalonicenses legitur: et mortui in Christo\n\n\n\n\n\n\nresurgent primum, hoc, quod ad Corinthios scriptum est:\net mortui resurgent incorrupti.\nporro, quod sequitur:\ndeinde nos, qui uiuimus, qui residui sumus,\nillis respondet: et nos inmutabimur, quorum utrumque\nsic intellegi potest: nos, qui uiuimus, qui residui sumus in aduentu\ndomini, et nos, qui inmutabimur et non sumus ex his, qui appellantur\nmortui, sed uiuimus, idcirco praesentiam dei non in morte, sed in uita\npraestolamur, quia de Israhelitico genere sumus et electae sunt de\nnobis reliquiae, de quibus olim dominus loquebatur: dereliqui\nmihi septem milia, uiros, quinon curuauerunt\ngenua Bahal.\nin Iohannis quoque euangelio uiuorum et non\nuiuorum duplex ordo describitur; omnis, qui credit in me,\netiam si mortuus fuerit, uiuet; et omnis, qui\nuiuit et credit in me, non morietur in aetern\nu m. si uiuos ita intellegimus, ut a nobis dictum est, dormientes\net in Christo mortuos illos esse credamus, qui, cum uelint in Christo\nuiuere, tamen peccato mortui sunt. sin autem reliquiae et electio secundum\ngratiam appellantur uiuentes, qui non ita credunt nec de\nIsrahelitica nobilitate generati sunt, dormientes et mortui appellabuntur\nin Christo.\nSunt, qui hunc locum ita edisserant: uiui appellantur, qui\nnumquam peccato sunt mortui; qui autem peccauerunt et in eo,\nquod peccauerunt,: mortui sunt et postea conuersi ad paenitentiam\npurgant antiqua delicta, mortui appellantur, quia peccauerunt, in\nChristo autem mortui, quia plena ad deum mente conuersi sunt.\nporro, qui uiuunt et habent testimonium fidei et necdum receperunt\npromissionem dei, qui et de aliis quiddam melius cogitauit, ut non\n\n\n\n\n\n\nabsque his, qui iusti sunt, coronentur, in eo habebunt beatitudinem,\nquod fruuntur bono conscientiae et uiuunt et relicti sunt in aduentu\ndomini saluatoris.\nsed quia clemens est deus et uult saluari etiam\neos, qui dormierunt et m Christo mortui sunt, non praeuenient illos\nneque soli rapientur in nubibus, sed iuxta exemplum euangelicae\nparabolae unum denarium unamque mercedem et undecimae horae\noperarii et primae, qui in uineam missi sunt, salutis accipient. nec\nhoc alicui uideatur iniustum, ut dispar labor unum praemium consequatur.\nmagna quippe diuersitas est eorum, qui post uulnera sunt\nsanati, et eorum, qui numquam uiderint terrorem mortis.\nde his puto\ndictum: quis est homo, qui uiuat et non uideat\nmortem, redimet d e morte animam suam? neque\nenim, ut quidam putant, \\'quis\\' pro eo, quod est \\'nullus\\', accipitur,\nsed quasi dixerit \\'quis\\' puta iuxta illud, quod scriptum est: quis\nsapiens et intellegit haec? nec non in alio loco: d omine,\nquis habitabit in tabernaculo tuo? et\niterum: quis cognouit sensum domini? residui ergo\nerunt de credentibus pauci, qui aduentum domini uideant secundum\nid, quod deus uerbum est, nequaquam in uilitate carnis, sed in gloria\ntriumphantis.\net considerandum, quomodo primum dormientes appellauerit,\ndeinde in Christo mortuos, quos uiuentes praeuenire non\npoterunt. qui enim non custodierit hoc, quod scriptum est: ne dederis\nsomnum oculis tuis neque palpebris tuis\ndormitationem, ut saluus fias sicut caprea\nde uinculis et sicut auis de laqueis, dormiet et\n\n\n\n\n\n\nculpabili sopore torpescet, cumque dormierit, transibit in mortem.\nsicut enim mouetur, qui uigilat, sic, qui dormit, iacet inmotus et in\nmortis torpet similitudine.\nquod autem dormitionem sequitur mors,\net prima ad Corinthios docere nos poterit, in qua ita scriptum est:\nnunc autem Christus resurrexit a mortuis,\nprimitiae dormientium; quia enim per hominem\nmors, et per hominem resurrectio mortuorum,\net post paululum: non omnes dormiemus, sed\nomnes inmutabimur in momento, in ictu oculi,\nin nouissima tuba; canet enim et mortui resurgent\nincorrupti et nos inmutabimur.\ncum ergo\nhaec de dormitione dicantur et morte et illud legamus in apostolo:\nsurge, qui dormis, et exsurge de mortuis et inluminabit\nte Christus, iuremus domino et uotum faciamus\ndeo Iacob unusquisque dicens in corde suo: si escendam\nsuper stratum meum, si dedero somnum oculis\nmeis et palpebris meis dormitationem, donec\ninueniam locum domino â€” haud dubium, quin in anima\ntua-, tabernaculum deo Iacob, ut deus in illo aeterna\nsede requiescat.\nsequitur: quia ipse dominus in iussu\net reliqua. descendet enim missus a patre non diuersitate uirtutis,\nsed dispensatione iudicis, et descendet ad eos, qui deorsum sunt,\nuerbum dei et sapientia et ueritas atque iustitia. et quamquam mortui\nsint, ad quos dignatur descendere, tamen non sunt ab eo alieni;\nmortui enim uocantur in Christo. qui autem uiuunt, hoc habent\n\n\n\n\n\n\npriuilegium, quod eliguntur e pluribus.\nattamen utrumque agmen, et\nmortuorum in Christo et uiuentium, pariter rapientur in nubibus\nobuiam domino, ut non eum expectent, donec ad terrena descendat,\nsed praesentia illius et contubernio in sublimibus perfruantur. quantaque\nChristi clementia, ut pro salute nostra non solum caro factus sit,\nsed ad mortuos usque descenderit et in ipsa morte habeat signa uiuentium!\naqua enim et sanguis de latere eius egressa sunt. descendit\nigitur sermo diuinus uoce archangeli praecedente et praeparante. sibi\nuiam in his, qui eius possunt ferre praesentiam.\nquod ut queamus\nintellegere, primi aduentus mysteria cognoscamus. scriptum est de\nIohanne, qui praecursor eius fuit, quod in heremo dixerit: ego uox\nclamantis in deserto et reliqua. quid clamauit uox in deserto?\nparate uiam domini, rectas facite semitas\neius. ob quod praemium quamue mercedem? omnis\nuallis inple bitur et omnis mons et collis humiliabitur\net erunt praua in directa et aspera\nin uias planas et uidebit omnis caro salutare\nd e i. hoc autem ideo, quia uerbum caro factum est et\nhabitauit in nobis.\nnunc autem nequaquam uox prophetae\nin deserto erit, sed uox archangeli parantis uias non in carnis humilitate\nuenienti, sed ei, qui est apud patrem uerbum deus. et tunc\nquidem egrediebantur in desertum, ut audirent adsumpti hominis\npraecursorem et uiderent harundinem uento agitatam, de qua factae\nsunt tibiae et uocalis calamus. qui in ore puerorum dulci sonat modulamine\ncanentium in plateis atque dicentium: cantauimus\n\n\n\n\n\n\n\n\n\n\nuobis et non saltastis; nunc autem in uoce archangeli\npraecedentis dominum descendentem de caelis et in clarissima tuba\nunusquisque credentium uel ad proelium uel ad sacerdotalia ministeria\nprouocatur.\nlegimus in Numerorum libro sacratas deo tubus,\nquae ante hostias personent. sin autem magna est uox et angeli tubae\net archangeli, quanto maior erit tubae dei, quae parat uias primum\ndormientium et mortuorum in Christo, deinde eorum, qui uiuunt\net residui sunt et sermonis dei praestolantur aduentum! forsitan\nsimplicis tubae clangor dormientibus et mortuis in Christo necessarius\nest, uox autem archangeli et tubae dei his, qui uiuunt et\nin praesentiam domini reseruantur.\nuideamus, quid possit intellegi\net id, quod sequitur: simul cum illis rapiemur. quo\nuerbo ostendi puto subito ad meliora transcensum et idcirco raptum\nuoluisse se dicere, ut uelocitas transeuntis sensum cogitantis excederet.\nquod et in alio loco eiusdem uerbi proprietate signauit: scio\nhominem in Christo ante annos quattuordecim\n— siue in corpore, nescio, siue extra corpus,\nnescio, deus scit — raptum istius modi usque\nad tertium caelum. et scio huiusce modi hominem\n— siue in corpore siue extra corpus, nescio,\ndeus scit –, quia raptus est in paradisum et audiuit\nuerba ineffabilia, quae non licet homini\nloqui u i.\nalii enim proficientes et, ut ita dicam, gradientes ad maiora\ncrescebant, donec fierent iuxta id, quod scriptum est, \\'magni ualde\nnimis, et quosdam in caelum adsumptos legimus. Paulus autem,\nuas electionis, in tertium caelum raptus ascendit et idcirco audiuit\n\n\n\n\n\n\nuerba ineffabilia. quomodo autem hi, qui rapiuntur in nubibus, rapiantur\nobuiam Christo, diligentius contemplandum est. scimus nubes\nprophetas, quibus praecepit deus, ne pluerent super Tsrahel imbrem,\nquando inpleuerunt mensuram patrum suorum et facta est\nlex et prophetae usque ad Iohannem Baptistam. et quia deus posuit\nin ecclesia primum apostolos, secundo prophetas, non solum prophetae,\nsed et apostoli nubes intellegendi sunt.\nsi quis igitur rapitur\nad Christum, ascendit super nubes legis et euangelii, super prophetas\net apostolos et adsumptis alis columbae eorumque doctrina ad excelsa\nsublatus occurrit non deorsum, sed in aere et spiritali intellegentia\nscripturarum. occurrens autem in spiritalibus et terrena\ndimittens, siue ille sit dormiens siue in Christo mortuus siue uiuens\net in illius praesentiam reseruatus, semper cum illo erit et fruetur\nuerbo dei et sapientia, ueritate atque iustitia\\'.\nHaec celeri sermone dictaui, quid eruditi uiri de utroque\nsentirent loco et quibus argumentis suas uellent probare sententias,\nuestrae prudentiae exponens. neque enim tanta est meae pusillitatis\nauctoritas, qui nihil sum et inuidorum tantum morsibus pateo, quanta\neorum, qui nos in domino praecesserunt, nec iuxta Pythagorae discipulos\npraeiudicata doctoris opinio, sed doctrinae ratio ponderanda\nest.\nsi quis autem contrariae factionis inmurmurat, quare explanationes\neorum legam, quorum dogmatibus non adquiesco, sciat me\nillud apostoli libenter audire: omnia probate, quod bonum\nest, retinete et saluatoris uerba dicentis: estote\nprobati num mularii, ut, si quis nummus adulter est et\n\n\n\n\n\n\n\n\nfiguram Caesaris non habet nec signatus moneta publica, reprobetur,\nqui autem Christi faciem claro profert lumine, in cordis nostri marsuppium\nrecondatur.\netenim, si dialecticam scire uoluero aut philosophorum\ndogmata et-ut ad nostram redeam scientiam-scripturarum,\nnequaquam simplices ecclesiae uiros interrogare debeo, quorum\nalia gratia est— et unusquisque in suo sensu abundat, praesertim cum\nin domo magna uasorum patris familiae diuersitas multa dicatur —,\nsed eos, qui artem didicere ab artifice et in lege dei meditantur die ac\nnocte.\nego et in adulescentia et in extrema aetate profiteor et Origenem\net Eusebium Caesariensem uiros esse doctissimos, sed errasse\nin dogmatum ueritate. quot e contrario de Theodoro, Acacio, Apollinare\npossumus dicere! et tamen omnes in explanationibus scripturarum\nsudoris sui nobis memoriam reliquerunt. in terra aurum quaeritur\net de fluuiorum alueis splendens profertur glarea Pactolusque\nditior caeno est quam fluento.\ncur me lacerant inimici mei et aduersum\nsilentem crassae sues grunniunt ? quarum omne studium est,\nimmo scientiae supercilium, aliena carpere et sic ueterum defendere\nperfidiam, ut perdant fidem suam. meum propositum est antiquos\nlegere, probare singula, retinere, quae bona sunt, et a fide ecclesiae\ncatholicae non recedere.\nUolens ad alias quaestiunculas respondere et uel mea uel\n\n\n\n\n\n\naliena dictare extemplo a fratre Sisinnio admonitus sum, ut et ad uos\net ad ceteros sanctos fratres, qui nos amare dignantur, litteras scriberem.\ncohibebo igitur gradum et, si uita comes fuerit, futuro me\noperi reseruabo, ut et uobis per partes paream et fractum ac senile\ncorpusculum onus possit ferre moderatum.\nillud autem breuiter in\nfine commoneo, hoc, quod in Latinis codicibus legitur: omnes\nquidem resurgemus, non omnes autem inmutabimur,\nin Graecis uoluminibus non haberi, sed uel: omnes\ndormiemus, n.on omnes autem inmutabimur\nuel:non omnes dormiemus, omnes autem inmutabimur,\nquorum qui sensus sit, supra diximus.\nPRAEFATIO. Ignota uultu fidei mihi ardore notissima es. et de extremis\nGalliae finibus in Bethleemitico rure latitantem ad respondendum\nprouocas de sanctarum quaestiunculis scripturarum per hominem\ndei filium meum Apodemium commonitoriolum dirigens, quasi\nuero non habeas in tua prouincia disertos uiros et in dei lege perfectos,\nnisi forte experimentum magis nostri quam doctrinam flagitas\net uis scire, quid de his, quae ab aliis audisti, nos quoque sentiamus.\nmaiores tui Patera atque Delphidius, quorum alter, antequam ego\nnascerer, rhetoricam Romae docuit, alter me iam adulescentulo omnes\nGallias prosa uersuque suo inlustrauit ingenio, iam dormientes\net taciti me iure reprehendunt, quod audeam ad stirpem generis\nsui quippiam musitare, licet concedens eis eloquentiae magnitudinem\net doctrinam saecularium litterarum merito subtraham scientiam\nlegis dei, quam nemo accipere potest, nisi ei data fuerit a patre\nluminum, qui inluminat omnem hominem uenientem\nin mundum et stat medius credentium, qui in nomine 2\n\n\n\n\n\n\neius fuerint congregati.\nunde libere profiteor - nec dictum superbiae\npertimesco - me scribere tibi non in doctis humanae sapientiae uerbis,\nquam deus destructurus est, sed in uerbis fidei spiritalibus spiritalia\nconparantem, ut abyssus ueteris testamenti inuocet abyssum euangelicam\nin uoce cataractarum, id est prophetarum et apostolorum\nsuorum, et ueritas domini perueniat usque ad nubes, quibus mandatum\nest, ne super incredulum Israhel imbrem pluerent, sed ut rigarent\narua gentilium et torrentem spinarum ac mare mortuum dulcorarent.\nora igitur, ut uerus Heliseus steriles in me et mortuas aquas\nuiuificet et apostolorum sale, quibus dixerat: uos estis sal terr\na e, meum munusculum condiat, quia omne sacrificium, quod absque\nsale est, domino non offertur. nec fulgore saecularis eloquentiae\ndelecteris, quam uidit Iesus quasi fulgur cadentem de caelo, sed potius\neum recipe, qui non habet decorem nec faciem, homo in plagis\npositus et sciens ferre infirmitatem, et quicquid ad proposita respondero,\nscias me non confidentia respondisse sermonis, sed eius fide,\nqui pollicitus est: aperi os tuum et implebo illud.\nQuomodo perfectus esse quis possit et quomodo uiuere debeat\nuidua, quae sine liberis derelicta est. — Hoc idem et in euangelio legis\ndoctor interrogat: magister, quid faciens uitam\naeternam possidebo? cui respondit dominus:\nmandata nosti? dicit illi: quae? Iesus autem\ndixit: non homicidium facies, non adulterium,\n\n\n\n\n\n\nnon furtum, non falsum testimonium dices;\nhonora patrem et matrem et diliges proximum tuum\nsicut te ipsum. et illo dicente: \\'haec omnia feci\\' \\'\ndominus intulit: unum tibi deest. si uis esse\nperfectus, uade, uende omnia, quae habes, et\nda pauperibus et ueni, sequere me.\nitaque et\nego tibi domini nostri respondebo sermonibus: si uis esse\nperfecta et tollere crucem tuam et sequi dominum saluatorem\net imitari Petrum dicentem: ecce nos omnia nostra dimisimus\net secuti.sumus te, uade et uende omnia tua,\nquae habes, et da pauperibus et sequere saluatorem. non dixit:\\' da\nfiliis, da fratribus, da propin quis\\' — quos etiam si haberes, iure his dominus\npraeferretur — sed \\'da pauperibus\\', immo da Christo, qui in pauperibus\npascitur, qui, cum diues esset, pro nobis pauper factus est,\nqui loquitur in tricesimo nono psalmo: ego autem mendicus\nsum et pauper, dominus sollicitus est pro me.\nstatimque quadragesimi de eo exordium est: beatus, qui intellegit\nsuper egenum et pauperem. intellegentia\nopus est et post intellegentiam beatitudine, qui sit egenus et pauper,\nnon utique ille, qui mendicitate et squalore coopertus est et tamen non recedit a uitiis, sed de quibus apostolus loquitur: tantum\nut pauperum memores essemus, ob quorum refrigeria\nlaborant Paulus et Barnabas in ecclesiis gentium, ut collectae fiant\nper primam sabbati, et hanc ipsam oblationem non per alios, sed per\n\n\n\n\n\n\nse deferre festinant his, qui suas pro Christo amisere substantias,\nqui persecutiones passi sunt, qui dixerunt patri suo et matri, uxoribus\net liberis: non nouimus uos.\nhi lmpleuerunt uoluntatem dei et\naudierunt dicentem dominum saluatorem: mater mea et\nfratres mei hi sunt, qui faciunt uoluntatem\npatris mei. et haec dicimus, non quo in pauperes Iudaeos siue\ngentiles et omnino, cuiuslibet gentis sint pauperes, prohibeamus\nfaciendam elemosynam, sed quo Christianos et credentes pauperes\nincredulis praeferamus et inter ipsos Christianos sit multa diuersitas,\nutrum peccator an sanctus sit.\nunde et apostolus passiuam in omnibusmisencordiamprobansinfert:\nmaxime in domesticos\nfidei. domesticus fidei est, qui eadem tibi religione coniungitur,\nquem a consortio fraternitatis peccata non separant. quodsi de inimicis\nquoque nobis praecipitur, ut, si esurierint, demus eis cibos, si sitierint,\ndemus eis potum et haec facientes congregemus carbones\nsuper caput eorum, quanto magis de his, qui non sunt inimici et qui\nChristiani sunt aut Christiani sancti! neque uero hoc, quod dicitur:\nhaec enim faciens carbones ignis congregabis\nsuper caput eius, in malam partem accipiendum est, sed in\nbonam.\nquando enim inimicis nostris praebemus beneficia, malitiam\neorum nostra bonitate superamus et mollimus duritiam iratumque\nanimum ad necessitudinem flectimus atque ita congregamus carbones\nsuper caput eorum, de quibus scriptum est: sagittae potentis\nacutae cum carbonibus desolatoriis,\n\n\n\n\n\n\nut, quomodo de altari a seraphin carbo sublatus prophetae labia purgauit,\nita et inimicorum nostrorum peccata purgentur, ut uincamus,\nin bono malum et benedicamus maledicentibus et imitemur patrem,I\nqui solem suum oriri facit super iustos et iniustos.\nigitur et tu, quia\npaucos non habes filios, habe plurimos; fac tibi amicos de iniquo\nmamona, qui te recipiant in aeterna tabernacula. pulchreque dixit\n\\'de iniquo\\'; omnes enim diuitiae de iniquitate descendunt et, nisi\nalter perdiderit, alter non potest inuenire. unde illa uulgata sententia\nmihi uidetur esse uerissima: \\'diues aut iniquus aut iniqui heres\\'.\nquod cum legis doctor audisset et ferre non posset, quia habebat diuitias\nmultas, conuersus dominus ad discipulos ait: quam difficile,\nqui diuites sunt, intrare possunt in\nreg n a caelorum!\nnon dixit \\'inpossibile\\', sed \\'difficile\\', licet\\'\nexemplum posuerit inpossibilitatis: facilius camelus\nper foramen acus transire. poterit quam diues\nin re g na caelorum. hoc autem non tam difficile est, quam\ninpossibile; numquam enim fieri potest, ut camelus transeat per\nforamen acus. numquam igitur diues intrare poterit regna caelorum ?\nsed camelus tortuosus et curuus est et graui sarcina praegrauatur; et\nnos ergo, quando prauas ingredimur semitas et rectam uiam dimittimus\net oneramur mundi diuitiis siue pondere delictorum, regnum dei\n\n\n\n\n\n\ningredi non ualemus.\nquodsi deponamus grauissimam sarcinam et\nadsumamus nobis pennas columbae, uolabimus et requiescimus et\ndicitur de nobis: si dormiatis inter medios cleros,\npennae columbae deargentatae et posteriora\ndorsi eius in pallore auri. dorsum nostrum, quod primum\ninforme erat et graui sarcina premebatur, habeat uirorem\nauri, quod interpretatur in sensu, et alas deargentatas, quae intelleguntur\nin eloquio - scripturarum, et regnum dei intrare poterimus.\ndicunt apostoli se omnia, quae sua fuerint, dimisisse et mercedem\npro hac uirtute audacter exposcunt. quibus respondit dominus:\nomnis, qui relinquit domum uel fratres aut\nsorores aut patrem aut matrem aut uxorem\naut filios aut agros propter nomen meum, centuplum\naccipiet et uitam aeternam possidebit.\no quanta beatitudo pro paruis magna recipere, aeterna pro breuibus,\npro morituris semper uiuentia et habere dominum debitorem!\nsi qua\nautem uidua habet liberos — et maxime, si nobilis familiae est —,\negentes filios non dimittat, sed ex aequalitate, ut meminerit primum\nanimae suae et ipsam putet esse de filiis et partiatur potius cum\nliberis, quam omnia filiis derelinquat, immo Christum liberorum\nsuorum faciat coheredem. respondebis: \\'difficile, durum est, contra\nnaturam\\'. sed dominum tibi audies respondentem: qui potest\ncapere, capiat . et si uis esse perfecta, non tibi iugum necessitatis\ninponit, sed potestati tuae liberum concedit arbitrium.\nuis esse\nperfecta et in primo stare fastigio dignitatis? fac, quod fecerunt\n\n\n\n\n\n\napostoli, uende omnia, quae habes, et da pauperibus et sequere saluatorem\net nudam solamque uirtutem nuda sequaris et sola. non uis esse\nperfecta, sed secundum gradum tenere uirtutis ? dimitte omnia tua,\nquae habes, da filiis, da propinquis. nemo te reprehendit, si inferiora\nsecteris, dum modo illam scias tibi iure praelatam; quae elegerit\nprima.\ndicis: hoc apostolorum est et uirorum, mulierem autem nobilem\nnon posse omnia uendere, quae multis adiumentis uitae huius\nindigeat. audi igitur apostolum commonentem: non ut aliis\nrefrigerium, uobis autem tribulatio, sed ex\naequalitate uestra abundantia illorum sustentet\ninopiam, ut et illorum abundantia\nuestrae inopiae sit supplementum. unde et dominus:\nqui habet, inquit, duas tunicas, det alteram\nnon habenti.\nquid, si Scythiae fngora sint et Alpinae niues,\nquae non duabus et tribus tunicis, sed uix pecudum pellibus repelluntur\n? quicquid ergo corpora nostra defendere potest et humanae\nsuccurrere inbecillitati, quos nudos natura profudit, hoc una appellanda\nest tunica et, quicquid in praesentibus alimentis necessarium\nest, hoc unius diei uictus appellatur. unde praeceptum est: ne cogitetis\nde crastino, hoc est de futuro tempore, et apostolus:\nhabentes, inquit, uictum et uestitum his\ncontenti sumus. si plus habes, quam tibi ad uictum uestitumque\nnecessarium est, illud eroga, in illo debitricem esse te noueris.\nAnanias et Sapphira apostoli meruere sententiam, quia sua timide\n\n\n\n\n\n\nreseruarunt. \\'ergone\\', inquies, \\'puniendus est, qui sua non dederit?\n\\'\nminime. puniti sunt, quia mentiri uoluerunt spiritui sancto et reseruantes\nnecessaria uictui suo quasi perfecte saeculo renuntiantes\nuanam gloriam sectabantur. alioquin licet libere uel dare uel non dare,\nquamquam ei, qui cupiat esse perfectus, praesens paupertas futuris\ndiuitiis conpensanda sit. quomodo autem uidua uiuere debeat, breui\nsermone apostolus conprehendit dicens: quae in deliciis\nest, uiuens mortua est et nos in duobus libellis, quos ad\nFuriam et Saluinam scripsimus, plenius dictum putamus.\nQuid sit, quod in Matheo scriptum est: dico autem\nuobis: non bibam a modo de hoc genimine uitis\nusque in diem illum, quo illud bibam uobiscum\nnouum in regno patris mei. â€” Ex hoc loco quidam\nmille annorum fabulam struunt, in quibus Christum regnaturum corporaliter\nesse contendunt et bibiturum uinum, quod ex illo tempore\nusque ad consummationem mundi non biberit. nos autem audiamus\npanem, quem fregit dominus deditque discipulis, esse corpus domini\nsaluatoris ipso dicente ad eos: accipite et comedite, hoc\nest corpus meum, et calicem illum esse, de quo iterum locutus\nest: bibite ex hoc omnes; hic est enim sanguis\nmeus noui testamenti, qui pro multis effundetur\nin remissionem peccatorum.\niste est\ncalix, de quo in propheta legimus: calicem salutaris accipiam\net nomen domini inuocabo, et alibi: calix\n\n\n\n\n\n\nmeus inebrians quam praeclarus est! si enim\npanis, qui de caelo descendit, corpus est domini et uinum, quod discipulis\ndedit, sanguis illius est noui testamenti, qui effusus est in remissionem\nomnium peccatorum, Iudaicas fabulas repellamus et\nascendamus cum domino cenaculum magnum, stratum atque mundatum\net accipiamus ab eo sursum calicem noui testamenti ibique\ncum eo pascha celebrantes inebriemur uino sobrietatis. non est\nenim regnum dei cibus et potus, sed iustitia\net gaudium et pax in spiritu sancto.\nnec Moyses\ndedit nobis panem uerum, sed dominus Iesus, ipse conuiua et conuiuium,\nipse comedens et qui comeditur. illius bibimus sanguinem et\nsine ipso potare non possumus et cotidie in sacrificiis eius de genimine\nuitis uerae et uineae Sorech, quae interpretatur \\'electa\\', rubentia\nmusta calcamus et nouum ex his uinum bibimus in regno patris nequaquam\nin uetustate litterae, sed in nouitate spiritus canentes\ncanticum nouum, quod nemo potest canere nisi in regno ecclesiae,\nquod regnum patris est.\nhunc panem et Iacob comedere patriarcha\ncupiebat dicens: si fuerit dominus deus mecum et\ndederit mihi panem ad uescendum et uestimentum\nad operiendum. quotquot enim in Christo baptizamur,\nChristum induimur et panem comedimus angelorum et audimus\ndominum praedicantem: meus cibus est, ut faciam\nuoluntatem eius, qui me misit, et impleam opus\neius. faciamus igitur uoluntatem eius, qui nos misit, patris et\n\n\n\n\n\n\nimpleamus opus illius et Christus nobiscum bibet in regno ecclesiae sanguinem\nsuum.\nQuae causa sit, ut de resurrectione et apparitione domini\neuangelistae diuersa narrauerint. â€” In quibus primum quaeris, cur Matheus\ndixerit uespere sabbati inlucescente in una sabbati dominum\nsurrexisse et Marcus mane resurrectionem eius factam esse commemoret\nita scribens: cum autem resurrexisset, una\nsabbati mane apparuit Mariae Magdalenae,\nde qua eiecerat septem daemonia; et illa abiens\nnuntiauit his, qui cum eo fuerant, lugentibus\net flentibus. illique audientes, quod uiueret\net qoud uidisset eum, crediderunt.\ncuius quaestionis\nduplex solutio est. aut enim non recipimus Marci testimonium,\nquod in raris fertur euangeliis omnibus Graeciae libris paene hoc\ncapitulum in fine non habentibus, praesertim cum diuersa atque contraria\neuangelistis ceteris narrare uideatur, aut hoc respondendum,\nquod uterque uerum dixerit: Matheus, quando dominus resurrexerit,.\nid est uespere sabbati, Marcus autem, quando eum uiderit Maria\nMagdalene, id est mane prima sabbati.\nita enim distinguendum est:\ncum autem resurrexisset, et parumper spiritu coartato\ninferendum: prima sabbati mane apparuit Mariae\nMagdalenae, ut, qui uespere sabbati iuxta Matheum resurrexerat,\nmane prima sabbati iuxta Marcum apparuerit Mariae Magdalenae.\nquod quidem et Iohannes euangelista significat mane eum\nalterius diei uisum esse demonstrans.\nQuomodo iuxta Matheum uespere sabbati Maria Magdalene\nuidit dominum resurgentem et Iohannes euangelista refert mane\nuna sabbati eam iuxta sepulchrum flere ?â€” Una sabbati dies dominica\nintellegenda est, quia omnis ebdomada in sabbatum et in primam\net secundam et tertiam et quartam et quintam et sextam sabbati\ndiuiditur, quam ethnici idolorum et elementorum nominibus appellant.\ndenique et apostolus collectam pecuniae, quae indigentibus\npraeparatur, in una sabbati praecepit congregandam.\nnec putandum\nest Matheum et Iohannem diuersa sensisse, sed unum atque idem\ntempus, mediae noctis et gallorum cantus, diuersis appellasse nominibus\n— Matheus enim scribit \\'uespere sabbati\\', id est sero,\nnon incipiente nocte, sed iam profunda et magna ex parte transacta\napparuisse dominum Mariae Magdalenae et apparuisse uespere sabbati\ninlucescentis in unam sabbati se ipsum interpretans, quid dixisset\n\\'uespere sabbati\\', id est adpropinquante iam luce sequentis\ndiei — et Iohannem non absolute dixisse: una autem\nsabbati uenit Maria Magdalene mane ad sepulchrum,\nsed addidisse: cum adhuc essent tenebrae,\neiusdem igitur atque unius temporis, id est mediae noctis\net gallorum cantus, alterum finem, alterum dixisse principium.\nmihique\nuidetur euangelista Matheus, qui euangelium Hebraico sermone\nconscripsit, non tam \\'uespere dixisse quam \\'sero\\' et eum, qui interpretatus\nest, uerbi ambiguitate deceptum non \\'sero\\' interpretatum\n\n\n\n\n\n\nesse, sed \\'uespere\\', quamquam et consuetudo humani sermonis teneat\n\\'sero\\' non uesperum significare, sed \\'tarde\\'. solemus enim dicere:\n\\'sero uenisti\\',id est \\'tarde\\', et: \\'qui facere ante debueras, fac saltim\nsero , id est tarde.\nsm autem illud obicitur, quomodo eadem Maria,\nquae prius uiderat dominum resurgentem, postea ad sepulchrum\neius flere referatur, hoc dicendum est, quod et sola et cum altera\nsiue cum aliis mulieribus memor beneficiorum, quae in se dominus\ncontulerat, ad sepulchrum eius frequenter cucurrerit, et nunc adorauerit,\nquem uidebat, nunc fleuerit, quem quaerebat absentem, licet\nquidam duas Marias Magdalenas de eodem uico Magdalo fuisse contendant\net alteram esse, quae in Matheo eum uiderit resurgentem,\nalteram, quae in Iohanne eum quaerebat absentem.\nquattuor autem\nfuisse Marias in euangeliis legimus: unam matrem domini saluatoris,\nalteram materteram eius, quae appellata est Maria Cleopae, tertiam\nMariam, matrem Iacobi et Ioseph, quartam Mariam Magdalenen,\nlicet alii matrem Iacobi et Ioseph materteram eius fuisse contendant.\nnonnulli, ut se liberent quaestione, in Marco uolunt unam esse\nde Mariis, sed non additum cognomen Magdalenae, et ex superfluo\nscriptorum inoleuisse uitio, quod primum euangelista non scripserit.\nnobis autem simplex uidetur et aperta responsio: sanctas feminas\nChristi absentiam non ferentes per totam noctem non semel nec bis,\nsed crebro ad sepulchrum domini cucurrisse, praesertim cum terrae\nmotus et saxa disrupta et sol fugiens et rerum natura turbata et - quod\nhis maius est â€” desiderium saluatoris somnum ruperit feminarum.\nQuomodo iuxta Matheum Maria Magdalene uespere sabbati\ncum altera Maria aduoluta pcdibus saluatoris secundum Iohannemmane una sabbati audit a domino: noli me tangere; necdum\nenim ascendi ad patr em meum? — Quae prius ui-\nderat dominum resurgentem cum altera Maria et eius pedibus fuerat\naduoluta, postea reuersa per noctem — domi enim desiderio eius manere\nnon poterat-uenit ad sepulchrum, cumque lapidem, quo monumentum clausum fuerat, uidissetablatum, cucurrit\nad Simonem\nPetrum et ad alterum discipulum, quem Iesus\namabat plurimum, et dicit eis: tulerunt dominum\nde monumento et nescimus, ubi posuerunt\neum.\nerror mulieris cum pietate sociatus est; pietas in eo\nerat, quod desiderabat eum, cuius nouerat maiestatem, error in illo,\nquod dicebat: tulerunt dominum de monumento\net nescimus, ubi posuerunt eum. denique, cum Petrus\net Iohannes introeuntes sepulchrum uidissent linteamina separata et\nsudarium, quo caput domini fuerat inuolutum, seorsum positum\net resurrexisse crederent, cuius corpus non inuenerant in sepulchro,\nMaria stabat ad monumentum foris plorans.\ncumque se inclinasset, uidit duos angelos in albis sedentes\nin loco monumenti ad caput et pedes, ubi positum\nfuerat corpus Iesu, ut sub tanta custodiae dignitate non\ncrederet ab hominibus potuisse furari, qui ministris angelis seruabatur.\ndicuntque ei angeli, quos cernebat: mulier, quid\nploras? secundum illud, quod dominus loquitur ad matrem:\nquid mihi et tibi est, mulier? nondum uenit\nhora mea, ut ex eo, quod appellauerunt mulierem, arguerent\nfrustra plorantem et dicerent: quid ploras?\nin tantum autem\nMaria Magdalene obstupefacta torpuerat et fidem miraculis territa\n\n\n\n\n\n\nquasi in caligine possidebat, ut ne angelorum quidem praesentium\nsentiret aspectum, sed muliebriter responderet et diceret: ideo ploro,\nquia tulerunt dominum meum et nescio, ubi\nposuerunt eum. o Maria, si dominum credis et dominum tuum,\nquomodo arbitraris ab hominibus esse sublatum ?\nnescio, inquit, ubi posuerunt eum. quomodo nescis, quem paulo ante adorasti\n? cumque uideret angelos et, quos cernebat, ignoraret stupore\nperterrita, huc atque illuc faciem circumferebat nihil aliud nisi dominum\nuidere desiderans conuersaque retro uidit Iesum stantem et\nnesciebat, quia Iesus erat, non quo iuxta Manicheum et alios hereticos\nformam dominus uultumque mutasset et pro uoluntate diuersus\nac uarius uideretur, sed quo Maria obstupefacta miraculo hortulanum\nputaret, quem tanto studio requirebat.\nitaque et dominus isdem uerbis, quibus et angeli, loquitur ad eam: mulier, quid1\nploras? additque de suo: quem quaeris? at illa respondit:\ndomine, si tu sustulisti eum, dicito, ubi\nposueris eum, et ego illum tollam. hic dominum\\'\nnon de confessione uerae fidei saluatorem uocat, sed humilitate et\ntimore hortulano defert obsequium. et uide, quanta ignorantia!\nquem custodiebat cohors militum, cuius sepulchro angeli praesidebant,\nab uno hortulano arbitratur ablatum et ignorans inbecillitatem femineam\ntantarum se uirium repromittit, ut corpus uiri et perfectae\naetatis, quod-ut cetera taceam-centum libris myrrae circumlitum\n\n\n\n\n\n\nerat, aestimaret ab una et pauida muliere posse portari. cumque\nIesus appellasset eam atque dixisset: \\'Maria\\', ut, quem facie non\nagnoscebat, uoce intellegeret, illa in errore persistens nequaquam\ndominum, sed \\'\\'rabboni\\',idest magistrum, uocat.\net uide, quanta turbatio!\nquae hortulanum putans dominum nuncuparat, dei filium resurgentem magistrum uocat. itaque ad eam, quae quaerebat uiuentem\ncum mortuis, quae errore femineo et inbecillitate muliebri\nhuc illucque currebat et corpus quaerebat occisi, cuius pedes uiuentis\ntenuerat, loquitur dominus et dicit: noli me tan g ere, tibi\nenim nondum ascendi ad patrem meum. et est\nsensus: \\'quem mortuum quaeris, uiuentem tangere non mereris. si\nme necdum putas ascendisse ad patrem, sed hominum fraude sublatum,\nmeo tactu indigna es\\'.\nhoc autem dicebat, non ut studium\nquaerentis obtunderet, sed ut dispensationem carnis adsumptae in\ndiuinitatis gloriam sciret esse mutatam et nequaquam corporaliter\nuellet esse cum domino, quem spiritaliter credere deberet regnare\ncum patre. unde et apostoli maioris fidei sunt, qui absque angelorum\nuisu, absque ipsius saluatoris aspectu, postquam corpus eius in monumento\nnon reppererant, crediderunt eum ab inferis surrexisse.\nalii\nputant primum esse, quod a Iohanne narratum est, uenisse Mariam\nMagdalenen ad sepulchrum et uidisse reuolutum lapidem et postea\nregressam cum apostolis Petro et Iohanne solam ad monumentum\nremansisse et idcirco adhuc incredulam a domino fuisse correptam\nreuersamque domum rursum ad sepulchrum uenisse cum Maria et\n\n\n\n\n\n\nab angelo monitam exeuntemque de monumento adorasse dominum\net tenuisse pedes eius. quando ab eo pariter audierunt: hauete.\net illae accesserunt et tenuerunt pedes eius\net. adorauerunt eum, quae in tantum profecerint, ut mittantur\nad apostolos et audiant primum: nolite timere, secundo:\nite et nuntiate fratribus meis, ut eant\nin Galilaeam; ibi me uidebunt.\nQuomodo custodiente militum turba Petrus et Iohannes\nlibere ingressi sunt - sepulchrum nullo prohibente custodum ? â€” Hac\nuidelicet causa, quia uespere sabbati, quae lucescebat\nin prima sabbati, uenit Maria Magdalene\net altera Maria uidere sepulchrum. et ecce\nterrae motus factus est magnus. angelus quoque\ndomini descendit de caelo et accedens\nreuoluit lapidem et sedebat super eum; eratque\naspectus eius sicut fulgur et uestimentum\nillius sicut nix. prae timore autem eius\nexterriti sunt custodes et facti sunt uelut\nmortui.\nqui igitur fuerant tanto timore perterriti, ut mortui\nputarentur, aut dimisisse sepulchrum et fugisse credendi sunt aut\nita et corpore et animo obtorpuisse, ut non dicam uiros, sed nec mulierculas\nquidem sepulchrum intrare cupientes auderent prohibere.\nmagnus enim timor eos exterruerat uidentes lapidem reuolutum et\nterrae motum factum non ex more solito, sed magnum, qui cuncta\nconcuteret et euersionem terrae funditus minaretur, angelum\n\n\n\n\n\n\nquoque dei descendisse de caelo tam claro uultu, ut non lampadas et 1\nhumana lumen arte succensum, sed fulgur imitaretur caeli, quo inlustrantur\nomnia.\nunde et in tenebris uidere potuerunt. itaque libere\nintroeunt; uenerat enim Maria Magdalene, quae eis nuntiauerat lapidem\nreuolutum et corpus domini de monumento esse sublatum.\nangelum autem non putemus idcirco uenisse, ut aperiret sepulchrum\ndomino resurgenti et reuolueret lapidem, sed, postquam dominus\nresurrexerit hora, qua ipse uoluerat et quae nulli mortalium cognita\nest, indicasse, quod factum est, et sepulchrum uacuum reuolutione\nlapidis et sui ostendisse praesentiam. quae omnia uidebantur splendente\nfacie ipsius et horrorem tenebrarum fulgoris claritate uincente.\nQuomodo Matheus scribit et Marcus, quod mandatum sit\napostolis per mulieres, ut praecederent saluatorem in Galilaeam et\nibi eum uiderent, Lucas autem et Iohannes in Hierusalem eum ab\napostolis uisum esse commemorant? — Aliud est undecim se offerre\ndiscipulis, qui propter metum Iudaeorum absconditi erant, quando\nad eos clausis ingressus est ianuis et putantibus, quod uideretur in\nspiritu, manus et latus obtulit clauis et lancea uulneratum, aliud,\nquando secundum Lucam praebuit se eis in multis ar gumentis\nper dies quadraginta apparens eis et loquens\nde regno dei et conuescens praecepit\n\n\n\n\n\n\neis, ab Hierosolymis ne discederent. in altero enim\n2\npro consolatione mentium uidebatur et uidebatur breui rursumque\nex oculis tollebatur, in altero autem tanta familiaritas erat et perseuerantia,\nut cum eis pariter uesceretur. unde et Paulus apostolus\nrefert eum quingentis simul apparuisse discipulis et in Iohanne legimus,\nquod piscantibus apostolis in litore steterit et partem assi piscis\nfauumque comederit, quae uerae resurrectionis indicia sunt. in Hierusalem\nautem nihil horum fecisse narratur.\nQuid significet, quod in euangelista Matheo scriptum est: .\nI e sus autem clamans uoce ee magna emisit spiritum.\net uelum templi scissum est in dua s p artes\na summo usque deorsum et terra mota est\net petrae scissae sunt et monumenta aperta\nsunt et multa corpora sanctorum, qui dormier\nant, r esurr e xerunt et exeuntes de monumentis\npost resurrectionem eius uener unt in\nsanctam ciuitatem et apparuerunt multis.\n— Et\\'\nde hoc loco in isdem commentariis disseruimus. primumque dicendum,\nquod diuinae potentiae indicium sit ponere animam, quando\nuoluerit, et rursum accipere eam. denique centurio uidens eum dixisse\nad patrem: in manus tuas commendo spiritum\nmeum et statim sponte spiritum dimisisse commotus signi magnitudine\nait: uere dei filius erat iste. uelum quoque\ntempli scissum est in duas partes, ut conpleretur id, quod refert Iosephus\npraesides templi dixisse uirtutes: \\'transeamus ex his\n\n\n\n\n\n\nsedibus\\'. in euangelio autem, quod Hebraicis litteris scriptum est, legimus\nnon uelum templi scissum, sed superliminare templi mirae magnitudinis\nconruisse.\nterra, mquit, mota est — pendentem\ndominum suum ferre non sustinens — et petrae scissae\nsunt — ut indicarent duritiam Iudaeorum, qui praesentem dei filium\nintellegere noluerunt — et monumenta aperta sunt — in\nsignum futurae resurrectionis — multaque sanctorum corpora\nexeuntia de sepulchris uenerunt in sanctam\nciuitatem et apparuerunt multis.\nsanctam\nciuitatem Hierosolymam debemus accipere ad distinctionem omnium\nciuitatum, quae tunc idolis seruiebant; in hac enim sola fuit templum\net unius dei cultus et uera religio. et non omnibus apparuerunt, sed\nmultis, qui resurgentem dominum susceperunt.\nDein iuxta άναγωγήν dicendum, quod mclamante lesu et\nemittente spiritum suum uelum templi scissum sit in duas partes\na summo usque deorsum et omnia legis reuelata mysteria, ut, quae\nprius recondita tenebantur, uniuersis gentibus proderentur. in\nduas autem partes, in uetus et nouum instrumentum, et\na summo usque deorsum, ab initio mundi, quando homo\nconditus est et reliqua, quae facta in medio sacra narrat historia, usque\nad consummationem mundi.\net quaerendum, quod uelum templi\nscissum sit, exterius an interius; mihique uidetur in passione domini\nillud uelum esse conscissum, quod et in tabernaculo et in templo\nforis positum fuit et appellabatur exterius, quia nunc ex parte\n\n\n\n\n\n\nuidemus et ex parte cognoscimus; cum autem\nuenerit, quod perfectum est, tunc etiam uelum interius\ndisrumpendum, ut omnia, quae nunc nobis abscondita sunt,\ndomus dei sacramenta uideamus: quid significent duo cherubin,\nquid oraculum, quid uas aureum, in quo manna reconditum fuit.\nnunc enim per speculum uidemus in imagine\net, cum historiae nobis uelum scissum sit, ut ingrediamur atrium dei,\ntamen secreta eius et uniuersa mysteria, quae in caelesti Hierusalem\nclausa retinentur, scire non possumus.\nigitur in passione domini\nterra commota est iuxta illud, quod scriptum est in Aggeo: adhuc\nego semel mouebo caelum et terram et ueniet\ndesideratus cunctis gentibus, ut ab oriente et occidente\nueniant et recumbant cum Abraham, Isaac et Iacob. et petrae\nscissae sunt: dura corda gentilium; siue petrae uniuersa\nuaticinia prophetarum, qui et ipsi a petra Christo cum apostolis petrae\nuocabulum susceperunt, ut, quicquid in eis duro legis uelamine .\nclaudebatur, scissum pateret gentibus.\nmonumenta quoque, de quibus\nscriptum est: uos estis sepulchra extrinsecus\ndealbata, quae intus plena sunt ossibus mortuorum,\nideo sunt aperta, ut egrederentur de his, qui prius in fidelitate\nmortui erant, et cum resurgente Christo atque uiuente uiuerent et\ningrederentur caelestem Hierusalem et haberent municipatum nequaquam\nin terra, sed in caelo, morientesque cum terreno Adam resurgerent\ncum Adam caelesti.\nporro secundum litteram nulli uiolentum\n\n\n\n\n\n\nesse uideatur mortuo saluatore appellari Hierusalem sanctam ciuitatem,\ncum usque ad destructionem eius semper apostoli templum\ningressi sint et ob scandalum eorum, qui de Iudaeis crediderant,\nlegis exercuerint caerimonias. in tantum autem amauit Hierusalem\ndominus, ut fleret eam et plangeret et pendens in cruce loqueretur:\npater, ignosce eis; quod enim faciunt. nesciunt\nn t.\nitaque impetrauit, quod petierat, multaque statim de Iudaeis\nmilia crediderunt et usque ad quadragesimum secundum annum\ndatum est tempus paenitentiae, post quos perseuerantibus illis in\nblasphemia egressi sunt duo ursi de siluis gentium Romanorum,\nUespasianus et Titus, et blasphemantes pueros ascendentique uero Heliseo\nin domum dei — hoc enim interpretatur Bethel — uoce consona\ninludentes interfecerunt atque lacerauerunt et ex eo tempore Hierusalem\nnon appellatur ciuitas sancta, sed et sanctitatem et pristinum\nnomen amittens spiritaliter uocatur Sodoma et Aegyptus, ut aedificetur\npro ea noua ciuitas, quam fluminis impetus laetificat\net de cuius medio egreditur fons, qui totius orbis amaritudinem\nmitigauit, ut miserabilis Israhel ruinas templi nudatis plangat\nlacertis et in Christum turba credentium noua cotidie uideat ecclesiae\ntecta consurgere et dicat Sion: angustus mihi locus\nest impleaturque illud, quod in Esaia scriptum est: et erit sepulchrum\neius inclitum. i\nQuomodo saluator secundum Iohannem insufflat spiritum 1\n\n\n\n\n\n\nsanctum apostolis et secundum Lucam post ascensionem missurum\nesse se dicit ?– Huius quaestionis perfacilis solutio est, si docente apostolo\nPaulo spiritus sancti diuersas gratias nouerimus. scribit enim\nin prima ad Corinthios: diuisiones donorum sunt,\nidem uero spiritus; et diuisiones ministeriorum,\nidem autem dominus; et diuisiones operationum\net idem deus, qui operatur omnia in\nomnibus. unicuique autem datur manifestatio\nspiritus ad id, quod expedit.\nalii quidem\ndatur per spiritum sermo sapientiae, alii\nsermo scientiae secundum eundem spiritum,\nalii gratiae sanitatum in uno spiritu, alii fides\nin eodem spiritu, alii operatio uirtutum,\nalii prophetia, alii discretio spirituum, alii\ngenera linguarum, alii interpretatio sermonum.\nomnia autem haec op-eratur unus atque\nidem spiritus diuidens unicuique, prout uult.\nergo dominus, qui post resurrectionem suam iuxta Lucae euangehum\ndixerat: ecce ego mittam promissionem patris\nmei in uos; uos autem sedete in ciuitate,\nquoadusque induamini uirtutem ex alto, et\niuxta eundem in apostolorum Actibus praecepit eis, ab\nHierosolymis ne discederent, sed expectarent\n\n\n\n\n\n\npromissionem patris, quam audistis per os\nmeum, quia Iohannes quidem baptizauit aqua,\nuos autem baptizabimini spiritu sancto non\npost multos hos dies, rursum in fine euangelii secundum\nIohannem eo die, quo resurrexerat, id est die dominica, clausis ianuis\nad apostolos introisse narratur et dixisse eis secundo: pax uobis\net intulisse: sicut misit me pater, et ego mitto uos.\nhoc cum dixisset, insufflauit et dicit eis: accipite\nspiritum sanctum; quorum remiseritis\npeccata, remittuntur eis, quorum retinueritis,\nretenta erunt.\nprimo igitur die resurrectionis eius acceperunt\nspiritus sancti gratiam, qua peccata dimitterent et baptizarent\net filios dei facerent et spiritum adoptionis credentibus largirentur\nipso saluatore dicente: quorum remiseritis peccata,\nremittentur eis et, quorum retinueritis,\nretenta erunt. die autem pentecostes eis amplius repromissum\nest, ut baptizarentur spiritu sancto et induerentur uirtutem, qua\nChristi euangelium cunctis gentibus praedicarent, iuxta illud, quod\nin sexagesimo septimo psalmo legimus: dominus dabit uerbum\neuangelizantibus uirtute multa, ut haberent\noperationem uirtutum et gratiam sanitatum et praedicaturi multis\ngentibus acciperent genera linguarum, ut iam tunc cognosceretur,\nqui apostolorum quibus deberent gentibus nuntiare.\ndenique apostolus\nPaulus, qui de Hierusalem usque in Illyricum praedicauit et inde\n\n\n\n\n\n\nper Romam ad Hispanias ire festinat, gratias agit deo, quod cunctis\napostolis magis linguis loquatur. qui enim multis gentibus adnuntiaturus\nerat, multarum linguarum acceperat gratiam. quae repromissio\nspiritus sancti die decimo post ascensionem saluatoris expleta\nest Luca referente, qui scribit: cumque conplerentur\ndies pentecostes, erant omnes pariter in eodem\nloco et factus est repente de caelo sonus\ntamquam aduenientis spiritus uehementis\net repleuit totam domum, ubi erant sedentes.\ne t apparuerunt lllis dispertitae linguae tamquam\nignis, seditque super singulos eorum\net repleti sunt omnes spiritu sancto et coeperunt\nloqui aliis linguis, prout spiritus sanctus\ndabat eloqui illis. tunc conpletum est illud, quod\nlegitur in Iohel: et erit in nouissimis diebus, dicit\ndominus, effundam de spiritu meo super omnem\ncarnem et prophetabunt filii uestri et\nfiliae uestrae et iuuenes uestri uisiones uidebunt.\nuerbum autem effusionis significat gratiae largitatem et\nid ipsum sonat, quod dominus repromisit: uos autem baptizabimini\nspiritu sancto non post multos hos\ndies. in tantum enim sancto spiritu baptizati sunt, ut repleretur\ntota domus, ubi erant sedentes, et ignis spiritus sancti stationem in\neis inueniret optatam linguasque diuideret et secundum Esaiam, qui\ninmunda labia habere se dixerat, purgaret labia eorum, ut euangelium\nChristi purius praedicarent.\net in Esaia quidem superliminare\ntempli dicitur fuisse commotum et repleta omnis domus fumo, id est\n\n\n\n\n\n\nerrore et tenebris uerique ignorantia. in principio autem euangelii\nrepletur spiritu ecclesia, ut gratia eius atque feruore omnium credentium\npeccata purgentur et igne spiritus sancti, quem dominus missurum\nesse se dixerat, praedicatura Christum lingua sanetur.\nnon\nergo Iohannes Lucasque discordant, ut, quod ille prima resurrectionis\ndie datum esse significat, hic die quinquagesimo uenisse describat,\nsed profectus apostolicus est, ut, qui primum remittendorum peccatorum\ngratiam acceperant, postea acciperent operationes\nuirtutum et cuncta donationum genera, quae ab apostolo\ndescripta memorauimus, et — quod magis necessarium erat —\ndiuersitatem linguarum uniuersarumque gentium, ut adnuntiaturi\nChristum nullo egerent interprete.\nunde et in\nLycaonia, cum audissent Paulum et Barnaban loqui linguis\nsuis, deos in homines conuersos esse credebant. et re uera indumentum\nuirtutis spiritus sancti gratia est, quam possidentes iudicum\ntribunalia et regum purpuras non timebant. promiserat enim dominus,\npriusquam pateretur, et dixerat: cum autem tra dent\nuos, nolite cogitare, quomodo aut quid loquamini;\ndabitur enim uobis in illa hora, quid\nloquamini. non enim uos estis, qui loquimini,\nsed spiritus patris uestri, qui loquitur in uobis.\nego audacter et tota libertate pronuntio ex eo tempore, quo\napostoli domino crediderunt, semper eos habuisse spiritum sanctum\n\n\n\n\n\n\nnec potuisse signa facere absque spiritus sancti gratia, sed pro modulo\natque mensura. unde saluator clamabat in templo dicens: qui\nsitit, ueniat ad me et bibat. qui credit in me,\nsicut dicit scriptura, flumina de uentre eius\nfluent aquae uiuae. hoc autem dixit de spiritu,\nquem accepturi erant credentes in eum.\netin\neodem loco infert: nondum enim erat spiritus datus,\nquia Iesus nondum fuerat glorificatus, non\nquo non esset spiritus sanctus dicente domino saluatore: si autem\nego in spiritu sancto eicio daemonia, sed, qui erat\nin domino, necdum totus in apostolis morabatur. quam ob rem deterrentur\nad passionem eius et negant et Christum nescire se iurant.\npostquam autem baptizantur in spiritu sancto et effunditur in eos\nspiritus sancti gratia, tunc libere loquuntur ad principes Iudaeorum:\noboedire magis deo oportet an hominibus?\nmortuos suscitant, inter flagella laetantur, fundunt sanguinem et\nsuis suppliciis coronantur. nondum ergo erat spiritus in apostolis\nnec de uentre eorum fluebant gratiae spiritales, quia dominus nec- J\ndum fuerat glorificatus. quae sit autem gloria, ipse in euangelio loquitur:\npater, glorifica me gloria, quam apud\nte habui prius, quam mundus esset.\nglona saluatoris\npatibulum triumphantis est. crucifigitur ut homo, glorificatur\nut deus. denique sol fugit, luna mutatui in sanguinem, terra motu\n\n\n\n\n\n\n\n\n\n\ninsolito contremiscit, aperiuntur inferi, mortui ambulant, saxa rumpuntur.\nhaec est gloria, de qua loquebatur in psalmo: exsurge,\ngloria mea, exsurge, psalterium et cithara.\nipsaque de se respondit gloria et dispensatio carnis adsumptae: e xsurgam\ndiluculo, ut impleatur uicesimi primi psalmi titulus:\npro adsumptione matutina.\nhaec dicimus, non quod\nalium deum et alium hominem esse credamus et duas personas faciamus\nin uno filio dei, sicut noua heresis calumniatur, sed unus atque\nidem filius dei et filius hominis est et, quicquid loquitur, aliud referimus\nad diuinam eius gloriam, aliud ad nostram salutem.\npro quibus non rapinam arbitratus est esse se\naequalem deo, sed se ipsum exinaniuit factus\noboediens patri usque ad mortem et mortem\ncrucis. et uerbum caro factum est et habitauit\nin nobis.\nmiror autem Montanum et insanas feminas eius, abortiuos\nprophetas, domino promittente atque dicente: uado et\nalium paracletum mittam uobis et postea Luca euangelista\nnarrante, quod apostoli acceperint, quod promissum est,\nid multo post tempore in se dicere fuisse conpletum. apostolis enim\npromissum est: ego mittam sponsionem patris mei\nin uos et uos sedebitis in ciuitate, quoad usque\ninduamini uirtutem ex alto, et resurgens in apostolorum,\ninsufflauit faciem — et non in Montani, Priscillae et Maximillae\n— et illis ait: quorum dimiseritis peccata,\n\n\n\n\n\n\ndimittentur et, quorum retinueritis, retenta\nerunt.\napostolis, inquam, praecepit, ne recederent de Hierosolymis,\nsed expectarent promissionem spiritus. et postea, quod promissum\nest, expletum legimus: repleti sunt omnes spiritu\nsancto et coeperunt loqui aliis linguis,\nprout spiritus sanctus dabat eloqui eis. spiritus\nenim sanctus spirat, ubi uult, et, quando dicit dominus: \\'alium paracletum\nmittam uobis\\', et se ostendit esse paracletum, qui appellatur\n\\'consolator\\'. unde et deus pater hoc censetur nomine: de u s miserationum\net totius consolationis.\nsi autem pater consolator,\net filius consolator et spiritus sanctus consolator; et in nomine\npatris et filii et spiritus sancti, quod intellegitur deus, baptizantur\ncredentes. quorum unum diuinitatis et consolatoris est nomen, .\nergo et una natura est. hic spiritus sanctus non solum in apostolis,\nsed et in prophetis fuit, de quo Dauid orabat dicens: spiritum\nsanctum tuum ne auferas a me. et Danihel spiritum\ndei habuisse narratur et Dauid in spiritu loquitur dixisse dominum\ndomino suo: sede a dextris meis, donec ponam inimicos\ntuos scabellum pedum tuorum.\nnec sine\nspiritu sancto prophetauerunt prophetae et uerbo domini\ncaeli firmati sunt et spiritu oris eius omnis\nuirtus eorum; et, quicquid patris et filii est, hoc\nidem et spiritus sancti est et ipse spiritus, cum mittatur a\npatre et pro filio ueniat, in alio atque alio loco spiritus dei\npatris et Christi spiritus appellatur.\nunde et in Actibus apostolorum,\n\n\n\n\n\n\nqui Iohannis baptismate fuerant baptizati et credebant in deum\npatrem et Christum, quia spiritum sanctum nesciebant, iterum baptizantur,\nimmo tunc uerum accipiunt baptisma — absque spiritu\nenim sancto inperfectum est mysterium trinitatis - et in eodem uolumine\nPetrus Ananiae et Sapphirae dixisse narratur, quod mentientes\nspiritui sancto non sint hominibus mentiti, sed deo.\nQuid significet illud, quod apostolus Paulus disputat ad\nRomanos scribens: qui d er g o dicimus? numquid iniqui\nt a sap u d deum? a b sit usque ad eum locum, ubi ait:\nnisi dominus sab a oth r eliqui s s et nobi s semen,\nsicut Sodoma facti essemus et sicut Gomorra\nsimiles fuissemus. â€” Omnis quidem ad Romanos epistula interpretatione\nindiget et tantis obscuritatibus inuoluta est, ut in intellegenda\nea spiritus sancti indigeamus auxilio, qui per apostolum haec\nipsa dictauit; sed praecipue locus hic, in quo quidam uolentes dei\nseruare iustitiam ex praecedentibus causis dicunt electum in utero\nRebeccae Iacob et abiectum Esau, sicut et Hieremias et Baptista\nIohannes eliguntur in utero et ipse apostolus praedestinatur in euangelium,\nantequam nascatur.\nnobis autem nihil placet, nisi quod\necclesiasticum est et publice in ecclesia dicere non timemus, ne iuxta Pythagoram et Platonem et discipulos eorum, qui sub nomine Christiano\nintroducunt dogma gentilium, dicamus animas lapsas esse de\ncaelo et pro diuersitate meritorum in his uel illis corporibus poenas\nantiquorum luere peccatorum. multoque melius est simpliciter\n\n\n\n\n\n\nimperitiam confiteri et inter cetera, quae nescimus, etiam huius loci\nobscuritatem refugere quam, dum uolumus dei probare iustitiam,\nBasilidis et Manichei heresim defendere et Hiberas nenias Aegyptiaque\nportenta sectari.\ndicamus igitur, ut possumus, et apostolicae\nuoluntatis sequentes uestigia ne puncto quidem, ut dicitur, atque\nungue transuerso ab illius sententiis recedamus. fleuerat supra\net dolori suo et conscientiae testem inuocauerat spiritum sanctum,\nquod fratres sui et cognati secundum carnem, id est Israhelitae,\ndei filium non recepissent, quorum fuit adoptio et\ngloria et testamenta et legislatio et cultura\net promissio, ex quibus etiam ipse Christus secundum\ncarnem de Maria generatus est uirgine, et tam continuo cordis dolore\ntorquetur, ut ipse optet anathema esse a Christo, id est solus perire,\nne omne Israheliticum genus pereat.\net quia hoc dixerat, statim uenientem\ne regione praeuidet quaestionem:\\' quid ergo dicis? omnes,\nqui ex Israhel sunt, perierunt ? et quomodo tu ipse et ceteri apostoli\net infinita Iudaici populi multitudo Christum dei filium recepistis?\\',\nquam ita soluit: Israhel in scripturis sanctis dupliciter appellatur\net in duos diuiditur filios: in unum, qui iuxta carnem est, et in alterum,\nqui iuxta repromissionem et spiritum. Abraham duos habuit\nfilios, Ismahel et Isaac. Ismahel, qui secundum carnem natus est,\nhereditatem patris non accepit; Isaac, qui de repromissione generatus\nest ex Sarra, semen dei appellatur. scriptum est enim: in\nIsaac uocabitur tibi semen, id est: non, qui\n25 filii carnis, hi filii dei, sed, qui filii sunt\nrepromissionis, isti aestimantur in semine.\net hoc non solum in Ismahel et Isaac accidisse conuincimus,\nsed etiam in duobus Rebeccae filiis, Esau et Iacob, quorum alter\nabiectus, alter electus est. et hoc totum dicit, ut in prioribus\nfratribus, Ismahel et Esau, populum Iudaeorum abiectum esse\nsignificet, in posterioribus autem, hoc est in Isaac et Iacob,\nelectum populum gentium uel eos, qui ex Iudaeis in Christum\ncredituri erant.\net quoniam hoc uolens adprobare proposuerat\ntestimonium nascentium geminorum Esau et Iacob, de quibus\nscriptum est: maior seruiet minori et in Malachia\nlegimus: Iacob dilexi, Esau autem odio habui,\nuenientem e latere quaestionem more suo proponit et disserit\net hac soluta reuertitur ad id, de quo coeperat disputare. si\nEsau et Iacob necdum nati erant nec aliquid egerant boni aut mali,\nut uel promererentur deum uel offenderent, et electio eorum atque\nabiectio non merita singulorum, sed uoluntatem eligentis et abicientis\nostendit, quid ergo dicimus ?\niniquus est deus ? secundum illud exemplum,\nquod loquitur ad Moysen: miserebor, cui misertus .\nfuero, et misericordiam praestabo, cuius miserebor,\nsi hoc, inquit, recipimus, ut faciat deus, quodcumque uoluerit,\net absque merito et operibus uel eligat aliquem uel condemnet,\nergo non est uolentis neque currentis, sed\nmiserentis dei, maxime cum eadem scriptura, hoc est idem\ndeus, loquatur ad Pharaonem: in hoc ipsum excitaui te,\nut ostendam in te uirtutem meam et adnuntietur\nnomen meum in uniuersa terra.\nsi hoc ita\n\n\n\n\n\n\nest et pro uoluntate sua miseretur Israheli et indurat Pharaonem,\nergo frustra queritur atque causatur nos uel bona non fecisse uel fecisse\nmala, cum in potestate illius sit et uoluntate absque bonis et\nmalis operibus uel eligere aliquem uel abicere, praesertim cum uoluntati\nillius humana fragilitas resistere nequeat.\nquam ualidam quaestionem\nscripturarum ratione contextam et paene insolubilem breui\napostolus sermone dissoluit dicens: o homo! tuquis es, qui\nrespondeas deo? et est sensus: ex eo, quod respondes deo et\ncalumniam facis et de scripturis tanta perquiris, ut loquaris contra\ndeum et iustitiam uoluntatis eius inquiras, ostendis te liberi arbitrii\net facere, quod uis, uel tacere uel loqui.\nsi enim in similitudinem\nuasis fictilis te a deo creatum putas et illius non posse resistere uoluntati,\nhoc considera, quia uas fictile non dicit figulo: quare me\nsic fecisti? â€” figulus enim habet potestatem de eodem luto et de\neadem massa aliud uas facere in honorem,\naliud uero in contumeliam -, deus autem aequali cunctos\nsorte generauit et dedit arbitrii libertatem, ut faciat unusquisque,\nquod uult, siue bonum siue malum.\nin tantum autem dedit omnibus\npotestatem, ut uox impia disputet contra creatorem suum et causas\nuoluntatis illius perscrutetur. sin autem uolens deus\nostendere iram et notam facere potentiam\nsuam, sustinuit in multa patientia uasa irae\napta in interitum, ut ostenderet diuitias gloriae\nsuae in uasa misericordiae, quae praeparauit\nin gloriam, quos et uocauit nos non\nsolum ex Iudaeis, sed etiam ex gentibus, sicut\n\n\n\n\n\n\nin Osee dicit: uocaui non plebem me am plebem\nmeam et non dilectam dilectam, et erit in\nloco, ubi dictum est ei: non plebs mea uos, ibi\nuocab untur filii dei uiui et cetera, quae sequuntur.\nsi,\ninquit, patientia dei indurauit Pharaonem et multo tempore poenas\ndistulit Israhelis, ut iustius condemnaret, quos tanto tempore sustinuerat,\nnon dei accusanda patientia est et infinita clementia, sed\neorum duritia, qui bonitatem dei in perditionem suam abusi sunt.\nalioquin unus est solis calor et secundum essentias subiacentes alia\nliquefacit, alia indurat, alia soluit, alia constringit; liquatur enim\ncera et induratur lutum et tamen non est caloris diuersa natura.\nsic et bonitas dei atque clementia uasa irae, quae apta sunt in interitum,\nid est populum Israhel, indurat, uasa autem misericordiae,\nquae praeparauit in gloriam, quae et uocauit, hoc est nos, qui non\nsolum ex Iudaeis sumus, sed etiam ex gentibus, non saluat inrationabiliter\net absque iudicii ueritate, sed causis praecedentibus, quia\nalii non susceperunt filium dei, alii recipere sua sponte uoluerunt.\nhaec autem uasa misericordiae non solum populus gentium est, sed\net hi, qui ex Iudaeis credere uoluerunt, et unus credentium effectus\nest populus.\nex quo ostenditur non gentes eligi, sed hominum uoluntates\natque ita factum est, ut impleretur illud, quod dictum est per\nOsee: uocaui non plebem meam plebem meam,\nhoc est populum gentium, et, quibus prius dicebatur: \\'non plebs\nmea\\', nunc uocentur filii dei uiui. quod ne solum de gentibus dicere\nuideretur, etiam eos, qui ex Israhelis multitudine crediderunt, uasa\nmisericordiae et electionis appellat. clamat enim Esaias pro Israhel:\n\n\n\n\n\n\nsi fuerit numerus filiorum Israhel tamquam\nharena maris, reliquiae saluae fienthocest:etiam\nsi multitudo non crediderit, tamen pauci credent. uerbum enim\nconsummatum atque breuiatum in sua deus aequitate librauit, ut\nhumilitate et incarnatione Christi eos saluos faceret, qui in eum credere\nuoluissent.\nhoc ipsum et in alio loco dicit Esaias: nisi dominus\nsabaoth reliquisset nobis semen, sicut\nSodoma facti essemus et sicut Gomorra similes\nfuissemus. cumque testimonia proposuisset, quibus duplex\nuocatio praedicitur et gentium et populi Iudaeorum, transit ad cohaerentem\ndisputationem et idcirco dicit gentes, quae non sectabantur\niustitiam, adprehendisse iustitiam, quia non superbierint, sed in\nChristum crediderint, Israhelis autem magnam partem ideo corruisse,\nquia offenderit in lapidem offensionis et petram scandali et ignorauerit\niustitiam dei et quaerens statuere iustitiam suam iustitiae dei,\nqui Christus est, subici noluerit.\nlegi in cuiusdam commentariis sic\nrespondisse apostolum, ut magis inplicuerit, quam soluerit quaestionem.\nait enim ad id, quod proposuerat: quid ergo dicimus?\nnumquid iniquitas apud deum? et: non est uolentis\nneque currentis, sed miserentis dei et: cuius\nuult, miseretur et, quem uult, indurat et:\nuoluntati eius quis potest resistere? sic apostolum respondisse:\\'\no homo, qui terra et cinis es, audes deo facere quaestionem\net, uas fragile atque testaceum, rebellas contra figulum\n\n\n\n\n\n\ntuum?\nnumquid figmentum potest dicere ei,\nqui se finxit: quare me sic fecisti? aut non\nhabet potestatem figulus luti ex eadem massa\nfacere aliud quidem uas in honorem, aliud\nuero in contumeliam? aeterno igitur silentio conticesce\net scito fragilitatem tuam et deo ne moueas quaestionem, qui fecit,\nquod uoluit, ut in alios clemens, in alios seuerus existeret :\nQuid sit, quod apostolus scribit in secunda ad Corinthios:\naliis odor mortis in mortem et aliis odor uitae\nin uitam. et ad haec quis tam idoneus? â€” Totum\nloci huius capitulum proponamus, ut ex praecedentibus et sequentibus\npossint intellegi media, quae ex utroque contexta sunt.\ncum uenissem, ait, Troadem propter euangelium\nChristi et ostium mihi apertum esset in\ndomino, non habui requiem spiritui meo, eo\nquod non inuenerim Titum, fratrem meum, sed\nualefaciens eis profectus sum in Macedoniam.\ndeo autem gratias, qui semper triumphat nos\nin Christo Iesu et odorem notitiae suae manifestat\nper nos in omni loco, quia Christi bonus\nodor sumus deo in his, qui salui fiunt, et in his,\nqui pereunt, aliis quidem odor mortis in mortem,\naliis odor uitae in uitam. et ad haec quis\ntam idoneus? non enim sumus sicut plurimi\nuenditantes uerbum dei, sed ex sinceritate,\nsed sicut ex deo coram deo in Christo\n\n\n\n\n\n\nloquim ur.\nnarrat Corinthiis, quae fecerit, quae passus sit et quomodo in\ncunctis deo agat gratias, ut sub exemplo sui illos prouocet ad certandum.\n\\'ueni\\', inquit, \\'Troadem, quae prius Troia appellabatur, ut euangelium\nChristi in Asia praedicarem. cumque mihi ostium apertum\nesset in domino, hoc est plurimi credidissent, siue per signa\natque uirtutes, quae in me operabatur deus, spes esset nascentis\nfidei et in domino succrescentis, non habui requiem spiritui\nmeo, hoc est speratam consolationem inuenire non potui, eo\nquod Titum, fratrem meum, non inuenerim siue, quem ibi\nrepperiendum putabam, siue, quem ibi audieram degere, uel.\nqui illuc uenturum esse se dixerat\\'.\nquae autem fuit tanta\nconsolatio et quae requies spiritui in praesentia Titi, quem\nquia non inuenit, ualefaciens eis profectus est in Macedoniam ? aliquotiens\ndiximus apostolum Paulum uirum fuisse doctissimum et\neruditum ad pedes Gamalihel, qui in apostolorum Actibus contionatur\net dicit: \\'et nunc quid habetis cum hominibus istis? si enim\na deo est, stabit, si ex hominibus, destruetur\\'. cumque haberet sanctarum\nscientiam scripturarum et sermonis diuersarumque linguarum\ngratiam possideret-unde ipse gloriatur in domino et dicit: gratias\nago deo, quod omnium eorum magis linguis\nloquor â€”, diuinorum sensuum maiestatem digno non poterat Graeci\neloquii explicare sermone.\nhabebat ergo Titum interpretem sicut\net beatus Petrus Marcum, cuius euangelium Petro narrante et illo\n\n\n\n\n\n\nscribente conpositum est. denique et duae epistulae, quae feruntur\nPetri, stilo inter se et caractere discrepant structuraque uerborum; ex\nquo intellegimus pro necessitate rerum diuersis eum usum interpretibus.\nergo et Paulus apostolus contristatur, quia praedicationis suae\nin praesentiarum fistulam organumque, per quod Christo caneret,\nnon inuenerat, perrexitque in Macedoniam-apparuerat enim ei\nuir Macedo dicens: transiens adiuua nos —, ut ibi inueniret\nTitum et uisitaret fratres uel persecutionibus probaretur.\nhoc est\nenim, quod dicit: deo autem gratias, qui semper\ntriumphat nos in Christo Iesu — pro eo, quod est:\n\\'triumphat de nobis\\' siue \\'triumphum suum agit per nos\\' —, qui\nin alio loco dixerat: spectaculum facti sumus\nmundo et angelis et hominibus.\ndenique narrat\nin consequentibus: nam cum uenissemus Macedoniam,\nnullam requiem habuit caro nostra,\nsed omnem tribulationem passi. foris pugnae,\nintus timores. sed, qui consolatur humiles,\nconsolatus est nos deus in aduentu Titi, non\nsolum autem in aduentu eius, sed etiam in\nsolacio.\nergo propterea ualefaciens Troianis siue Troadensibus\nprofectus est Macedoniam, ut inueniret ibi Titum et haberet interpretationis\neuangeliique solacium, quem intellegimus non ibi repertum,\nsed post tribulationes et persecutiones apostoli superuenisse.\nprius ergo, quam ueniret Titus, multa perpessus agit gratias\nomnipotenti deo in Christo Iesu, quem gentibus praedicabat,\n\n\n\n\n\n\nquod dignum se elegerit, in quo egerit triumphum filii sui.\ntnumphus dei est passio martyrum, pro Christi nomine cruoris\neffusio et inter tormenta laetitia. cum enim quis uiderit\ntanta perseuerantia stare martyres atque torqueri et in suis\ncruciatibus gloriari, odor notitiae dei disseminatur in gentes\net subit tacita cogitatio, quod, nisi uerum esset euangelium,\nnumquam sanguine defenderetur. neque enim delicata et diuitiis\nstudens ac secura confessio est, sed in carceribus, in plagis, in persecutionibus,\nin fame et nuditate et siti. hic triumphus est dei apostolorumque\nuictoria.\nsed poterat audiens respondere: \\'quomodo\nergo non omnes crediderunt?\\' prius ergo, quam interroget, soluit\navdvnocpOQav et iuxta morem suum, quicquid alius obicere potest,\nantequam obiciatur, edisserit. et est sensus: nominis Christi\nin omni loco bonus odor sumus deo et praedicationis nostrae\nlonge lateque spirat flagrantia. sed quia homines suo arbitrio\nderelicti sunt - neque enim bonum necessitate faciunt, sed uoluntate,\nut credentes coronam accipiant, increduli suppliciis mancipentur â€”,\nideo odor noster, qui per se bonus est, uirtute eorum et uitio, qui\nsuscipiunt siue non suscipiunt, in uitam transit aut mortem, ut, qui\ncrediderint, salui fiant, qui non crediderint, pereant.\nnec hoc mirandum\nde apostolo, cum etiam de domino legerimus: ecce hic\npositus est in ruinam et resurrectionem multorum\net in signum, cui contradicetur, solisque\nradios tam munda loca excipiant quam inmunda et sic in floribus\nquomodo in stercore luceant nec tamen solis radii polluantur. sic et\n\n\n\n\n\n\nChristi bonus odor, qui numquam mutari potest nec suam naturam\namittere, credentibus uita est, incredulis mors.\nmors autem non ista\ncommunis, qua cum bestiis morimur et iumentis, sed illa, de qua\nscriptum est: anima, quae peccauerit, ipsa moriet\nu r. ergo et uita non haec arbitranda est, qua spiramus et incedimus\net huc illucque discurrimus, sed illa, de qua Dauid loquitur:\ncredo uidere bona domini in terra uiuentium.\ndeus enim uiuorum est et non mortuorum et uita nostra\nabscondita est cum Christo in deo; cum autem Christus\napparuerit, uita nostra, tunc et nos cum illo apparebimus\nin gloria.\nnec uobis. inquit, 0 Corinthii, parum\nesse uideatur, si nobis praedicantibus ueritatem alii credant,\nalii non credant, alii uera morte moriantur, alii uiuant ea uita, quae\ndicit: ego sum uita. nisi enim nos locuti essemus, nec incredulos\nmors nec credentes uita sequeretur, quia difficile dignus\npraeco uirtutum Christi inueniri potest, qui in adnuntiandis illis non\nsuam, sed eius quaerat gloriam, quem praedicat.\nin eo autem,\nquod negat non se esse sicut multos, qui uenditent uerbum dei,\nostendit esse quam plurimos, qui quaestum putant esse pietatem et\nturpis lucri gratia omnia faciunt, qui deuorant domos\nuiduarum, se autem ex sinceritate quasi missum a deo et praesente\neo, qui se miserit, omnia in Christo et pro Christo loqui, ut\ncausa praedicationis dei triumphus Christi eiusque sit gloria. et notandum,\nquod mysterium trinitatis in huius capituli fine monstretur:\nex deo enim — in spiritu sancto - coram deo — patre — in\nChristo loquimur.\nad conprobandum autem, quod de Troade\n\n\n\n\n\n\nperrexit Macedoniam, de apostolorum Actibus ponam testimonium:\ncum autem pertransissent Mysiam, descenderunt\nTroadem et uisio per noctem Paulo\nostensa est. uir Macedo quidam erat stans et\ndeprecans eum ac dicens: transiens in Macedoniam\nadiuua nos. quod cum uidisset, statim\nquaesiuimus proficisci in Macedoniam certi\nfacti, quod uocasset nos deus euangelizare\ne i s.\nQuid sit, quod scribit in epistula ad Thessalonicenses\nprima: ipse autem deus pacis sanctificet\nuos per omnia et integer spiritus uester et\nanima et corpus sine querella in aduentu\ndomini nostri I esurr Christi s er uetur. â€” Famosa\nquaestio, sed breui sermone tractanda. supra dixerat: spiritum\nnolite extin g uere, quod si fuerit intellectum, statim\nsciemus, quis iste sit spiritus, qui cum anima et corpore in die aduentus\ndomini conseruandus est.\nquis enim possit credere, quod instar\nflammae, quae extincta desinit esse, quod fuerat, extinguatur\nspiritus sanctus et sustineat abolitionem sui, qui fuit quondam in\nIsrahel, quando per Esaiam et Hieremiam et singulos prophetas\ndicere poterat: haec dicit dominus, et nunc in ecclesia per\nAgabum loquitur: haec dicit spiritus sanctus.\ndiuisiones\nautem donorum sunt, idem uero\nspiritus, et diuisiones ministeriorum sunt,\n\n\n\n\n\n\nidem autem dominus, et diuisiones operationum\nsunt et idem deus, qui operatur omnia\nin omnibus. unicuique autem datur manifestatio\nspiritus ad id, quod expedit. alii\nper spiritum datur sermo sapientiae, alii\nsermo scientiae secundum eundem spiritum,\nalii fides in eodem spiritu, alii gratia sanitatum\nin uno spiritu, alii operatio uirtutum,\nalii prophetia, alii discretio spirituum. omnia\nautem haec operatur unus atque idem spiritus\ndiuidens singulis, prout uult.\nde hoc spiritu,\nne a se auferretur, rogabat Dauid dicens spiritum sanctum\ntuum ne auf eras a me. qui quando aufertur, non in substantia\nsui, sed ei, a quo aufertur, extinguitur. ego puto unum atque\nidem significare: spiritum nolite exiting uere et, quod\nin alio loco scribit: spiritu feruentes. in quo enim feruor\nspiritus multiplicata iniquitate et caritatis frigore non tepescit,\nin hoc spiritus nequaquam extinguitur.\ndeus igitur pacis\nsanctificet uos per omnia uel in omnibus\nsiue plenos atque perfectos; hoc enim magis\nὁλοτελει̃ς sonat. deus autem appellatur pacis, quia per Christum\nei reconciliati sumus, qui est pax nostra, qui fecit\nutraque unum, qui et in alio loco pax dei dicitur superans\nomnem sensum, quae custodit corda cogitationesque sanctorum.\nqui autem sanctificatur siue perfectus in omnibus est, in hoc et\nspiritus et anima et corpus in die domini conseruatur.\ncorpus, si\n\n\n\n\n\n\nsingulorum membrorum utatur officiis, uerbi gratia, si operetur\nmanus, pes ambulet, oculus uideat, auris. audiat, dentes cibos molant,\nstomachus concoquat, aluus digerat aut si nulla membrorum\nparte truncatum est: et hoc quisquam potest credere, apostolum\npro credentibus deprecari, ut in die iudicii integrum omnium Christus\ncorpus inueniat, cum omnium corpora aut morte dissoluta\nsint aut, si, ut quidam uolunt, reperta fuerint adhuc spirantia, habeant\ndebilitates suas, et maxime martyrum et eorum, qui pro Christi nomine\nuel oculos effossos uel amputatas nares uel abscisas manus\nhabeant?\nergo integrum corpus est, de quo diximus in alia quaestione,\net non tenens caput, ex quo omne corpus conexum atque conpactum\naccipiat augmentum in administrationem Christi. hoc corpus\necclesia est et, quicumque huius corporis tenuerit caput et\ncetera membra seruauerit, habebit integrum corpus, quantum\npotest recipere humana natura. iuxta hunc modum et animae integritas\nconseruanda est, quae dicere potest: benedic, anima\nmea, dominum, qui sanat omnes infirmitates\ntuas, et de qua scriptum est: misit uerbum suum et\n\\' sanauit eos. spiritus quoque in nobis integer conseruatur, quando\nnon erramus in spiritalibus, sed uiuimus spiritu, adquiescimus\nspiritui et opera carnis mortificamus spiritu adferimusque omnes\nfructus eius: caritatem, gaudium, pacem et cetera.\nAliter: Praecipitur nobis Salomone dicente: tu autem describe\neatripliciterin consilio et scientia, ut respondeas\nuerba ueritatis his, qui proponunt tibi.\ntriplex in corde nostro descriptio et regula scripturarum est: prima,\n\n\n\n\n\n\n\n\n\n\nut intellegamus eas iuxta historiam, secunda iuxta tropologiam,\ntertia iuxta intellegentiam spiritalem.\nin historia eorum, quae\nscripta sunt, ordo seruatur; in tropologia de littera ad maiora consurgimus\net, quicquid in priori populo carnaliter factum est, iuxta\nmoralem interpretamur locum et ad animae nostrae emolumenta\nconuertimus; in spiritali ϑεωϩία ad sublimiora transimus, terrena\ndimittimus, de futurorum beatitudine et caelestibus disputamus,\nut praesentis uitae meditatio umbra sit futurae beatitudinis. quos\ntales Christus inuenerit, ut et corpore et anima et spiritu integri\nconseruentur et perfectam habeant triplicis in se scientiae ueritatem,\nhos sua pace sanctificabit et faciet esse perfectos.\nmulti simpliciter\nhunc locum de resurrectione intellegunt, ut et spiritus et anima et\ncorpus in aduentu domini integra conseruentur. alii ex hoc loco\ntriplicem in homine uolunt adfirmare substantiam: spiritus, quo\nsentimus, animae, qua uiuimus, corporis, quo incedimus. sunt, qui\nex anima tantum et corpore subsistere hominem disserentes spiritum\nin eo tertium, non substantiam uelint intellegi, sed efficientiam,\nper quam et mens in nobis et sensus et cogitatio et animus appellatur,\net utique non sunt tot substantiae, quot nomina.\ncumque illud eis\\'\noppositum fuerit: benedicite, spiritus et animae\niustorum, dominum, scripturam non recipiunt dicentes\neam in Hebraico non haberi. nos autem in praesenti loco, ut supra\ndiximus, spiritum, qui cum anima et corpore integer conseruatur,\nnon substantiam spiritus sancti, quae non potest interire, sed gratias\n\n\n\n\n\n\neius donationesque accipimus, quae nostra uel uirtute uel uitio et\naccenduntur et extinguntur in nobis.\nPRAEFATIO. Filius meus Apodemius, qui interpretationem nominis sui longa\nad nos ueniens nauigatione signauit et de oceani litore atque ultimis\nfinibus Galliarum Roma praeterita quaesiuit Bethleem, ut inueniret\nin ea caelestem panem et saturatus eructuaret in domino ac diceret:\neructauit cor meum uerbum bonum, dico ego\nopera mea regi, detulit mihi in parua scidula maximas quaestiones,\nquas a te datas mihique tradendas diceret.\nad quarum\nlectionem intellexi studium reginae Saba in te esse conpletum,\nquae de finibus terrae sapientiam uenit audire Salomonis. non\nquidem ego Salomon, qui et ante se et post se cunctis hominibus\npraefertur in sapientia, sed tu regina appellanda es Saba, in cuius\nmortali corpore non regnat peccatum et quae ad dominum tota\nmente conuersa audies ab eo: conuertere, conuertere,\nSunamitis. etenim Saba in lingua nostra \\'conuersionem\\' sonat.\nsimulque animaduerti, quod quaestiunculae tuae de euangelio tantum\net de apostolo positae indicant te ueterem scripturam aut non\nsatis legere aut non satis intellegere, quae tantis obscuritatibus et\nfuturorum typis inuoluta est, ut omnis interpretatione egeat et porta\norientalis, de qua uerum lumen exoritur et per quam pontifex ingreditur\net egreditur, semper clausa sit et soli Christo pateat, qui\nhabet clauem Dauid, aperit et nemo claudit,\nclaudit et nemo aperit, ut illo reserante introeas cubiculum\neius et dicas: introduxit me rex in cubiculum\ns u u m.\npraeterea satis miratus sum, cur purissimo fonte uicmo\n\n\n\n\n\n\n\n\nnostri tam procul riuuli fluenta quaesieris et omissis aquis Siloe,\nquae uadunt cum silentio, desideres aquas Sior, quae\nturbidis saeculi huius uitiis sordidantur. habes ibi sanctum uirum\nAlethium presbyterum, qui uiua, ut aiunt, uoce et prudenti disertoque\nsermone possit soluere, quae requiris, nisi forte peregrinas merces\ndesideras et pro uarietate gustus nostrorum quoque condimentorum\nte alimenta delectant. aliis dulcia placent, nonnullos subamara delectant,\nhorum stomachum acida renouant, illorum salsa sustentant.\nuidi ego nauseam et capitis uertiginem antidoto, quae appellatur\nπικρά, saepe sanari et iuxta Hippocraten contraria contrariorum\nremedia. itaque nostram amaritudinem illius nectareo melle curato\net mitte in Merram lignum crucis senilemque pituitam iuuenili\nausteritate conpesce, ut possis laeta cantare: quam dulcia\ngutturi meo eloquia tua, super mel ori meo.\nCur Iohannes discipulos suos mittit ad dominum, ut interrogent\neum: tu es, qui uenturus es, a n, alium expectamus\n? cum prius ipse de eodem dixerit: ecce agnus\ndei, ecce, qui tollit peccata mundi? — De hac\nquaestione in commentariis Matthei plenius diximus — unde\n\n\n\n\n\n\napparet, quae haec interrogas, ipsa te uolumina non habere —,\ntamen stringendum est breuiter, ne omnino tacuisse uideamur..\nIohannes mittebat discipulos suos in uinculis constitutus, ut\nsibi quaerens illis disceret et capite truncandus illum doceret\nesse sectandum, quem interrogatione sua magistrum omnium fatebatur.\nneque enim poterat ignorare, quem ignorantibus demonstrauerat\net de quo dixerat: qui habet sponsam, sponsus\nest et: cuius non sum dignus calciamenta portare\net: illum oportet crescere, me autem minui,\ndeumque patrem audierat intonantem: hic est filius\nmeus dilectus, in quo mihi conplacui. quod autem\ndicit: tues, qui uenturus es, an alium expectamus\n? hunc quoque sensum habere potest: scio, quod ipse sis, qui\ntollere uenisti peccata mundi, sed, quia ad inferos descensurus sum,\netiam hoc interrogo, utrum et illuc ipse descendas an inpium sit\nhoc de filio dei credere aliumque missurus sis.\nhoc autem scire desidero,\nut, qui te in terris hominibus nuntiaui, etiam in inferis\nnuntiem, si forte uenturus es. tu enim es, qui uenisti dimittere captiuitatem\net soluere eos, qui in uinculis tenebantur. cuius sciscitationem\ndominus intellegens operibus magis quam sermone respondit et\nIohanni praecipit nuntiari, uidere caecos, ambulare claudos, leprosos\nmundari, surdos audire, mortuos surgere et — quod his maius est —\npauperes euangelizari, pauperes uel humilitate uel diuitiis, ut nulla\ninter pauperem diuitemque distantia sit salutis, sed omnes uocentur\naequaliter.\nquodque infert: beatus, qui non fuerit scandalizatus\nin me, non Iohannem, sed discipulos eius percutit,\nqui prius accesserant ad eum dicentes:\n\n\n\n\n\n\nquare nos et pharisaei ieiunamus frequenter, discipuli autem\ntui non ieiunant ? et ad Iohannem: magister, cui tu\npraebuisti testimonium iuxta Iordanen, ecce\ndiscipuli eius baptizant et plures ueniunt ad\ne u m. quo dicto liuorem significant de signorum magnitudine et\ninuidiae mordacitate uenientem, cur baptizatus a Iohanne ipse\naudeat baptizare et multo amplior ad eum turba concurrat, quam\nprius uenerat ad Iohannem.\net ne forsitan plebs nesciens hoc dicto\nIohannem suggillari arbitraretur, in illius laudes perorat et coepit\nde Iohanne ad turbas dicere circumstantes: quid existis ad\ndesertum uidere? harundinem uento agitatam?\net quid existis in solitudinem uidere?\nhominem mollibus uestitum? et reliqua. cuius dicti\nhic sensus est: numquid ad hoc existis in heremum, ut uideretis\nhominem instar harundinis uentorum flatu in partes uarias inclinari?\nut, quem ante laudauerat, de eo nunc dubitet et, de quo\nprius dixerat: ecce agnus dei, nunc interroget, utrum ipse an\nalius sit, qui uel uenerit uel uenturus sit.\net quia omnis falsa praedicatio\nsectatur lucra et gloriam quaerit humanam, ut per gloriam\nnascantur conpendia, adserit eum camelorum uestitum pilis nulli\nposse adulationi succumbere et, qui lucustis uescitur ac melle siluestri,\nopes non quaerere rigidamque et austeram uitam aulas\nuitare palatii, quas quaerunt, qui bysso et serico et mollibus uestiuntur.\ndicitque eum non solum prophetam, qui soleat uentura praedicere,\nsed plus esse quam prophetam, quia, quem illi uenturum\nesse dixerunt, hic uenisse monstrauit dicens: ecce agnus dei,\n\n\n\n\n\n\nqui tollit peccata mundi, praesertim cum ad fastigium\nprophetale baptistae accesserit; priuilegium, ut, cui dixerat: ego a\nte debeo baptizari, ipse eum baptizauerit non praesumptione\nmaioris, sed oboedientia discipuli ac timore seruili.\ncumque\ninter natos mulierum nullum adserat lohanne surrexisse maiorem,\nse, qui de uirgine procreatus est, maiorem esse commemorat siue\nomnem angelum, qui in caelis minimus est, in terris cunctos homines\nanteire. nos enim in angelos proficimus et non angeli in nos,\nsicut quidam stertentes sopore grauissimo somniant. nec sufficit\nhoc in Iohannis laudibus, nisi ipse praedicans baptismum paenitentiae\nprimus dixisse referatur: paenitentiam agite,\nadpropinquauit enim regnum caelorum.\nunde a\ndiebus praedicationis eius regnum caelorum uim patitur, ut, qui homo\nnatus est, angelus esse desideret et terrenum animal caeleste quaerat\nhabitaculum. lex enim et prophetae usque ad Iohannem prophetauerunt,\nnon quod Iohannes prophetarum sit finis et legis, sed ille,\nqui Iohannis testimonio praedicatus est.\nIohannes autem secundum\nmysterium, quod in Malachia scriptum est, ipse est Helias,\nqui uenturus est, non quo eadem anima, ut heretici\nsuspicantur, et in Helia et in Iohanne fuerit, sed quod eandem habuerit\nsancti spiritus gratiam zona cinctus ut Helias, uiuens in heremo\nut Helias, persecutionem passus ab Herodiade, ut ille sustinuit\nab Iezabel, ut, quomodo Helias secundi praecursor aduentus est,\nita Iohannes uenturum in carne dominum saluatorem non solum\n\n\n\n\n\n\nin heremo, sed et in matris utero saltu et exultatione corporis\nnuntiarit.\nQuid significet, quod in Mattheo scriptum est: harundinem\nqu as s at am non co nf r ing et et linum f umigans\nnon extinguet. â€” Ad cuius expositionem loci\ntotum, quod Mattheus de Esaia propheta adsumpsit, testimonium\nponendum est et ipsius uerba Esaiae iuxta septuaginta\ninterpretes ipsumque Hebraicum, cui Theodotio, Aquila Symmachusque\nconsentiunt.\nsic ergo de quattuor euangelistis solus\nMattheus posuit: Iesus autem sciens recessit inde\net secuti sunt eum multi et curauit eos\nomnes et praecepit eis, ne manifestum eum\nfacerent, ut inpleretur, quod dictum est\nper Esaiam prophetam dicentem: ecce puer\nmeus, quem elegi, dilectus meus, in quo beneis\nconplacuit anima mea. ponam spiritum meum\nsuper eum et iudicium gentibus nuntiabit.\nnon contendet neque clamabit neque\naudiet quisquam in plateis uocem eius. harundinem\nquassatam non confringet et linum\nfumigans non extinguet, donec eiciat\nad uictoriam iudicium; et in nomine eius\ngentes spera bunt.\npro quo in Esaia iuxta septuaginta\ninterpretes sic scriptum est: Iacob puer meus, suscipiam\neum; Israhel electus meus, suscepit\neum anima mea. dedi spiritum meum super\neum, iudicium gentibus proferet. non\n\n\n\n\n\n\nclamabit neque dimittet nec audietur foris uox\neius. harundinem confractam non conteret\net linum fumigans non extinguet, sed in ueritate\nproferet iudicium. splendebit et non\nquassabitur, donec ponat super terram iudicium;\net in nomine eius gentes sperabunt.\nnos autem ex Hebraeo ita uertimus:\necce puer meus, suscipiam\neum, electus meus, conplacuit sibi in\nillo anima mea. dedi spiritum meum super\neum; iudicium gentibus proferet. non clamabit\nneque accipiet personam nec audietur foris\nuox eius. calamum quassatum non conteret\net linum fumigans non extinguet; in ueritate\neducet iudicium. non erit tristis neque\nturbulentus, donec ponat in terra iudicium;\net legem eius insulae expectabunt.\nex quo apparet\nMattheum euangelistam non ueteris interpretationis auctoritate\nconstrictum dimisisse Hebraicam ueritatem, sed quasi Hebraeum\nex Hebraeis et in domini lege doctissimum ea gentibus protulisse,\nquae in Hebraeo legerat. si enim sic accipiendum est, ut septuaginta\ninterpretes ediderunt: Iacob puer meus, suscipiam\neum; Israhel electus meus, suscepit eum anima mea,\nquomodo in Iesu intellegimus esse conpletum, quod de Iacob et de\nIsrahele scriptum est ?\nquod beatum Mattheum non solum in hoc\ntestimonio, sed et in alio fecisse legimus: ex Aegypto uocaui\nfilium meum, pro quo Septuaginta transtulerunt: ex Aegypto\nuocauit filios suos. quod utique, nisi sequamur Hebraicam\nueritatem, ad dominum saluatorem non pertinere manifestum\n\n\n\n\n\n\nest. sequitur enim: ipsi autem immolabant Baalim.\nquod autem de adsumpto testimonio in euangelio minus est:\nsplendebit et non quassabitur, donec ponat\nsuper terram iudicium, uidetur mihi accidisse primi scriptoris\nerrore, qui legens superiorem sententiam in uerbo iudicii esse\nfinitam putauit inferioris sententiae ultimum uerbum esse \\'iudicium\\'\net pauca uerba, quae in medio, hoc est inter \\'iudicium\\' et \\'iudicium,\nfuerant, praetermisit.\nrursumque, quod apud Hebraeos legitur:\net in lege eius sperabuntinsulae, Mattheus sensum\npotius quam uerba interpretans pro lege et insulis nomen\nposuit et gentes. et hoc non solum in praesenti loco, sed, ubicumque\nde ueteri instrumento euangelistae et apostoli testimonia protulerunt,\ndiligentius obseruandum est non eos uerba secutos esse,\nsed sensum et, ubi Septuaginta ab Hebraico discrepant, Hebraeum\nsensum suis expressisse sermonibus.\npuer igitur dei omnipotentis\niuxta dispensationem carnis adsumptae, qua ad nos mittitur, saluator\nest appellatus. ad quem et in alio loco dicit pater: m agnum\ntibi est uocari i puerum meum, ut congreges\ntribus Iacob. hic est uinea Sorech, quae interpretatur\\'electa\\',\nhic filius amantissimus, in quo sibi conplacuit anima dei, non quo\ndeus animam habeat, sed quod in anima omnis dei monstretur affectus.\net non mirum, si in deo anima nominetur, cum uniuersa humani\ncorporis membra secundum leges tropologiae et diuersas intellegentias\nhabere dicatur.\nposuit quoque spiritum suum super eum,\nspiritum sapientiae et intellegentiae, spiritum consilii et fortitudinis,\nspiritum scientiae et pietatis et timoris dei, qui in specie columbae\n\n\n\n\n\n\ndescendit super eum, de quo et Iohannes Baptista a deo patre audisse\nse narrat: super quem uideris spiritum sanctum\nuenientem et manentem in eo, ipse est. et\niudicium gentibus nuntiabit, de quo et in psalmis\nlegimus: deus, iudicium tuum regi da et iustitiam\ntuam filio regis. qui et ipse loquitur in euangelio: non enim\npater iudicat quemquam, sed omne iudicium\ndedit filio.\nnon contendet sicut agnus ductus ad uictimam,\nnon contendet in subuersione audientium. neque clamabit\niuxta illud, quod Paulus apostolus scribit: omnis clamor\net ira et amaritudo auferatur a uobis. non clam\na b i t, quia Israhel non fecit iudicium, sed clamorem. neque\naudiet quisquam in plateis siue foris uocem eius.\nomnis enim gloria filiae regis ab intus et arta\net angusta uia est, quae ducit ad uitam. unde in plateis uox\nillius non audietur, in quibus confidenter agit sapientia latam spatiosamque\nuiam non ingrediens, sed arguens atque condemnans.\nunde et illis, qui foris erant, non sua uoce, sed per parabolas loquebatur:\nharundinem, inquit, quassatam non confringet\nsiue, ut Septuaginta transtulerunt. calamum fractum\nnon conteret. calamus fractus, qui fuit ante uocalis et in laudes\ndomini concinebat, appellandus est Israhel, qui quondam inpegit in\nangularem lapidem et cecidit super eum fractusque in illo est; propterea\ndicitur de eo: increpa, domine, bestias calami\n\n\n\n\n\n\net in Iesu uolumine torrens appellatur Cane, id est \\'calami\\', qui\naquas habet turbidas, quas elegit Israhel.\npurissima Iordanis\nfluenta contemnens reuersusque mente in Aegyptum et desiderans\ncaenosam ac palustrem regionem peponesque et caepe et\nalia et cucumes ollasque Aegyptiarum carnium rectissime per\nEsaiam appellatur calamus fractus, cui qui inniti uoluerit, pertundetur\nmanus eius. qui enim post aduentum domini saluatoris euangelicae\ninterpretationis spiritum derelinquens in Iudaicae litterae\nmorte requiescit, istius cuncta opera uulnerantur.\n1inum quoque\nfumigans non extinguet, populum de gentibus congregatum,\nqui extincto legis naturalis ardore fumi amarissimi et qui noxius\noculis est tenebrosaeque caliginis inuoluebatur erroribus. quem\nnon solum non restinxit et redegit in cinerem, sed e contrario de parua\nscintilla et paene moriente maxima suscitauit incendia ita, ut totus\norbis arderet igne domini saluatoris, quem uenit mittere super\nterram et in omnibus ardere desiderat.\nsecundum tropologiam quid\nnobis uidetur de hoc loco, in commentariolis Matthei breuiter adnotauimus.\niste autem, qui harundinem quassatam non confregit\net linum fumigans non extinxit, iudicium quoque perduxit ad uictoriam,\ncuius iudicia uera sunt, iustificata in semet ipsis, ut\n\n\n\n\n\n\niustificetur in sermonibus suis et uincat, cum iudicatur, et tam diu lumen\npraedicationis eius in mundo resplendeat nulliusque conteratur et\nuincatur insidiis, donec ponat in terra iudicium et inpleatur illud,\nquod scriptum est: fiat uoluntas tua sicut in caelo\net in terra.\net in nomine eius gentes sperabunt\nsiue in lege eius sperabunt insulae. quo\nmodo enim insulae turbine flatuque uentorum et crebris tempestatibus\nferiuntur quidem, sed non subuertuntur in exemplum euangelicae\ndomus, quae super petram robusta mole fundata est, ita\net ecclesiae, quae sperant in lege et in nomine domini saluatoris,\nloquuntur per Esaiam: ego ciuitas firma, ciuitas,\nquae obpugnatur.\nQuem sensum habeat, quod in euangelista Mattheo scriptum est:\nsi quis uult post me uenire, abneget se ipsum. quae est\nsui abnegatio aut quomodo, qui sequitur saluatorem, se ipsum negat?\nâ€” De quo in tertio commentariorum eiusdem Matthei libro ita\nbreuiter locutus sum: qui deponit ueterem hominem\ncum operibus eius, negat se ipsum dicens:\n\\'uiuo autem non ego, uiuit uero in me Christus\\',\ntollitque crucem suam et mundo crucifigitur.\ncui autem mundus crucifixus est, sequitur\ndominum crucifixum.\nquibus nunc haec addere possumus:\npostquam ostendit discipulis suis, quod\noporteret eum ire Hierusalem et multa pati a\nsacerdotibus et scribis et principibus sacerdotum\net occidi, adsumens eum Petrus coepit\n\n\n\n\n\n\nincrepare et dicere: absit a te, domine, non\nerit tibi hoc. qui conuersus dicit Petro: uade\npost me, satanas, scandalum es mihi, quia non\nsapis, quae dei sunt, sed quae hominum. humano\nquippe timore perterritus passionem domini formidabat. et quo\nmodo audiens \\'multa pati\\' et \\'occidi\\' timebat, sic audiens: et\ntertia die resurget gaudere debuerat et tristitiam passionis\nresurrectionis gloria mitigare.\nunde illo pro timore correpto\nloquebatur ad omnes \\'discipulos\\' siue conuocauit turbam\ncum discipulis suis, ut Marcus posuit, aut iuxta Lucam\ndicebat ad cunctos: si quis uult post me uenire,\nabneget se ipsum et tollat crucem suam\net sequatur me. cuius exhortationis hic sensus est: non est\ndelicata in deum et secura confessio. qui in me credit, debet suum\nsanguinem fundere. qui enim perdiderit animam suam in praesenti,\nlucri eam faciet in futuro. cottidie credens in Christo tollit crucem\nsuam et negat se ipsum. qui inpudicus fuit, uersus ad castitatem\ntemperantia luxuriam negat; qui formidolosus et timidus, adsumpto\nrobore fortitudinis priorem esse se nescit. iniquus, si sequatur\niustitiam, negat iniquitatem; stultus, si Christum confiteatur dei\nuirtutem deique sapientiam, negat stultitiam.\nquod scientes non\nsolum in persecutionis tempore et necessitate martyrii, sed in omni\nconuersatione, opere, cogitatione, sermone negemus nosmet ipsos,\nqui ante fuimus, et confiteamur eos, qui in Christo renati sumus.\nidcirco enim dominus crucifixus est, ut et nos, qui credimus in eum\net peccato mortui sumus, crucifigamur cum ipso dicamusque, quod\nPaulus apostolus docuit: cum Christo crucifixus sum\n\n\n\n\n\n\net: mihi autem absit gloriari nisi in cruce domini\nmei Iesu Christi, per quem mihi mundus\ncrucifixus est et ego mundo. qui cum Christo cruci-\n. fixus est, despoliet principatus et potestates et triumphet eas in\nligno. unde et [in euangelio secundum Iohannem] in typum eorum,\nqui in domino credituri erant et se cum illo crucifixuri, Simon\nCyrenaeus portat crucem eius [quam iuxta alios euangelistas prior\nipse portauit].\nQuid uult significare, quod in eodem Mattheo scriptum est:\nuae praegnantibus et nutrientibus in illis diebus\net: orate, ne fiat fuga uestra hieme uel sabbato\n? â€” Quod ex superioribus pendere manifestum est. cum\nenim euangelium Christi cunctis gentibus fuerit praedicatum et\nuenerit consummatio uiderintque a bominationem desolationis,\nquae dicta est a Danihele propheta,\nstantem in loco sancto, tunc praecipitur his, qui in\nJudaea sunt, ut fugiant in montes, et, qui in tecto, ne descendant\ntollere aliquid de domo sua, et, qui in \\'agro, ne reuertantur\nauferre tunicam suam.\nde quibus in commentariis eiusdem Matthei\nplenius diximus. statimque coniungitur: uae praegnantibus\net nutrientibus in illis diebus. in quibus diebus? quando\nabominatio desolationis steterit in loco sancto. quod quidem iuxta\nlitteram de aduentu antichristi praedicari nulli dubium est, quando\npersecutionis magnitudo conpellit fugere et graues uteri paruulique\n\n\n\n\n\n\nlactantes fugam retardant, licet quidam Titi et Uespasiani aduersus\nIudaeos et praecipue Hierusalem obsidionem pugnamque significari\nuelint.\nhiemem quoque et sabbatum sic interpretantur, ne\neo tempore fugere conpellantur, quando duritia frigoris in agris\net in desertis locis fugientes latere non patitur et obseruatio\nsabbati aut praeuaricatores facit, si fugiant, aut hostium gladiis\nsubiacere, si sabbati otium et praecepta seruauerint.\nnos autem\naudientes dominum saluatorem, ut, qui in Iudaea sunt, ad montana\nconfugiant, ipsi quoque oculos leuamus ad montes, de quibus\nscriptum est: leuaui oculos meos ad montes, unde\nueniet auxilium mihi, et in alio loco: fundamenta\neius in montibus sanctis et: montes in circuitu\neius et dominus in circuitu populi sui\net: non potest abscondi ciuitas super montem\nposita, et discalciamus nos pellem litterae nudisque\npedibus cum Moyse ascendentes montem Sina dicimus: transiens\nuidebo uisionem hanc magnam, ut possimus\nintellegere praegnantes animas, quae de semine doctrinarum et sermonis\ndei initia fidei conceperunt et dicunt cum Esaia: a timore\ntuo, domine, concepimus et parturiuimus et\npeperimus, spiritum salutis tuae fecimus super\nterram.\nsicuti enim semina paulatim formantur in uteris\net tam diu non reputatur homicidium, donec elementa confusa suas\nimagines membraque suscipiant, ita sensus ratione conceptus, nisi\nin opera proruperit, adhuc uentre retinetur et cito abortio perit,\ncum uiderit abominationem desolationis stantem in ecclesia et\n\n\n\n\n\n\nsatanan transfigurari in angelum lucis et de istius modi Paulus foetibus\nloquitur dicens: filioli mei, quos iterum parturio,\ndonec Christus formetur in uobis.\nhas\nergo reor iuxta mysticos intellectus esse mulieres, de quibus idem\napostolus scribit: mulier seducta in transgressione\nfacta est; saluabitur autem per filiorum generationem,\nsi permanserint in fide et caritate\net sanctitate cum pudicitia. quae si de sermone\ndiuino aliquando generarint, necesse est, quae generata sunt,\ncrescere et primum accipere lac infantiae, donec perueniant ad solidum\ncibum et ad maturam aetatem plenitudinis Christi.omnis\nenim, qui lacte alitur, inperitus est in ratione\niustitiae; paruulus enim est.\nhae igitur animae,\nquae necdum pepererunt siue quae necdum potuerunt ea, quae\ngenerata sunt, alere, cum uiderint sermonem hereticum stantem in\necclesia, cito scandalizantur et pereunt et in tempestate atque in\npersecutionibus permanere non possunt, praesertim si otium habuerint\nbonorum operum et non ambulauerint in uia, quae Christus\nest.\nde hac abominatione hereticae peruersaeque doctrinae dicebat\napostolus, quod homo iniquitatis et aduersarius eleuet se contra\nomne, quod dicitur deus et religio, ita ut audeat stare in templo\ndei et ostendere se, quod ipse sit deus; cuius aduentus secundum\noperationem satanae et ea, quae concepta sunt, facit perire abortio\net, quae nata, ad pueritiam et ad perfectam aetatem peruenire\nnon posse. quam ob rem orandus est dominus, ne in exordio fidei\net crescentis aetatis oriatur hiems, de qua scriptum est: hiems\n\n\n\n\n\n\n\n\n\n\ntransiit, abiit sibi, ne otio torpeamus, sed inminente\nnaufragio suscitemus dormientem dominum atque dicamus: praeceptor,\nsalua nos, perimus.\nQuid sibi uelit, quod scriptum est in euangelio secundum\nLucam: et non receperunt eum, quoniam facies\neius erat uadens in Hierusalem. â€” Festinans dominus\nHierusalem pergere, ut conplerentur dies adsumptionis eius et pascha\ncelebraret, de quo dixerat: desiderio desideraui hoc\npascha comedere uobiscum, et biberet calicem, de quo\nait: calicem, quem dedit mihi pater, non bibam\ni 11 u m ? omnemque doctrinam suam patibulo roboraret iuxta\nillud, quod scriptum est: cum exaltatus fuero, omnia\ntraham ad me, obfirmauit faciem suam, ut iret Hierusalem.\nobfirmatione enim et fortitudine opus est ad passionem sponte\nproperantis; unde et Ezechiheli, cui dixerat deus: fili hominis,\nin medio scorpionum tu habitas et ne timeas\neos: obfirmaui, inquit, faciem tuam et dedi\nfaciem tuam aeneam et frontem tuam ferream,\nut, si forsitan surrexisset contra eum malleus uniuersae terrae,\nquasi incude durissima resisteret malleumque contereret, de quo\nscriptum est: quomodo confractus est et contritus\nmalleus uniuersae terrae?\netmisit nuntios, id\nest angelos, ante faciem suam. iustum enim erat, ut dei filio\nangeli ministrarent; siue angelos apostolos uocat, quia et Iohannes,\npraecursor domini, angelus appellatus est.\ncumque ingressi\n\n\n\n\n\n\nessent uicum Samariae, ut praepararent ei, non\nsusceperunt illum, quia facies eius erat uadens\nin Hierusalem. hostili inter se Samaritani atque Iudaei\ndiscordant odio et, cum omnes oderint gentes, proprio contra se furore\nbacchantur, dum utrique de legis possessione contendunt et\nin tantum se mutuo persequuntur, ut, postquam Iudaei de Babylonia\nsunt reuersi. aedificationem templi Samaritani inpedierint. cumque\nuellent et ipsi cum eis aedificare templum, responderunt Iudaei:\nnon licet nobis et uobis aedificare domum domini.\ndenique pro summa iniuria pharisaei exprobrant domino:\nnonne daemonium habes et Samaritanus es? et\nin parabola de Hierusalem descendentis Hiericho Samaritanus ponitur\npro signo atque miraculo, quod malus bene fecerit, et ad puteum\nSamaritanae scriptum est: non enim coutuntur Samaritani\nIudaeis. uidentes ergo Samaritae dominum Hierusalem\npergere, id est ad hostes suos, quod audierant a discipulis eius, qui\nad parandum hospitium uenerant, Iudaeum esse cognoscunt et\nquasi Iudaeum atque alienum et eum, qui ad inimicos pergeret, suscipere\nnoluerunt.\nquamquam et alia nobis subiciatur intellegentia,\nquod uoluntatis domini fuerit non suscipi a Samaritis, quia festinabat\nire Hierusalem ibique pati et sanguinem fundere, ne occupatus\nsusceptione Samaritica et doctrina gentis illius passionis differret\ndiem, ad quam uenerat sustinendam. unde dicit et in alio loco:\nnon ueni nisi ad oues perditas domus Israhel\net apostolis praecepit: ciuitates Samaritanorum\n\n\n\n\n\n\n\n\n\nnon intrabitis, uolens tollere omnem occasionem persecutionis\nIudaicae, ne postea dicerent: \\'crucifiximus eum, quia se inimicis\nnostris et hostibus iunxerat'.\nfacies igitur eius erat pergentis\nHierusalem et idcirco iuxta alteram intellegentiam non\nreceperunt eum Samaritae, quia festinabat ingredi Hierusalem. ut\nautem non reciperent, fuit dominicae uoluntatis. denique apostoli\nin lege uersati, in qua tantum iustitiam nouerant oculum pro\noculo, dentem pro dente, ulcisci nituntur iniuriam et\nimitari Heliam, ad cuius uocem duos pentecontarchas militum ignis\nabsumpserat, dicuntque ad dominum: uis dicimus, ut ignis\ndescendat de caelo et consumat eos? pulchre uis,\ninquiunt, dicimus; nam et Helias dixerat: si homo dei\nsum, ignis descendat de caelo super uos.\nergo,\nut apostolorum sermo efficientiam habeat, uoluntatis est domini.\nnisi enim ille iusserit, frustra dicunt apostoli, ut ignis descendat\nsuper eos, et quodam modo uerbis aliis hoc loquuntur: \\'si ad serui\nHeliae iniuriam ignis descendit de caelo et non Samaritas, sed ludaeos\nconsumpsit incendium, quanto magis ad contemptum filii dei in\ninpios Samaritas debet flamma saeuire!\\' e regione dominus, qui\nnon ad iudicandum uenerat, sed ad saluandum, non in potestate,\nsed in humilitate, non in patris gloria, sed in hominis uilitate, increpat\neos, quod non meminerint doctrinae suae et bonitatis euangelicae,\nin qua dixerat: qui te percusserit in maxillam,\npraebe ei et alteram et: diligite inimicos\nuestros.\nAlteram de euangelio Lucae quaestiunculam proposuisti:\nqui sit uilicus iniquitatis, qui domini uoce laudatus est. cuius\ncum uellem scire rationem et de quo fonte processerit, reuolui\nuolumen euangelicum et inter cetera repperi, quod adpropinquantibus\nsaluatori publicanis et peccatoribus, ut audirent eum,\nmurmurabant Pharisaei et scribae dicentes:\nquare iste peccatores suscipit et comedit cum\neis?\nqui locutus est eis parabolam centum ouium et unius perditae,\nquae inuenta pastoris humeris reportata est, et, cur esset proposita,\nstatim intulit: dico uobis: sic erit gaudium in caelo\nsuper uno peccatore paenitentiam agente\nmagis quam super nonaginta nouem iustis, qui\nnon habent opus paenitentiam.\naliam quoque parabo!am\ndecem dragmarum uniusque perditae et repertae cum proposuisset,\nsimili eam fine conpleuit: sic dico uobis: gaudium\nerit coram angelis dei super uno peccatore\npaenitentiam agente.\ntertiam quoque parabolam proposuit\nhominis habentis duos filios et diuidentis inter eos substantiam. cumque\nminor facultatibus perditis egere coepisset et comedere siliquas,\nporcorum cibum, reuersus ad patrem susceptus ab eo est. frater\nquoque inuidens senior patris uoce corripitur, quod laetari debuerit\net gaudere, quia frater eius mortuus fuerat et reuixit, perditus et inuentus\nest.\nhas tres parabolas contra pharisaeos et scribus locutus\nest, qui nolebant recipere paenitentiam peccatorum et publicanorum\nsalutem. dicebat autem, inquit, et ad discipulos suos —\nhaud dubium, quin \\'parabolam\\'—, sicut prius ad scribas et pharisaeos,\nqua parabola ad clementiam discipulos hortaretur et aliis uerbis\ndiceret: dimittite et dimittetur uobis, ut in oratione\n\n\n\n\n\n\ndominica libera fronte poscatis: dimitte nobis debita\nnostra, sicut et nos dimittimus debitoribus\nnostris.\nquae est ergo parabola ad clementiam discipulos prouocantis?\nhomo quidam erat diues, qui habebat uilic\nu m siue dispensatorem; hoc enim olxovo/xog significat. uilicus\nautem proprie uillae gubernator est, unde et a uilla \\'uilicus\\' nomen\naccepit. olxovofioo, autem tam pecuniae quam frugum et omnium,\nquae dominus possidet, dispensator est. unde et Olxovojnixog Xenofontis\npulcherrimus liber est, qui non gubernationem uillae, sed dispensationem\nuniuersae domus Tullio interpretante significat.\niste\nigitur dispensator accusatus est ad dominum suum, quod dissipasset\nsubstantiam eius. quo uocato dixit: quid hoc audio de t e ?\nredde rationem dispensationis; neque enim\nultra mea poteris dispensare. qui dixit in semet ipso:\nquid faciam, quia dominus meus aufert a me\ndispensationem? fodere non ualeo, mendicare\nerubesco. scio, quid faciam, ut, quando sublata\nmihi fuerit dispensatio, suscipiant me\nin domos suas.\nuocauitque singulos debitorum\ndomini sui et dixit primo: quantum debes domino\nmeo? qui dixit ei: centum batos olei. ait illi:\ntolle cautionem tuam et sedens cito scribe\nquinquaginta. deinde ad alium locutus est: tu\nautem quantum debes? ille respondit: centum\ncoros tritici. dicit ei: tolle cautionem tuam\n\n\n\n\n\n\net scribe octoginta.\net laudauit dominus uilicum\nsiue dispensatorem iniquitatis, quod prudenter\nfecerit: quia filii saeculi huius prudentiores\nsunt-filiis lucis in generatione sua. et ego dico\nuobis: facite uobis amicos de iniquo mamona,\nut, quando defecerit, recipiant uos in aeterna\ntabernacula. qui fidelis est in paruo, et\nin multis fidelis est et, qui in minimo iniquus\nest, et in multis iniquus erit.\nsi ergo in iniquo\nmamona fideles non fuistis, quod uerum est,\nquis uobis credet? et si in alieno fideles non\nfuistis, quod uestrum est, quis dabit uobis?\nnemo seruus potest duobus dominis seruire.\naut enim unum habebit odio et alterum diliget\naut unum audiet et alterum contemnet.\nnon potestis deo seruire et mamonae. audiebant\nautem haec omnia pharisaei, qui erant\nauari, et subsannabant illum.\ntotum parabolae huius\ntextum posui, ut non nobis intellegentiam aliunde quaeramus et\nin parabola certas nitamur inuenire personas, sed interpretemur\neam quasi parabolam, hoc est similitudinem, quae ab eo uocatur,\nquod alteri παϱαβάλλετι, hoc est adsimilatur, et quasi umbra\nprooemiumue ueritatis est.\nsi ergo dispensator iniqui mamonae\n\\' domini uoce laudatur, quod de re iniqua sibi iustitiam praepararit,\net passus dispendia dominus laudat dispensatoris prudentiam,\nquod aduersus dominum quidem fraudulenter, sed pro se prudenter\negerit, quanto magis Christus, qui nullum damnum\n\n\n\n\n\n\nsustinere potest et pronus est ad clementiam, laudabit discipulos\nsuos, si in eos. qui sibi crediti sunt, misericordes fuerint! denique\npost parabolam intulit: et ego dico uobis: facite uobis\namicos de iniquo mamona.\niniquus autem mamona non\nHebraeorum, sed Syrorum lingua diuitiae nuncupantur, quod de iniquitate\ncollectae sint. si ergo iniquitas bene dispensata uertitur in\niustitiam, quanto magis sermo diuinus, in quo nulla est iniquitas,\nqui et apostolis creditus est, si bene fuerit dispensatus, dispensatores\nsuos leuabit in caelum! quam ob rem sequitur: qui fidelis est\nin minimo, hoc est in carnalibus, et multis fidelis\nerit, id est in spiritalibus. quiauteminparuoiniquus\nest, ut non det fratribus ad utendum, quod a deo pro omnibus\nest creatum, iste et in spiritali pecunia diuidenda iniquus erit, ut\nnon pro necessitate, sed pro personis doctrinam domini diuidat.\n\\'sin\nautem\\', inquit, \\'carnales diuitias, quae labuntur, non bene dispensetis,\nueras aeternasque diuitias doctrinae dei quis credet uobis ? et\nsi in his, quae aliena sunt — alienum est autem nobis omne, quod\nsaeculi est — infideles fuistis, ea, quae uestra sunt et proprie homini\ndeputata, quis uobis credere poterit ?\\' unde corripit auaritiam et dicit\neum, qui amat pecuniam, deum amare non posse. igitur et apostolis,\nsi uelint amare deum, esse pecunias contemnendas.\nunde scribae\net pharisaei, qui erant auari, aduersum se dictam intellegentes parabolam\nsubsannabant eum carnalia et certa et praesentia spiritalibus\nac futuris et quasi incertis praeponentes. Theophilus, Anti- .\nochenae ecclesiae septimus post Petrum apostolum episcopus, qui\nquattuor euangelistarum in unum opus dicta conpingens ingenii\nsui nobis monumenta dimisit, haec super hac parabola in suis\n\n\n\n\n\n\ncommentariis est locutus:\ndiu e s, qui habebat uilicum\nsiue dispensatorem, deus omnipotens est, quo\nnihil est ditius. huius dispensator Paulus, qui\nad pedes Gamaliel sacras litteras didicit, legem\ndei susceperat dispensandam. qui cum coepisset\ncredentes in Christo persequi, ligaie, occidere\net omnem domini sui dissipare substantiam,\ncorreptus a domino est: Saule, Saule, quid\nme persequeris? durum est tibi contra stimulum\ncalcitrare.\ndixitque in corde suo: quid faciam?\nqui magister fui et uilicus, cogor esse disciulus\net operarius. fodere non ualeo. omnia\nenim mandata legis, quae terrae incubabant,\ncerno destructa et legem et prophetas usque\nad Iohannem Baptistam esse finitos. mendicare\nerubesco, ut, qui doctor-fueram Iudaeorum,\ncogar a gentibus et a discipulo Annania salutis\net fidei mendicare doctrinam.\nfaciam igitur,\nquod mihi utile esse intellego, ut, postquam\nproiectus fuero de uilicatione mea, recipiant\nme Christiani in domos suas. coepitque eos, qui\nprius uersabantur in lege et sic in Christo crediderant,\nut arbitrarentur se in lege iustificandos,\ndocere legem abolitam, prophetas\npraeterisse et, quae antea pro lucro fuerint,\nreputari in stercora.\nuocauit itaque duos de pluribus\ndebitoribus. primum, qui debebat centum\n\n\n\n\n\n\nbatos olei, eos uidelicet, qui fuerant ex gentibus\ncongregati et magna indigebant misericordia\ndei, et de centenario numero, qui plenus est atque\nperfectus, fecit eos scribere quinquagenarium,\nqui proprie paenitentium est iuxta iubeleum\net illam in euangelio parabolam, in qua alteri\nquingenti, alteri quinquaginta denarii dimittuntur.\nsecundum autem uocauit populum Iudaeorum,\nqui tritico mandatorum dei nutritus\nerat et debebat ei centenarium numerum,\net coegit, ut de centum octoginta faceret, id\nest crederet in domini resurrectionem, quae\noctauae diei numero continetur, et de octo\nconpleretur decadis, ut de sabbato transiret\nad primam sabbati. ob hanc causam a domino praedicatur,\nquod bene fecerit et pro salute sua in euangelii\nclementiam de legis austeritate mutatus sit.\nquodsi quaesieris, quare uocetur \\'uilicus iniquitatis\\'\nin lege, quae dei est: iniquus erat uilicus, qui bene\nquidem offerebat, sed non bene diuidebat credens\nin patre, sed filium persequens, habens deum omnipotentem,\nsed spiritum sanctum negans. prudentior\nitaque fuit Paulus apostolus in transgressione legis\nfiliis quondam lucis, qui in legis obseruatione uersati\nChristum, qui dei patris uerum lumen est, perdiderunt.\nAmbrosius, Mediolanensis episcopus, quid de hoc loco\nsenserit, in commentariis eius legere poteris. Origenis et Didymi\nin hanc parabolam explanationem inuenire non potui et, utrum\n\n\n\n\n\n\nabolita sit temporum uetustate an ipsi non scripserint, incertum\nhabeo. mihi iuxta priorem interpretationem hoc uidetur, quod\nde iniquo mamona debeamus nobis amicos facere non quoslibet\npauperes, sed eos, qui nos possint recipere in domos suas et in\naeterna tabernacula, ut, cum eis parua praebuerimus, recipiamus\nab illis magna et dantes aliena nostra suscipiamus et seminemus\nin benedictione, ut metamus benedictionem; qui enim parce\nseminauerit, parce et metet.\nQuo sensu accipiendum sit, quod in epistula legimus ad\nRomanos: uix enim pro iusto quis moritur; nam\npro bon a forsitan quis audeat mori. - Duae hereses\nex occasione huius testimonii, quod non intellegunt, diuerso quidem\nerrore, sed pari inpietate blasphemant. Marcion enim, qui iustum\ndeum et creatorem legis facit et prophetarum, bonum autem\neuangeliorum et apostolorum, cuius uult esse filium Christum,\nduos introducit deos: alterum iustum et alterum bonum. et pro\niusto adserit uel nullos uel paucos obpetisse mortem, pro bono\nautem, id est Christo, innumerabiles martyres extitisse.\nporro Arrius\niustum ad Christum refert, de quo dictum est: deus, iudicium\ntuum regi da et iustitiam tuam filio regis\nipse de se in euangelio: non enim pater iudicat quemquam,\nsed omne iudicium dedit filio et: ego, sicut\naudio, ita iudico â€”, bonum autem deum patrem, de\nquo ipse filius confitetur: quid me dicis bonum? nemo\nest bonus nisi unus deus pater. cumque hucusque blasphemiae\nsuae deuios calles potuerit inuenire, in consequentibus inpingit\net corruit.\nquomodo enim pro patre quis audet mori ct pro\n\n\n\n\n\n\nfilio uix moritur, cum propter nomen Christi tantus martyrum sanguis\neffusus sit? qui igitur simpliciter hunc exponit locum, hoc\npotest dicere, quod in ueteri lege, in qua iustitia est, uix pauci inuenti\nsint, qui suum fuderint sanguinem, in nouo autem instrumento,\nin quo bonitas est atque clementia, innumerabiles extiterint\nmartyres. sed ex eo, quod posuit: forsitan quis etiam\naudeat mori et pendulo gradu sententiam temperauit, inueniri\nposse nonnullos, qui audeant mori pro euangelio, ostendit\nnon sic accipiendum, sed ex superioribus et inferioribus sensum\nloci huius debere tractari.\ndicens enim Paulus apostolus se gloriari\nin tribulationibus, quia tribulatio patientiam operatur,\npatientia probationem, probatio spem,\nspes uero non confundit, quae ex eo certam habeat promissionem,\nquia caritas dei effusa est in cordibus\nnostris per spiritum sanctum, qui datus est\nnobis, secundum illud, quod deus dixerat per prophetam: effundam\nde spiritu meo super omnem carnem, miratur\nbonitatem Christi, quod pro infirmis et inpiis et peccatoribus mori\nuoluerit et mori oportuno tempore, de quo ipse dicit: tempore\noportuno exaudiui te et in die salutis auxiliatus\nsum tui et rursum: ecce tempus acceptabile, ecce\ndies salutis.\nquando omnes peccauerunt, simul inutiles facti\nsunt, non fuit, qui faceret bonum, non fuit usque ad unum. incredibilis\nergo bonitas et inaudita clementia mori pro inpiis — uix enim\npro iusto aliquem et bono suum sanguinem fundere metu mortis\ncuncta terrente; nam inueniri interdum, ut aliquis pro re iusta et\nbona audeat mori —, caritas autem dei, quam in nobis habuit, hinc\n\n\n\n\n\n\nmaxime conprobatur, quod, cum adhuc peccatores essemus,\nChristus pro nobis mortuus est et sublata est de\nterra uita eius et pro iniquitatibus populi\nductus est ad mortem et portauit peccata nostra\net tradita est in morte anima illius et\ncum iniquis reputatus est, ut nos inpios et infirmos\net peccatores pios et robustos et iustos faceret.\nnonnulli ita interpretantur:\nsi ille pro nobis inpiis mortuus est et peccatoribus,\nquanto magis nos absque ulla dubitatione pro iusto et bono Christo\ndebemus occumbere! iustum autem et bonum non putemus esse\ndiuersum nec aliquam proprie significare personam, sed absolute\niustam rem et bonam, pro qua difficulter interdum aliquis inueniri\npotest, qui suum sanguinem fundat.\nQuid sibi uelit, quod ad Romanos scribit apostolus: accept\no ne accept a peccatum per mandatum operatum\nest in me omnem concupiscentiam. â€” Ponamus\ntotum testimonium et singula Christi auxilio disserentes, quid nobis\nuideatur, simpliciter indicemus non praeiudicantes tuo sensui, quid\nuelis intellegere, sed nostram sententiam breuiter explicantes.\noquid ergo dicimus? lex peccatum est? absit..\nsed peccatum non cognoui nisi per legem. nam\nconcupiscentiam nesciebam, nisi lex diceret:\nnon concupisces.\noccasione autem accepta peccatum\nper mandatum operatum est in me omnem\nconcupiscentiam. sine lege enim peccatum\nmortuum erat, ego autem uiuebam sine lege aliquando,\nsed, ubi uenit mandatum, peccatum\nreuixit. ego autem mortuus sum et inuentum est\nmihi mandatum, quod erat ad uitam, hoc esse ad\nmortem. peccatum enim occasione accepta per\n\n\n\n\n\n\nmandatum seduxit me et per illud occidit.\nitaque\nlex quidem sancta et mandatum sanctum\net iustum et bonum. quod ergo bonum est, mihi\nmors est? absit. sed, ut peccatum appareat\npeccatum, per bonum mihi operatum est mortem,\nut fiat supra modum peccans peccatum\nper mandatum. scimus enim, quia lex spiritalis\nest, ego autem carnalis s u m, uenundatus\nsub peccato. quod enim operor, ignoro. non enim,\nquod uolo, hoc ago, sed, quod odi, illud facio.\nsi\nautem, quod nolo, hoc facio, consentio legi, quia\nbona est. nunc autem iam non ego operor illud,\nsed, quod habitat in me, peccatum. scio enim,\nquia non habitatin me, hoc est in carne mea, bonum.\nuelle enim adiacet mihi, perficere autem\nbonum nequaquam. non enim, quod uolo, facio\nbonum, sed, quod nolo malum, hoc ago. si autem,\nquod nolo, hoc facio, non iam ego operor illud,\nsed, quod habitat in me, peccatum.\ninuenio igitur\nlegem uolenti mihi facere bonum, quia mihi\nmalum adiacet. condelector enim legi dei secundum\ninteriorem hominem. uideo autem aliam\nlegem in membris meis repugnantem legi\nmentis meae et captiuum me ducentem in lege\npeccati, quae est in membris meis. infelix ego\nhomo, quis me liberabit de corpore mortis huius?\ngratia dei per Iesum Christum, dominum\nnostrum.\nquomodo medicina non est causa mortis, si ostendat\nuenena mortifera, licet his mali homines abutantur ad mortem\net uel se interficiant uel insidientur inimicis, sic lex data est, ut peccatorum\nuenena demonstret et hominem male libertate sua\n\n\n\n\nabutentem, qui prius ferebatur inprouidus et praecipiti (uia) labebatur,\nfreno legis retineat et conpositis doceat incedere gressibus, itaut\nseruiamus in nouitate spiritus et non in uetustate\nlitterae, id est uiuamus sub praecepto, qui prius in\nmodum brutorum animalium dicebamus: manducemus et\nbibamus; cras enim moriemur. quodsi subintrante lege.\nquae docet, quid facere, et prohibet, quid non facere debeamus, uitio\nnostro et incontinentia feramur contra scita legalia, uidetur lex\ncausa esse peccati, quae, dum prohibet concupiscentiam, quodam\nmodo eam inflammare cognoscitur. saecularis apud Graecos sententia\nest: quicquid licet, minus desideratur. ergo e contrario,\nquicquid non licet, fomentum accipit desiderii. unde et Tullius de parricidarum\nsuppliciis apud Athenienses Solonem scripsisse negat, ne\nnon tam prohibere quam commonere uideretur.\nigitur lex apud contemptores\net legum praecepta calcantes uidetur esse occasio delicto-\n- rum, dum prohibendo, quod non uult fieri, ligat eos uinculis mandatorum,\nqui prius absque lege peccantes non tenebantur criminibus.\nhaec diximus legem, quae per Moysen data est, intellegentes. uerum,\nquia in consequentibus scriptum est: \\'lex dei et lex carnis atque\nmembrorum, quae pugnat aduersum legem mentis nostrae et captiuos\nnos ducit in lege peccati\\', simulque quattuor leges contra se dimicantes\nin uno loco scriptas esse cognosco, non absque re arbitror,\nsi requiram, quot genera legis in scripturis sanctis esse memorentur.\ndicitur lex, quae per Moysen data est, secundum illud, quod scriptum\nest ad Galatas: quotquot enim ex operibus legis\n\n\n\n\n\n\nsunt, sub maledicto sunt. scriptum est enim: maledictus\nomnis, qui non permanet in omnibus,\nquae scripta sunt in libro legis, ut faciat ea. et rursum\nin eadem epistula: lex propter praeuaricationes\nposita est, donec ueniret semen, cui repromissum\nest, disposita per angelos in manu media\nt o r i s. et iterum: itaque lex paedagogus noster\nfuit in Christo, ut ex fide iustificemur. postquam\nautem uenit fides, nequaquam ultra sub\npaedagogo sumus. omnes enim filii dei estis\nper fidem, quae est in Christo Iesu.\nhistoria quoque,\nquae praecepta non continet, sed, quid factum sit, refert, ab\napostolo lex appellatur: dicite mihi, qui sub lege uultis\nesse, non audistis legem? scriptum est enim,\nquiaAbraham duos filios habuit, unum de ancilla\net alterum de libera. sed qui ex ancilla,\nsecundum carnem natus est, qui autem per repromissionem,\nde libera.\nsed et psalmi lex appellantur:\nut conpleretur sermo, qui in lege eorum scriptus\nest: quia odierunt me gratis. Esaiae quoque prophetiam\nlegem apostolus uocat: in lege scriptum es.t: quoniam\nin aliis linguis et in labiis aliis loquar\npopulo huic et nec sic exaudient me, dicit\nd o m i n u s. quod iuxta Hebraicum et Aquilam in Esaia scriptum\nrepperi. appellatur lex et mystica intellegentia scripturarum: 26\nscimus, quia lex spiritalis est.\net extra haec omnia\n\n\n\n\n\n\nnaturalem legem scriptam in cordibus nostris idem apostolus\ndocet: cum enim gentes, quae non habent legem,\nnaturaliter ea, quae legis sunt, faciunt, isti\nlegem non habentes sibi ipsi sunt lex, qui indicant\nopus legis scriptum in cordibus suis\ntestimonium praebente illis conscientia. ista lex,\nquae in corde scribitur, omnes continet nationes et nullus hominum\nest, qui hanc legem nesciat. unde omnis mundus sub peccato et uniuersi\nhomines praeuaricatores legis sunt et idcirco iustum iudicium\ndei est scribentis in corde generis humani: \\'quod tibi fieri nolueris,\nalteri ne feceris'.\nquis ignoret homicidium, adulterium, furta et\nomnem concupiscentiam esse malum ex eo, quod sibi ea nolit fieri ?\nsi enim mala esse nesciret, numquam sibi doleret inlata. per hanc\nnaturalem legem et Cain cognouit peccatum suum dicens: maior\ncausa m e a, quam u t dimittar. et Adam et Eua cognouerunt\npeccatum suum et propterea absconditi sunt sub ligno\nuitae. Pharao quoque, antequam lex daretur per Moysen, stimulatus\nlege naturae sua crimina confitetur et dicit: dominus iustus,\nego autem et populus meus mpii.\nhanc legem nescit\npueritia, ignorat infantia et peccans absque mandato non tenetur\nlege peccati. maledicit patri et parentes uerberat et, quia necdum\naccepit legem sapientiae, mortuum est in eo peccatum. cum autem\nmandatum uenerit, hoc e\\'1t tempus intellegentiae adpetentis bona et uitantis mala, tunc incipit peccatum reuiuiscere et ille mori\nreusque esse peccati. atque ita fit, ut tempus intellegentiae, quo dei\nmandata cognoscimus, ut perueniamus ad uitam, operetur in nobis\nmortem, si agamus neglegentius et occasio sapientiae: seducat nos\n\n\n\n\n\n\n\n\n\n\natque subplantet et ducat ad mortem, non quo intellegentia peccatum\nsit — lex enim intellegentiae sancta et i usta et bona est —\nsed per intellegentiam peccatorum atque uirtutum mihi peccatum\nnascitur, quod, priusquam intellegerem, peccatum esse non noueram.\natque ita factum est, ut, quod mihi pro bono datum est, meo uitio\nmutetur in malum et — ut hyperbolice dicam nouoque uerbo utar\nad explicandum sensum meum — peccatum, quod, priusquam haberem\nintellegentiam, absque peccato erat, praeuaricatione mandati\nincipiat mihi esse peccatius. prius quaerimus, quae sit ista concupiscentia,\nde qua lex dicit : non concupisces. alii putant illud esse\nmandatum, quod in decalogo scriptum est: non concupi\nsces rem proximi tui. nos autem per concupiscentiam omnes\nperturbationes animae significatas putamus, quibus maeremus\net dolemus, timemus et concupiscimus.\net hoc apostolus, uas electionis,\ncuius corpus templum erat spiritus sancti et qui dicebat:\nan experimentum quaeritis eius, qui in me loquitur,\nChristi? et in alio loco Christus nos redemit\net rursum: uiuo autem iam non ego, uiuit\nautem in me Christus, non de se loquitur, sed de eo, qui\npost peccata uult agere paenitentiam, et sub persona sua fragilitatem\ndescribit condicionis humanae, quae duorum hominum,\ninterioris et exterioris, pugnantium inter se bella perpetitur.\nmterior\nhomo consentit et scriptae et naturali legi, quod bona sit\net sancta et iusta et spiritalis; exterior: e g o, inquit, carnalis\n\n\n\n\n\n\nsum, uenundatus sub peccato. quod enim operor,\nnescio et non, quod uolo, hoc ago, sed,\nq u o d o d i. si autem exterior facit, quod non uult, et operatur,\nquod odit, ostendit bonum esse mandatum et non se operari,\nquod est malum, sed habitans in sua carne peccatum, hoc est\nincentiua corporis et desideria uoluptatis, quae propter posteros\net sobolem insita est humanis corporibus et, si fines fuerit egressa,\nuertitur in peccatum.\nse unusquisque consideret et, accusator sui,\ntractet incentiua uitiorum, quomodo et in sermone et in cogitatione\net in calore corporis saepe loquatur et cogitet et patiatur, quod\nnon uult; nolo dicere \\'faciat\\', ne sanctos uiros uidear accusare, de\nquibus scriptum est: erat homo ille uerus, inmaculatus,\niustus dei cultor, recedens ab omni opere\nmalo, et de Zacharia et Elisabeth: erant autem iusti\nambo in conspectu dei, ambulantes in omnibus\nmandatis et iustificationibus domini absque\nq u e r e 11 a.\net praeceptum est apostolis: estote perfecti,\nsicut et pater uester caelestis perfectus est.\nnumquam autem hoc apostolis imperaret, nisi sciret hominem posse\nesse perfectum. nisi forte hoc dicamus, quod \\'recedens ab\no m n i m a 10Â° emendationem significet et de erroribus pueritiae\net uitiis lasciuientis aetatis transitum ad correctionem atque uirtutes,\niustitiam quoque, quae in Zacharia et Elisabeth praedicatur,\nforis esse, concupiscentiam uero, quae nunc habitare in membris\nnostris dicitur, uersari intrinsecus. sed apostolis non pueris praecipitur,\nuerum iam aetatis robustae, ut adsumant perfectionem,\nquam et nos confitemur in aetate esse perfecta.\nnec haec dicentes\nadulamur uitiis, sed auctoritatem sequimur scripturarum, quod\n\n\n\n\n\n\n\n\n\n\nnullus homo absque peccato et conclusit deus omnes sub peccato,\nut omnibus misereatur, absque eo solo, qui peccatum non\nfecit, nec dolus inuentus est in ore eius. unde et\nper Salomonem dicitur, quod serpentis uestigia non inueniantur in\npetra. et ipse de se dominus: ecce, inquit, uenit princeps\nmundi istius et nihil in me inuenit, id est sui\noperis suique uestigii.\nob hanc causam iubetur nobis, ne exprobremus\nhomini reuertenti a peccatis suis et ne abominemur Aegyptium,\nquia et ipsi quondam in Aegypto fuimus et de luto ac lateribus Pharaoni\nextruximus ciuitates et quia captiui ducti sumus in Babylonem\nlege peccati, quod in membris nostris morabatur. cumque uideretur\nextrema desperatio, immo aperta confessio omnem hominem\ndiaboli laqueis inretiri, conuersus in se apostolus, immo homo, sub\ncuius persona apostolus loquitur, agit gratias saluatori, quod redemptus\nsit sanguine eius et sordes in baptismate deposuerit et nouum\nChristi adsumpserit uestimentum et mortuo uetere homine natus\nsit homo nouus, qui dicat: miser ego homo, quis me liberabit\nde corpore mortis huius? gratias\nago deo per Iesum Christum, dominum nos\nt r u m, qui me de corpore mortis liberauit.\nquodsi cui non uidetur\nsub persona sua hoc apostolum de aliis dicere, exponat, quomodo\nDanihel, quem iustum fuisse nouimus, quasi de se dicat, cum pro aliis\ndeprecetur: peccauimus, inique fecimus, iniuste\ngessimus, inpie egimus et recessimus ac\n\n\n\n\n\n\ndeclinauimus a mandatis tuis et iudiciis et\nnon obaudiuimus seruos tuos prophetas, qui\nlocuti sunt in nomine tuo ad reges nostros\net principes et patres et ad omnem populum\nterrae. tibi, domine, iustitia, nobis autem confusio.\nillud quoque, quod in tricesimo primo psalmo dicitur:\npeccatum meum cognitum tibi feci et iniquitatem\nmeam non abscondi. dixi: confitebor\naduersum me iniustitiam meam domino,\net tu remisisti inpietatem peccati mei. pro\nhoc orabit ad te omnis sanctus in tempore\noportuno, non Dauid et iusto uiro et — ut simpliciter loquar —\nprophetae, cuius uerba narrantur, sed peccatori congruit. cumque\niustus sub persona paenitentis talia profudisset, a deo meretur\naudire: intellegere te faciam et docebo te in\nuia hac, in qua ambulabis; confirmabo super\nte oculos meos.\nin tricesimo quoque septimo psalmo, cuius\ntitulus est: in commemorationem, ut doceat nos semper\npeccatorum nostrorum memores esse debere et agere paenitentiam,\ntale quid legimus: non est pax ossibus meis a facie\npeccatorum meorum. quoniam iniquitates\nmeae eleuatae sunt super caput meum, quasi\nonus graue adgrauatae sunt super me. cor-\n25 ruptae sunt et putruerunt cicatrices meae a\nfacie insipientiae meae. adflictus sum et incuruatus\nsum nimis.\ntotus hic apostoli locus et in superioribus\net in consequentibus, immo omnis epistula eius ad Romanos\n\n\n\n\n\n\nnimiis obscuritatibus inuoluta est et, si uoluero cuncta disserere,\nnequaquam mihi unus liber, sed multa et magna scribenda erunt\nuolumina.\nQuare apostolus Paulus in eadem ad Romanos scribit epistula:optabam\nego ipse anathema esse a Christo\npro fratribus meis et propinquis meis iuxta\ncarnem, qui sunt Israhelitae, quorum adoptio\net gloria et testamenta et legislatio et cultus\net repromissiones, quorum patres, ex quibus\nest Christus iuxta carnem, qui est super om-\nnia deus benedictus in saecula, amen2 â€” Re\nuera ualida quaestio, quomodo apostolus, qui supra dixerat: quis\nnos separabit a caritate Christi? tribulatio\nan angustia an persecutio an fames an nuditas\nan periculum an gladius?et rursum: confido\nautem, quia neque mors neque uita neque\nangeli neque principatus neque praesentia\nneque futura neque fortitudines neque excelsa\nneque profundum neque alia creatura\npoterit nos separare a caritate dei, quam habemus\nin Christo Iesu, domino nostro, nunc sub\niureiurando confirmet et dicat: ueritatem dico in Christo,\nnon mentior, testimonium mihi perhibente\nconscientia mea in spiritu sancto, quoniam\ntristitia mihi est magna et continuus dolor\ncordi meo; optabam enim anathema esse ipse\na Christo pro fratribus meis et propinquis\niuxta carnem et reliqua.\nsi enim tantae est in dominum\n\n\n\n\n\n\ncaritatis, ut nec metu mortis nec spe uitae nec persecutione nec fame\nnec nuditate nec periculo nec gladio possit separari a caritate eius, et,\nsi angeli quoque et potestates et uel praesentia uel futura et omnes\ncaelorum fortitudines et excelsa pariter ac profunda et uniuersa simul\ncreatura ei ingruat — quod nequaquam potest fieri —, tamen non\nseparetur a caritate dei, quam habet in Christo Iesu, quae est ista\ntanta mutatio, immo inaudita prudentia, ut pro caritate Christi nolit\nhabere Christum?\net ne ei forsitan non credamus, iurat et connrmat\nin Christo et conscientiae suae testem inuocat spiritum sanctum,\nse habere tristitiam non leuem et fortuitam sed magnam et incredibilem\net habere dolorem in corde, non qui ad horam pungat et transeat,\nsed qui iugiter in corde permaneat. quo tendit ista tristitia ? ad\nquid proficit incessabilis dolor? optat anathema esse a Christo et\nperire, ut alii salui fiant. sed si consideremus Moysi uocem rogantis\ndeum pro populo Iudaeorum atque dicentis: si dimittis eis\npeccatum suum, dimitte; sin autem non uis,\ndele me de libro tuo, quem scripsisti, perspiciemus\neundem et Moysi et Pauli erga creditum sibi gregem affectum.\npastor\nenim bonus ponit animam suam pro ouibus, mercennarius autem,\ncum uiderit lupum uenientem, fugit, quia non sunt eius oues. et hoc\nipsum est dicere: optabam anathema esse a Christo\net: dele me de libro, quem scripsisti. qui enim delentur\nde libro uiuentium et cum iustis non scribuntur, anathema\nfiunt a domino. simulque cerne apostolum, quantae caritatis in\nChristo sit, ut pro illo cupiat mori et solus perire, dum modo\nomne in illum credat hominum genus, perire autem non in\n\n\n\n\n\n\nperpetuum, sed inpraesentiarum. qui enim perdiderit animam\nsuam pro Christo, saluam eam facit.\nunde et de quadragesimo tertio\npsalmo adsumit exemplum: quoniam propter te mortificamur\ntota die, reputati sumus ut oues\noccisionis. uult ergo apostolus perire in carne, ut alii saluentur\nin spiritu, suum sanguinem fundere, ut multorum animae conseruentur.\nquod autem anathema interdum occisionem sonet, multis\nueteris instrumenti testimoniis probari potest.\net ne leuem putemus\nesse tristitiam et modicam causam doloris, iungit et dicit: pro\nfratribus meis et propinquis iuxta carnem.\nquando propinquos appellat et fratres iuxta carnem, in spiritu a se\nostendit alienos. quorum est, inquit, adoptio, quae significantius\nGraece dicitur vlofteoia, de quibus quondam dominus loquebatur:\nfilius primogenitus meus Israhel et:\nfilios genui et exaltaui, nunc dicit: filii alieni\nmentiti sunt mihi.\net quorum gloria, utde cunctis\ngentibus eligerentur in peculiarem populum dei. et quorum\ntestamenta, unum in littera, alterum in spiritu, ut, qui prius\nin carne seruierant caerimoniis legis abolitae, postea seruirent in\nspiritu mandatis euangelii sempiterni. et legislatio ad\nutrumque respondet: et noui et ueteris testamenti. et cultus,\nid est uera religio. et repromissiones, ut, quicquid repromissum\nest patribus, conpleretur in filiis. et — quod omnibus maius\nest — ex quibus Christus, de Maria generatus uirgine.\net ut sciremus, quis iste sit Christus, causas doloris sui uno sermone\nconprehendit: qui est super omnia deus benedictus\n\n\n\n\n\n\nin saecula, amen, ut iste tantus ac talis ab eis non recipi\nperciperetur, de quorum stirpe generatus est. et nihilominus laudat\niudicii ueritatem, ne sententia dei in fratres et propinquos displicere\nuideatur et uel austera esse uel nimia. in quibus igitur tanta fuerint\nbona, dolet, cur nunc tanta mala sint.\nQuid uelit intellegi, quod idem apostolus scribit ad Colosenses:\nnemo uos superet uolens in humilitate\nmentis et religione angelorum, quae non uidit\nambul a ns frustra inflatus sensu carnis suae\net non tenens caput, e x quo totum corpus per\nne xus et coniunctiones subministratum et constructum\ncrescit in augmentum dei et reliqua. â€”\nIllud, quod crebro diximus:\netsi inperitus sermone,\nnon tamen scientia, nequaquam Paulum de humilitate,\nsed de conscientiae, ueritate dixisse etiam nunc adprobamus.\nprofundos enim et reconditos sensus lingua non explicat et, cum\nipse sentiat, quod loquatur, in alienas aures puro non potest transferre\nsermone. quem cum in uernacula lingua habeat disertissimum\n— quippe ut Hebraeus ex Hebraeis et eruditus ad pedes Gamalielis,\nuiri in lege doctissimi — se ipsum interpretari cupiens inuoluitur.\nsin autem in Graeca lingua hoc ei accidit, quam nutritus in Tarso\nCiliciae a parua aetate inbiberat, quid de Latinis dicendum est,\nqui uerbum de uerbo exprimere conantes obscuriores faciunt eius\n\n\n\n\n\n\nsententias, ueluti herbis crescentibus frugum strangulant ubertatem?\nconabimur itaque παϱαϕϱαστιϰῶς sensum eius euoluere et\ntricas inplicati eloquii suo ordini reddere atque iuncturae, ut simplici\nstamine uerborum fila decurrant puroque subtegmine apostolici\nsermonis textura subcrescat.\nnemo uos superet: \\'nemo aduersum\nuos brauium accipiat\\'. hoc enim Graece dicitur\nκαταβραβευέτω, quando quis in certamine positus iniquitate agonothetae\nuel insidiis magistrorum βραβεῖον et palmam sibi debitam perdit.\nmultaque sunt uerba, quibus iuxta morem urbis et prouinciae suae\nfamiliarius apostolus utitur. e quibus exempli gratia pauca ponenda\nsunt: mihi autem parum est iudicari ab humana\ndie, hoc est ἀπὸ ἀνθρωπίνης ἡμέρας, et: οὐ ϰατενάϱϰησα ὑμᾶς, hoc est \\'non grauaui\nuos\\', et, quod nunc dicitur: μηδεὶς ὑμᾶς ϰαταβϱαβευέτω,\nid est \\'nullus aduersum uos brauium accipiat\\'. quibus et\naliis multis uerbis usque hodie utuntur Cilices.\nnec hoc miremur\nin apostolo, si utatur eius linguae consuetudine, in qua natus\nest et nutritus, cum Uergilius, alter Homerus apud nos, patriae\n\n\n\n\n\n\nsuae sequens consuetudinem \\'sceleratum\\' frigus appellet.\nnemo ergo uos superet atque deuincat uolens humilitatem litterae\nsequi et angelorum religionem atque culturam, ut non seruiatis\nspiritali intellegentiae, sed exemplaribus futurorum, quae nec ipse\nuidit, qui uos superare desiderat, siue uidet — utrumque enim\nhabetur in Graeco —, praesertim cum tumens ambulet et incedat\ninflatus mentisque superbiam et gestu corporis praeferat-hoc enim\nsignificat eaatsvcov —, frustra autem infletur et tumeat sensu carnis\nsuae carnaliter cuncta intellegens et traditionum Iudaicarum\ndeliramenta perquirens et non tenens caput omnium scripturarum\nillud, de quo dictum est: caput uiri Christus est, caput\nautem atque principium totius corporis eorumque, qui credunt, et\nomnis intellegentiae spiritalis.\nex quo capite corpus ecclesiae per\nsuas conpages atque iuncturas iuncturas doctrinae caelestis accipit\nsucum, ut omnia paulatim membra uegetentur et per occultos uenarum\nmeatus fundatur defaecatus sanguis ciborum et ministretur\natque subcrescat, immo teneatur temperantia corporis, ut de fonte\ncapitis rigati artus crescant in perfectionem dei, ut inpleatur saluatoris\noratio: pater, uolo, ut, sicut ego et tu unum\nsumus, sic et isti in nobis unum sint, ut, postquam\nnos Christus tradiderit patri, sit deus omnia in omnibus.\ntale quid et in uerbis et in sensibus et in genere elocutionis\nobscurissime scribit ad Ephesios: ueritatem autem\nloquentes in caritate crescamus in illo per\nomnia, qui est caput Christus, ex quo totum\n\n\n\n\n\n\ncorpus conpactum et conexum per omnem\niuncturam subministrationis secundum operationem\nin mensuram uniuscuiusque membri\naugmentum corporis facit in aedificationem\nsui in caritate. super quo in commentariis eiusdem\nepistulae diximus plenius.\nloquitur autem uniuersa contra\neos, qui credentes ex Iudaeis in dominum saluatorem Iudaicas\ncaerimonias obseruare cupiebant. super qua re et in Actibus\napostolorum non parua quaestio concitata est. unde et supra\nPaulus ait:nemo uos iudicet — de his, qui magistros legis\nesse se iactant — in cibo et potu, quod alia munda sint,\nalia inmunda, aut in parte diei festi, ut alios dies\nfestos putent, alios non festos — nobis enim, qui in Christum\ncredimus resurgentem, iugis et aeterna festiuitas est — aut in\nparte neomeniae, hoc est kalendarum et mensis noui, quando\ndecrescens luna finitur et noctis umbris tegitur — Christianorum\nenim lumen aeternum est et semper solis iustitiae radiis inlustratur\n— aut in parte sabbatorum, ut non faciant seruile opus\net onera non portent, quia nos Christi sumus libertate donati et onera\npeccatorum gestare desiuimus.\nhaec, inquit, omnia umbra\nsunt futurorum et imagines uenturae felicitatis, ut, in\nquibus Iudaei iuxta litteram haesitant et tenentur in terra, nos\niuxta spiritum transeamus ad Christum, qui ad distinctionem\numbrarum nunc corpus appellatur. quomodo enim in corpore\nueritas est et in corporis umbra mendacium, sic in spiritali intellegentia\nmundus omnis cibus et potus et tota festiuitas et perpetuae\nkalendae et aeterna requies expectanda est.\nquaerimus, quid\n\n\n\n\n\n\ndicere uoluerit: in humilitate et religione angelorum\naut quem sensum habeat. ex quo dominus locutus est ad\ndiscipulos: surgite, abeamus hinc et: relinquetur\nuobis domus uestra deserta, et: locus, in quo\ncrucifiximus est dominus, spiritaliter Aegyptus\nappelletur et Sodoma, omnis Iudaicarum obseruationum\ncultura destructa est et, quascumque offerunt uictimas, non deo\nofferunt, sed angelis refugis et spiritibus inmundis.\nnec mirum, si hoc\npost passionem domini faciant, cum per Amos quoque prophetam\ndicatur ad eos: num qui d hostias et uictimas obtulistis\nmihi quadraginta annis in deserto, domus\nIsrahel, et adsumpsistis tabernaculum\nMoloch et sidus dei Rempham, figuras, quas\nfecistis, ut adoretis eas?\nquod plenius in contione Iudaica\nStephanus martyr exponens et reuoluens historiam ueterem\nsic locutus est: etuitulum fecerunt in diebus illis\net obtulerunt hostias idolo et laetabantur\nin operibus manuum suarum. conuersus autem\nest deus et tradidit eos, ut colerent militiam\ncaeli, sicut scriptum est in libro prophetarum.\nmilitia autem caeli non tantum sol appellatur et\nluna et astra rutilantia, sed et omnis angelica multitudo eorumque\nexercitus, qui Hebraice appellantur sabaoth, id est \\'uirtutum\\'\nsiue \\'exercituum\\'. unde et in euangelio iuxta Lucam legimus:\net subito facta est cum angelo multitudo\nmilitiae caelestis laudantium deum et\n\n\n\n\n\n\ndicentium: gloria in altissimis deo et in terra pax\nhominibus bonae uoluntatis. facit enim deus angelos\nsuos spiritus et ministros suos ignem mentem.\net ut sciamus\nsemper eos, qui colebant idola, licet in templo hostias uiderentur\nofferre, non deo eas obtulisse, sed angelis, per Hiezechihel plenius\ndiscimus: dedi eis iustificationes non bonas et\npraecepta non bona. non enim sanguinem hircorum et\ntaurorum quaerit deus, sed sacrificium domini est\nspiritus contribulatus, cor contritum et\nhumiliatum deus non despicit.\net propterea, qui\nuitulum fecerunt in Choreb et coluerunt sidus dei Rempham,\nde quo in propheta Amos plenius disseruimus, adorauerunt figuras,\nquas ipsi fecerunt, et tradidit eos deus, ut seruirent militiae\ncaeli, quae nunc ab apostolo religio dicitur angelorum. pro\n\\'humilitate\\' in Graeco ταπεινοϕϱοσύνη legitur, id est humilitas\nmentis siue sensus. uere enim humilis sensus et miseranda suspicio\ndeum credere hircorum atque taurorum sanguine delectari et\nnidore thymiamatis, quem saepe homines declinamus.\nquod autem\nsequitur: si mortui estis cum Christo ab elementis\nmundi, quid adhuc tamquam uiuentes\nin mundo decernitis \\'ne tetigeris neque gustaueris\nneque contrectaueris\\', quae sunt\nomnia in interitum ipso usu secundum praecepta\net doctrinas hominum? quae sunt\n\n\n\n\n\n\nrationein quidem habentia sapientiae in superstitione\net humilitate et non ad parcendum\ncorpori, non in honore aliquo ad saturitatem\ncarnis, hunc nobis habere sensum uidetur.\ncurramus per\nsingula et obscuritatem sensuum atque uerborum Christo reserante\npandamus. si baptizati estis in Christo et cum Christo in baptismate\nmortui, mortui autem \\'ab elementis\\' mundi — pro eo, quod\nest \\'elementis\\' —, cur mecum non dicitis: mihi autem absit\ngloriari nisi in cruce domini mei Iesu Christi,\nper quem mihi mundus crucifixus est et ego\nmundo, nec audistis dominum dicentem ad patrem: de\nmundo non sunt, sicut et ego non sum de mundo\no, et: \\'mundus odit eos, quoniam non sunt de mundo, sicut et ego\nnon sum de mundo\\', sed e contrario quasi uiuentes in mundo\ndecernitis: \\'ne tetigeris corpus hominis mortui, ne uestimentum et\nscabellum, in quo sederit mulier menstruata, neque gustaueris\nsuillam carnem et leporum et sepiarum et lolliginum, murenae et\nanguillae et uniuersorum piscium, qui squamas et pinnulas non\nhabent\\', quae omnia in corruptione et interitu sunt ipso usu\net stercore degeruntur ?\nesca enim uentri et uenter\nescis, et omne, quod intrat per os, non communicat\nhominem, sed ea, quae de nobis exeunt.\n\n\n\n\n\n\nsecundum praecepta, inquit, et doctrinas hom\ni n u m secundum illud, quod Esaias loquitur: populus hic\nlabiis me honorat, cor uero eius longe est a\nme. frustra autem colunt me docentes doctrinas\net praecepta hominum, unde et dominus pharisaeos\ncorripit dicens: irritum fecistis mandatum\ndei, ut traditiones uestras statueretis. deus\nenim dixit: honora patrem et matrem et: qui\nmaledixerit patri et matri, morte morietur.\nuos autem dicitis: quicumque dixerit patri\nuel matri:\\'munus, quodcumque est ex me, tibi\nproderit\\' et non honorificauit patrem suum\naut matrem et reliqua.\nquibus infert: et irritum fecistis\nmandatum dei propter traditionem\nuestram. quantae traditiones pharisaeorum sint, quas hodie\nδευτϱώσεις uocant, et quam aniles fabulae, reuoluere nequeo. neque\nenim libri patitur magnitudo et pleraque tam turpia sunt, ut erubescam\ndicere. dicam tamen unum in ignominiam gentis inimicae: praepositos\nhabent synagogis sapientissimos quosque foedo operi delegatos,\nut sanguinem uirginis siue menstruatae mundum uel inmundum,\nsi oculis discernere non potuerint, gustatu probent.\npraeterea, quia\niussum est, ut diebus sabbatorum sedeat unusquisque in domo sua\net non egrediatur nec ambulet de loco, in quo habitat, si quando\neos iuxta litteram coeperimus artare, ut non iaceant, non ambulent,\n\n\n\n\n\n\nnon stent, sed tantum sedeant, si uelint praecepta seruare, solent\nrespondere et dicere: \\'Barachibas et Symeon et Helles, magistri\nnostri, tradiderunt nobis, ut duo milia pedes ambulemus in sabbato\\'\net cetera istius modi, doctrinas hominum praeferentes doctrinae dei.\nnon quo dicamus sedendum esse semper in sabbato et de loco, in\nquo quis fuerit occupatus, penitus non recedendum, sed quo id, quod\ninpossibile legis est, in quo infirmatur per carnem, spiritali obseruatione\nconplendum sit.\nSequitur: quae sunt rationem quidem habentia\nsapientiae. hoc loco quidem\\' coniunctio superflua est,\nquod in plerisque locis propter inperitiam artis grammaticae\napostolum fecisse repperimus; neque enim \\'sed\\' sequitur uel alia coniunctio,\nquae solet ei propositioni, ubi \\'quidem\\' positum fuerit,\nrespondere. uidentur igitur obseruationes Iudaicae apud inperitos\net uilem plebiculam imaginem habere rationis humanaeque sapientiae,\nunde et doctores eorum σοφοί, hoc est \\'sapientes\\', uocantur.\net si quando certis diebus traditiones suas exponunt, discipulis suis\nsolent dicere: οἱ σοφοὶ δευτεροῦσιν, id est \\'sapientes docent traditiones\\'.\npro\\'superstitione\\'in Graeco ἐϑελοϑϱησεία posita est, hoc est\n\\'falsa religio\\', et pro \\'humilitate\\' ταπεινοϕϱοσύνη, quae magis uirtutem\nsolet sonare quam uitium; sed hic ταπεινοϕϱοσύνη sic intellegenda,\nquod humilia sentiant atque terrena. ἀφειδία autem\nσώματος, cuius nomen Latinus sermo non explicat, apud nos dicitur \\'a d\n\n\n\n\n\n\n\n\n\n\nnon parcendum corp ori\\'.\nnon pareunt Iudaei eorporibus suis in\nadsumptione ciborum contemnentes interdum, quae habent, et quaerentes,\nquae non habent - ex qua necessitate debilitates interdum et\nmorbos contrahunt â€”, nec honorant semet ipsos, cum omnia munda\nsint mundis nihilque possit esse pollutum, quod cum gratiarum\nactione percipitur, et idcirco a domino sit creatum,\nut saturitate et adinpletione carnis humanos artus uegetet\natque sustentet.\nelementa autem mundi, a quibus, immo quibus\nmortui sumus, lex Moysi et omne uetus instrumentum intellegendum\nest, quibus quasi elementis et religionis exordiis dominum\ndiscimus. quomodo enim elementa appellantur litterae, per quas\nsyllabas ac uerba coniungimus et ad texendam orationem longa\nmeditatione procedimus, ars quoque musica habet elementa sua et\ngeometrica ab elementis incipit linearum et dialectica atque medicina\nhabent eloaycoyag suas, sic elementis ueteris testamenti, ut ad\neuangelicam plenitudinem ueniant, sancti uiri eruditur infantia.\nunde et centesimus octauus decimus psalmus et omnes alii, qui\nlitteris praenotantur, per ethicam nos ducunt ad theologiam et ab\nelementis occidentis litterae, quae destruitur, transire faciunt ad\nspiritum uiuificantem. qui ergo mundo et elementis eius mortui\nsumus, non debemus ea obseruare, quae mundi sunt, quia in altero\ninitium, in altero perfectio est.\nQuid sibi uelit, quod idem apostolus ad Thessalonicenses\nscribit: nisi discessio uenerit primum etreue-latus f uerit homo peccati et reliqua. — In prima ad\nThessalonicenses scripserat: de temporibus autem et\nmomentis, fratres, non necesse habetis, ut\nuobis scribam; ipsi enim diligenter scitis,\nquia dies domini sicut fur in nocte ita ueniet.\ncum enim dixerint: \\'pax et securitas\\', tunc repentinus\nillis instabit interitus sicut dolor\nin utero habenti et non effugient.\nsupra enim ad\neos scripserat: hoc uobis dicimus in uerbo domini,\nquia nos, qui uiuimus, qui residui sumus in\naduentu domini, non praeueniemus eos, qui\ndormierunt, quoniam ipse dominus in iussu\net in uoce archangeli et in tuba dei descendet\nde caelo et mortui, qui in Christo sunt, resurgent\nprimi. deinde nos, qui uiuimus, qui residui\nsumus, simul rapiemur cum illis in nubibus\nobuiam domino in aera et sic semper cum\ndomino erimus. itaque consolamini inuicem\nin uerbis istis.\nquod audientes Macedones non intellexerunt,\nquos secum uiuentes apostolus uocet et qui dicantur residui, qui\ncum illo rapiantur in nubibus obuiam domino, sed arbitrati sunt,\ndum adhuc esset in corpore et antequam gustaret mortem, Christum\nin sua maiestate uenturum. quod apostolus audiens rogat eos et\nadiurat per aduentum domini nostri Iesu Christi, ut non cito moueantur\nneque per spiritum neque per sermonem neque per epistulam\ntamquam ab eo scriptam, quasi instet dies domini.\nduos autem esse\naduentus domini saluatoris et omnia prophetarum docent uolumina\net euangeliorum fides, quod primum in humilitate uenerit et postea\n\n\n\n\n\n\n\n\nsit uenturus in gloria, ipso domino protestante, quae ante consummationem\nmundi futura sint et quomodo uenturus antichristus,\nquando loquitur ad apostolos: cum u ide r i tis abominationem\ndesolationis, quae dicta esta Danihele\npropheta, stantem in loco sancto — quis\nlegit, intellegat — tunc, qui in Iud ae a sunt, f ugiant\nad montes et, qui in tecto, non descendat\ntollere aliquid de domo sua.\net iterum: tunc,\nsi quis uobis dixerit: \\'ecce hic Christus aut\nillic\\', nolite credere. surgent enim pseudochristi\net pseudoprophetae et dabunt signa\nmagna et prodigia, ita ut in errorem inducantur,\nsi fieri potest, etiam electi. ecce praedixi\nuobis. si ergo dixerint uobis: \\'ecce in\ndeserto est\\', nolite exire, \\'ecce in penetralibus',\nnolite credere. sicut enim fulgur exit ab\noriente et paret usque in occidentem, ita\nerit et aduentus filii hominis.\nac deinde: tunc\napparebit signum filii hominis in caelo et\nuidebunt filium hominis uenientem in nubibus\ncaeli cum uirtute multa et maiestate. et\nmittet angelos suos cum tuba et uoce magna\net congregabunt electos eius a quattuor\nuentis a summo caelorum usque ad terminos\neorum.\nrursumque de antichristo loquitur ad Iudaeos: ego\nueni in nomine patris mei et non credidistis\nmihi. si alius uenerit in nomine suo, illum\n\n\n\n\n\n\nsuscipietis. igitur Thessalonicensium animos uel occasio non\nintellectae epistulae uel ficta reuelatio, quae per somnium deceperat\ndormientes, uel aliquorum coniectura Esaiae et Danihelis euangeliorumque\nuerba de antichristo praenuntiantia in illud tempus interpretantium\nmouerat atque turbauerat, ut in maiestate sua tunc\nChristum sperarent esse uenturum.\ncui errori medetur apostolus\net exponit, quae ante aduentum antichristi debeant praestolari, ut,\ncum illa facta uiderint, tunc sciant antichristum, id est hominem\npeccati et filium perditionis, qui aduersatur et extollitur\nsuper omne, quod dicitur deus aut quod\ncolitur, et qui in templo dei sedeat, esse uenturum.\nn i s i, inquit, uenerit discessio primum — quod Graece\ndicitur ajzoovaoia, ut omnes gentes, quae Romano imperio subiacent,\nrecedant ab eis — et reuelatus fuerit id est ostensus,\nquem omnium prophetarum uerba praenuntiant — homo peccati\n— in quo fons omnium peccatorum est — et filius perditionis\n— id est diaboli; ipse est enim uniuersorum perditio —,\nqui aduersatur Christo et ideo uocatur antichristus, e t\nextollitur super omne, quod dicitur deus, ut\ncunctarum gentium deos siue omnem probatam et ueram religionem\nsuo calcet pede et in templo dei — uel Hierosolymis, ut\nquidam putant, uel in ecclesia, ut uerius arbitramur- sederit ostendens\nse, tam quam ipse sit Christus et filius dei.\nnisi,\ninquit, ante Romanum imperium fuerit desolatum et antichristus\npraecesserit, Christus non ueniet, qui ideo ita uenturus est, ut\n\n\n\n\n\n\nantichristum destruat. meministis, ait, quod haec ipsa, quae nunc\nscribo per epistulam, cum apud uos essem, praesenti sermone narrabam\net dicebam uobis Christum non esse uenturum, nisi praecessisset\nantichristus. et nunc quid detineat, scitis,\nut reueletur in suo tempore, hoc est: quae causa sit,\nut antichristus in praesentiarum non ueniat, optime nostis.\nnec\nuult aperte dicere Romanum imperium destruendum, quod ipsi,\nqui imperant, aeternum putant. unde secundum Apocalypsin Iohannis\nin fronte purpuratae meretricis scriptum est nomen blasphemiae,\nid est \\'Romae aeternae\\'. si enim aperte audacterque\ndixisset: \\'non ueniet antichristus, nisi prius Romanum deleatur\nimperium\\', iusta causa persecutionis in orientem tunc ecclesiam\nconsurgere uidebatur.\nQuodque sequitur: iam enim mysterium iniquitatis\noperatur, tantum ut, qui tenet nunc, teneat,\ndonec de medio fiat, et tunc reuelabitur\nille iniquus, hunc habet sensum: multis malis atque peccatis,\nquibus Nero, inpurissimus Caesarum, mundum premit, antichristi\nparturitur aduentus et, quod ille operaturus est postea, in isto ex\nparte conpletur, tantum ut Romanum imperium, quod nunc uniuersas\ngentes tenet, recedat et de medio fiat.\net tunc antichnstus\nueniet, fons iniquitatis, quem dominus Iesus interf\ni c i e t spiritu oris sui, diuina uidelicet potestate et\nsuae maiestatis imperio, cuius iussisse fecisse est, non in exercitus\nmultitudine, non in robore militum, non in angelorum\nauxilio, sed, statim ut ille aduenerit, interficietur antichristus.\net quomodo tenebrae solis fugantur aduentu, sic inlustratione\naduentus sui eum dominus destruet atque delebit,\n\n\n\n\n\n\ncuius opera satanae sunt opera, et, sicut in Christo plenitudo diuinitatis\nfuit corporaliter, ita et in antichristo omnes erunt fortitudines\net signa atque prodigia, sed uniuersa mendacia. quomodo\nenim signis dei, quae operabatur per Moysen, magi suis resistebant\nmendaciis et uirga Moysi deuorauit uirgas eorum, ita mendacium\nantichristi Christi ueritas deuorabit; seducentur autem eius mendacio,\nqui perditioni sunt praeparati.\net quia tacita quaestio poterat\ncommoueri: cur enim concessit deus omnem eum habere uirtutem\net signa atque prodigia, per quae seducantur, si fieri potest, etiam\nelecti dei?\\', solutione praeuenit quaestionem et, quod obponi poterat,\nantequam obponatur, absoluit. faciet, inquit, haec omnia non sua\nuirtute, sed concessione dei propter Iudaeos, ut qui noluerunt caritatem\nrecipere ueritatis, hoc est Christum, quia caritas dei diffusa\nest in corda credentium et ipse dicit: ego sum ueritas, de\nquo in psalmis scriptum est: ueritas de terra orta est.\nqui ergo caritatem et ueritatem non receperunt, ut saluatore suscepto\nsalui fierent, mittit illis deus non operatorem, sed ipsam operationem,\nid est fontem erroris, ut credant mendacio, quia mendax est\nipse et pater eius. et siquidem antichristus de uirgine natus\nesset et primus uenisset in mundum, poterant habere Iudaei excusationem\net dicere, quod putauerint ueritatem et idcirco mendacium\npro ueritate susceperint; nunc autem ideo iudicandi sunt,\nimmo procul dubio condemnandi, quia Christo ueritate contempta\npostea mendacium, id est antichristum, suscepturi sunt.\nQuod ignotus ad ignotum audeo scribere, sanctae ancillae\nChristi Hedybiae et sanctae filiae meae, coniugis tuae Artemiae,\nimmo sororis ex coniuge atque conseruae, fecit deprecatio. quae nequaquam\npropria salute contenta tuam et ante quaesiuit in patria\net nunc in sanctis locis quaerit salutem imitari cupiens Andreae et\nPhilippi apostolorum beniuolentiam, quorum uterque inuentus a\nChristo fratrem Simonem et amicum Nathanahel inuenire desiderat,\nut alter eorum mereatur audire: tu es Simon, filius Iohannis,\ntu uocaberis Cephas, quod interpretatur\nPetrus, alter \\'donum dei\\' —hoc enim in lingua nostra sonat\nNathanahel — Christi ad se loquentis testimonio subleuetur: ecce\nuere Israhelita, in quo dolus non est.\noptauerat\nquondam et Loth cum filiabus saluare coniugem suam et de incendio\nSodomae et Gomorrae paene semiustus erumpens educere eam, quae\n\n\n\n\n\n\n\n\n\n\n\n\n\n\n\n\n\n\n\n\n*\n\n\npristinis uitiis tenebatur adstricta; sed et trepida desperatio respiciensque\npostergum aeterno infidelitatis titulo condemnatur et\nardens fides pro una muliere perdita totam Segor liberat ciuitatem.\ndenique, postquam Sodomiticas ualles ac tenebras derelinquens ad\nmontana conscendit, ortus est ei sol m Segor, quae interpretatur\n\\'paruula\\', ut parua fides Loth, quia maiora non poterat, saltim\nminora seruaret. neque enim Gomorrae quondam et erroris habitator\nstatim ad meridiem poterat peruenire, in qua Abraham, amicus domini,\ncum angelis suscepit deum et Ioseph fratres pascit in Aegypto\nsponsusque audit a sponsa: ubi pascis, ubi cubas in\nmeridie?\nSamuhel quondam plangebat Saul, quia superbiae uulnera\npaenitentiae medicamine non curabat, et Paulus lugebat Corinthios,\nqui fornicationis maculas lacrimis delere nolebant. unde et\nHiezechiel librum deuorat scriptum intus et foris carmine et planctu\net uae: carmine super laude iustorum, planctu super paenitentibus,\nuae super his, de quibus scriptum est: cum uenerit inpius\nin profundum malorum, contemnit.\nquos ostendit et\nEsaias dicens: uocauit dominus sabaoth n die a\nfletum et planctum et decaluationem et accinctionem\nciliciorum; ipsi autem fecerunt\nlaetitiam et exultationem mactantes uitulos\net occidentes oues, ut comederent carnes, atque\ndicentes: manducemus et bibamus; cras\n\n\n\n\n\n\nenim moriemur.\nde quibus et Hiezechiel loquitur: et tu,\nfili hominis, dic domui Israhel: sic locuti\nestis dicentes: errores nostri et iniquitates\nnostrae super nos erunt et in ipsis contabescimus;\net quomodo salui esse poterimus? dic\neis: uiuo ego, dicit dominus; nolo mortem inpii,\nsed ut conuertatur a uia sua.\net iterum: reuertimini\nrecedentes a uia uestra; quare moriemini,\ndomus Israhel? nihil ita offendit deum quam\ndesperatione meliorum haerere peioribus, licet et ipsa desperatio\nincredulitatis indicium sit. qui enim desperat salutem, non putat\nfuturum esse iudicium. quod si metueret, utique bonis operibus\nse iudici praepararet. audiamus per Hieremiam loquentem deum:\nconuerte pedem tuum a uia aspera et guttur\ntuum a siti et iterum: numquid, qui cadit, non\nresurget aut, qui auersus est, non reuertetur?\net per Esaiam: quando conuersus ingemueris,\ntunc saluus eris et scies, ubi fueris.\nscire non\npossumus aegrotationis mala, nisi cum fuerit sanitas consecuta,\net, quantum boni uirtus habeat, uitia demonstrant clariusque fit\nlumen conparatione tenebrarum. Hiezechiel quoque isdem uerbis,\nquia eodem et spiritu: conuertimini, inquit, et redite\nab iniquitatibus uestris, domus Israhel, et\nnon erunt uobis in tormentum inpietatis.\n\n\n\n\n\n\nproicite omnes inpietates uestras, quibus inpie\negistis aduersum me, et facite uobis cor nouum\net spiritum nouum. et quare moriemini,\ndomus Israhel? nolo enim mortem peccator\ni s, dicit dominus.\nunde et in consequentibus loquitur:\nuiuo ego, dicit dominus. nolo mortem peccatoris,\nnisi ut reuertatur a uia sua et uiuat,\nne mens incredula bonorum repromissione desperet et semel perditioni\nanimus destinatus non adhibeat uulneri curationem, quod\nnequaquam aestimat posse curari. idcirco iurare se dicit, ut, si non\ncredimus promittenti deo, credamus saltim pro nostra salute iuranti.\nquam ob causam et iustus precatur ac dicit:\nconuerte nos,\ndeus salutaris noster, et auerte furorem tuum\na nobis et iterum: domine, in uoluntate tua praestitisti\ndecori meo fortitudinem, auertisti\nfaciem tuam et factus sum conturbatus. postquam\nenim foeditatem delictorum meorum uirtutum decore mutaui,\ninfirmitatem meam tua gratia roborasti et te audiam pollicentem:\npersequar inimicos meos et conprehendam\neos et non reuertar, donec deficiant, ut,\nqui te ante fugiebam et inimicus eram, tua conprehendar manu.\nne cesses a persequendo, donec deficiam a uia mea pessima et reuertar\nad uirum meum pristinum, qui mihi dabat linteamina mea et oleum\net similam et cibabat me pinguissimis cibis. qui idcirco obsaepsit\natque praeclusit uias meas pessimas, ut eam inuenirem uiam, quae\ndicit in euangelio: ego sum uia et uita et ueritas.\n\n\n\n\n\n\naudi prophetam loquentem:\nqui seminant in lacrimis,\nin gaudio metent. euntes ibant et flebant portantes\nsemina sua; uenientes autem uenient\nin exultatione portantes manipulos suos,\net loquere cum eo: laboraui in gemitu meo, lauabo\nper singulas noctes lectum meum, in lacrimis\nstratum meum rigabo, et iterum: sicut desiderat\nceruus ad fontes aquarum, ita desiderat\nanima mea ad te, deus. sitiuit anima mea ad\ndeum fortem et uiuum, factae sunt lacrimae\nmeae panis per diem et noctem, et in alio loco: deus,\ndeus meus, ad te de luce uigilo. sitiuit ad te\nanima mea, quam multipliciter tibi caro mea.\nin terra deserta et inuia et inaquosa, sic in\nsancto apparui tibi.\nquamquam sitierit te anima mea,\ntamen multo te plus carnis meae labore quaesiui et tibi in sancto apparere\nnon potui, nisi prius in terra deserta a uitiis et inuia aduersariis\npotestatibus et absque humore et reumate ullius libidinis\ncommorarer. fleuit et dominus super ciuitatem Hierusalem, quia non\negisset paenitentiam, et Petrus trinam negationem amaritudine abluit\nlacrimarum inpleuitque illud propheticum: exitus aquarum\ndeduxerunt oculi mei.\nplangit et Hieremias populum\npaenitentiam non agentem dicens: quis dabit capiti meo\naquam et oculis meis fontem lacrimarum et\nplorabo populum istum per diem et noctem?\n\n\n\n\n\n\ncur autem plangat et defleat, sequenti sermone demonstrat: nolite\nflere mortuum neque plangatis eum. flete\nplanctu, qui egreditur, quia non reuertetur\nu 11 r a.\nnequaquam igitur gentilis plangendus est atque Iudaeus, qui\nin ecclesia non fuerunt et semel mortui sunt, de quibus saluator dicit:\ndimitte mortuos, ut sepeliant mortuos suos,\nsed [eos], qui per scelera atque peccata egrediuntur de ecclesia et\nnolunt ultra reuerti ad eam damnatione uitiorum.\nunde et ad uiros\necclesiasticos, qui muri et turres ecclesiae nuncupantur, loquitur\nsermo propheticus dicens: muri Sion, proferte lacrimas\ninplentes illud apostoli: gaudere cum gaudentibus,\nflere cum flentibus, ut dura corda peccantium\nuestris lacrimis prouocetis ad fletum, ne perseuerantes in malitia\naudiant: ego plantaui te uineam fructiferam,\nomnem ueram; quomodo conuersa es in amaritudinem\nuitis alienae?et iterum ligno dixerunt:\n\\'pater meus es tu\\' et lapidi: \\'tu genuisti me\\',\net aduerterunt ad me dorsa et non facies suas.\net est sensus: noluerunt ad me conuerti, ut agerent paenitentiam,\nsed cordis duritia in iniuriam meam sua terga uerterunt.\nquam ob rem et dominus loquitur ad Hieremiam:\nuidisti, quae\nfecerunt mihi, habitatio Israhel? abierunt\nsuper omnem montem excelsum et subter\nomne lignum frondosum et fornicati sunt\nibi. et dixi, postquam fornicata est haec omnia:\n\\'reuertere ad me\\'et non est reuersa.\n,\n0 clementiam dei, o nostram duritiam! dum et post tanta\nscelera nos prouocat ad salutem et nec sic quidem uolumus ad\nmeliora conuerti: si reliquerit, inquit, uxor uirum\nsuum et alii nupserit et uoluerit postea reuerti\nad eum, numquid suscipiet eam et non\ndetestabitur? pro quo scriptum est iuxta Hebraicam ueritatem,\nquod in Graecis et Latinis codicibus non habetur: et tu\nreliquisti me; tamen conuertere et suscipiam\nte, dicit dominus.\nEsaias quoque in eundem\nsensum isdem loquitur paene sermonibus: conuertimini, qui\nprofundum consilium cogitatis et iniquum,\nfilii Israhel. reuertere ad me et redimam\nte. ego deus et non est alius praeter me. iustus\net saluator non est absque me. reuertimini\n<id me et salui eritis, qui estis in extremis\nterrae. recordamini horum et ingemescite\net agite paenitentiam, qui erratis. conuertimini\ncorde et mementote priorum a saeculo,\nquoniam ego sum deus et non est alius absque\nme.\nscribit et Iohel: conuertimini ad me ex tot 0\ncorde uestro in ieiunio et lacrimis et planctu;\nscindite corda uestra et non uestimenta\nuestra. misericors enim et miserator est dominus\net agens paenitentiam super malitiis. quan-\ntaeautemsmtmisencordiaeet quantae (et)— utitaloquar — nimiae\n\n\n\n\n\n\nineffabilisque clementiae, Osee propheta nos doceat, per quem loquitur\ndeus: quid tibi faciam, Effraim, quomodo\nte protegam, Israhel, quid tibi, inquam, faciam?\nsicut Adamam ponam te et sicut Seboim.\nconuersum est cor meum in me, conturbata\nest paenitudo mea. nequaquam faciam\nsecundum iram furoris mei.\nunde et Dauid loquitur\nin psalmo: non est in morte, qui memor sit tui;\nin inferno autem quis confite bitur tibi? et\nin alio loco: peccatum meum notum feci et iniquitatem\nmeam non abscondi. dixi: \\'pronuntiabo\ncontra me iniquitatem meam domino'\net tu dimisisti inpietatem cordis mei. pro hac\norabit ad te omnis sanctus in tempore oportuno.\nuerumtamen nisi in diluuio aquarum\nmultarum ad ipsum non adpropinquabunt.\nUide, quanta magnitudo sit fletuum, ut aquarum diluuio\nconparetur. quos qui habuerit et dixerit cum Hieremia: non sileat\npupilla oculi mei, statim in illo conplebitur: m i sericordia\net ueritas obuiauerunt sibi, iustitia\net pax deosculatae sunt, ut, si te iustitia ueritasque\nterruerint, misericordia et pax prouocent ad salutem.\ntotam\npaenitentiam peccatoris ostendit psalmus quinquagesimus,\nquando ingressus est Dauid ad Bethsabee, uxorem Uriae Cethei, et\n\n\n\n\n\n\nNathan prophetante correptus respondit dicens: peccaui statimque\nmeretur audire: et dominus abstulit a te pecc\na t u m. adulterio enim iunxerat homicidium et tamen conuersus\nad lacrimas: miserere, ait, mei, deus, secundum\nmagnam misericordiam tuam et secundum\nmultitudinem miserationum tuarum dele iniquitatem\nmeam.\nmagnum enim peccatum magna indigebat\nmisericordia. unde iungit et dicit: multum laua me ab iniquitate\nmea et a peccato meo munda me, quoniam\niniquitate m meam ego agnosco et delictum\nmeum contra me est semper. tibi soli peccaui\n— rex enim alium non timebat — et malum coram te\nfeci, ut iustificeris in sermonibus tuis et uincas,\ndum iudicaris.\nconclusit enim deus omnia\nsub peccato, ut omnibus misereatur. tantumque\nprofecit, ut dudum peccator et paenitens transierit in magistrum et\ndicat: docebo iniquos uias tuas et inpii ad te\nconuertentur. confessio enim et pulchritudo corameo,\nut, qui sua fuerit peccata confessus et dixerit corruptae sunt\net conputruerunt cicatrices meae a facie insipientiae\nmeae, foeditatem uulnerum sanitatis decore\nconmutet. qui enim abscondit iniquitatem suam,\nnon prosperabitur.\nAchab, rex inpiissimus, uineam Nabuthae\ncruore possedit et cum Iezabel non tam coniugio sibi quam\ncrudelitate coniuncta Heliae increpatione corripitur: haec\n\n\n\n\n\n\ndicit dominus: occidisti et possedisti. et iterum:\nin loco, quo linxerunt canes sanguinem Nabuthae,\nibi lingent sanguinem tuum et: Iezabel\ncanes comedent ante muros Hiezrahel.\nquod cum audisset Achab, scidit uestimenta\nsua et posuit saccum super carnem suam\nieiunauitque et dormiuit in cilicio. factusque\nest sermo domini ad Heliam dicens: quoniam\nreueritus est Achab faciem meam, non\ninducam malum in diebus eius.\nunum scelus Achab\net Iezabel, et tamen conuersi Achab ad paenitentiam poena differtur\nin posteros et Iezabel in scelere perseuerans praesenti iudicio\ncondemnatur. loquitur et dominus in euangelio: uiri N i neuitae\nsurgent in iudicio cum generatione\nhac et condemnabunt eam, quia egerunt paenitentiam\nad praedicationem lonae. non\nenim ueni uocare iustos sed peccatores ad\npaenitentiam.\ndragma perit et tamen inuenitur in stercore;\nnonaginta nouem oues in solitudine relinquuntur et una ouis, quae\naberrauerat, pastoris humeris reportatur. unde et laetitia angelorum\nest super uno peccatore agente paenitentiam. quanta felicitas, ut\nsalute nostra exultent caelestia! de quibus dicitur:\n\n\n\n\n\n.\n\n\n\n\npaenitentiam agite; adpropinquauit enim regnum\ncaelorum. nullum in medio spatium; mors et uita sibi contraria\nsunt et tamen paenitentia copulantur.\nluxuriosus filius totam\nprodegerat substantiam et procul a patre uix porcorum cibis inediam\nsustentabat. reuertitur ad parentem, immolatur ei uitulus saginatus,\nstolam accipit et anulum, ut Christi recipiat uestimentum, quod dudum\npolluerat, et audire mereatur: candida sint semper\nuest i menta tua receptoque signaculo dei proclamet ad dominum:\npat e r, peccaui in caelum et in te et reconciliatus\nosculo dicat ad eum: signatum est super nos\nlumen uultus tui, domine. iustitia iusti non\nliberabit eum, in quacumque die peccauerit,\net iniquitas iniqui non nocebit ei, in quacumque\ndie conuersus fuerit.\nunumquemque rndicat,\nsicut inuenerit, nec praeterita considerat sed praesentia, si tamen\nuetera crimina nouella conuersione mutentur. septies cadet\niustus et resurget. si cadit, quomodo iustus, si iustusquomodo\ncadit ? sed iusti uocabulum non amittit, qui per paenitentiam\nsemper resurgit. et non solum septies, sed septuagies septies delinquenti,\nsi conuertatur ad paenitentiam, peccata donantur. cui\nplus dimittitur, plus diligit. meretrix lacrimis pedes saluatoris\nlauat et crine detergit et in typum ecclesiae de gentibus congregatae\nmeretur audire: dimittuntur tibi peccata tua. pharisaei\niustitia perit superbia et publicani humilitas confessione\n\n\n\n\n\n\nsaluatur.\nper Hieremiam contestatur deus: ad summam loquar\ncontra gentem et regnum, ut eradicem\net destruam et disperdam illud. si paenitentiam\negerit gens illa a malo suo, quod locutus\nsum aduersus eam, agam et ego paenitentiam\nsuper malo, quod cogitaui, ut facerem\nei. et ad summam loquar de gente et regno,\nut aedificem et ut plantem illud. si fecerit\nmalum in conspectu meo, ut non audiat uocem\nmeam, paenitentiam agam super bono, quod\nlocutus sum, ut facerem ei.\nstatimque infert: ecce\nego fingo contra uos malum et cogito contra\nuos cogitationem. reuertatur unusquisque\na uia sua mala et dirigite uias uestras et studia\nuestra. qui dixerunt: desperauimus; post\ncogitationes enim nostras ibimus et unusquisque\nprauitatem cordis sui mali faciem\nu s. Symeon iustus loquitur in euangelio: ecce hic positus\nest in ruinam et in resurrectionem multorum,\nin ruinam uidelicet peccatorum et in resurrectionem eorum,\nqui agunt paenitentiam.\napostolus scribit ad Corinthios: auditur\ninter uos fornicatio et talis fornicatio,\nqualis nec inter gentes quidem, ita ut uxorem\npatris aliquis habeat. et uos inflati estis et\nnon magis luctum habuistis, ut tollatur de\nmedio uestrum, qui hoc opus fecit. et secunda\nad eosdem epistula, ne abundantiori tristitia\n\n\n\n\n\n\n\n\nperea t, qui eius modi est, reuocat eum et obsecrat, ut confirment\nsuper illum caritatem et, qui incestu perierat, paenitentia conseruetur.\nnullus enim mundus a peccato, nec si\nunius quidem diei fuerit uita eius; numerabiles\nautem anni uitae illius. astra quoque\nipsa non sunt munda in conspectu eius et\naduersum angelos suos peruersum quid excogitauit.\nsi in caelo peccatum, quanto magis in terra! si delictum\nin his, qui carent temptatione corporea, quanto magis in\nnobis, qui fragili carne circumdamur et cum apostolo dicimus:\nmiser ego homo, quis me liberabit de corpore\nmortis huius? non enim habitat in carne nostra bonum\nnec agimus, quod uolumus, sed quod nolumus, ut aliud anima\ndesideret, aliud caro facere cogatur.\nquodsi quidam iusti appÃªllantur\nin scripturis et non solum iusti sed iusti in conspectu\ndei, iuxta illam iustitiam appellantur iusti, iuxta quam supra\ndictum est: septies cadet iustus et resurget et\niuxta quod iniquitas iniqui non nocebitei, in\nquacumque die conuersus fuerit. denique et Zacharias,\npater Iohannis, qui scribitur iustus, peccauit in eo, quod non\ncredidit, et statim silentio condemnatur et Iob, qui iustus et inmaculatus\nac sine querella in principio uoluminis sui scribitur, postea\net dei sermone et confessione sui peccator arguitur.\nsi Abraham,\n\n\n\n\n\n\nIsaac et Iacob, prophetae quoque et apostoli nequaquam caruere\npeccato, si purissimum triticum habuit mixtas paleas, quid de nobis\ndici potest, de quibus illud scriptum est: quid paleis ad frumentum,\ndicit dominus? et tamen paleae futuro reseruantur\nincendio et zizania hoc tempore mixta sunt segetibus frumentorum,\ndonec ueniat, qui habet uentilabrum in manu sua et\npurgabit aream, ut triticum in horrea congreget et quisquilias gehennae\nigne conburat.\nHaec omnia quasi per pulcherrima scripturarum prata\ndiscurrens in unum locum uolui congregare et de speciosissimis floribus\ncoronam tibi texere paenitentiae, quam inponas capiti tuo et\nadsumas pennas columbae et uoles et requiescas et clementissimo\nreconcilieris patri.\nnarrauit mihi uxor quondam tua, nunc soror\natque conserua, quod iuxta praeceptum apostoli ex consensu abstinueritis\nuos ab opere nuptiarum, ut uacaretis orationi, tuaque\nrursum uestigia quasi in salo posita fluctuasse, immo — ut apertius\nloquar — esse prolapsa, illam autem audisse a domino cum Moysi:\ntu uero hic sta mecum et dixisse de domino: statuit\nsupra petram pedes meos, tuam domum, quae fundamenta\nfidei solida non habebat, postea diaboli turbine concidisse,\nporro illius perstare in domino et suum tibi hospitium non negare,\nut, cui prius coniunctus fueras corpore, nunc spiritu copuleris — qui\n\n\n\n\n\n\nenim adhaeret domino, unus spiritus est-,\ncumque uos rabies barbarorum et inminens captiuitas separaret,\nsub iuris iurandi testificatione pollicitum, ut ad sancta transeuntem\nloca uel statim uel postea sequereris et seruares animam tuam, quam\nuisus fueras neglegentia perdidisse.\nredde igitur, quod praesente\ndomino spopondisti. incerta est uita mortalium; ne ante rapiaris,\nquam tuam inpleas sponsionem, imitare eam, quam docere debueras.\npro pudor! fragilior sexus uincit saeculum et robustior superatur\na saeculo. tanti dux femina facti est et non sequeris eam,\nin cuius salute candidatus es fidei? quodsi te rei familiaris tenent\nreliquiae, ut scilicet mortes amicorum et ciuium uideas et ruinas\nurbium atque uillarum, saltim inter captiuitatis mala et feroces\nhostium uultus et prouinciae tuae infinita naufragia teneto tabulam\npaenitentiae et memento conseruae tuae, quae tuam cottidie suspirat\nnec desperat salutem.\ntu uagaris in patria, immo non patria, quia\npatriam perdidisti; ista pro te in locis uenerabilibus resurrectionis\net crucis et incunabulorum domini saluatoris, in quibus paruulus\nuagiit, tui nominis recordatur teque ad se orationibus trahit, ut, si\nnon tuo merito, saltim huius salueris fide. iacebat quondam paralyticus\nin lectulo et sic erat cunctis artubus dissolutus, ut nec pedes\nad ingrediendum nec manus mouere posset ad precandum; et tamen\noffertur ab aliis et restituitur pristinae sanitati, ut portaret lectu- lum, qui dudum a lectulo portabatur. et te igitur absentem corpore,\npraesentem fide offert conserua tua domino saluatori et dicit\n\n\n\n\n\n\ncum Chananaea: filia mea male uexatur daemon\ni o. recte enim appellabo animam tuam filiam animae eius, quae\nsexus nescit diuersitatem, quia te quasi paruulum atque lactantem\net necdum ualentem sumere solidos cibos inuitat ad lac infantiae\net nutricis tibi alimenta demonstrat, ut possis dicere cum propheta:\nerraui sicut ouis perdita; quaere seruum\ntuum, quoniam mandata tua non sum oblitus.\nIn ueteri uia nouam semitam quaerimus et in antiqua detritaque\nmateria rudem artis excogitamus elegantiam, ut nec eadem\nsint et eadem sint. unum iter et perueniendi, quo cupias, multa conpendia.\nsaepe ad uiduas scripsimus et in exhortatione earum multa\nde scripturis sanctis exempla repetentes uarios testimoniorum flores\n\n\n\n\n\n\n\n\n\n\n\n\n\n\n\n\n\n\n\n\n\n\nin unam pudicitiae coronam texuimus.\nnunc ad Geruchiam nobis\nsermo est, quae quodam uaticinio futurorum ac dei praesidentis auxilio\nnomen accepit, quam auiae et matris amitaeque, probatarum\nin Christo feminarum, nobilis turba circumstat: quarum auia\nMetronia per quadraginta annos uidua perseuerans Annam nobis,\nfiliam Fanuhelis, de euangelio retulit, Benigna mater quartum et\ndecimum inplens uiduitatis annum centenario uirginum choro\ncingitur, soror Celerini, patris Geruchiae, quae paruulam nutriuit\ninfantem et in suo natam suscepit gremio, per annos uiginti mariti\nsolacio destituta erudit neptem, quod a matre didicit.\nHaec breui sermone perstrinxi, ut ostendam adulescentulam\nmeam non praestare monogamiam generi suo sed reddere nec tam\nlaudandam esse, si tribuat, quam omnibus exsecrandam, si negare\ntemptauerit, praesertim cum postumus eius Simplicius nomen patris\nreferat et nulla sit excusatio desertae ac sine herede domus, sub\nquorum patrocinio interdum sibi libido blanditur, ut, quod propter\nintemperantiam suam faciunt, uideantur facere desiderio liberorum.\nsed quid ego quasi ad retractantem loquor, cum audiam eam multos\n\n\n\n\n\n\npalatii procos ecclesiae uitare praesidio, quos certatim diabolus inflammat,\nut uiduae nostrae castitatem probet, quam et nobilitas et\nforma et aetas et opes faciunt cunctis appetibilem, ut, quanto plura\nsunt, quae inpugnant pudicitiam, tanto uictricis maiora sint\npraemia ?\nEt quia nobis de portu egredientibus quasi quidam scopulus\nopponitur, ne possimus ad pelagi tuta decurrere, et apostoli Pauli\nscribentis ad Timotheum profertur auctoritas, in qua de uiduis disputans\nait: uolo autem iuniores nubere, filios\nprocreare, matres familias esse, nullam occasionem\ndare aduersario maledicti gratia; iam\nenim quaedam abierunt retro post satanan,\noportet primum sensum tractare praecepti et omnem loci huius\ncontinentiam discutere atque ita apostolicis uestigiis insistentem\nne. transuersum quidem, ut dici solet, unguem in partem alteram\ndeclinare.\nsupra scripserat, qualis uidua esse deberet: unius uiri\nuxor, quae liberos educauit, quae in bonis operibus habuit testimonium,\nquae tribulantibus de sua substantiola ministrauit, cuius\nspes deus est et quae permanet in obsecratione et orationibus\nnocte ac die. post quae iungit contraria: quae autem\ndeliciis est, uiuens mortua est. statimque infert\net discipulum suum omni munit arte doctrinae: adulescentiores\nautem uiduas deuita, quae, cum lasciuierint\nin Christo, nubere uolunt habentes\n\n\n\n\n\n\n- damnationem, quod primam fidem irritam fecerunt.\npropter has igitur, quae fornicatae sunt in iniuriam uiri\nsui Christi — hoc enim ϰαταστϱηνιάσουσιν Graecus sermo significat\n— uult apostolus alterum matrimonium praeferens digamiam fornicationi,\nsecundum indulgentiam dumtaxat, non secundum imperium.\nSimulque singula testimonii uerba tractanda sunt. uolo,\ninquit, adulescentulas nubere: cur, quaeso? quia\nnolo adulescentulas fornicari. procreare filios: quam ob\ncausam? ne metu partus ex adulterio filios necare cogantur.\nmatres familias esse: quare, obsecro ? quia multo tolerabilius\nest digamum esse quam scortum, secundum habere uirum\nquam plures adulteros. in altero enim miseriarum consolatio est,\nin altero poena peccati.\nsequitur: nullam occasionem\ndare aduersario maledicti gratia. in quo breui\naccinctoque praecepto multa simul monita continentur: ne propositum\nuiduae exquisitior cultus infamet, ne oculorum nutibus et\nhilaritate uultus iuuenum post se greges trahat, ne aliud uerbo, aliud\nhabitu polliceatur et conueniat ei uersiculus ille uulgatus:\nrisit et arguto quiddam promisit ocello.\natque ut omnes nubendi causas breui sermone concluderet, cur\nhoc praecepisset, ostendit dicens: iam enim quaedam\nabierunt retro post satanan. ideo ergo secunda et,\nsi necesse est, tertia incontinentibus aperit matrimonia, ut a satana\n\n\n\n\n\n\nabstrahat, ut magis mulierem qualicumque uiro iunctam faciat esse .\nquam diabolo. sed et ad Corinthios tale quid loquitur: dico\nautem innuptis et uiduis: bonum est illis, si\nsic permanserint ut ego. si autem non se continent,\nnubant; melius est enim nubere [quam\nu r i]. cur, apostole ? statim infers: quia peius est uri.\nAlioquin absolutum bonum est et sine conparatione peioris\nesse, quod apostolus est, id est solutum, non ligatum, nec seruum\nsed liberum, cogitantem ea, quae dei sunt, non ea, quae uxoris. et\nprotinus in consequentibus: mulier, inquit, alligata est\nuiro, quamdiu uiuit uir eius. quodsi dormierit\nuir eius, libera est: cui uult, nubat, tantum\nin domino. beatior autem erit, si sic permanserit\nsecundum meum consilium. puto\nautem, quod et ego spiritum dei habeam.\net in\nhoc idem sensus, quia idem et spiritus; diuersae epistulae, sed\nunus auctor epistularum. uiuente uiro mulier alligata est et\nmortuo soluta. ergo matrimonium uinculum est et uiduitas solutio.\nuxor alligata est uiro et uir alligatus uxori in tantum, ut\nsui corporis non habeant potestatem et alterutrum debitum reddant\nnec possint habere pudicitiae libertatem, qui seruiunt dominatui\nnuptiarum.\nquodque addidit: tantum in domino,\namputat ethnicorum coniugia, de quibus et in alio loco dixerat:\nnolite iugum ducere cum infidelibus. quae\nenim participatio iustitiae cum iniquitate\naut quae societas luci cum tenebris? quae\n\n\n\n\n\n\nconuentio Christi ad Belial aut quae pars\nfideli cum infidele? qui consensus templo\ndei cum idolis? ne scilicet aremus in boue et asino, ne tunica\nnuptialis uario sit texta subtemine.\nextemploque tollit, quod concesserat\net, quasi paeniteat eum sententiae suae, retrahit: b e a tior\nerit, si sic permanserit, suique hoc magis dicit\nesse consilii. quod, ne contemnatur ut hominis, spiritus sancti\nauctoritate confirmat, ut non indulgens homo fragilitati carnis humanae,\nsed apostolus praecipiens sancto spiritu audiatur.\nnec\nsibi in eo annorum puellarium debet uidua blandiri, quod non minus\nsexagenariae electionem praecipit. neque enim innuptas uel iuuenculas\ncogit, ut nubant, qui de nuptis quoque loquitur: t e mpus\nbreue est; superest, ut et, qui habent\nuxores, sic sint, quasi non habeant, sed de his\nuiduis disputat, quae suorum nutriuntur alimentis, quae filiorum et\nnepotum ceruicibus inponuntur.\nquibus imperat, ut discant domum\nsuam colere et remunerari parentes et sufficienter eis tribuere,\nut non grauetur ecclesia et possit certis uiduis ministrare, de quibus\nscriptum est: honora uiduas, quae uere uiduae\nsunt, hoc est, quae omni suorum auxilio destitutae, quae manibus\nsuis laborare non possunt, quas paupertas debilitat aetasque conficit,\n\n\n\n\n\n\nquibus deus spes est et omne opus oratio. ex quo intellegi datur\nadulescentulas uiduas exceptis his, quas excusat infirmitas, uel suo\nlabori uel liberorum ac propinquorum ministerio deligari.\nhonor\nautem inpraesentiarum uel pro elemosyna uel pro munere accipitur,\nut est illud: presbyteri duplici honore dignis\nhabeantur, maxime, qui laborant in uerbo et\ndoctrina. et in euangelio dominus disserit mandatum legis, in\nquo dicitur: honora patrem tuum et matrem tua\nm, non in uerborum sono, qui inopiam parentum cassa potest adulatione\nfrustrari, sed in uictus necessariis ministrandis debere intellegi.\niubente enim deo, ut filii alerent parentes pauperes et redderent\nbeneficia senibus, quae paruuli acceperant, scribae et pharisaei\ne contrario docebant filios, ut parentibus responderent: \\'corban,\nhoc est donum, quod altari pollicitus sum et in templi dona promisi,\nsi tu a me acceperis cibos, uertetur in tuum refrigerium\\'. atque ita\nfiebat, ut egentibus patre et matre sacrificium offerrent filii, quod\nsacerdotes scribaeque consumerent. si ergo apostolus pauperes uiduas\n— eas tamen, quae adulescentulae sunt et nulla debilitate franguntur\n– cogit suis manibus laborare, ne grauetur ecclesia et possit anus\nuiduas sustentare, qua excusatione utitur, quae opibus mundi affluit,\nquae potest etiam aliis ministrare et de iniquo mamona facere sibi\namicos, qui possint eam in aeterna suscipere tabernacula?\nsimulque\nconsidera, quod uidua non eligatur nisi unius uiri uxor. et nos\nputabamus sacerdotum hoc tantum esse priuilegium, ut non\n\n\n\n\n\n\nadmittatur ad altare, nisi qui unam habuerit uxorem. non solum\nenim ab officio sacerdotali digamus excluditur, sed et ab elemosyna\necclesiae, dum indigna putatur stipe, quae ad secunda coniugia deuoluta\nest. quamquam in lege sacerdotali teneatur et laicus, qui\ntalem se praebere debet, ut possit eligi in sacerdotium. non enim eligitur,\nsi digamus fuerit, porro eliguntur ex laicis sacerdotes: ergo\net laicus tenetur mandato, per quod ad sacerdotium peruenit.\nAliud est, quod uult apostolus, aliud, quod cogitur uelle. ut\nconcedat secunda matrimonia, meae est incontinentiae, non illius\nuoluntatis. uult esse omnes sicut se ipsum et ea cogitare, quae dei\nsunt, et solutos nequaquam ultra alligari. sed, si labentes per incontinentiam\nad baratrum stupri uiderit peruenire, digamiae porrigit\nmanum, ut cum una magis quam cum pluribus uolutentur. quod\nnequaquam amare dictum et contra apostoli regulam secundus nuptiator\nexaudiat.\nduae emm sunt apostoli uoluntates: una, qua\npraecipit: dico autem innuptis et uiduis: bonum\nest illis, si sic permanserint sicut ego, altera,\nqua indulget: si autem non se continent, nubant;\nmelius est enim nubere quam uri. primum, quid\nuelit, deinde, quid cogatur uelle, demonstrat. uult nos permanere\npost nuptias sicut se ipsum et propositae beatitudinis apostoli ponit\nexemplum. sin autem nos uiderit nolle, quod ipse uult, incontinentiae\nnostrae tribuit indulgentiam.\nquam e duabus eligimus uoluntatem\n? quod magis uult et quod per se bonum est, an quod mali\n\n\n\n\n\n\nconparatione fit leuius et quodam modo nec bonum est, quia praefertur\nmalo? ergo, qui eligimus, quod apostolus non uult, sed uelle conpellitur,\nimmo adquiescit deteriora cupientibus, non apostoli sed\nnostram facimus uoluntatem.\nlegimus in ueteri testamento pontifices\nsemel maritos et filias sacerdotum, si uiduae fuerint, uesci\ndebere de sacerdotalibus cibis mortuisque sicut patri et matri sic\nexhibendum inferiarum officium, sin autem alios uiros acceperint,\nalienas et a patre et a sacrificiis fieri et inter externas debere reputari.\nQuod quidem obseruat et gentilitas in condemnationem\nnostri, si hoc non exhibeat ueritas Christo, quod tribuit mendacium\ndiabolo, qui et castitatem repperit perditricem. hierophanta apud\nAthenas eiurat uirum et aeterna debilitate fit castus, flamen unius\nuxoris ad sacerdotium admittitur, flaminica quoque unius mariti\nuxor eligitur, ad tauri Aegyptii sacra semel maritus adsumitur, ut\nomittam uirgines Uestae et Apollinis Iunonisque Achiuae et Dianae\nac Mineruae, quae perpetua sacerdotii uirginitate marcescunt.\nstringam\nbreuiter reginam Carthaginis, quae magis ardere uoluit quam\nIarbae regi nubere, et Hasdrubalis uxorem, quae adprehensis utraque\nmanu liberis in subiectum se praecipitauit incendium, ne pudicitiae\ndamna sentiret, et Lucretiam, quae amissa gloria castitatis\nnoluit pollutae conscientiae superuiuere. ac ne multa longo sermone\ncontexam, quae potes de primo contra Iouinianum uolumine\n\n\n\n\n\n\nin aedificationem tuam sumere, unum tantum, quod in patria tua\ngestum est, repetam, ut scias pudicitiam etiam barbaris ac feris et\nsanguinariis gentibus esse uenerabilem.\ngens Teutonum ex ultimis\noceani atque Germaniae profecta litoribus omnes Gallias inundauit\nsaepiusque caesis Romanis exercitibus apud Aquas Sextias Mario\noppugnante superata est. quorum trecentae matronae, cum aliis\nse uiris captiuitatis condicione tradendas esse didicissent, primo\nconsulem deprecatae sunt, ut templo Cereris ac Ueneris in seruitium\ntraderentur. quod cum non inpetrarent submouente eas lictore,\ncaesis paruulis liberis mane mortuae sunt repertae suffocatis laqueo\nfaucibus et mutuis conplexibus se tenentes.\nQuod igitur barbarae castitati non potuit inferre captiuitas,\nhoc matrona nobilis faciet et experietur alterum uirum, quae\npriorem aut bonum perdidit aut malum experta est, ut rursum\ncontra iudicium dei facere nitatur ? quid ? si statim secundum perdiderit,\nsortietur et tertium? et si ille dormierit, in quartum quintumque\nprocedet, ut quo a meretricibus differat ? omni ratione uiduae\nprouidendum est, ne castitatis primos excedat limites. quos\nsi excesserit et uerecundiam ruperit matronalem, in omnem debacchabitur\nluxuriam, ita ut prophetam mereatur audire dicentem:\nfacies meretricis facta est tibi; inpudorata\nes tu. quid igitur ? damnamus secunda matrimonia ?\nminime, sed prima laudamus. abicimus de ecclesia digamos ? absit,\nsed monogamos ad continentiam prouocamus. in arca Noe non solum\n\n\n\n\n\n\n\n\n\n\nmunda, sed et inmunda fuerunt animalia; habuit et homines, habuit\net serpentes. in domo quoque magna uasa diuersa sunt, alia in honorem,\nalia in contumeliam. est et crater ad bibendum, est et matula\nad secretiora naturae.\nnam cum in semente terrae bonae centesimum\net sexagesimum et tricesimum fructum euangelia doceant et centenarius\npro uirginitatis corona primum gradum teneat, sexagenarius\npro labore uiduarum in secundo sit numero, tricenarius foedera nuptiarum\nipsa digitorum coniunctione testetur, digamia in quo erit\nnumero ? immo extra numerum. certe in bona terra non oritur, sed\nin uepribus et in spinetis uulpium, quae Herodi inpiissimo conparantur,\nut in eo se putet esse laudabilem, si scortis melior sit, si publicarum\nlibidinum uictimas superet, si uni sit prostituta, non pluribus.\nRem dicturus incredibilem multorum testimoniis adprobabo.\nante annos plurimos, cum in chartis ecclesiasticis iuuarem\nDamasum, Romanae urbis episcopum, et orientis atque occidentis\nsynodicis consultationibus responderem, uidi duo inter se paria\n\n\n\n\n\n\nuilissimorum e plebe hominum conparata, unum, qui uiginti sepelisset\nuxores, alteram, quae uicesimum secundum habuisset maritum,\nextremo sibi, ut ipsi putabant, matrimonio copulatos.\nsumma\nomnium expectatio uirorum pariter ac feminarum: \\'post tantas rudes\nquis quem primus efferet?\\' uicit maritus et totius urbis populo confluente\ncoronatus et palmam tenens adoransque per \\'singulas sescentas!\\'\nclamantes uxoris multinubae feretrum praecedebat. quid\ndicimus tali mulieri? nempe illud, quod dominus Samaritanae:\n\\'uiginti duos habuisti maritos et istum, a quo nunc sepeliris, non\nest tuus.\\'\nItaque obsecro te, religiosa in Christo filia, ut testimonia ista\nnon noueris, quibus incontinentibus et miseris subuenitur, sed illa\npotius lectites, quibus pudicitia coronatur. sufficit tibi, quod perdidisti\nprimum uirginitatis gradum et per tertium uenisti ad secundum,\nid est per officium coniugale ad uiduitatis continentiam.\nextrema, immo abiecta ne cogites nec aliena et longe posita exempla\nperquiras. habes auiam, matrem, amitam, quarum tibi abundans\nimitatio atque doctrina et praecepta uiuendi norma uirtutum est.\nsi enim multae in coniugio uiuentibus adhuc uiris intellegunt illud\napostoli: omnia licent, sed non omnia expediunt,\net castrant se propter regna caelorum uel a secunda natiuitate post\nlauacrum ex consensu uel post nuptias ex ardore fidei, cur uidua,\nquae iudicio domini uirum habere desiuit, non illud laetabunda\n\n\n\n\n\n\n\n\ncongeminet: dominus dedit, dominus abstuli et\noblatam occasionem arripiat libertatis, ut sui corporis habeat potestatem,\nne rursum ancilla fiat hominis ?\net certe multo laboriosius\nest non frui eo, quod habeas, quam desiderare, quod amiseris. unde\net uirginitas in eo felicior est, quod carnis incentiua non nouit,\net uiduitas in illo sollicitior, quod praeteritas animo recolit uoluptates,\nmaxime si se uirum putet perdidisse, non praemisisse, quorum\nalterum doloris, alterum gaudii est.\nPrima hominis creatura nos doceat plures nuptias refutare.\nunus Adam et una Eua — immo una ex eo costa — separatur in feminam\nrursumque, quod diuisum fuerat, nuptiis copulatur dicente scriptura:\nerunt duo in carne una — non in duas nec in tres-;\npropter quod relinquet homo patrem et matrem\net adhaerebit uxori suae, certe non uxoribus.\nquod\ntestimonium Paulus edisserens ad Christum refert et ad ecclesiam,\nut et primus Adam in carne et secundus in spiritu monogamus sit.\nuna Eua mater cunctorum uiuentium et una ecclesia parens omnium\nChristianorum. sicut illam maledictus Lamech in duas diuisit\nuxores, sic hanc heretici in plures ecclesias lacerant, quae iuxta\nApocalypsin Iohannis synagogae magis diaboli appellandae sunt\nquam Christi conciliabula.\nlegimus in carminum libro: sexaginta\nsunt reginae et octoginta concubinae\net adulescentulae, quarum non est numerus.\nuna est columba mea, perfecta mea, una est\nmatri suae, electa genetrici suae. ad quam scribit\nidem Iohannes epistulam: senior electae dominae et\nfiliis eius.\nsed et in arcam, quam Petrus apostolus sub typo\n\n\n\n\n\n\ninterpretatur ecclesiae, Noe cum tribus filiis singulas, non binas\nintroduxit uxores. etiam de inmundis animalibus bina sumuntur,\nmasculus et femina, ut ne in bestiis quidem, serpentibus, crocodillis\nac lacertis digamia habeat locum. quodsi de mundis septena ponuntur,\nid est inparia, et in hoc uirginitatis ac pudicitiae palma monstratur.\negressus enim de arca Noe deo uictimas immolauit, non\nutique de pari, sed de inpari numero, quia alterum fetibus atque\nconiugio, alterum sacrificio praeparatum est.\nAt patriarchae non singulas habuerunt uxores, immo et\nconcubinas habuere quam plurimas et, ne hoc parum sit, Dauid\nmultas et Salomon habuit innumerabiles. ludas ad Thamar quasi\nad scortum ingreditur et iuxta occidentem litteram Osee propheta\nnon solum meretrici, sed et adulterae copulatur. quod si et nobis\niure conceditur, adhinniamus ad omnes feminas et in exemplum Sodomae\net Gomorrae ab ultima die deprehendamur uendentes et\nementes, nubentes et nuptum tradentes, ut tunc sit finis coniugii,\nquando terminus uitae.\nquodsi et post diluuium et ante diluuium\nuiguit illa sententia: crescite et multiplicamini\net replete terram, quid ad nos, in quos fines saecu\n1 orum decucurrerunt, quibus dicitur: tempus\nbreue est et: iam securis ad radices arborum\nposita est, quae siluam legis et nuptiarum euangelica castitate\n\n\n\n\n\n\nsuccidat? tempus amplexandi et tempus longe\nfieri ab amplexibus. Hieremias captiuitate propinqua\nuxorem prohibetur accipere. Hiezechiel in Babylone: mortua\ne s t, inquit, uxor mea et apertum est os meum.\nnec ducturus uxorem nec ille, qui duxerat, possunt in opere coniugali\nlibere prophetare.\nolim gloria erat illum audire uersiculum:\nfilii tui sicut nouella oliuarum in circuitu\nmensae tuae et: uideas filios filiorum tuorum;\nnunc de continentibus dicitur: qui adhaeret domino,\nunus spiritus est et: adhaesit anima mea post\nte; me suscepit dextera tua. tunc oculum pro oculo,\nnunc uerberanti malam praebemus et alteram. illo tempore bellatoribus\ndicebatur: accingere gladio tuo super femur\ntuum, potentissime; modo audit Petrus: conde gladium\ntuum in uagina sua; qui enim gladio\npercusserit, gladio morietur.\nhaec dicimus non separantes\nlegem et euangelium, ut Marcion calumniatur, sed unum\natque eundem suscipientes deum, qui pro uarietate temporum\natque causarum principio et fini serit, ut metat, plantat, ut habeat,\nquod succidat, iacit fundamentum, ut aedificio consummato culmen\ninponat. alioquin, si ad sacramenta ueniamus et futurorum typos,\nnon nostro arbitrio, sed apostolo disserente Agar et Sarra, montes\n\n\n\n\n\n\nSina et Sion duo instrumenta significant. Lia lippientibus oculis\net Rachel, quam Iacob amat plurimum, synagogam ecclesiamque\ntestantur. unde et Anna prius sterilis Fennennae ubertate fecundior\nest, licet et monogamia nos in Isaac Rebeccaque praecesserit, cuius\nsolius partus domini reuelatio est. nec ulla alia feminarum deum\nper se ipsam consuluit.\nquid loquar de Thamar, quae Zaram et\nPhares geminos fudit infantes — in quorum natiuitate diuisa maceria\nduos populos separauit et ligata manus coccino conscientiam Iudaeorum\niam tunc Christi passione respersit —, ac de scorto prophetico,\ncuius similitudo uel ecclesiam significat de gentibus congregatam\nuel—quod ipsi magis loco conuenit - synagogam primum\nadsumptam de idolatris per Abraham et Moysen, dein post adulterium\net negationem saluatoris sedentem plurimo tempore sine altari,\nsacerdotibus ac prophetis et uiri pristini consortium praestolantem,\nut, postquam subintrauerit plenitudo gentium, tunc omnis Israhel\nsaluus fiat?\nQuasi in breui tabella latissimos terrarum situs ostendere\nuolui, ut pergam ad alias quaestiunculas, quarum prima de Annae\nconsilio est:\nsolane perpetua maerens carpere iuuenta\nnec dulces natos Veneris nec praemia noris?\nid cinerem aut manes credis curare sepult\no s?\n\n\n\n\n\n\ncui breuiter respondeat ipsa, quae passa est:\ntu lacrimis euicta meis, tu prima furentem\nhis, germana, malis oneras atque obicis\nhosti.\nnon licuit thalami expertem sine crimine\nuitam\ndegere more ferae tales nec tangere curas.\nnon seruata fides cineri promissa Sychaeo.\nproponis mihi gaudia nuptiarum; ego tibi opponam pyram, gladium,\nincendium. non tantum boni est in nuptiis, quod speramus,\nquantum mali, quod accidere potest et timendum est. libido transacta\nsemper sui relinquit paenitudinem numquamque satiatur\net extincta redaccenditur. usu crescit et deficit nec rationi paret,\nquae impetu ducitur. sed dicis: \\'amplae opes et dispensatio rei\nfamiliaris egent auctoritate uiri\\'. scilicet perierunt domus caelibum\net, nisi cum seruulis tuis ipsa seruieris, familiae tuae imperare non\npoteris.\nauia tua, mater et amita nonne auctoritatis pristinae honorisque\nmaioris sunt, dum eas et tota prouincia et ecclesiarum principes\nsuscipiunt? ergo milites et peregrinantes sine uxoribus sua\nhospitiola non regunt et nec inuitant ad conuiuia nec inuitantur?\nquasi non possis probatae aetatis habere famulos uel libertos, in quorum\nnutrita es manibus, qui praesint domui, qui ad publicum\nrespondeant, tributa persoluant, qui te suspiciant ut patronam,\ndiligant ut alumnam, uenerentur ut sanctam.\nquaere primum\n\n\n\n\n\n\nregnum dei et haec omnia adponentur tibi. si de ueste cogitaueris,\nlilia tibi de euangelio proponentur; si de cibo, remittere ad aues,\nquae non serunt nec metunt et pater tuus caelestis pascit illas.\nquantae uirgines et uiduae absque ulla sorde rumoris suam substantiolam\ngubernarunt?\nCaue, ne iungaris adulescentibus, ne his adhaereas, propter\nquas apostolus concedit secunda matrimonia, et sustineas in media\ntranquillitate naufragium. si Timotheo dicitur: adulescentiores\nuiduas deuita et iterum: anus ut matres,\nadulescentulas ut sorores cum omni castitate,\nquare tu me non audias commonentem ? fuge personas, in\nquibus potest malae conuersationis esse suspicio, nec paratum\nhabeas illud e triuio: \\'sufficit mihi conscientia mea; non curo, quid\nloquantur homines\\'.\net certe apostolus prouidebat bona non solum\ncoram deo sed et coram hominibus, ne per illum nomen dei blasphemaretur\nin gentibus. habebat utique potestatem sorores mulieres\ncircumducendi, sed nolebat se iudicari ab infideli conscientia. et,\ncum posset de euangelio uiuere, diebus ac noctibus laborabat manibus\nsuis, ne quem grauaret credentium. si scandalizat, inquit,\n\n\n\n\n\n\nesca fratrem, non manducabo carnem in aeternum.\ndicamus et nos: si scandalizat soror illa uel frater non\nunum et alterum sed totam ecclesiam, nec sororem uidebo nec\nfratrem.\nmelius est rem familiarem minui quam animae salutem,\nperire, quod — uelimus nolimus — aliquando periturum est, quam id\namittere, pro quo omnia dimittenda sunt. quis nostrum non dicam\ncubitum, quod enorme est, sed unius unciunculae decimam partem\nadicere potest ad staturam suam ? et solliciti sumus, quid manducemus\naut quid bibamus ? ne cogitemus ergo de crastino: sufficit\ndiei malitia sua.\nIacob fratrem fugiens magnis in patris\ndomo diuitiis derelictis nudus pergit in Mesopotamiam et, ut nobis\nfortitudinis suae praeberet exemplum, lapide capiti subposito uidet\nscalam ad caelum usque subrectam et dominum innitentem super\neam; per quam ascendebant angeli et descendebant, ut nec peccator\ndesperet salutem nec iustus in sua uirtute securus sit. atque, ut\nmulta praeteream — neque enim tempus est, ut adsumptis testimoniis\nomnia disseram — post annos uiginti diues dominus et pater\nditior, qui dudum Iordanen in baculo transierat, cum tribus turmis\ngregum in patriam reuertitur. apostoli toto orbe peregrini non aes\nin zona, non uirgam in manu, non gallicas habuere in pedibus\net tamen dicere poterant: nihil habentes et omnia\n\n\n\n\n\n\npossidentes et: argentum et aurum non est nobis,\nquod autem habemus: in nomine domini nostri\nIesu Christi surge et ambula. non enim erant diuitiarum\nsarcina praegrauati et ideo stantes cum Helia in foramine\npetrae per angustias acus transire poterant et posteriora domini\ncontemplari.\nnos uero ardemus auaritia et contra pecunias disputantes\nauro sinum expandimus nihilque nobis satis est et illud,\nquod de Megarensibus dicitur, iure miseris coaptari potest: aedificant\nquasi semper uicturi, uiuunt quasi altera die morituri. et\nhaec facimus, quia domini uerbis non credimus, quia aetas optata\ncunctis non uiciniam mortis, quae debetur mortalibus lege naturae,\nsed cassa spe annorum nobis spatia pollicetur. nemo enim tam\nfractis uiribus et sic decrepitae senectutis est, ut non se putet.\nunum adhuc annum esse uicturum. unde subrepit obliuio conditionis\nsuae, ut terrenum animal et iam iamque soluendum erigatur in\nsuperbiam et animo caelum teneat.\nUerum quid ago? fracta naue de mercibus disputo. qui\ntenebat, de medio fit, et non intellegimus adpropinquare antichristum,\nquem dominus Iesus interficiet spiritu oris sui. uae\npraegnantibus et nutrientibus in illa die.\nquorum utrumque de fructibus nuptiarum est. praesentium miseriarum\npauca percurram.\nquod rari hucusque residemus, non nostri\n\n\n\n\n\n\n\\' meriti sed domini misericordiae est. innumerabiles et ferocissimae\nnationes uniuersas Gallias occuparunt. quicquid inter Alpes et\nPyrenaeum est, quod oceano Rhenoque concluditur, Quadus, Uandalus,\nSarmata, Halani, Gypedes, Heruli, Saxones, Burgundiones,\nAlamanni et — o lugenda res publica! — hostes Pannonii uastauerunt.\netenim Assur uenit cum illis. Mogontiacus,\nnobilis quondam ciuitas, capta atque subuersa est et in ecclesia\nmulta hominum milia trucidata, Uangiones longa obsidione finiti,\nRemorum urbs praepotens, Ambiani, Atrabatae extremique\nhominum Morini, Tornacus, Nemetae, Argentoratus translatae\nin Germaniam, Aquitaniae Nouemque populorum, Lugdunensis\net Narbonensis prouinciae praeter paucas urbes cuncta populata\nsunt, quas et ipsas foris gladius, intus uastat fames.\nnon possum\nabsque lacrimis Tolosae facere mentionem, quae ut hucusque non\nrueret, sancti episcopi Exsuperii merita praestiterunt. ipsae Hispaniae\niam iamque periturae cotidie contremescunt recordantes inruptionis\nCymbricae et, quicquid alii semel passi sunt, illae semper timore\npatiuntur.\nCetera taceo, ne uidear de dei desperare clementia. olim\na mari Pontico usque ad Alpes Iulias non erant nostra, quae nostra\nsunt, et per annos triginta fracto Danubii limite in mediis Romani\nimperii regionibus pugnabatur. aruerant uetustate lacrimae;\npraeter paucos senes omnes in captiuitate et obsidione generati non\ndesiderabant, quam non nouerant, libertatem. quis hoc crederet,\nquae digno sermone historiae conprehenderent Romam in gremio\nsuo non pro gloria sed pro salute pugnare, immo ne pugnare quidem\nsed auro et cuncta superlectili uitam redimere?\nquod non\nuitio principum, qui uel religiosissimi sunt, sed scelere semibarbari\naccidit proditoris, qui nostris contra nos opibus armauit inimicos.\naeterno quondam dedecore Romanum laborabat imperium, quod\nGallis cuncta uastantibus fusoque apud Alliam exercitu Romam\nBrennus intrasset, nec pristinam abolere poterat ignominiam,\ndonec et Gallias, genitale Gallorum solum, et Gallograeciam, in\nqua consederant occidentis orientisque uictores, suo imperio subiugasset.\nHannibal, de Hispaniae finibus orta tempestas, cum uastasset\nItaliam, uidit urbem nec ausus est obsidere. Pyrrhum tanta\ntenuit Romani nominis reuerentia, ut deletis omnibus e propinquo\nrecederet loco nec auderet uictor aspicere, quam regum didicerat\nciuitatem. et tamen pro hac iniuria — non enim dicam superbiam,\nquae bonos exitus habuit — alter toto orbe fugitiuus tandem Bithyniae\nmortem ueneno repperit, alter reuersus in patriam in suo regno\n\n\n\n\n\n\noccubuit; et utriusque prouinciae Romani populi uectigales sunt.\nnunc, ut omnia prospero fine eueniant, praeter nostra, quae amisimus,\nnon habemus, quod uictis hostibus auferamus. potentiam Romanae\nurbis ardens poeta describens ait: quid satis est, si Roma\nparum est? quod nos alio mutemus elogio: quid saluum est,\nsi Roma perit?\nnon, mihi si linguae centum sint oraque\ncentum,\nferrea uox, omnes captorum dicere poenas,\nomnia caesorum percurrere nomina possim.\net haec ipsa, quae dixi, periculosa sunt tam loquenti quam audientibus,\nut ne gemitus quidem liber sit nolentibus, immo nec audentibus\nnobis flere, quae patimur.\nResponde mihi, carissima in Christo filia, inter ista nuptura.\nes ? quem acceptura uirum ? credo fugiturum aut pugnaturum — quid\nutrumque sequatur, intellegis — et pro fescennino carmine terribilis\ntibi rauco sonitu bucina concrepabit, ut, quas pronubas, habeas\nforte lugentes, ut quibus deliciis affluas, quae possessionum tuarum\nreditus perdidisti, quae obsessam familiolam tuam morbo et fame\ncernis contabescere ?\nsed absit, ut de te talia sentiam, ut sinistrum\nquippiam suspicer de ea, quae suam animam domino consecrauit.\nnon tam tibi quam sub tuo nomine aliis sum locutus, quae uinosae\n\n\n\n\n\n\net curiosae atque uerbosae domus circumeunt matronarum, quarum\ndeus uenter est et gloria in confusione earum,\nquae nihil aliud de scripturis nisi digamiae praecepta nouerunt,\nquae in alieno corpore sua desideria consolantur, ut, quod ipsae\nfecerunt, alias facere uideant et malarum societate palpentur. qua-\n3\nrum cum inpudentiam et propositiones apostolicarum sententiarum\ninterpretatione contriueris, legito, quomodo tibi in uiduitate\nuiuendum sit, librum ad Eustochium de uirginitate seruanda et alios\nad Furiam atque Saluinam, quarum altera Probf quondam consulis\nnurus, altera Gildonis, qui Africam tenuit, filia est. hic libellus \\'De\nmonogamia\\' sub nomine tuo titulum possidebit.\nAnte annos circiter decem sanctus uir Pammachius ad me\ncuiusdam scidulas misit, quae Origenis JIEQV agxcdv interpretata\nuolumina continerent, immo uitiata, hoc magnopere postulans, ut\nGraecam ueritatem seruaret Latina translatio et in utramque\npartem, seu bene seu male dixisset ille, qui scripsit, absque interpretis\npatrocinio Romana lingua cognosceret. feci, ut uoluit, misique\nei libros, quos cum legisset, exhorruit et recludens scrinio, ne prolati\nin uulgus multorum animos uulnerarent, a quodam fratre (ex iis),\nqui habent zelum dei sed non secundum scientiam, ad legendum\nrogatus ut traderet quasi statim reddituro, propter angustiam temporis\nfraudem non potuit suspicari.\nqui acceperat legendos, adhibitis\nnotariis opus omne descripsit et multo celerius, quam promiserat,\ncodicem reddidit. eademque temeritate et—ut leuius dicam —\nineptia, quod male subripuerat, peius aliis credidit. et quia difficile\ngrandes libros et de rebus mysticis disputantes notarum possunt\n\n\n\n\n\n\n\n\n\n\n\n\n\n\n\n\nseruare conpendia, praesertim qui furtim celeriterque dictantur, ita in\nillis confusa sunt omnia, ut et ordine in plerisque et sensu careant.\nquam ob rem petis, Auite carissime, ut ipsum ad te exemplar dirigam,\nquod a me olim translatum et nulli alii traditum a supra\ndicto fratre peruerse editum est.\nAccipe igitur, quod petisti, sed ita, ut scias detestanda tibi in\neis esse quam plurima et iuxta sermonem domini inter scorpiones et\ncolubros incedendum, ut est illud — et statim in primo uolumine —:\nChristum, filium dei, non natum esse, sed factum; deum patrem\nper naturam inuisibilem etiam a filio non uideri; filium, qui sit imago\ninuisibilis patris, conparatum patri non esse ueritatem; apud nos\nautem, qui dei omnipotentis non possumus recipere ueritatem,\nimaginariam ueritatem uideri, ut maiestas ac magnitudo maioris\nquodam modo circumscripta sentiatur in filio; deum patrem esse\nlumen inconprehensibile; ( Christum conlatione patris splendorem\nesse perparuum, qui apud nos pro inbecillitate nostra magnus esse\nuideatur.\nduarum statuarum, maioris et paruulae, unius, quae\nmundum inpleat et magnitudine sua quodam modo inuisibilis\nsit, et alterius, quae sub oculos cadat, ponit exemplum priori patrem,\nposteriori filium conparans. deum patrem omnipotentem appellat\nbonum et perfectae bonitatis, filium non esse bonum sed auram\nquandam et imaginem bonitatis, ut non dicatur absolute bonus,\nsed cum additamento \\'pastor bonus\\' et cetera; tertium dignitate et\nhonore post patrem et filium adserit spiritum sanctum. de quo\ncum ignorare se dicat, utrum factus sit an infactus, in posterioribus,\nquid sentiret, expressit nihil absque solo deo patre infactum esse\n\n\n\n\n\n\n\n\n\n\nconfirmans, filium quoque minorem a patre, eo quod secundus ab\nillo sit, et spiritum sanctum inferiorem a filio in sanctis quibusque\nuersari atque hoc ordine maiorem patris fortitudinem esse quam\nfilii et spiritus sancti et rursum maiorem filii fortitudinem esse\nquam spiritus sancti et consequenter ipsius sancti spiritus maiorem\nesse uirtutem ceteris, quae sancta dicuntur.\nCumque uenisset ad rationabiles creaturas et dixisset eas\nper neglegentiam ad terrena corpora esse delapsas; etiam haec\naddidit: grandis neglegentiae atque desidiae\nest in tantum unumquemque defluere atque\neuacuari, ut ad uitia ueniens inrationabilium\niumentorum possit crasso corpore conligari.\net in consequentibus: quibus, inquit, moti disputationibus\narbitramur sponte sua alios esse in numero\nsanctorum et ministerio dei, alios ob\nculpam propriam de sanctimonia corruentes\nin tantam neglegentiam corruisse, ut etiam\nin contrarias fortitudines uerterentur. rursumque\nnasci ex fine principium et ex principio finem et ita, cuncta\nuariari, ut et, qui nunc homo est, possit in alio mundo daemon fieri\net, qui daemon est, si neglegentius egerit, in crassiora corpora\nreligetur, id est homo fiat.\nsicque permiscet omnia, ut de archangelo\npossit diabolus fieri et rursum diabolus in angelum reuertatur. qui\nuero fluctuauerint et motis pedibus nequaquam\nomnino corruerint, subicientur dispensandi\net regendi adque meliora\n\n\n\n\n\n\ngubernandi principatibus, potestatibus, thronis, dominationibus;\net forsitan ex his hominum constabit\ngenus in uno aliquo ex mundis, quando\niuxta Esaiam caelum et terra noua fient.\nqui\nuero non fuerint meriti, ut per genus hominum\nreuertantur ad pristinum statum, fient diabo*\nlus et angeli eius et pessimi daemones ac\npro uarietate meritorum in singulis mundis\ndiuersa officia sortientur.\nipsosque daemones ac rectores\ntenebrarum in aliquo mundo uel mundis, si uoluerint ad meliora\nconuerti, fieri homines et sic ad antiquum redire principium, ita\ndumtaxat, ut per supplicia atque tormenta, quae uel multo uel breui\ntempore sustinuerint, in hominum eruditi corporibus rursum ueniant\nad angelorum fastigia.\nex quo consequenti ratione monstrari omnes\nrationabiles creaturas ex omnibus posse fieri, non semel et subito\nsed frequentius, nosque et angelos futuros et daemones, si egerimus\nneglegentius, et rursum daemones, si uoluerint capere uirtutes,\nperuenire ad angelicam dignitatem.\nCorporales quoque substantias penitus dilapsuras aut certe\nin fine omnium hoc esse futura corpora, quod nunc est aether et caelum\net si quod aliud corpus sincerius et purius intellegi potest.\nquod cum ita sit, quid de resurrectione sentiat, perspicuum est. solem\nquoque et lunam et astra cetera esse animantia, immo, quomodo\nnos homines ob quaedam peccata his sumus circumdati corporibus,\nquae crassa sunt et pinguia. sic et caeli luminaria talia uel talia\naccepisse corpora, ut uel plus uel] minus luceant, et daemones ob maiora\ndelicta aerio corpore esse uestitos.\nomnem creaturam secundum\n\n\n\n\n\n\n\n\napostolum uanitati esse subiectam et liberari in reuelationem filiorum\ndei. ac ne quis putet nostrum esse, quod dicimus, ipsius uerba\nponamus: in fine atque in consummatione mundi,\nquando uelut de quibusdam repagulis\natque carceribus missae fuerint a domino\nanimae et rationabiles creaturae, alias\nearum tardius incedere ob segnitiem, alias\npernici uolare cursu propter industriam.\ncumque omnes liberum habeant arbitrium et\nsponte sua uel uirtutes possit capere uel uitia,\nillae multo in peiori condicione erunt, quam\nnunc sunt. hae ad meliorem statum peruenient,\nquia diuersi motus et uariae uoluntates\nin utramque partem diuersum accipient\nstatum, id est, ut et angeli homines uel daemones\net rursum ex his homines uel angeli\nfiant.\ncumque omnia uario sermone tractasset adserens diabolum\nnon incapacem esse uirtutis et tamen necdum uelle capere\nuirtutem, ad extremum sermone latissimo disputauit angelum siue\nanimam aut certe daemonem, quos unius adserit esse naturae sed\ndiuersarum uoluntatum, pro magnitudine neglegentiae et stultitiae\niumentum posse fieri et pro dolore poenarum et ignis ardore\nmagis eligere, ut brutum animal sit et in aquis habitet\nac fluctibus, et corpus adsumere huius uel illius pecoris, ut nobis\nnon solum quadrupedum sed et piscium corpora sint timenda.\net ad extremum, ne teneretur Pythagorici dogmatis reus, qui\nadserit μετεμψύχσιν, post tam nefandam disputationem, qua\n\n\n\n\n\n\nlectoris animum uulnerauit: haec, inquit, iuxta nostram\nsententiam non sint dogmata sed quaesita\ntantum atque proiecta, ne penitus intractata\nuiderentur.\nIn secundo autem libro mundos adserit innumerabiles, non\niuxta Epicurum uno tempore plurimos et sui similes, sed post\nalterius mundi finem alterius esse principium et ante hunc nostrum\nmundum alium fuisse mundum et post hunc alium rursum futurum\net post illum alium rursumque ceteros post ceteros. et addubitat,\nutrum futurus sit mundus alteri mundo ita ex omni parte\nconsimilis, ut nullo inter se distare uideantur, an certe numquam\nmundus alteri mundo ex toto indiscretus et similis sit futurus.\nrursumque post modicum:\nsi omnia, inquit, ut ipse disputationis\nordo conpellit, sine corpore uixerint,\nconsumetur corporalis uniuersa natura\net redigetur in nihilum, quae aliquando\nest facta de nihilo, eritque tempus, quo usus\neius iterum necessarius sit.\netm consequentibus:\nsin autem, ut ratione et scripturarum auctoritate\nmonstrat um est, corruptiuumhoc induerit\nincorruptionem et mortale hoc induerit\ninmortalitatem, absorbetur mors in\nuictoriam et forsitan omnis natura corporea\ntolletur e medio, in qua sola potest mors operari.\net post paululum: si haec non sunt contraria\nfidei, forsitan sine corporibus aliquando\nuiuemus. sin autem, qui perfecte subiectus\n\n\n\n\n\n\nest Christo, absque corpore intellegitur, omnes\nautem subiciendi sunt Christo, et nos\nerimus sine corporibus, quando ei ad perfectum\nsubiecti fuerimus.\netin eodem loco: cum s u biecti\nfuerint omnes deo, omnes deposituri\nsunt corpora et tunc corporalium rerum uniuersa\nnatura soluetur in nihilum, quae, si secundo\nnecessitas postularit, ob lapsum rationabilium\ncreaturarum rursus existent. deus\nenim in certamen et luctamen animas dereliquit,\nut intellegant plenam consummatamque\nuictoriam non ex propria se fortitudine sed\nex dei gratia consecutas. et idcirco arbitror\npro uarietate causarum diuersos mundos fieri\net elidi errores eorum, qui similes sui\nmundos esse contendunt.\net iterum: triplex ergo\nsuspicio nobis de fine suggeritur, e quibus\nquae uera et melior sit, lector inquirat. aut\nenim sine corpore uiuemus, cum subiecti\nChristo subiciemur deo et deus fuerit omnia\nin omnibus; aut, quomodo Christo subiecta\ncum ipso Christo subicientur deo et in unum\nfoedus artabuntur, ita omnis substantia redigetur\nin optimam qualitatem et dissoluetur\nin aetherem, quod purioris simpliciorisque\nnaturae est; aut certe sphaera illa, quam\nsupra appellauimus ajvkavfj, et quidquid illius\n\n\n\n\n\n\ncirculo continetur, dissoluetur in nihilum,\nilla uero, qua ἀντιζώνη ipsa tenetur et cingitur,\nuocabitur terra bona nec non et altera\nsphaera, quae hanc ipsam terram circumambit\nuertigine et dicitur caelum, in sanctorum\nhabitaculum seruabitur.\nCum haec dicat, nonne manifestissime gentium sequitur\nerrores et philosophorum deliramenta simplicitati ingerit Christianae?\net in eodem libro: restat, ut inuisibilis sit\ndeus. si autem inuisibilis per naturam est,\nneque saluatori uisibilis erit.\netin inferioribus:\nnulla alia anima, quae ad corpus descendit\nhumanum, puram et germanam similitudinem\nsigni in se prioris expressit, nisi illa,\nde qua saluator loquitur: nemo tollit animam\nmeam a me, sed ego ponam eam a me ipso.\netin\nalio loco: unde cum infinita cautione tractandum\nest, ne forte, cum animae salutem fuerint\nconsecutae et ad beatam uitam peruenerint,\nanimae esse desistant. sicut enim uenit dominus\natque saluator quaerere et saluum\nfacere, quod perierat, et perditum esse desistet,\nsic anima, quae perierat et ob cuius\nsalutem uenit dominus, cum salua facta fuerit,\nanima esse cessabit.\nillud quoque pariter\nrequirendum, utrum, sicut perditum\naliquando non fuit perditum et erit tempus,\nquando perditum non erit, sic et anima fuerit\naliquando non anima, et fore tempus, quando\n\n\n\n\n\n\nnequaquam anima perseueret.\net post multum de\nanima tractatum hoc intulit. vovg, id est mens, corruens\nfacta est anima et rursum anima instructa\nuirtutibus mens fiet. quod et de anima\nEsau scrutantes possumus inuenire, propter\nantiqua peccata eum in deteriori uita esse\ndamnatum. et de caelestibus requirendum\nest, quod non eo tempore, quo factus est mundus,\nsolis anima â€” uel quodcumque eam appellari\noportet-esse coeperit, sed antequam lucens\nillud et ardens corpus intraret.\nde luna\net stellis similiter sentiamus, quod ex causis\npraecedentibus licet inuitae conpulsae sint\nsubici uanitati, ob praemia futurorum non\nsuam facere, sed creatoris uoluntatem, a quo\nin haec officia distributae sunt.\nIgnem quoque gehennae et tormenta, quae scriptura sancta\npeccatoribus comminatur, non ponit in suppliciis, sed in conscientia\npeccatorum, quando dei uirtute et potentia omnis memoria delictorum\nante oculos nostros ponitur et ueluti ex quibusdam\nseminibus in anima derelictis uniuersa uitiorum seges exoritur et,\nquidquid feceramus in uita uel turpe uel inpium, omnis eorum in\nconspectu nostro pictura describitur ac praeteritas uoluptates mens\nintuens conscientiae punitur ardore et paenitudinis stimulis con-foditur.\net iterum: nisi forte corpus hoc pingue atque\nterrenum caligo et tenebrae nominandae\nsunt, per quod consummato hoc mundo, cui\n\n\n\n\n\n\nnecesse fuerit in alium transire mundum,\nrursum nascendi sumet exordia. haec dicens perspicue\nμετεμψύχσιν Pythagorae Platonisque defendit.\net in fine\nsecundi uoluminis de perfectione nostra disputans intulit: c u mque\nin tantum profecerimus, ut nequaquam\ncarnes et corpora, forsitan ne animae quidem\nfuerimus, sed mens et sensus ad perfectum\nueniens nulloque perturbationum nubilo caligatus,\nintuebitur rationabiles intellegibilesque\nsubstantias facie ad faciem.\nIn libro quoque tertio haec uitia continentur: sin autem\nsemel recipimus, quod ex praecedentibus\ncausis aliud uas in honorem, aliud in contumeliam\nsit creatum, cur non recurramus ad\nanimae arcanum et intellegamus eam egisse Â°\nantiquitus, propter quod in altero dilecta,\nin altero odio habita sit, antequam in Iacob\ncorpore subplantaret et in Esau planta teneretur\na fratre?\net iterum: ut autem aliae animae\nfierent in honorem, aliae in contumeliam,\nanteriorum causarum merita praecesserunt.\net in eodem loco:\niuxta nos autem ex praecedentibus\nmeritis uas, quod in honorem fuerit\nfabricatum, si non dignum uocabulo suo opus\nfecerit, in alio saeculo fiet uas contumeliae\n\n\n\n\n\n\net rursum uas aliud, quod ex anteriori culpa\ncontumeliae nomen acceperat, si in praesenti\nuita corrigi uoluerit in noua creatione fiet\nuas sanctificatum et utile domino, in omne\nopus bonum paratum.\nstatimque subiungit: ego a rbitror\nposse quosdam homines a paruis uitiis\nincipientes ad tantam nequitiam peruenire,\nsi tamen noluerint ad meliora conuerti et per\npaenitentiam emendare peccata, ut et contrariae\nfortitudines fiant, et rursum ex inimicis\ncontrariisque uirtutibus in tantum\nquosdam per multa tempora uulneribus suis\nadhibere medicinam et fluentia prius delicta\nconstringere, ut ad locum transeant optimorum.\nsaepius diximus in infinitis perpetuisque\nsaeculis, in quibus anima subsistit\net uiuit, sic nonnullas earum ad peiora corruere,\nut ultimum malitiae locum teneant,\net sic quasdam proficere, ut de ultimo malitiae\ngradu ad perfectam ueniant consummatamque\nuirtutem. quibus dictis conatur ostendere\net homines, id est animas, fieri posse daemones et rursum daemones\nin angelicam redigi dignitatem.\natque in eodem uolumine: sed\net hoc requirendum, quare humana anima\nnunc ab his, nunc ab aliis uirtutibus ad diuersa\nmoueatur. et putat quarundam, antequam uenirent\nin corpora, merita praecessisse, ut est illud Iohannis exultantis in\nutero matris suae, quando ad uocem salutationis Mariae indignam\nse confabulatione eius Elisabeth confitetur.\nstatimque subiungit:\n\n\n\n\n\n\net e contrario paruuli, licet paene lactantes,\nmalis replentur spiritibus et in diuinos atque\nariolos inspirantur in tantum, ut etiam\ndaemon Pythonicus quosdam a tenera aetate\npossideat; quos derelictos esse apud prouidentiam\ndei, cum nihil tale fecerint, ut istius\nmodi insaniam sustinerent, non est eius, qui\nnihil uult absque deo fieri et omnia illius\niustitia gubernari.\nRursumque de mundo: nobis autem, inquit, placet\net ante hunc mundum alium fuisse mundum\net post istum alium futurum. uis discere, quod\npost corruptionem huius mundi alius sit\nfuturus? audi Esaiam loquentem: \\'erit caelum\nnouum et terra noua, quae ego facio permanere\nin conspectu meo\\'.\nuis nosse, quod ante\nfabricam istius mundi alii mundi in praeterito\nfuerint? ausculta Ecclesiasten: \\'quid\nest, quod fuit? ipsum, quod erit. et quid est,\nquod factum est? ipsum, quod futurum est.\net non est omne nouum sub sole, quod loquatur\net dicat: ecce hoc nouum est; iam enim fuit\nin saeculis pristinis, quae fuerunt ante nos\\'.\nquod testimonium non solum fuisse, sed futuros\nmundos esse testatur, non quo simul\net pariter omnes fiant, sed alius post alium.\nstatimquesubiungit:\ndiuinitus habitaculum et ueram\nrequiem apud superos aestimo intellegi, in\nqua creaturae rationabiles commorantes,\n\n\n\n\n\n\nantequam ad inferiora descenderent et de\ninuisibilibus ad uisibilia conmigrarent ruentesque\nad terram crassis corporibus indigerent,\nantiqua beatitudine fruebantur.\nunde\nconditor deus fecit eis congrua humilibus\nlocis corpora et mundum istum uisibilem\nfabricatus est ministrosque ob salutem et\ncorreptionem eorum, qui ceciderunt, misit\nin mundum, e quibus alii certa obtinerent loca\net mundi necessitatibus oboedirent, alii iniuncta\nsibi officia singulis quibusque temporibus,\nquae nouit artifex deus, sedula mente\ntractarent.\net ex his sublimiora mundi loca\nsol et luna et stellae, quae ab apostolo creatura\ndicitur, acceperunt. quae creatura u an itati\nsubiecta est, eo quod crassis circumdata\ncorporibus et aspectui pateat. et tamen non\nsponte subiecta est uanitati, sed propter uoluntatem\neius, qui eam subiecit in spe.\netiterum:\nalii uero in singulis locis atque temporibus,\nquae solus artifex nouit mundi, gubernaculis\nseruiunt, quos angelos eius credimus.\net post\npaululum: quem rerum ordinem et totum mundi\n(regit dei) prouidentia, dum aliae uirtutes de\nsublimioribus corruunt, aliae paulatim labuntur\nin terras, istae uoluntate descendunt,\naliae praecipitantur inuitae, hae\n\n\n\n\n\n\nsponte suscipiunt ministeria, ut ruentibus\nmanum porrigant, illae coguntur ingratae\net tanto uel tanto tempore in suscepto officio\nperseuerant.\net iterum: ex quo sequitur,\nut ob uarios motus uarii creentur et mundi\net post hunc, quem incolimus, alius multo\ndissimilis mundus fiat. nullusque alius diuersis\ncasibus et profectibus uel uirtutum\npraemiis uel uitiorum suppliciis et in praesenti\net in futuro atque in omnibus et retro\ne t in priore temporibus potest merita dispensare\net adunum rursus finem cuncta pertrahere,\nnisi solus conditor omnium deus, qui\nscit causas, propter quas alios dimittat sua\nperfrui uoluntate et de maioribus ad ultima\npaulatim delabi, alios incipiat uisitare et\ngradatim quasi manu data ad pristinum retrahere\nstatum et in sublimibus collocare.\nCumque de fine disputare coepisset, haec intulit: quia ut\ncrebro iam diximus-principium rursum ex\nfine generatur, quaeritur, utrum et tunc futura\nsint corpora an sine corporibus aliquando\nuiuendum sit, cum redacta in nihilum fuerint,\net incorporalium uita incorporalis esse credenda\nsit, qualem et dei nouimus. nec dubium\nest, quin, si omnia corpora ad mundum istum\nsensibilem pertineant, quae appellantur ab\napostolo uisibilia, futura sit uita\n\n\n\n\n\n\nincorporalium incorporalis.\net post paululum: illud quoque,\nquod eodem apostolo dicitur: \\'omnis creatura\nliberabitur a seruitute corruptionis in\nlibertatem gloriae filiorum d e i\\', sic intellegimus,\nut primam creaturam rationabilium\net incorporalium esse dicamus, quae nunc seruiat\ncorruptioni, eo quod sit uestita corporibus\net, ubicumque corpora fuerint, statim\ncorruptio subsequatur; postea autem liberabitur\nde seruitute corruptionis, quando receperit\ngloriam filii dei et deus fuerit omnia\nin omnibus.\net in eodem loco: ut autem incorporeum\nfinem omnium rerum esse credamus, illa\nnos saluatoris oratio prouocat, in qua ait:\n\\'ut, quomodo ego et tu unum sumus, sic et isti\nin nobis unum sint\\'. etenim scire debemus,\nquid sit deus et quid sit futurus in fine saluator\net quomodo sanctis similitudo patris\net filii repromissa sit, ut, quomodo illi in se\nunum sunt, sic et isti in eis unum sint.\naut\nenim suscipiendum est uniuersitatis deum\nuestiri corpore et, quomodo nos carnibus, sic\nillum qualibet materia circumdari, ut similitudo\nuitae dei in fine sanctis possit aequari,\naut, si hoc indecens est — maxime apud eos,\nqui saltim ex minima parte dei sentire cupiunt\nmaiestatem et ingenitae atque omnia excedentis\nnaturae gloriam suspicari -, e duobus\nalterum suscipere cogimur, ut aut\n\n\n\n\n\n\ndesperemus similitudinem dei, si eadem sumus corpora\nsemper habituri, aut, si beatitudo nobis\neiusdem cum deo uitae promittitur, eadem,\nqua uiuit deus, nobis condicione uiuendum\nest.\nEx quibus omnibus adprobatur, quid de resurrectione\nsentiat et quod omnia corpora interitura confirmet, ut simus\nabsque corporibus, quomodo et prius fuimus, antequam crassis\ncorporibus uestiremur. rursumque de mundorum uarietatibus\ndisputans et uel ex angelis daemones uel ex daemonibus angelos\nsiue homines futuros esse contestans et e contrario ex hominibus\ndaemones et omnia ex omnibus sententiam suam tali fine confirmat:\nnec dubium est, quin post quaedam interualla\ntemporum rursum materia subsistat\net corpora fiant et mundi diuersitas construatur\npropter uarias uoluntates rationabilium\ncreaturarum, quae post perfectam\nbeatitudinem usque ad finem omnium rerum\npaulatim ad inferiora delapsae tantam malitiam\nreceperunt, ut in contrarium uerterentur,\ndum nolunt seruare prinoipium et incorruptam\nbeatitudinem possidere.\nnec hoc\nignorandum, quod multae rationabiles creaturae\nusque ad secundum et tertium et quartum\nmundum seruent principium nec mutationi\nin se locum tribuant, aliae uero tam parum\nde pristino statu amissurae sint, ut\npaene nihil perdidisse uideantur, et nonnullae\ngrandi ruina in ultimum praecipitandae\nsint baratrum.\nnouitque dispensator omnium\n\n\n\n\n\n\ndeus in conditione mundorum singulis abuti\niuxta meritum et oportunitates et causas,\nquibus mundi gubernacula sustentantur et\ninitiantur, ut, qui omnes uicerit nequitia et\npenitus se terrae coaequauerit, in alio mundo,\nqui postea fabricandus est, fiat diabolus,\nprincipium plasmationis domini, ut\ninludatur ei ab angelis, qui exordii amisere\nuirtutem.\nquibus dictis quid aliud conatur ostendere, nisi\nhuius mundi homines peccatores in alio mundo posse diabolos et\ndaemones fieri et rursum nunc daemones in alio mundo posse uel\nangelos uel homines procreari ? et post disputationem longissimam,\nqua omnem naturam corpoream in spiritalia corpora et tenuia\ndicit esse mutandam cunctamque substantiam in unum corpus\nmundissimum et omni splendore purius conuertendam et talem,\nqualem nunc humana mens non potest cogitare, ad extremum intulit:\net erit deus omnia 111 omnibus, ut uniuersa\nnatura corporea redigatur in eam substantiam,\nquae omnibus melior est, in diuinam\nuidelicet, qua nulla est melior.\nIn quarto quoque libro, qui operis huius extremus est, haec\nab ecclesiis Christi damnanda interserit: et forsitan, quomodo\nin isto mundo, qui moriuntur separatione\ncarnis et animae, iuxta operum differentiam\ndiuersa apud inferos obtinent loca, sic,\nqui de caelestis Hierusalem-ut ita\n\n\n\n\n\n\ndicamadministratione moriuntur, ad nostri mundi\ninferna descendunt, ut qualitate meritorum\ndiuersa in terris possideant loca.\net\niterum: et quia conparauimus de isto mundo\nad inferna pergentes animas his animabus,\nquae de superiori caelo ad nostra habitacula\nuenientes quodam modo mortuae sunt, prudenti\ninuestigatione rimandum est, an hoc\nipsum possimus etiam in natiuitate dicere\nsingularum, ut, quomodo, quae in ista terra\nnostra nascuntur animae, uel de inferno rursum\nmeliora cupientes ad superiora ueniunt\net humanum corpus adsumunt uel de melioribus\nlocis ad nos usque descendunt, sic et\nea loca, quae supra sunt in firmamento, aliae\nanimae possideant, quae de nostris sedibus\nad meliora proficiant, aliae, quae de caelestibus\nad firmamentum usque delapsae sunt\nnec tantum fecere peccati, ut ad loca inferiora,\nquae incolimus, truderentur.\nquibus\ndictis nititur adprobare et firmamentum, id est caelum, ad conparationem\nsuperioris caeli esse inferos et hanc terram, quam incolimus,\nconlatione firmamenti inferos appellari et rursum ad conparationem\ninferorum, qui sub nobis sunt, nos caelum dici, ut,\nquod aliis infernus est, aliis caelum sit.\nnec hac disputatione contentus\ndicit: in fine omnium rerum, quando ad\ncaelestem Hierusalem reuersuri sumus, aduersariarum\nfortitudinum contra populum\ndei bella consurgere, ut non sit eorum otiosa\n\n\n\n\n\n\n\n\n\n\n\n\nuirtus, sed exerceantur ad proelia et habeant\nmateriam roboris, quam consequi non possint,\nnisi fortes primum aduersariis restiterint,\nquos ratione et ordine et sollertia repugnandi\nin libro Numerorum legimus esse superatos.\nCumque dixisset iuxta Iohannis Apocalypsin euangelium\nsempiternum, id est futurum in caelis, tantum praecedere hoc\nnostrum euangelium, quantum Christi praedicatio legis ueteris\nsacramenta, ad extremum intulit — quod et cogitasse sacrilegium\nest — pro salute daemonum Christum etiam in aere et in supernis\nlocis esse passurum. et, licet ille non dixerit, tamen, quod consequens\nsit, intellegitur: sicut pro hominibus homo factus est, ut homines\nliberaret, sic et pro salute daemonum deum futurum, quod sunt\nhi, ad quos uenturus est liberandos.\nquod ne forsitan de nostro\nsensu putemur adserere, ipsius uerba ponenda sunt: sicut enim\nper umbram euangelii umbram legis inpleuit,\nsic, quia omnis lex exemplum et umbra est\ncerimoniarum caelestium, diligentius requirendum,\nutrum recte intellegamus legem quoque\ncaelestem et cerimonias superni cultus\nplenitudinem non habere sed indigere euangelii\nueritate, quod in Iohannis Apocalypsi\neuangelium legimus sempiternum, ad conparationem\nuidelicet huius nostri euangelii,\nquod temporale est et in transituro mundo\nac saeculo praedicatum.\nquod quidem etiam\nsi usque ad passionem domini saluatoris\nuoluerimus inquirere, quamquam audax et\n\n\n\n\n\n\ntemerarium sit in caelo eius quaerere passionem,\ntamen, si spiritalia nequitiae in caelestibus\nsunt et non erubescimus crucem\ndomini confiteri propter destructionem eorum,\nquae sua passione destruxit, cur timeamus\netiam in supernis locis in consummatione\nsaeculorum aliquid simile suspicari, ut omnium\nlocorum gentes illius passione saluentur?\nRursumque blasphemans de filio sic locutus est: si enim\npatrem cognoscit filius, uidetur in eo, quod\nnouit patrem, posse eum conprehendere, ut\nsi dicamus artificis animum artis scire mensuram.\nnec dubium, quin, si pater in filio, et\nconprehendatur ab eo, in quo est. sin autem\nconprehensionem eam dicimus, ut non solum\nsensu quis et sapientia conprehendat, sed\nuirtute et potentia cuncta teneat, qui cognouit,\nnon possumus dicere, quod conprehendat\nfilius patrem. pater uero omnia conprehendit,\ninter omnia autem et filius est: ergo\ne t filium conprehendit. et ut sciremus causas, quibus\npater conprehendat filium et filius patrem non queat conprehendere,\nhaec uerba subnectit: curiosus lector inquirat,\nutrum ita a semet ipso cognoscatur pater,\nquomodo cognoscitur a filio, sciensque illud,\nquod scriptum est: \\'pater, qui me misit, maior\n\n\n\n\n\n\n\n\nme est\\', in omnibus uerum esse contendet,\nut dicat et in cognitione filio patrem esse\nmaiorem, dum perfectius et purius a semet\nipso cognoscitur quam a filio.\nΜετεμψύχωσιν quoque et abolitionem corporum hic\nrursum sentire conuincitur: si quis autem potuerit\nostendere incorporalem rationabilemque naturam,\ncum expoliauerit se corpore, uiuere\nper semet ipsam et in peiori condicione esse,\nquando corporibus uestiebatur, in meliori,\nquando illa deponit, nulli dubium est corpora\nnon principaliter subsistere, sed per interualla\nob uarios motus rationabilium creaturarum\nnunc fieri, ut, qui his indigent, uestiantur,\net rursum, cum illa deprauatione lapsuum\nse ad meliora correxerint, dissolui in\nnihil et hac semper successione uariari.\net\nne parum putaremus inpietatem esse eorum, quae praemiserat, in\neiusdem uoluminis fine coniungit omnes rationabiles naturas, id\nest patrem et filium et spiritum sanctum, angelos, potestates, dominationes\nceterasque uirtutes, ipsum quoque hominem secundum\nanimae dignitatem unius esse substantiae.\nintellectualem,\ninquit, rationabilemque naturam sentit\ndeus et unigenitus filius eius et spiritus\nsanctus, sentiunt angeli et potestates ceteraeque\nuirtutes, sentit interior homo, qui ad\n\n\n\n\n\n\nimaginem et similitudinem dei conditus est.\nex quo concluditur deum et haec quodam\nmodo unius esse substantiae.\nunum addit uerbum\n\\'quodam modo\\', ut tanti sacrilegii crimen effugeret, et, qui in alio\nloco filium et spiritum sanctum non uult de patris esse substantia,\nne diuinitatem in partes secare uideatur, naturam omnipotentis\ndei angelis hominibusque largitur.\nCum haec se ita habeant, quae insania est paucis de filio\net spiritu sancto commutatis, quae apertam blasphemiam praeferebant,\ncetera ita, ut scripta sunt, protulisse in medium et inpia uoce\nlaudasse, cum utique et illa et ista de uno inpietatis fonte processerint?\naduersum omnia scribere nec huius est temporis et\nomnes, qui aduersus Arrium et Eunomium Manicheumque et\ndiuersas scripserunt hereses, his quoque inpietatibus respondisse\ncredendi sunt. quisquis igitur hos uoluerit legere libros et calciatis\npedibus ad terram repromissionis pergere, necubi a serpentibus\nmordeatur et arcuato uulnere scorpionis uerberetur, legat prius\nhunc librum et, antequam ingrediatur uiam, quae sibi cauenda\nsint, nouerit.\nNihil Christiano felicius, cui promittuntur regna caelorum;\nnihil laboriosius, qui cotidie de uita periclitatur. nihil fortius, qui\nuincit diabolum; nihil inbecillius, qui a carne superatur. utriusque\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nrei exempla sunt plurima. latro credidit in cruce et statim meretur\naudire:amen, amen dico tibi: hodie mecum eris\nin paradiso. ludas de apostolatus fastigio in proditionis tartarum\nlabitur et nec familiaritate conuiuii nec intinctione buccellae\nnec osculi gratia frangitur, ne quasi hominem tradat, quem filium\ndei nouerat. quid Samaritana uilius?\nnon solum ipsa credidit et\npost sex uiros unum inuenit dominum Messiamque cognoscit ad\nfontem, quem in templo Iudaeorum populus ignorabat, sed auctor\nfit multorum salutis et apostolis ementibus cibos esurientem reficit\nlassumque sustentat. quid Salomone sapientius ? attamen infatuatur\namoribus feminarum.\nbonum est sal nullumque sacrificium\nabsque huius aspersione suscipitur — unde et apostolus praecipit:\nsermo uester sit sale conditus —, quod, si infatuetur,\nforas proicitur in tantumque perdit nominis dignitatem, ut ne in\nsterquilinio quidem utile sit, quo solent credentium arua condiri\net sterile animarum solum pinguescere.\nhaec dicimus, ut prima te,\nfili Rustice, fronte doceamus magna coepisse, excelsa sectari et\n\n\n\n\n\n\nadulescentiae, immo pubertatis, incentiua calcantem perfectae\nquidem aetatis gradum scandere, sed lubricum iter esse, per quod\ningrederis, nec tantam sequi gloriam post uictoriam, quantam ignominiam\npost ruinam.\nNon mihi nunc per uirtutum prata ducendus es nec laborandum,\nut ostendam tibi uariorum pulchritudinem florum, quid in\nse lilia habeant puritatis, quid rosarum uerecundia possideat, quid\nuiolae purpura promittat in regno, quid rutilantium spondeat\npictura gemmarum.\niam enim propitio domino stiuam tenes, iam\nin tectum atque solarium cum Petro apostolo conscendisti, qui\nesuriens in Iudaeis Cornelii saturatur fide et famem incredulitatis\neorum gentium conuersione restinguit atque in uase euangeliorum\nquadrangulo, quod de caelo descendit ad terras, docetur et discit\nomnes homines posse saluari. rursumque, quod uiderat, in specie\ncandidissimi linteaminis in superna transfertur et credentium turbas\nde terris in caelum rapit, ut pollicitatio domini conpleatur:\nbeati mundo corde, quoniam ipsi deum uidebunt.\ntotum, quod adprehensa manu insinuare tibi cupio, quod\nquasi doctus nauta post multa naufragia rudem conor instruere\nuectorem, illud est, ut, in quo litore pudicitiae pirata sit, noueris,\n\n\n\n\n\n\nubi Charybdis et radix omnium malorum auaritia, ubi Scyllaei\nobtrectatorum canes, de quibus apostolus loquitur: ne mordentes\ninuicem mutuo consumamini, quomodo\nin media tranquillitate securi Libycis interdum uitiorum Syrtibus\nobruamur, quid uenenatorum animantium desertum huius saeculi\nnutriat.\nNauigantes Rubrum Mare, in quo optandum nobis est ut\nuerus Pharao cum suo mergatur exercitu, multis difficultatibus ac\npericulis ad urbem t Maximam perueniunt. utroque litore gentes\nuagae, immo beluae habitant ferocissimae. semper solliciti, semper\narmati totius anni uehunt cibaria. latentibus saxis uadisque durissimis\nplena sunt omnia, ita ut speculator et ductor in summa mali\narbore sedeat et inde regendae et circumflectendae nauis dictata\npraedicat.\nfelix cursus est, si post sex menses supra dictae urbis\nportum teneant, a quo se incipit aperire oceanus, per quem uix\nanno perpetuo ad Indiam peruenitur et ad Gangen fluuium — quem\nPhison sancta scriptura cognominat —, qui circuit omnem terram\nEuilat et multa genera pigmentorum de paradisi dicitur fonte\n\n\n\n\n\n\neuehere.\nibi nascitur carbunculus et zmaragdus et margarita candentia\net uniones, quibus nobilium feminarum ardet ambitio, montesque\naurei, quos adire propter dracones et gryphas et inmensorum\ncorporum monstra hominibus inpossibile est, ut ostendatur nobis,\nquales custodes habeat auaritia.\nQuorsum ista ? perspicuum est. si negotiatores saeculi tanta\nsustinent, ut ad incertas perueniant periturasque diuitias, et seruant\ncum animae discrimine, quae multis periculis quaesierunt, quid\nChristi negotiatori faciendum est, qui uenditis omnibus quaerit\npretiosissimum margaritum, qui totis substantiae suae opibus emit\nagrum, in quo repperiat thesaurum, quem nec fur effodere nec\nlatro possit auferre?\nScio me offensurum esse quam plurimos, qui generalem de\nuitiis disputationem in suam referant contumeliam et, dum mihi\nirascuntur, suam indicant conscientiam multoque peius de se quam\nde me iudicant. ego enim neminem nominabo nec ueteris comoediae\n\n\n\n\n\n\nmaledicta congerere, qui, ut isdem teneatur criminibus, certe in eo\nmelior est, quod sua ei mala non placent.\nAudio religiosam habere te matrem, multorum annorum\nuiduam, quae aluit, quae erudiuit infantem et post studia Galliarum,\nquae uel florentissima sunt, misit Romam non parcens sumptibus\net absentiam filii spe sustinens futurorum, ut ubertatem Gallici\nnitoremque sermonis grauitas Romana condiret nec calcaribus in\nte sed frenis uteretur, quod et in disertissimis uiris Graeciae legimus,\nqui Asianum tumorem Attico siccabant sale et luxuriantes\nflagellis uineas falcibus reprimebant, ut eloquentiae torcularia non\nuerborum pampinis, sed sensuum quasi uuarum expressionibus\nredundarent.\nhanc tu suspice ut parentem, ama ut nutricem, uenerare\nut sanctam. nec aliorum imiteris exemplum, qui relinquunt\nsuas et alienas appetunt, quorum dedecus in propatulo est sub nominibus\npietatis quaerentium suspecta consortia. noui ego quasdam\niam maturioris aetatis et plerasque generis libertini adulescentibus\ndelectari et filios quaerere spiritales paulatimque pudore superato\nper ficta matrum nomina erumpere in licentiam maritalem. alii\nsorores uirgines deserunt et extraneis uiduis copulantur. sunt, quae\n\n\n\n\n\n\noderunt suos et non suorum palpantur affectu, quarum inpatientia,\nindex animi, nullam recipit excusationem et cassa inpudicitiae\nuelamenta quasi aranearum fila disrumpit.\nuideas nonnullos accinctis\nrenibus, pulla tunica, barba prolixa a mulieribus non posse\ndiscedere, sub eodem conmanere tecto, simul inire conuiuia, ancillas\niuuenes habere in ministerio et praeter uocabulum nuptiarum\nomnia esse matrimonii. nec culpa est nominis Christiani, si simulator\nreligionis in uitio sit, quin immo confusio gentilium, cum ea uident\necclesiis displicere, quae omnibus bonis non placent.\nTu uero, si monachus esse uis, non uideri, habeto curam\nnon rei familiaris, cui renuntiando hoc esse coepisti, sed animae\ntuae. sordes uestium candidae mentis indicio sint, uilis tunica contemptum\nsaeculi probet ita dumtaxat, ne animus tumeat, ne habitus\nsermoque dissentiat. balnearum fomenta non quaeras, qui\ncalorem corporis ieiuniorum cupis frigore extinguere. quae et ipsa\nmoderata sint, ne nimia debilitent stomachum et maiorem refectionem\nposcentia erumpant in cruditatem, quae parens libidinum\nest. modicus ac temperatus cibus et carni et animae utilis est.\nmatrem ita uide, ne per illam alias uidere cogaris, quarum uultus\n\n\n\n\ncordi tuo haereant et tacitum uiuat sub pectore\nuulnus. ancillulas, quae illi in obsequio sunt, tibi scias esse in\ninsidiis, quia, quantum uilior earum condicio, tanto facilior ruina\nest. et Iohannes Baptista sanctam matrem habuit pontificisque\nfilius erat et tamen nec matris affectu nec patris opibus uincebatur,\nut in domo parentum cum periculo uiueret castitatis. uiuebat in\nheremo et oculis desiderantibus Christum nihil aliud dignabatur\naspicere. uestis aspera, zona pellicia, cibus locustae melque siluestre,\nomnia uirtuti et continentiae praeparata.\nfilii prophetarum — quos\nmonachos in ueteri legimus testamento — aedificabant sibi casulas\npropter fluenta Iordanis et turbis urbium derelictis polenta et herbis\nagrestibus uictitabant. quamdiu in patria tua es, habeto cellulam\npro paradiso, uaria scripturarum poma decerpe, his utere deliciis,\nharum fruere conplexu. si scandalizat te oculus, pes, manus tua,\nproice ea. nulli parcas, ut soli parcas animae.\nqui uiderit\nmulierem ad concupiscendum eam, iam moechatus\nest eam in corde suo. quis gloriabitur\ncastum se habere cor? astra non sunt munda in conspectu\ndomini: quanto magis homines, quorum uita temptatio est! uae\n\n\n\n\n\n\nnobis, qui, quotiens concupiscimus, totiens fornicamur. inebriatus\nest, inquit, gladius meus in caelo: multo amplius\nin terra, quae spinas et tribulos generat.\nuas electionis, in\ncuius Christus ore sonabat, macerat corpus suum et subicit seruituti\net tamen cernit naturalem carnis ardorem suae repugnare sententiae,\nut, quod non uult, hoc agere conpellatur, et quasi uim patiens\nuociferatur et dicit: miser ego homo, quis me liberabit\nde corpore mortis huius? et tu te arbitraris absque\nlapsu et uulnere posse transire, nisi omni custodia seruaueris cor\ntuum et cum saluatore dixeris: mater mea et fratres\nmei hi sunt, qui faciunt uoluntatem patris\nmei?\ncrudelitas ista pietas est; immo quid tam pium, quam sanctae\nmatri sanctum filium custodire? optat et illa te uiuere, non\nuidere ad tempus, ut semper cum Christo uideat. Anna Samuhelem\nnon sibi, sed tabernaculo genuit. filii Ionadab, qui uinum et siceram\nnon bibebant, qui habitabant in tentoriis et, quas nox conpulerat,\nsedes habebant, scribuntur in psalmo, quod primi captiuitatem\nsustinuerint, quia exercitu Chaldaeorum uastante Iudaeam\nurbes introire conpulsi sunt.\nUiderint, quid alii sentiant — unusquisque enim suo sensu\n\n\n\n\n\n\nducitur —, mihi oppidum carcer est et solitudo paradisus. quid\ndesideramus urbium frequentiam, qui de singularitate censemur?\nMoyses, ut praeesset populo Iudaeorum, quadraginta annis eruditur\nin heremo, pastor ouium hominum factus est pastor; apostoli de\npiscatione lacus Genesar ad piscationem hominum transierunt.\ntunc habebant patrem, rete, nauiculam: secuti dominum protinus\nomnia reliquerunt portantes cotidie crucem suam et ne uirgam\nquidem m manu habentes.\nhoc dico, ut, etiam si clericatus te\ntitillat desiderium, discas, quod possis docere, et rationabilem\nhostiam offeras Christo, ne miles ante quam tiro, ne prius magister\nsis quam discipulus. non est humilitatis meae neque mensurae\niudicare de ceteris et de ministris ecclesiarum sinistrum quippiam\ndicere. habeant illi ordinem et gradum suum, quem si tenueris, quomodo\ntibi in eo uiuendum sit, editus ad Nepotianum liber docere\nte poterit. nunc monachi incunabula moresque discutimus et eius\nmonachi, qui liberalibus studiis eruditus in adulescentia iugum\nChristi collo suo inposuit.\nPrimumque tractandum est, utrum solus an cum aliis in monasterio\nuiuere debeas. mihi placet, ut habeas sanctorum\n\n\n\n\n\n\ncontubernium nec ipse te doceas et absque doctore ingrediaris uiam, quam\nnumquam ingressus es, statimque in partem tibi alteram declinandum\nsit et errori pateas plusque aut minus ambules, quam necesse est,\nut currens lasseris, moram faciens obdormias.\nin solitudine cito subrepit\nsuperbia et, si parumper ieiunauerit hominemque non uiderit,\nputat se alicuius esse momenti oblitusque sui, unde quo uenerit,\nintus corpore lingua foris uagatur. iudicat contra apostoli uoluntatem\nalienos seruos; quod gula poposcerit, porrigit manus; dormit,\nquantum uoluerit, facit, quod uoluerit; nullum ueretur, omnes se\ninferiores putat ciebriusque in urbibus quam in cellula est et inter\nfratres simulat uerecundiam, qui platearum turbis conliditur.\nquid\nigitur? solitariam uitam reprehendimus ? minime, quippe quam\nsaepe laudauimus. sed de ludo monasteriorum huiusce modi uolumus\negredi milites, quos rudimenta, non terreant, qui specimen conuersationis\nsuae multo tempore dederint, qui omnium fuerunt minimi,\nut primi omnium fierent, quos nec esuries nec saturitas aliquando\nsuperauit, qui paupertate laetantur, quorum habitus, sermo,\nuultus, incessus doctrina uirtutum est, qui nesciunt secundum\n\n\n\n\n\n\nquosdam ineptos homines daemonum obpugnantium contra se portenta\nconfingere, ut apud inperitos et uulgi homines miraculum sui\nfaciant et exinde sectentur lucra.\nVidimus nuper et planximus Croesi opes unius morte deprehensas\nurbisque stipes quasi in usus pauperum congregatas stirpi\net posteris derelictas. tunc ferrum, quod latebat in profundo, supernatauit\naquae et inter palmarum arbores Merrae amaritudo monstrata\nest. nec mirum: talem et socium habuit et magistrum, qui\nUolo ergo te et propter causas, quas supra exposui, non habitare\ncum matre et praecipue, ne aut offerentem delicatos cibos rennuendo\ncontiistes aut, si acceperis, oleum igni adicias et inter frequentiam\npuellarum per diem uideas, quod noctibus cogites. numquam\nde manu et oculis tuis recedat liber, psalterium discatur ad\n\n\n\n\n\n\n\n\n\n\nuerbum, oratio sine intermissione, uigil sensus nec uanis cogitationibus\npatens.\ncorpus pariter animusque tendatur ad dominum.\niram uince patientia; ama scientiam scripturarum et carnis uitia\nnon amabis. nec uacet mens tua uariis perturbationibus, quae, si\npectori insederint, dominabuntur tui et te deducent ad delictum maximum.\nfac et aliquid operis, ut semper te diabolus inueniat occupatum.\nsi apostoli habentes potestatem de euangelio uiuere laborabant\nmanibus suis, ne quem grauarent, et aliis tribuebant refrigeria,\nquorum pro spiritalibus debebant metere carnalia, cur tu in usus\ntuos cessura non praepares ?\nuel fiscellam texe iunco uel canistrum\nlentis plecte uiminibus, sariatur humus, areolae aequo limite diuidantur;\nin quibus cum holerum iacta fuerint semina uel plantae per\nordinem positae, aquae ducantur inriguae, ut pulcherrimorum uersuum\nspectator adsistas:\necce supercilio cliuosi tramitis undamelicit, illa cadens raucum per leuia murmursaxa ciet scatebrisque arentia temperat arua.\ninserantur infructuosae arbores uel gemmis uel surculis, ut paruo\npost tempore laboris tui dulcia poma decerpas. apum fabricare aluearia,\nad quas te mittunt Prouerbia, et monasteriorum ordinem\n\n\n\n\n\n\nac regiam disciplinam in paruis disce corporibus. texantur et lina\ncapiendis piscibus, scribantur libri, ut et manus operetur cibos et\nanima lectione saturetur.\nin desideriis est omnis otiosus.\nAegyptiorum monasteria hunc morem tenent, ut nullum\nabsque opere ac labore suscipiant, non tam propter uictus necessaria\nquam propter animae salutem, ne uagetur perniciosis cogitationibus\net instar fornicantis Hierusalem omni transeunti diuaricet\npedes suos.\nDum essem iuuenis et solitudinis me deserta uallarent, incentiua\nuitiorum ardoremque naturae ferre non poteram; quae cum\ncrebris ieiuniis frangerem, mens tamen cogitationibus aestuabat.\nad quam edomandam cuidam fratri, qui ex Hebraeis crediderat, me\nin disciplinam dedi, ut post Quintiliani acumina Ciceronisque fluuios\ngrauitatemque Frontonis et lenitatem Plinii alphabetum discerem,\nstridentia anhelantiaque uerba meditarer.\nquid ibi laboris insumpserim,\nquid sustinuerim difficultatis, quotiens desperauerim quotiensque\ncessauerim et contentione discendi rursus inceperim, testis\nest conscientia tam mea, qui passus sum, quam eorum, qui mecum\nduxere uitam. et gratias ago domino, quod de amaro semine litterarum\ndulces fructus capio.\nDicam et aliud, quid in Aegypto uiderim. Graecus adulescens\nerat in coenobio, qui nulla continentiae, nulla operis magnitudine\nflammam poterat carnis extinguere. hunc periclitantem pater\nmonasterii hac arte seruauit. imperat cuidam uiro graui, ut iurgiis\natque conuiciis insectaretur hominem et post inrogatam iniuriam\nprimus ueniret ad querimonias. uocati testes pro eo loquebantur,\nqui contumeliam fecerat. flere ille contra mendacium; nullus\nalius credere ueritati, solus pater defensionem suam callide opponere,\nne abundantiori tristitia absorberetur frater. quid multa?\nita annus ductus est, quo expleto interrogatus adulescens super\ncogitationibus pristinis, an adhuc molestiae aliquid sustineret:\n\\'papae\\', inquit, \\'uiuere mihi non licet, et fornicari libet ?: hic\nsi solus fuisset, quo adiutore superasset?\nPhilosophi saeculi solent amorem ueterem amore nono\nquasi clauum clauo expellere. quod et Asuero septem principes\nfecere Persarum, ut Uasti reginae desiderium aliarum puellarum\namore conpescerent. illi uitium uitio peccatumque peccato remediantur,\nnos amore uirtutum uitia superemus. declina, ait,\na malo et fac bonum; quaere pacem et persequere\neam. nisi oderimus malum, bonum amare non possumus.\n\n\n\n\n\n\n\\'quin potius faciendum est bonum, ut declinemus a malo;\npax\nquaerenda, ut bella fugiamus. nec sufficit eam quaerere, nisi inuentam\nfugientemque omni studio persequamur, quae exsuperat\nomnem sensum, in qua habitatio dei est dicente propheta:\ne t factus est in pace locus eius. pulchreque\npersecutio pacis dicitur iuxta illud apostoli: hospitalitatem\npersequentes, ut non leui citatoque sermone et - ut ita loquar\nâ€” summis labiis hospites inuitemus, sed toto mentis ardore\nteneamus quasi auferentes secum de lucro nostro atque conpendio.\nNulla ars absque magistro discitur. etiam muta animalia et\nferarum greges ductores sequuntur suos. in apibus principes sunt;\ngrues unam sequuntur ordine litterato. imperator unus, iudex\nunus prouinciae. Roma, ut condita est, duos fratres simul habere\nreges non potuit et parricidio dedicatur. in Rebeccae utero Esau\net Iacob bella gesserunt. singuli ecclesiarum episcopi, singuli archipresbyteri,\nsinguli archidiaconi et omnis ordo ecclesiasticus suis\nrectoribus nititur. in naui unus gubernator, in domo unus dominus;\nin quamuis grandi exercitu unius signum expectatur.\net ne plura\nreplicando fastidium legenti faciam, per haec omnia ad illud tendit\noratio, ut doceam te non tuo arbitrio dimittendum, sed uiuere debere\nin monasterio sub unius disciplina patris consortioque multorum, ut\n\n\n\n\n\n\nab alio discas humilitatem, ab alio patientiam, hic te silentium, ille\ndoceat mansuetudinem, non facias, quod uis, comedas, quod iuberis,\nhabeas, quantum acceperis, uestiaris, quod acceperis, operis tui pensa\npersoluas, subiciaris, cui non uis, lassus ad stratum uenias ambulansque\ndormites, necdum expleto somno surgere conpellaris,\ndicas psalmum in ordine tuo — in quo non dulcedo uocis sed mentis\naffectus quaeritur scribente apostolo: psallam spiritu,\npsallam et mente et: cantantes in cordibus\nuestris; legerat enim esse praeceptum: psallite sapienter\n—, seruias fratribus, hospitum laues pedes, passus iniuriam taceas,\npraepositum monasterii timeas ut dominum, diligas ut parentem,\ncredas tibi salutare, quidquid ille praeceperit, nec de maioris\nsententia iudices, cuius officii est oboedire et inplere, quae iussa sunt,\ndicente Moyse: audi, Israhel, et tace.\ntantis negotiis\noccupatus nullis uacabis cogitationibus et, dum ab alio transis ad\naliud opusque succedit operi, illud solum mente retinebis, quod agere\nconpelleris.\nUidi ego quosdam, qui, postquam renuntiauere saeculo —\nuestimentis dumtaxat et uocis professione, non rebus — nihil de\n\n\n\n\n\n\npristina conuersatione mutarunt. res familiaris magis aucta quam\ninminuta est; eadem ministeria seruulorum, idem apparatus conuiuii;\nin uitro et patella fictili aurum comeditur et inter turbas\net examina ministrorum nomen sibi uindicant solitarii.\nqui uero\npauperes sunt et tenui substantiola uidenturque sibi scioli, pomparum\nferculis similes procedunt ad publicum, ut caninam exerceant\nfacundiam. alii sublatis in altum humeris et intra se nescio\nquid cornicantes stupentibus in terram oculis tumentia uerba\ntrutinantur, ut, si praeconem addideris, putes incedere praefecturam.\nsunt, qui humore cellularum inmoderatisque ieiuniis, taedio\nsolitudinis ac nimia lectione; dum diebus ac noctibus auribus suis\npersonant, uertuntur in iielay%oUav et Hippocratis magis fomentis\nquam nostris monitis indigent. plerique artibus et negotiationibus\npristinis carere non possunt mutatisque nominibus institorum\neadem exercent conmercia non uictum et uestitum, quod apostolus\npraecipit, sed maiora quam saeculi homines emolumenta sectantes.\net prius quidem ab aedilibus, quos dyoQavofiovg Graeci appellant,\n\n\n\n\n\n\nuendentium cohercebatur rabies nec erat inpune peccatum, nunc\nautem sub religionis titulo exercentur iniusta conpendia et honor\nnominis Christiani fraudem magis facit quam patitur. quodque\npudet dicere, sed necesse est, ut saltim sic ad nostrum erubescamus\ndedecus, publice extendentes manus pannis aurum tegimus et\ncontra omnium opinionem plenis sacculis morimur diuites, qui\nquasi pauperes uiximus.\ntibi, cum in monasterio fueris, haec facere\nnon licebit et inolescente paulatim consuetudine, quod primum\ncogebaris, uelle incipies et delectabit te labor tuus oblitusque\npraeteritorum semper priora sectaberis nequaquam considerans,\nquid alii mali faciant, sed quid boni tu facere debeas.\nNeque uero peccantium ducaris multitudine et te pereurtium\nturba sollicitet, ut tacitus cogites: quid ? ergo omnes peribunt,\nqui in urbibus habitant? ecce illi fruuntur suis rebus, ministrant\necclesiis, adeunt balneas, unguenta non spernunt et tamen in omnium\nflore uersantur. ad quod et ante respondi et nunc breuiter\nrespondebo: me in praesenti opusculo non de clericis disputare,\nsed monachum instituere. sancti sunt clerici et omnium uita laudabilis.\nita ergo age et uiue in monasterio, ut clericus esse merearis,\nut adulescentiam tuam nulla sorde conmacules, ut ad altare Christi\n\n\n\n\n\n\nquasi de thalamo uirgo procedas et habeas de foris bonum testimonium\nfeminaeque nomen tuum nouerint, uultum nesciant. cum\nad perfectam aetatem ueneris, si tamen uita comes fuerit, et te\nuel populus uel pontifex ciuitatis in clerum adlegerit, agito, quae\nclerici sunt, et inter ipsos sectare meliores, quia in omni condicione\net gradu optimis mixta sunt pessima.\nNe ad scribendum cito prosilias et leui ducaris insania.\nmulto tempore disce, quod doceas. ne credas laudatoribus tuis,\nimmo inrisoribus aurem ne libenter adcommodes, qui cum te adulationibus\nfouerint et quodam modo inpotem mentis effecerint, si\nsubito respexeris, aut ciconiarum deprehendas post te colla curuari\naut manu auriculas agitari asini aut aestuantem canis protendi\nlinguam. nulli detrahas nec in eo te sanctum putes, si ceteros laceres.\naccusamus saepe, quod facimus, et contra nosmet ipsos diserti\nin nostra uitia inuehimur muti de eloquentibus iudicantes.\ntestudineo\nGrunnius incedebat ad loquendum gradu et per interualla\nquaedam uix pauca uerba capiebat, ut eum putares singultire,\nnon proloqui. et tamen, cum mensa posita librorum exposuisset\nstruem, adducto supercilio contractisque naribus ac fronte rugata\n\n\n\n\n\n\nduobus digitulis concrepabat hoc signo ad audiendum discipulos\nprouocans. tunc nugas meras fundere et aduersum singulos declamare:\ncriticum diceres esse Longinum censoremque Romanae\nfacundiae notare, quem uellet, et de senatu doctorum excludere.\n\n\nhic bene nummatus plus placebat in prandiis. nec mirum, qui\nmultos inescare solitus erat factoque cuneo circumstrepentium\ngarrulorum procedebat in publicum intus Nero, foris Cato, totus\nambiguus, ut ex contrariis diuersisque naturis unum monstrum\nnouamque bestiam diceres esse conpactam iuxta illud poeticum:\nprima leo. postrema draco, media ipsa chimaera.\nNumquam ergo tales uideas nec huiusce modi hominibus adpliceris,\nne declines cor tuum in uerba malitiae et audias: sedens em tuum detrahebas et aduersus\nfilium matris tuae ponebas scandalum et\niterum: filii hominum dentes eorum arma et\nsagittae et alibi: molliti sunt sermones eius\nsuper oleum et ipsi sunt iacula et apertius in\nEcclesiaste: si mordeat serpens in silentio, sic,\nqui fratri suo occulte detrahit.\nsed dicis: ipse non\n\n\n\n\n\n\ndetraho, aliis loquentibus facere quid possum?\\' ad excusandas\nexcusationes in peccatis ista praetendimus.\nChristus arte non luditur. nequaquam mea, sed apostoli sententia\nest: nolite errare; deus non inridetur. ille\nin corde, nos uidemus in facie. Salomon loquitur in Prouerbiis:\nuentus aquilo dissipat nubes et uultus tristis\nlinguas detrahentium.\nsicut enim sagitta, si mittatur\ncontra duram materiam, nonnumquam in mittentem reuertitur et\nuulnerat uulnerantem illudque conpletur: facti sunt mihi\nin arcum prauum et alibi: qui mittit in altum\nlapidem, recidet in caput eius, ita detractator.\ncum tristem faciem uiderit audientis, immo ne audientis quidem,\nsed obturantis aures suas, ne audiat iudicium sanguinis, ilico conticescit,\npallet uultus, haerent labia, saliua siccatur.\nunde idem\nuir sapiens: cum detractatoribus, inquit, non conmiscearis,\nquoniam repente ueniet perditio\neorum; et ruinam utriusque quis nouit?\ntam scilicet eius, qui loquitur, quam illius, qui audit loquentem.\nueritas angulos non amat nec quaerit susurrones. Timotheo\ndicitur: aduersus presbyterum accusationem\ncito ne receperis. peccantem autem coram\nomnibus argue, ut et ceteri metum habeant.\nnon est facile de perfecta aetate credendum, quam et uita praeterita\ndefendit et honorat uocabulum dignitatis, uerum, quia homines\nsumus et interdum contra annorum maturitatem puerorum uitiis\nlabimur, si me uis corrigi delinquentem, aperte increpa, tantum\nne occulte mordeas; corripiet me iustus in miseri-5\ncordia et increpabit me, oleum autem peccatoris\nnon inpinguet caput meum. quem enim\ndiligit dominus, corripit, flagellat autem omnem\nfilium, quem recipit. et per Esaiam clamat deus:\npopulus meus. qui beatos uos dicunt, seducunt\nuos et semitas pedum uestrorum supplantant.\nquid enim mihi prode est, si aliis mala mea referas,\nsi me nesciente peccatis meis, immo detractationibus tuis alium\nuulneres et, cum certatim omnibus narres, sic singulis loquaris,\nquasi nulli alteri dixeris ? hoc est non me emendare, sed uitio tuo\nsatisfacere. praecepit dominus peccantes in nos argui debere secreto\nuel adhibito teste et, si audire noluerint, referri ad ecclesiam\nhabendosque in malo pertinaces quasi ethnicos et publicanos.\nHaec expressius loquor, ut adulescentem meum et linguae\net aurium prurigine liberem, ut renatum in Christo sine ruga et\n\n\n\n\n\n\nmacula quasi pudicam uirginem exhibeam sanctamque tam mente\nquam corpore, ne solo nomine glorietur et absque oleo bonorum operum\nextincta lampade excludatur ab sponso.\nhabes ibi sanctum\ndoctissimumque pontificem Proculum, qui uiua et praesenti uoce\nnostras scidulas superet cotidianisque tractatibus iter tuum dirigat\nnec patiatur te in partem alteram declinando uiam relinquere regiam,\nper quam Israhelad terram repromissionis properans se transiturum\nesse promittit. atque utinam exaudiatur uox ecclesiae conplorantis:\ndomine, pacem da nobis; omnia enim\nreddidisti nobis.\nutinam, quod renuntiamus saeculo, uoluntas\nsit, non necessitas, et paupertas habeat expetita gloriam, non\ninlata cruciatum. ceterum iuxta miserias huius temporis et ubique\ngladios saeuientes satis diues est, qui pane non indiget, nimium\npotens, qui seruire non cogitur. sanctus Exuperius, Tolosae episcopus,\nuiduae Saraptensis imitator, esuriens pascit alios et ore\npallente ieiuniis fame torquetur aliena omnemque substantiam\nChristi uisceribus erogauit.\nnihil illo ditius, qui corpus domini canistro\nuimineo, sanguinem portat uitro, qui auaritiam proiecit e\ntemplo, qui absque funiculo et increpatione uendentium columbas,\n\n\n\n\n\n\nid est dona spiritus sancti, mensas subuertit mammonae et nummulariorum\naera dispersit, ut domus dei domus uocaretur orationis\net non latronum spelunca. huius e uicino sectare uestigia et ceterorum,\nqui uirtutum illius similes sunt, quos sacerdotium et humiliores\nfacit et pauperiores, aut, si perfecta desideras, exi cum\nAbraham de patria et de cognatione tua et perge, quo nescis. si\nhabes substantiam, uende et da pauperibus, si non habes, grandi\nonere liberatus es; nudum Christum nudus sequere. durum, grande,\ndifficile, sed magna sunt praemia.\nTandem ex Africa uestrae litteras unanimitatis accepi et non\npaenitet inpudentiae, qua tacentibus uobis epistulas meas frequenter\ningessi, ut rescriptum mererer et uos esse sospites non aliis nuntiantibus\nsed uestro potissimum sermone cognoscerem.\nsuper\nanimae statu memini uestrae quaestiunculae, immo maximae ecclesiasticae\nquaestionis, utrum lapsa de caelo sit, ut Pythagoras philosophus\nomnesque Platonici et Origenes putant, an dsiOQVOia dei\nsubstantiae, ut Stoici, Manicheus et Hispana Priscilliani heresis\nsuspicantur, an in thesauro habeantur dei olim conditae, ut quidam\necclesiastici stulta persuasione confidunt, an cotidie a deo fiant\net mittantur in corpora secundum illud, quod in euangelio scriptum\nest: pater meus usque modo operatur et ego\noperor, an certe ex traduce, ut Tertullianus, Apollinaris et maxima\npars occidentalium autumat, ut, quomodo corpus ex corpore,\nsic anima nascatur ex anima et simili cum brutis animantibus condicione\nsubsistat.\nsuper quo quid mihi uideretur, in opusculis\ncontra Rufinum olim scripsisse me noui aduersus eum libellum, quem\nsanctae memoriae Anastasio, episcopo Romanae ecclesiae, dedit,\nin quo lubrica et subdola, immo stulta confessione, dum auditorum\nsimplicitati inludere nititur, suae fidei, immo perfidiae, inlusit;\nquos libros reor sanctum parentem uestrum habere Oceanum. olim\nenim editi sunt multis Rufini libri aduersus nos calumnias respuentes.\ncerte habes ibi uirum sanctum et eruditum Augustinum\n\n\n\n\n\n\nepiscopum, qui uiua, ut aiunt, uoce doceie te poterit et suam, immo\nper se nostram, explicare sententiam.\nEzechielis uolumen olim adgredi uolui et sponsionem creberriman\nstudiosis lectoribus reddere, sed in ipso dictandi exordio ita\nanimus meus occidentalium prouinciarum et maxime urbis Romae\nuastatione confusus est, ut iuxta uulgare prouerbium proprium\nquoque ignorarem uocabulum, diuque tacui sciens tempus esse lacri-\nmarum.\nhoc autem anno, cum tres explicassem libros, subitus lmpetus\nbarbarorum, de quibus tuus dicit Uergilius: lateque uagantes\nBarcaei et sancta scriptura de Ismahel: contra\nfaciem omnium fratrum suorum habitabit,\nsic Aegypti limitem, Palaestinae, Phoenices, Syriae percucurrit ad\ninstar torrentis cuncta secum trahens, ut uix manus eorum misericordia\nChristi potuerimus euadere. quodsi iuxta inclitum oratorem\nsilent inter arma leges, quanto magis studia scripturarum,\nquae et librorum multitudine et silentio ac librariorum\nsedulitate, quodque uel proprium est, securitate et otio dictantium\nindigent!\nduos itaque libros misi sanctae filiae meae Fabiolae, quorum\nexempla, si uolueris, ab ipsa poteris mutuari; pro angustia\nquippe temporis alios describere non potui. quos cum legeris et\nuestibula uideris, facilis coniectura erit, qualis ipsa futura sit domus.\nsed credo in dei misericordia, qui nos adiuuit in difficillimo principio\nsupra dicti operis, quod ipse adiuuet et in paene ultimis prophetae\npartibus, in quibus Gog et Magog bella narrantur, et in extremis,\nin quibus sacratissimi et inexplicabilis templi aedificatio,\nuarietas mensuraque describitur.\nSanctus frater noster Oceanus, cui uos cupitis commendari,\ntantus ac talis est et sic eruditus in lege domini, ut absque nostro\nrogatu instruere uos possit et nostram super cunctis quaestionibus\nscripturarum pro modulo communis ingenii explicare sententiam.\nincolumes uos et prolixa aetate florentes Christus deus noster tueatur\nomnipotens, domini uere sancti.\nSaepe et multum flagitas, uirgo Christi Principia, ut memoriam\nsanctae feminae Marcellae litteris recolam et bonum, quo diu\nfruiti sumus, etiam ceteris noscendum imitandumque describam.\nsatisque doleo, quod hortaris sponte currentem et me arbitraris indigere\nprecibus, qui ne tibi quidem in eius dilectione concedam\nmultoque plus accipiam quam tribuam beneficii tantarum recordatione\nuirtutum.\nnam ut hucusque reticerem et biennium praeterirem\nsilentio, non fuit dissimulationis, ut male aestimas, sed tristitiae\nincredibilis, quae ita meum obpressit animum, ut melius iudicarem\ntacere inpraesentiarum, quam nihil dignum illius laudibus\ndicere.\nneque uero Marcellam tuam, immo meam et, ut uerius\nloquar, nostram, omniumque sanctorum et proprie Romanae urbis\ninclitum decus, institutis rhetorum praedicabo, ut exponam inlustrem\nfamiliam, alti sanguinis decus et stemmata per consules\n\n\n\n\n\n\n\n\n\n\n\n\n\n\n\n\n\n\net praefectos praetorio decurrentia. nihil in illa laudabo, nisi quod\nproprium est et in eo nobilius, quod opibus et nobilitate contempta\nfacta est paupertate et humilitate nobilior.\nOrbata patris morte uiro quoque post nuptias septimo\nmense priuata est. cumque eam Cerealis, cuius clarum inter consules\nnomen est, propter aetatem et antiquitatem familiae et insignem\n— quod maxime uiris placere consueuit—decorem corporis ac morum\ntemperantiam ambitiosius peteret suasque longaeuus polliceretur\ndiuitias et non quasi in uxorem sed quasi in filiam uellet donationem\ntransfundere Albinaque mater tam clarum praesidium uiduitati domus\nultro appeteret, illa respondit: \\'si uellem nubere et non aeternae\nme cuperem pudicitiae dedicare, utique maritum quaererem,\nnon hereditatem\\'.\nilloque mandante posse et senes diu uiuere et\niuuenes cito mori eleganter lusit: \\'iuuenis quidem potest cito mori,\nsed senex diu uiuere non potest\\'. qua sententia repudiatus exemplo\nceteris fuit, ut eius nuptias desperarent. legimus in euangelio secundum\nLucam: et erat Anna prophetissa, filia\nPhanuhelis, de tribu Aser et haec prouectae\naetatis in diebus plurimis. uixeratque cum\nuiro annis septem a uirginitate sua et erat\nuidua annis octoginta quattuor nec recedebat\nde templo ieiuniis et obsecrationibus seruiens\nnocte ac die. nec mirum, si uidere meruit saluatorem,\nquem tanto labore quaerebat.\nconferamus septem annos septem\nmensibus, sperare Christum et tenere, natum confiteri et in crucifixum\ncredere, paruulum non negare et uirum gaudere regnantem:\nnon facio ullam inter sanctas feminas differentiam, quod nonnulli\ninter sanctos uiros et ecclesiarum principes stulte facere\n\n\n\n\n\n\n\n\nconsuerunt, sed illo tendit adsertio, ut, quarum unus labor, unum et\npraemium sit.\nDifficile est in maledica ciuitate et in urbe, in qua orbis\nquondam populus fuit palmaque uitiorum, si honestis detraherent\net pura ac munda macularent, non aliquam sinistri rumoris fabulam\ntrahere. unde quasi rem difficillimam ac paene inpossibilem optat\npropheta potius quam praesumit dicens: beati inmaculati\nin uia, qui ambulant in lege domini, inmaculatos\nin uia huius appellans saeculi, quos nulla obsceni rumoris aura macularit,\nqui obprobrium non acceperint aduersus proximos suos.\nde\nquibus et saluator in euangelio: esto, inquit, beniuolus —\nsiue bene sentiens — de aduersario tuo, dum\nes cum illo in uia. quis umquam de hac muliere, quod displiceret,\naudiuit, ut crederet? quis credidit, ut non magis se ipsum\nmalignitatis et infamiae condemnaret ? ab hac primum confusa gentilitas\nest, dum omnibus patuit, quae esset uiduitas Christiana, quam\net conscientia et habitu promittebat.\nillae enim solent purpurisso\net cerussa ora depingere, sericis nitere uestibus, splendere gemmis,\naurum portare ceruicibus et auribus perforatis Rubri Maris pretiosissima\ngrana suspendere, flagrare mure, ut tandem dominatu\nuirorum se caruisse laetentur quaerantque alios, non quibus\niuxta dei sententiam seruiant, sed quibus imperent. unde et pauperes\neligunt, ut nomen tantum uirorum habere uideantur, qui patienter\nriuales sustineant, si musitauerint, ilico pioiciendi.\nnostra uidua\ntalibus usa est uestibus, quibus obstaret frigus, non membra nudaret,\naurum usque ad anuli signaculum repudians et magis in\n\n\n\n\n\n\n\n\nuentribus egenorum quam in marsuppiis recondens. nusquam sine\nmatre, nullum clericorum et monachorum — quod amplae domus\ninterdum exigebat necessitas — uidit absque arbitris. semper in\ncomitatu suo uirgines ac uiduas et ipsas graues feminas habuit\nsciens ex lasciuia puellarum saepe de dominarum moribus iudicari\net, qualis quaeque sit, talium consoitio delectari.\nDiuinarum scripturarum ardor incredibilis, semperque cantabat:\nin corde meo abscondi eloquia tua, ut\nnon peccem tibi, et illud de perfecto uiro: et in lege\ndomini uoluntas eius et in lege eius medita-n\nbitur die ac nocte meditationem legis non replicando,\nquae scripta sunt, ut Iudaeorum aestimant pharisaei, sed in opere\nintellegens iuxta illud apostolicum: siue comeditis siue\nbibitis siue quid agitis, omnia in gloriam\ndomini facientes et prophetae uerba dicentis: a mandatis\ntuis intellexi, ut, postquam mandata conplesset.\ntunc se sciret mereri intellegentiam scripturarum. quod et alibi\nlegimus: quia coepit Iesus facere et docere.\nerubescit enim quamuis praeclara doctrina, quam propria reprehendit\nconscientia, frustraque lingua praedicat paupertatem et docet\nelemosynas, qui Croesi diuitiis tumet uilique opertus palliolo pugnat\ncontra tineas uestium sericarum. moderata ieiunia, carnium abstinentia,\nuini odor or magis quam gustus propter stomachum et frequentes\ninfirmitates. raro procedebat ad publicum et maxime nobilium\nmatronarum uitabat domus, ne cogeretur uidere, quod contempserat,\napostolorum et martyrum basilicas secretis celebrans orationibus\net quae populorum frequentiam declinarent.\nmatri in tantum oboediens,\nut interdum faceret, quod nolebat. nam cum illa suum diligeret\nsanguinem et absque filiis ac nepotibus uellet in fratris\n\n\n\n\n\n\nliberos uniuersa conferrei, ista pauperes eligebat et tamen matri\ncontraire non poterat monilia et, quicquid supellectilis fuit, diuitibus\nperitura concedens magisque uolens pecuniam perdere quam parentis\nanimum contristare.\nNulla eo tempore nobilium feminarum nouerat Romae propositum\nmonachorum nec audebat propter rei nouitatem ignominiosum,\nut tunc putabatur, et uile in populis nomen adsumere. haec\nab Alexandrinis sacerdotibus papaque Athanasio et postea Petro,\nqui persecutionem Arrianae hereseos declinantes quasi ad tutissimum\ncommunionis suae portum Romam confugerant, uitam beati\nAntonii adhuc tunc uiuentis monasteriaque in Thebaide Pachumii\net uirginum ac uiduarum didicit disciplinam nec erubuit profiteri,\nquod Christo placere cognouerat.\nhanc multos post annos imitata est\nSophronia et aliae, quibus rectissime illud Ennianum aptari potest:\nutinam ne in nemore Pelio. huius amicitiis fruita est\nPaula uenerabilis, in huius nutrita cubiculo Eustochium, uirginitatis\ndecus, ut facilis aestimatio sit, qualis magistra, ubi tales discipulae.\nrideat forsitan lnfidelis lector nxe in muliercularum laudibus inmoran:\nqui, si recordetur sanctas feminas, comites domini saluatoris,\nquae ministrabant ei de sua substantia, et tres Marias stantes ante\ncrucem Mariamque proprie Magdalenen, quae ob sedulitatem et\nardorem fidei \\'turritae\\' nomen accepit et prima ante apostolos Christum\nuidere meruit resurgentem, se potius superbiae quam nos condemnabit\nineptiarum, qui uirtutes non sexu sed animo iudicamus.\nunde et Iesus Iohannem euangelistam amabat plurimum, qui propter\ngeneris nobilitatem erat notus pontifici et Iudaeorum insidias non\n\n\n\n\n\n\ntimebat, in tantum, ut Petrum introduceret in atrium et staret\nsolus apostolorum ante crucem matremque saluatoris in sua reciperet,\nut hereditatem uirginis domini uirginem matrem filius uirgo\nsusciperet.\nAnnis igitur plurimis sic suam transegit aetatem, ut ante 5\nse uetulam cerneret, quam adulescentulam fuisse meminisset, laudans\nillud Platonicum, qui philosophiam meditationem mortis\nesse dixisset.\nunde et noster apostolus: cotidie morior\nper uestram salutem et dominus iuxta antiqua exemplaria:\nnisi quis tulerit crucem suam cotidie\net secutus fuerit me, non potest meus esse\ndiscipulus multoque ante per prophetam spiritus sanctus:\npropter te mortificamur tota die, aestimati\nsumus ut oues occisionis et post multas aetates illa sententia:\nmemento semper diem mortis et numquam\npeccabis disertissimeque praeceptum satirici:\nuiue memor leti, fugit hora, hoc, quod loquor,\ninde est.\nsic ergo — ut dicere coeperamus — aetatem duxit et uixit, ut semper\nse crederet esse morituram. sic induta est uestibus, ut meminisset\nsepulchri, offerens hostiam rationabilem, uiuam, placentem deo.\nDenique, cum et me Romam cum sanctis pontificibus Paulino\net Epiphanio ecclesiastica traxisset necessitas — quorum alter\nAntiochenam Syriae, alter Salaminiam Cypri rexit ecclesiam —\net uerecunde nobilium feminarum oculos declinarem, ita egit\n\n\n\n\n\n\nsecundum apostolum inportune, oportune, ut pudorem meum\nsua superaret industria. et quia alicuius tunc nominis aestimabar\nsuper studio scripturarum, numquam conuenit, quin de scripturis\naliquid interrogaret nec statim adquiesceret, sed moueret e contrario\nquaestiones, non ut contenderet, sed ut quaerendo disceret\nearum solutiones, quas opponi posse intellegebat.\nquid in illa uirtutum,\nquid ingenii, quid sanctitatis, quid puritatis inuenerim,\nuereor dicere, ne fidem credulitatis excedam et tibi maiorem dolorem\nincutiam recordanti, quanto bono carueris. hoc solum dicam, quod,\nquicquid in nobis longo fuit studio congregatum et meditatione diuturna\nquasi in naturam uersum, hoc illa libauit, hoc didicit atque\npossedit, ita ut post profectionem nostram, si aliquo testimonio\nscripturarum esset oborta contentio, ad illam iudicem pergeretur.\net quia ualde prudens erat et nouerat illud, quod appellant philosophi\nt JtQVJtov, id est decere, quod facias, sic interrogata\nrespondebat, ut etiam sua non sua diceret, sed uel mea uel cuiuslibet\nalterius, ut et in ipso, quod docebat, se discipulam fateretur\n— sciebat enim dictum ab apostolo: docere autem mulieri\nnon permitto —, ne uirili sexui et interdum sacerdotibus de\nobscuris et ambiguis sciscitantibus facere uideretur iniuriam.\nIn nostrum locum statim audiuimus te illius adhaesisse\nconsortio et numquam ab illa ne transuersum quidem unguis, ut\ndicitur, recessisse eadem domo, eodem cubiculo, uno usam cubili,\nut omnibus in urbe clarissima notum fieret et te matrem et illam\nfiliam repperisse. suburbanus ager uobis pro monasterio fuit et\nrus electum propter solitudinem. multoque ita uixistis tempore, ut\nimitatione uestri et conuersatione multarum gauderemus Romam\n\n\n\n\n\n\nfactam Hierosolymam.\ncrebra uirginum monasteria, monachorum\ninnumerabilis multitudo, ut pro frequentia seruientium deo, quod\nprius ignominiae fuerat, esset postea gloriae. interim absentiam\nnostri mutuis solabamur adloquiis et, quod carne non poteramus,\nspiritu reddebamus. semper se obuiare epistulae, superare officiis,\nsalutationibus praeuenire. non multum perdebat, quae iugibus sibi\nlitteris iungebatur.\nIn hac tranquillitate et domini seruitute heretica in his prouinciis\nexorta tempestas cuncta turbauit et in tantam rabiem concitata\nest, ut nec sibi nec ulli bonorum parceret. et quasi parum\nesset hic uniuersa mouisse, nauem plenam blasphemiarum Romano\nintulit portui inuenitque protinus patella operculum. et Romanae\nfidei purissimum fontem lutosa caeno permiscuere uestigia.\nnec\nmirum, si in plateis et in foro rerum uenalium pictus ariolus stultorum\nuerberet nates et obtorto fuste dentes mordentium quatiat,\ncum uenenata spurcaque doctrina Romae inuenerit, quos induceret.\ntunc librorum Jtsgidgxcbv infamis interpretatio, tunc discipulus\noX3iog uere nominis sui, si in talem magistrum non inpegisset,\ntunc nostrorum ditmvQog contradictio et pharisaeorum turbata\nschola.\ntunc sancta Marcella, quae diu coniuerat, ne per aemulationem\nquippiam facere crederetur, postquam sensit fidem apostolico\nore laudatam in plerisque uiolari, ita ut sacerdotes quoque et\nnonnullos monachorum maximeque saeculi homines in adsensum sui\ntraheret (hereticus) ac simplicitati inluderet episcopi, qui de suo\ningenio ceteros aestimabat, publice restitit malens deo placere quam\nhominibus.\nLaudat saluator in euangelio uilicum iniquitatis, quod\ncontra dominum quidem, attamen pro se prudenter feceiit. cernentes\nheretici de parua scintilla maxima incendia concitari et suppositam\ndudum flammam iam ad culmina peruenisse nec posse latere,\nquod multos deceperat, petunt et inpetrant ecclesiasticas epistulas,\nut communicantes ecclesiae discedere uiderentur.\nnon multum\ntempus in medio, succedit in pontificatum uir insignis Anastasius,\nquem diu Roma habere non meruit, ne orbis caput sub tali episcopo\ntruncaretur; immo idcirco raptus atque translatus est, ne semel\nlatam sententiam precibus suis flectere conaretur dicente domino\nad Hieremiam: ne oraueris pro populo isto neque\ndepreceris in bonum, quia, si ieiunauerint,\nnon exaudiam preces eorum et, si obtulerint\nholocausta et uictimas, non suscipiam eas;\nin gladio enim, fame et pestilentia ego consumam\ne o s. dicas: \\'quo hoc?\\' ad laudem Marcellae.\ndamnationis\nhereticorum haec fuit principium, dum adducit testes, qui prius ab\neis eruditi et postea ab heretico fuerant errore correcti, dum ostendit\nmultitudinem deceptorum, dum inpia neglclqucov ingerit uolumina,\nquae emendata manu scorpii monstrantur, dum acciti frequentibus\nlitteris heretici, ut se defenderent, uenire non ausi sunt tantaque\nuis conscientiae fuit, ut magis absentes damnari quam praesentes\ncoargui maluerint.\nhuius tam gloriosae uictoriae origo Marcella est\ntuque caput horum et causa bonorum, quae scis me uera narrare,\nquae nosti uix de multis pauca dicere, ne legenti fastidium faciat\nodiosa replicatio et uidear apud maliuolos sub occasione laudis\nalterius stomachum meum digerere. pergam ad reliqua.\nDe occidentis partibus ad orientem turbo transgressus minitabatur\nplurimis magna naufragia. tunc inpletum est: putas,\n\n\n\n\n\n\nueniens filius hominis inueniet fidem super\nterram? refrigerata caritate multorum pauci, qui amabant fidei\nueritatem, nostro lateri iungebantur, quorum publice petebatur\ncaput, contra quos omnes opes parabantur, ita ut Barnabas quoque\nabduceretur in illam simulationem, immo apertum parricidium,\nquod non uiribus sed uoluntate commisit.\nsed ecce uniuersa tempestas\ndomino flante deleta est expletumque uaticinium prophetale:\nauferes spiritum eorum et deficient et in puluerem\nsuum reuertentur. in illa die peribunt\nomnes cogitationes eorum, et illud euang-elicum:\nstulte, hac nocte aufertur anima tua abs te;\nquae autem praeparasti, cuius erunt?\nDum haec aguntur in Iebus, terribilis de occidente rumor\nadfertur obsideri Romam et auro salutem ciuium redimi spoliatosque\nrursum circumdari, ut post substantiam uitam quoque amitterent.\nhaeret uox et singultus intercipiunt uerba dictantis. capitur urbs,\nquae totum cepit orbem, immo fame perit ante quam gladio et uix\npauci, qui caperentur, inuenti sunt. ad nefandos cibos erupit esurientium\nrabies et sua inuicem membra laniarunt, dum mater non parcit\nlactanti infantiae et recipit utero, quem paulo ante effuderat.\n\n\npsorum sicut aquam in circuitu Hierusalem\net non erat, qui sepeliret.\nquis cladem illius noctis, quis funera fandoexplicet possit lacrimis aequare dolorem? urbs antiqua ruit multos dominata per annosplurima perque uias sparguntur inertia passimcorpora perque domos et plurima mortis imago.\nCum interim, ut in tanta confusione rerum, Marcellae quoque\ndomum cruentus uictor ingreditur — sit mihi fas audita\nloqui, immo a sanctis uiris uisa narrare, qui interfuere praesentes,\nqui te dicunt in periculo quoque ei fuisse sociatam – , intrepido uultu\nexcepisse dicitur introgressos; cumque posceretur aurum et defossas\nopes uili excusaret tunica, non tamen fecit fidem uoluntariae paupertatis.\ncaesam fustibus flagellisque aiunt non sensisse tormenta,\nsed hoc lacrimis, hoc pedibus eorum egisse prostratam, ne te a suo\nconsortio separarent, ne sustineret adulescentia, quod senilis\naetas timere non poterat. Christus dura corda molliuit et inter cruentos\ngladios inuenit locum pietas.\ncumque et illam et te ad beati\napostoli Pauli basilicam barbari deduxissent, ut uel salutem uobis\nostenderent uel sepulchrum, in tantam laetitiam dicitur erupisse, ut\ngratias ageret deo, quod te sibi integram reseruasset, quod pauperem\nillam non fecisset captiuitas, sed inuenisset, quod egeret cotidiano\ncibo, quod saturata Christo non sentiret esuriem, quod et uoce et\nopere loqueretur: nuda exiui de uentre matris meae,\nnuda et redeam. sicut domino uisum est, ita\net factum est. sit nomen domini benedictum.\n\n\n\n\n14. Post aliquot menses sana, integra uegetoque corpusculo\ndormiuit in domino et te paupertatulae suae, immo per te pauperes\nreliquit heredes claudens oculos in manibus tuis, reddens spiritum\nin tuis osculis, dum inter lacrimas tuas illa rideret conscientia uitae\nbonae et praemiis futurorum. haec tibi, Marcella uenerabilis, et haec\ntibi, Principia filia, una et breui lucubratione dictaui non eloquii\nuenustate sed uoluntate gratissimi in uos animi et deo et legentibus\nplacere desiderans..\nCausa difficilis paruulae scribere, quae non intellegat, quid\nloquaris, cuius animum nescias, de cuius periculose uoluntate promittas,\nut secundum praeclari oratoris exordium spes magis in ea laudanda\nquam res sit. quid enim horteris ad continentiam, quae placentas\ndesiderat, quae in sinu matris garrula uoce balbuttit, cui dulciora\nsunt mella quam uerba?\naudiat profunda apostoli, quae anihbus\nmagis fabulis delectatur? prophetarum aiviy/aata sentiat, quam\ntristior gerulae uultus exagitat? euangelii intellegat maiestatem,\nad cuius fulgura omnis mortalium hebetatur sensus? ut parenti\nsubiciatur, horter, quae manu tenera ridentem uerberat matrem?\n\n\n\n\n\n\n\n\n\n\n\n\n\n\n\n\nitaque Pacatula nostra hoc epistulium post lectura suscipiat; interim\n3\nmodo litterularum elementa cognoscat, iungat syllabas, discat nomina,\nuerba consociet atque, ut uoce tinnula ista meditetur, proponatur\nei crustula mulsi praemia et, quicquid gustu suaue est, quod\nuernat in floribus, quod rutilat in gemmis, quod blanditur in pupis,\nacceptura festinet; interim et tenero temptet pollice fila deducere,\nrumpat saepe stamina, ut aliquando non rumpat, post laborem\nlusibus gestiat, de matris pendeat collo, rapiat oscula propinquorum,\npsalmos mercede decantet, amet, quod cogitur dicere, ut non\nopus sit, sed delectatio, non necessitas, sed uoluntas.\nSolent quaedam, cum futuram uirginem spoponderint, pulla\ntunica eam induere et furuo operire palliolo, auferre linteamina,\nnihil in collo, nihil in capite auri sinere re uera bono consilio, e\nhabere discat in tenero, quod postea deponere conpellatur. aliis\ncontra uidetur.\n\\'quid enim\\\\ aiunt, 4si ipsa non habuerit, habentes\nalias non uidebit ? ptÀóxoa{wv genus femineum est multasque etiam\ninsignis pudicitiae, quamuis nulli uiroium, tamen sibi scimus libenter\nornari. quin potius habendo satietur et cernat laudari alias, quae\nista non habeant. meliusque est, ut satiata contemnat, quam non\nhabendo habere desideret\\'.\ntale quid et Israhelitico fecisse dominum\npopulo, ut cupientibus Aegyptias carnes usque ad nausiam et\nuomitum praeberet examina coturnicum, multosque saeculi prius\nhomines facilius carere experta corporis uoluptate quam eos, qui a\npueritia libidinem nesciant; ab aliis enim nota calcari, ab aliis ignota\nappeti, illos uitare paenitendo suauitatis insidias, quas fugerunt,\nhos carnis inlecebris et dulci titillatione corporis blandientis, dum\n\n\n\n\n\n\nmella putant, uenena noxia repperire; mel enim distillare labiis\nmeretricis mulieris, quod ad tempus inpinguet uescentium fauces\net postea felle amarius inueniatur.\nunde et in domini mel sacrificiis\nnon offerri ceraque contempta, quae mellis hospitium est,\noleum accendi in templo dei, quod de amaritudine exprimitur\noliuarum, pascha quoque cum amaritudinibus comedi in azymis\nsinceritatis et ueritatis, quos qui habuerit, in saeculo\npersecutionem sustinebit. unde et propheta mystice cantat: solus\nsedebam, quia amaritudine repletus sum.\nQuid igitur? luxuriandum est in adulescentia, ut postea luxuria\nfortius contemnatur? absit, inquiunt; unusqui sque\nenim, in qua uocatione uocatus est, in ea permaneat.\ncircumcisus quis, id est uirgo, uocatus\ne s t: non adducat praeputium, hoc est non quaerat\npellicias tunicas nuptiarum, quibus Adam eiectus de paradiso\nuirginitatis indutus est.\nin praeputio quis uocatus\ne s t, hoc est habens uxorem et matrimonio pelle circumdatus: non\nquaerat uirginitatis et aeternae pudicitiae nuditatem, quam semel\nhabere desiuit, sed utatur uase suo in sanctificatione et pudicitia bibatque\nde fontibus suis et non quaerat cisternas lupanarium dissipatas,\nquae purissimas aquas pudicitiae continere non possunt.\nunde\net idem Paulus in eodem capitulo de uirginitate et nuptiis disputans\nseruos carnis uocat in matrimonio constitutos, liberos eos, qui\nabsque ullo nuptiarum iugo tota domino seruiunt libertate. quod\n\n\n\n\n\n\nloquimur, non in uniuersum loquimur, sed in parte tractamus, nec\nde omnibus, sed de quibusdam dicimus. ad utrumque sexum, non\nsolum ad uas infirmius, noster sermo dirigitur.\nuirgo es: quid te\nmulieris delectat societas ? quid fragilem et sutilem ratem magnis\ncommittis fluctibus et grande periculum nauigationis incertae\nsecurus ascendis ? nescis, quid desideres, et tamen sic ei iungeris,\nquasi aut ante desideraueris aut — ut leuissime dicam — postea\ndesideraturus sis. \\'sed ad ministerium iste sexus est aptior\\'. elige\nergo anum, elige deformem, elige probatae in domino continentiae.\nquid te adulescentia, quid pulchra, quid luxuriosa delectat? uteris\nbalneis, cute nitida, rubicundus incedis, carnibus uesceris, affluis\ndiuitiis, pretiosa ueste circumdaris et iuxta serpentem mortiferum\nsecurum dormire te credis? an non habitas in eodem hospitio, in\nnocte dumtaxat ? ceterum totos dies in huiusce modi confabulatione\nconsumens quare solus cum sola et non cum arbitris sedes ?\ncum etiam ipse non pecces, aliis peccare uidearis, ut exemplo sis\nmiseris, qui nominis tui auctoritate delinquant.\ntu quoque, uirgo\nuel uidua, cur tam longo uiri sermone retineris? cur cum solo\nrelicta non metuis ? saltim alui te et uessicae cogat necessitas, ut\nexeas foras, ut deseras in hac re, cum quo licentius quam cum\ngermano, multo uerecundius egisti cum marito. sed de scripturis\nsanctis aliquid interrogas: interroga publice; audiant pedisequae,\naudiant comites tuae. omne, quod manifestatur, lux\ne s t. bonus sermo secreta non quaerit, quin potius delectatur\nlaudibus suis et testimonio plurimorum. magister egregius contemnit\nuiros, fratres despicit et in unius mulierculae secreta eruditione\ndesudat.\nDeclinaui parumper de uia occasione aliorum [disputatione]\net, dum infantem Pacatulam instituo, immo enutrio, multarum subito\nmale mihi pacatarum bella suscepi. reuertar ad propositum. sexus\nfemineus suo iungatur sexui; nesciat, immo timeat cum pueris\nludere. nullum inpud icum uerbum nouerit et, si forte in tumultu\nfamiliae discurrentis aliquid turpe audierit, non intellegat. matris\nnutum pro uerbis ac monitum pro imperio habeat. amet ut parentem,\nsubiciatur ut dominae, timeat ut magistram.\ncum autem\nuirgunculam et rudem edentulam septimus aetatis annus exceperit\net coeperit erubescere, scire, quid taceat, dubitare, quid dicat, discat\nmemoriter psalterium et usque ad annos pubertatis libros Salomonis,\neuangelia, apostolos ac prophetas sui cordis thesaurum faciat.\nnec liberius procedat ad publicum nec semper ecclesiarum quaerat\ncelebritatem.\nin cubiculo suo totas delicias habeat. numquam iuuenculos,\nnumquam cincinnatos uideat uocis dulcedine per aures\nanimam uulnerantes. puellarum quoque lasciuia repellatur, quae,\nquanto licentius adeunt, tanto difficilius euitantur et, quod didicerunt,\nsecreto docent inclusamque Danaen uulgi sermonibus uiolant.\nsit ei magistra comes, paedagoga custos non multo uino dedita, non\niuxta apostolum otiosa atque uerbosa, sed sobria, grauis, lanifica et\nea tantum loquens, quae animum puellarem ad uirtutem instituant.\nut enim aqua in areola digitum sequitur praecedentem, ita aetas\nmollis et tenera in utramque partem flexibilis est et, quocumque.\n\n\nduxeris:, trahitur. solent lasciui et comptuli iuuenes blandimentis,\naffabilitate, munusculis aditum sibi per nutrices ad alumnas quaerere\net, cum clementer intrauerint, de scintillis incendia concitare paulatimque\nproficere ad inpudentiam et nequaquam posse prohiberi\n\n\n\n\n\n\nillo in se uersiculo conprobato: aegre reprehendas, quod\nsinas consuescere.\npudet dicere et tamen dicendum est:\nnobiles feminae nobiliores habiturae procos uilissimae condicionis\nhominibus et seruulis copulantur ac sub nomine religionis et\numbra continentiae interdum deserunt uiros, Helenae sequuntur\nAlexandros nec Menelaos pertimescunt. uidentur haec, planguntur\net non uindicantur, quia multitudo peccantium peccandi licentiam\nsubministrat.\nPro nefas, orbis terrarum ruit et in nobis peccata non corruunt.\nurbs inclita et Romani imperii caput uno hausta est incendio.\nnulla regio, quae non exules eius habeat. in cineres ac\nfauillas sacrae quondam ecclesiae conciderunt et tamen studemus\nauaritiae. uiuimus quasi altera die morituri et aedificamus quasi\nsemper in hoc uicturi saeculo. auro parietes, auro laquearia, auro\nfulgent capita columnarum et nudus atque esuriens ante fores\nnostras in paupere Christus moritur.\nlegimus Aaron pontificem isse\nobuiam furentibus flammis et accenso turibulo dei iram cohibuisse;\nstetit inter mortem et uitam sacerdos maximus nec ultra uestigia\neius ignis procedere ausus est. Moysi loquitur deus: dimitte\nme et delebo populum istum. quando dicit: dimitte\nme, ostendit se teneri, ne faciat, quod minatus est; dei enim potentiam\nserui preces inpediebant.\nquis, putas, ille sub caelo est, qui\nnunc irae dei possit occurrere, qui obuiare flammis et iuxta apostolum\ndicere: optabam ego anathema esse pro fratribus\nmeis? pereunt cum pastoribus greges, quia, sicut populus,\nsic sacerdos. Moyses conpassionis loquebatur affectu: si\ndimittis populo huic, dimitte; sin autem, dele\nme de libro tuo. uult perire cum pereuntibus nec propria\n\n\n\n\n\n\n\n\n\n\nsalute contentus est. gloria quippe regis multitudo\npopuli.\nhis Pacatula est nata temporibus, inter haec crepundia\nprimam carpit aetatem ante lacrimas scitura quam risum, prius\nfletum sensura quam gaudium. necdum introitus, iam exitus; talem\nsemper fuisse putat mundum. nescit praeterita, fugit praesentia,\nfutura desiderat. quae ut tumultuario sermone dictarem et post\nneces amicorum luctumque perpetuum infanti senex longo postliminio\nscriberem, tua me, Gaudenti frater, inpulit caritas; maluique\nparum quam nihil omnino poscenti dare, quia in altero uoluntas\noppressa luctu, in altero amicitiae dissimulatio est.\nQuaeris, Dardane, Christianorum nobilissime, nobilium\nChristiamssime, quae sit terra repromissionis, quam Iudaei redeuntes\nex Aegypto possiderunt, cum a maioribus eorum iam fuerit\nante possessa ac proinde non sit promissa, sed reddita. his enim\nuerbis uteris in calce epistulae tuae. quod interrogans uideris\nillud sentiie, quod plurimis nostrorum placet, aliam repromissionis\nesse terram quaerendam, de qua et Dauid loquitur in psalmo:\ncredo uidere bona domini in terra uiuentium\net dominus in euangelio: beati mites, quoniam ipsi\n\n\n\n\n\n\n\n\n\n\n\n\n\n\n\n\n\n\npossidebunt terram.\nutique Dauid, quando haec cantabat\nin spiritu, in terra repromissionis erat et non solum in Iudaeae finibus\nmorabatur, sed multarum in circuitu nationum uictor extiterat,\nquae a torrente Aegypti, qui est Rinocorurae, usque ad Eufraten\nfluuium tendebantur, dicens in alio loco: in Idumaeam extendam\ncalciamentum meum, mihi alienigenae\nseruient. quomodo ergo se credebat accipere, quod iam\nuictoria possidebat? et ne forsitan legentibus Iudaeis ambiguum\nderelinquat, quae sit illa terra, quam uidere cupiebat, ipso sermone\ndemonstrat dicens: credo uidere bona domini in terra\nuiuentium.\nergo terra Iudaeae, quae dicioms illius erat,\nnon est terra uiuentium, id est Abraham, Isaac et Jacob, de quibus\ndominus in quaestione resurrectionis dicit: non est deus mortuorum,\nsed uiuentium, uerum terra et regio mortuorum,\n(e quibus loquitur in Ezechihel: anima, quae peccauerit,\nipsa morietur et: non mortui laudabunt te,\nt omine, sed nos, qui uiuimus [qui] in resurrectione\noccursuri domino saluatori dicente apostolo: hoc enim dico\nuobis in sermone domini, quoniam nos, qui\nuiuimus, qui relinquimur in aduentum domini,\nnon praeueniemus eos, qui dormiunt.\nde quibus et Hieremias loquitur: rel inquentes super\nterram scribantur.\nquodque promittit: credo u idere\nbona domini, ad spiritalem nos perspicue trahit intellegentiam.\nquae enim bona rex alia requirebat aut quo indigebat,\n\n\n\n\n\n\n\n\nqui tantae potentiae fuit, ut partis per illum opibus Salomon, filius\neius, quo nullus in orbe terrarum ditior fuit, contentus esset ? sed in\nterra uiuentium bona illa requirebat, quae nec oculus uidit\nnec auris audiuit nec in cor hominis ascenderunt,\nquae praeparauit deus diligentibus\ns e. quod autem in euangelio dicitur: beati mites, quoniam\nipsi possidebunt terram, iuxta litteram sibi uidetur\nesse contrarium. non enim terrae promissio mansuetorum est et\nmitium, qui saepe etiam a parentibus derelicta perdunt propter\nmansuetudinem, sed uirorum fortium et uiolentorum, qui sunt ad\nbella promptissimi.\ndenique et in psalmo quadragesimo quarto, qui\nsub nomine Salomonis ad Christi ecclesiaeque eius sacramentum refertur,\nscribitur: accingere gladium super femur\ntuum, potentissime. specie tua et decore tuo\net intende et prosperare et regna propter\nmansuetudinem et iustitiam et ueritatem et\ndeducet te mirabiliter dextera tua. hic est, qui\net in psalmo alio loquebatur: memento, domine, Dauid\net omnis mansuetudinis eius et iterum: adsumens\nmansuetos dominus et apertius in euangelio:\ndiscite a me, quia humilis sum et mansuetus\ncorde. in cuius typo et Moyses omnium hominum, qui erant super\nterram, mansuetissimus scribitur.\nHaec est, ut diximus, terra uiuentium, in qua sanctis uiris\natque mansuetis bona domini praeparantur, quae ante aduentum\nin carne domini saluatoris nec Abraham nec Isaac nec Iacob nec\n\n\n\n\n\n\nprophetae et alii iusti uiri consequi potuerunt. denique et Abraham,\nlicet diuersis locis, cum Lazaro uidetur apud inferos et Iacob, uir\niustus, dicit: lugens et gemens descendam ad infernum.\nsanguis Christi clauis paradisi est dicentis ad latronem:\nhodie mecum eris in paradiso.\nista est, ut diximus,\nterra uiuentium, terra diuitiarum et bonorum dei, quae primus\nAdam perdidit et secundus inuenit, immo ab illo perditam iste restituit\ndicente apostolo: regnauit mors ab Adam usque\nad Moysen — sub cuius persona lex intellegitur — in\nsimilitudinem praeuaricationis Adam, qui est\nforma futuri. uolumus scire, quae sit terra, manifestius?\nlegamus Malachiam: beatos uos dicent omnes, dicit\ndominus, quoniam eritis uos terra uoluntaria,\nquae significantius Graece appellatur {}sÃ‚1Jli\\'fJ, quam uel sancti\ndesiderent uel quae placeat deo.\nEsaias quoque in haec uerba consentit\ndicens: et erit uir abscondens sermones\nsuos et apparebit in terra Sion sicut fluuius\ngloriosus in terra sitienti. quae est terra Sion,\nin qua apparebit fluuius gloriosus? illa uidelicet, de qua idem\nDauid in alio psalmo canit: gloriosa dicta sunt de te,\nciuitas dei, et iterum: diligit dominus portas\nSion super omnia tabernacula Iacob.\nistas portas\ndiligit deus, quas uidemus in cineres et fauillas esse conuersas ? non\ndico prudentibus, sed ne stultis quidem hoc persuaderi potest.\nego arbitror et illud, quod in sexagesimo quarto psalmo legimus:\nuisitasti terram et inebriasti eam, multiplicasti\nlocupletare illam. fluuius dei repletus\n\n\n\n\n\n\nest aquis; parasti cibum illorum, quoniam\nsic est praeparatio tua. sulcos eius inebria,\nmultiplica genimina illius; in stillicidiis\neius laetabitur germinans, huic sensui conuenire.\nilla\nenim terra cotidie uisitatur a deo, inebriatur cunctisque est plena\ndiuitiis. de hac fluuius egreditur dei, de quo scriptum est: fluminis\nimpetus laetificat ciuitatem dei, qui et\nin descriptione templi Ezechihel mystico sermone narratur, in cuius\nripis arbores sunt ex utraque parte per singulos menses nouis frugibus\nabundantes, de qua terra et in Prouerbiis uir scripsit sapientissimus:\nqui operatur terram suam, inplebitur\npanibus.\nquod si de hac terra, quam cernimus et quae magis a\npeccatoribus possidetur, de qua scriptum est: maledicta\nterra in operibus, aliquis intellegendum putat, respondeat,\nquomodo possit haec stare sententia: qui operatur terram\nsuam, inplebitur panibus. quanti enim operantur terram\net exercent uomere et tamen multis inpedientibus causis egestate\nconficiuntur et penuria! sed considerandum, scriptura quid dicat:\nqui operatur terram \\'suam', quae proprie iuris sui est,\nde qua numquam eici potest; secundum quem sensum et illud\nscriptum est: redemptio animae uiri propriae diuitiae.\net hoc secundum litteram mentiri putes: quanti enim\nalienis amicorumque redimuntur pecuniis! huius terrae cultores\nagricolae apostoli sunt, quibus dicitur: uos estis sal terrae\net in alio loco: in patientia uestra possidebitis\n\n\n\n\n\n\nanimas uestras, quorum unus, uas electionis, confidentissime\nloquebatur: dei enim cooperatores sumus, dei\nagricultura, dei aedificatio estis et multa alia,\nquae idcirco non replico, ne sensum uidear legentis obtundere et\nmemoriae illius diffidere.\nIllud quoque sollicita mente tractemus et scripturarum\nnos doceat auctoritas, sanctos huius terrae, quam Iudaei terram\nrepromissionis autumant, non habitatores esse, sed accolas atque\nperegrinos. ex iusti uiri persona legimus: aduena sum ego\net peregrinus sicut omnes patres mei. qui cum\ndiu in terrae huius tenebris uersaretur, flebiliter ingemiscit et dicit:\nheu me, quia peregrinatio mea prolongata\nest, habitaui cum habitantibus Cedar, multum\naccola fuit anima mea.\nubicumque autem habitator\nterrae legitur, et priora et media et extrema tractemus et liquido\nscripturarum poterit regula conprobari, semper habitatores terrae\npeccatores appellari, de quibus in Apocalypsi Iohannis illud exemplum\nest: uae habitatoribus terrae. Abraham, ad\nquem primum facta est promissio dicente domino: tibi dabo\nterram hanc et semini tuo, iuxta Stephani, primi in\nChristo martyris, concionem ne uestigium quidem pedis dicitur\naccepisse.\nita enim scriptum est: tunc egressus de terra\nChaldaeorum habitauit in Charran et inde,\npostquam mortuus est pater eius, migrauit\nin terram, in qua nunc uos habitatis; et non\ndedit ei possessionem, ne uestigium quidem\n\n\n\n\n\n\npedis, quam repromisit dare ei in possessionem\net semini eius post ipsum.\nac ne iorsitan lectoris\ntacita cogitatio trahat eum ad illam intellegentiam, ut, quod\nnon est datum parenti, reddatur posteris, uas electionis loquitur ad\nHebraeos: fide, qui uocatur Abraham, oboediuit\negredi in locum, quem accepturus erat in\npossessionem, et egressus est nesciens, quo\niret. fide peregrinatus est in terra repromissionis\nquasi in aliena in tabernaculis habitans\ncum Isaac et Iacob, coheredibus\neiusdem promissionis; expectabat enim fundamentum\nhabentem ciuitatem, cuius artifex\net creator deus est.\net iterum, cum de Abel et Enoch, Noe\nSarraque dixisset, intulit: iuxta fidem mortui sunt\nhi omnes non acceptis repromissionibus, sed\nprocul eas uidentes et salutantes et confitentes,\nquia peregrini et aduenae sunt super\nterram. qui enim sic loquuntur, ostendunt,\nquod quaerant patriam. et, siquidem illius\nrecordabantur, de qua egressi erant, habebant\ntempus, ut reuerterentur; nunc uero\nmeliorem desiderant, id est caelestem.\nmultisque\nin medio sanctis ad extremum intulit: et hi omnes testi- .\nmonium habentes in fidem non acceperunt\nrepromissionem deo de nobis quid melius\nprouidente, ne sine nobis perfecti fierent.\n\n\n\n\n\n\naccessimus enim ad montem Sion et ciuitatem\ndei uiuentis, Hierusalem caelestem, et\nmulta milia angelorum sollemnitatis et ecclesiam\nprimitiuorum, qui scripti sunt in\ncaelis.\nnec me fugit, quod perfidia Iudaeorum haec testimonia\nnon suscipiat, quae utique ueteris testamenti auctoritate firmata\nsunt. illud nostris dicendum est, hanc epistulam, quae scribitur\nad Hebraeos, non solum ab ecclesiis orientis sed ab omnibus retro\necclesiae Graeci sermonis scriptoribus quasi Pauli apostoli suscipi,\nlicet plerique eam uel Barnabae uel Clementis arbitrentur, et nihil\ninteresse, cuius sit, cum ecclesiastici uiri sit et cotidie ecclesiarum\nlectione celebretur.\nquodsi eam Latinorum consuetudo non recipit\ninter scripturas canonicas, nec Graecorum quidem ecclesiae Apocalypsin\nIohannis eadem libertate suscipiunt, et tamen nos utramque\nsuscipimus nequaquam huius temporis consuetudinem sed ueterum\nscriptorum auctoritatem sequentes, qui plerumque utriusque\nabutuntur testimoniis, non ut interdum de apocryphis facere\nsolent — quippe et gentilium litterarum raro utantur exemplis —,\nsed quasi canonicis et ecclesiasticis.\nRespondeant mihi, qui hanc terram — quae nunc nobis Christi\npassione et resurrectione terra repromissionis effecta est-possessam\nputant a populo Iudaeorum, postquam est reuersus ex Aegypto,\nquantum possederit: utique a Dan usque Bersabee, quae uix centum\nsexaginta milium in longum spatio tenditur. neque enim Dauid\n\n\n\n\n\n\net Salomon, potentissimos reges, exceptis his, quos post uictoriam\nin amicitiam receperunt, plus tenuisse scriptura testatur.\net hoc\ndico, ut taceam quinque Palaestinae ciuitates, Gazam, Ascalonem,\nGeth, Accaron, Azotum, Idumaeos quoque ad meridianam plagam\nseptuaginta quinque milibus ab Hierosolyma separatos, Arabas et\nAgarenosquos nunc Sarracenos uocant, in uicinia urbis Hierosolymae.\npudet dicere latitudinem terrae repromissionis, ne ethnicis occasionem\nblasphemandi dedisse uideamur.\nab Ioppe usque ad uiculum\nnostrum Bethleem quadraginta sex milia sunt, cui succedit uastissima\nsolitudo plena ferocium barbarorum, de quibus dicitur: c o ntra\nfaciem omnium fratrum tuorum habitabis\net quorum facit poeta eloquentissimus mentionem: lateque\nuagantes Barcaei, a Barca oppido, quod in solitudine\nsitum est, quos nunc corrupto sermone Afri Baricianos uocant. hi\nsunt, qui pro locorum qualitatibus diuersis nominibus appellantur\net a Mauritania per Africam et Aegyptum Palaestinamque et Phoenicem,\nCoelen Syriam et Osrohenen, Mesopotamiam atque Persidem\ntendunt ad Indiam.\nhaec, Iudaee, tuarum longitudo et latitudo\n\n\n\n\n\n\n- terrarum, in his gloriaris, super his te per diuersas prouincias ignorantibus\niactitas: ad populum phaleras, ego te intus\net in cute noui.\nQuodsi obieceris terram repromissionis dici, quae in Numerorum\nuolumine continetur, a meridie maris salinarum per Sina et\nCades-Barne usque ad torrentem Aegypti, qui iuxta Rinocoruram\nmari magno influit, et ab occidente ipsum mare, quod Palaestinae,\nPhoenici, Syriae Coelae Ciliciaeque praetenditur, ab aquilone Taurum\nmontem et Zephyrium usque Emath, quae appellatur Epiphania\nSyriae, ad orientem uero per Antiochiam et lacum Cenereth, quae\nnunc Tiberias appellatur, et Iordanem, qui mari influit salinarum,\nquod nunc mortuum dicitur — trans Iordanem autem duarum semis\ntribuum possessio est, Ruben et Gad et dimidiae tribus Manasse\n—, et ego fatebor haec tibi repromissa, non tradita, si obseruasses\nmandata dei et in praeceptis illius ambulasses, si non pro\n\n\n\n\n\n\nomnipotente deo coluisses Beelphegor et Baalim, Beelzebub et Chamos, •\nquos quia praetulisti deo, omnia, quae tibi promissa fuerant, perdidisti.\net mihi in euangelio promittuntur regna caelorum, quae instrumentum\nuetus omnino non nominat. sed si non fecero, quae praecepta\nsunt, nequaquam erit culpa in promittente, sed in me, qui promissum\naccipere non merui. [ubi enim optio proponitur, si opera praetermittuntur,\nfrustra cupias, quod promissum est.] lege librum Iosue\net Iudicum et, quantis possessionis angustiis sis coartatus, intelleges.\nquid diuersarum urbium alienigenas commemorem, quos populus\nIudaeorum non quiuit expellere de urbibus et sedibus suis, cum\nipsa metropolis tua — prius Iebus, postea Salem, tertio Hierosolyma\net nunc Aelia — Iebusaeos expellere non ualuerit, sed manserit cum\neis in scandalum exemplumque uitiorum in tantum, ut, ubi templum\ntuum conditum est, area Ornae fuerit Iebusaei et ipsum templum\nLXXX milium latomorum et LXX milium uectorum, hoc est\nCL milium exceptis praepositis operum pro multitudine habitantium\ntecum incircumcisorum ab ethnicis extructum sit ?\nNec hoc dico in sugillationem terrae Iudaeae, ut hereticus\nsycophanta mentitur, aut quo auferam historiae ueritatem, quae\nfundamentum est intellegentiae spiritalis, sed ut decutiam supercilium\nIudaeorum, qui synagogae angustias ecclesiae latitudini\npraeferunt.\nsi enim occidentem tantum sequuntur litteram et non\nspiritum uiuificantem, ostendant terram repromissionis lacte et\nmelle manantem; sin autem per tropologiam dictum putant pro\nrerum omnium abundantia, et nos confessionis terram terramque\nuiuentium terrae ueprium praeferimus dicente domino ad Moysen de\nabiectione Israhelis et adsumptione gentium: dimitte me, ut\ndeleam populum istum et faciam te ingentem\nmagnam, et eodem patre ad filium: postula a me et\ndabo tibi gentes hereditatem tuam et possessionem\ntuam terminos terrae et apertius per Esaiam:\nparum tibi est, ut sis puer meus ad suscitandas\ntribus Iacob et faeces — uel reliquias —\nIsrahel congregandas. dedite in lucem cunctis\ngentibus, ut sis saluator uniuersae terr\na e.\nex quo perspicue demonstratur omnia illius populi in imagine\net umbra et typo praecessisse, scripta autem esse pro nobis, i n\nquos fines saeculorum decucurrerunt.\nMulta, Iudaee, scelera commisisti, cunctis circa seruisti nationibus.\nob quod factum? utique propter idolatriam. cumque seruires\ncrebro, misertus tui est deus et misit iudices et saluatores,\nqui te de famulatu Moabitarum et Ammanitarum, Philistiim\n\n\n\n\n\n\nquoque et diuersarum gentium liberarunt. nouissime sub regibus\noffendisti deum et omnis prouincia Babylonia uastante deleta est\net per septuaginta annos mansit solitudo.\na Cyro, rege Persarum,\nest laxata captiuitas - Hesdra hoc et Neemia plenissime referunt â€”,\nextructum est templum sub Dario, rege Persarum atque Medorum,\na Zorababel, filio Salathiel, et Iesu, filio Iosedech, sacerdote magno.\nquae passi sitis a Medis, Aegyptiis Macedonibusque, non numero\nnec tibi adducam in memoriam Antiochum Epiphanen, crudelissimum\nomnium tyrannorum, nec Gnaeum Pompeium, Gabinium,\nScaurum, Uarum, Cassium Sossiumque replicabo, qui tuis\nurbibus et praecipue insultauere Hierosolymae.\nad extremum sub\nUespasiano et Tito urbs capta templumque subuersum est. deinde\nciuitatis usque ad Adrianum principem per quinquaginta annos\nmansere reliquiae. post euersionem templi paulo minus per quadringentos\nannos et urbis et templi ruinae permanent. ob quod tantum\nfacinus ? certe non colis idola, sed etiam seruiens Persis atque Romanis\net captiuitatis pressus iugo ignoras alienos deos.\nquomodo\nclementissimus deus, qui numquam tui oblitus est, nunc per tanta\nspatia temporum miseriis tuis non adducitur, ut soluat captiuitatem\net, ut uerius dicam, expectatum tibi mittat antichristum ? ob quod,\ninquam, facinus et tam execrabile scelus auertit oculos suos ? ignoras\n? memento uocis parentum tuorum: sanguis eius super\n\n\n\n\n\n\nnos et super filios nostros et: uenite, occidamus\neum et nostra erit hereditas et: non habemus\nregem nisi Caesarem. habes, quod elegisti: usque\nad finem mundi seruiturus es Caesari, donec gentium introeat\nplenitudo et sic omnis Israhel saluus\nfiat, ut, qui quondam eiat in caput, uertatur in caudam.\nHaec tibi, uir eruditissime, in duplicis praefecturae honore\ntransacto nunc in Christo honoratior, tumultuaria et breui lucubratione\ndictaui, ne uiderer omnino reticere. eodem enim tempore,\nimmo eodem die mihi et litterae tuae redditae sunt et meae expeditae,\nut aut tacendum fuerit aut incompto eloquio respondendum,\nquorum alterum pudoris, alterum caritatis est.\nInter omnes materias, quas ab adulescentia usque aa hanc\naetatem uel mea uel notariorum scripsi manu, nihil praesenti opere\ndifficilius. scripturus enim ad Demetriadem, uirginem Christi, quae\n\n\n\n\n\n\n\n\n\n\n\n\n\n\n\n\net nobilitate et diuitiis prima est in orbe Romano, si cuncta uirtutibus\neius congrua dixero; adulari putabor, si quaedam subtraxero,\nne incredibilia uideantur, damnum laudibus eius mea faciet uerecundia.\nquid igitur faciam ? quod inplere non possum, negare non\naudeo: tanta est auiae eius et matris, insignium feminarum, in\niubendo auctoritas, in petendo fides, in extorquendo perseuerantia.\nneque enim ut nouum quiddam et praecipuum a me flagitant, cuius\ningenium.in huiusce modi materiis saepe detritum est, sed ne uocis\nmeae pro uirili parte desit testimonium in eius uirtutibus explicandis,\ncuius — ut incliti oratoris utar sententia — spes magis\nlaudanda quam res est, quamquam puellares annos fidei\nardore superarit et inde coeperit, unde alias desisse perfectae consummataeque\nuirtutis est.\nProcul obtrectatio, facessat inuidia, nullum in ambitione sit\ncrimen. ignoti ad ignotam scribimus: dumtaxat iuxta faciem corporalem;\nalioquin interior homo pulchre sibi cognitus est illa\nnotitia, qua et apostolus Paulus Colosenses multosque credentium\nnouerat, quos ante non uiderat.\nquantum sit apud me meritum, immo\nmiraculum uirginis nostrae, hinc potest aestimari, quod occupatus\nin explanatione templi Hiezechielis — quod opus in omnibus\nscripturis sanctis uel difficillimum est — et in ea parte delubri, in qua\nsancta sanctorum et thymiamatis altare describitur, malui parumper\nhoc uti deuerticulo, ut de altari transirem ad altare et hostiam\nuiuam, placentem deo ac sine ulla macula aeternae pudicitiae\nconsecrarem.\nscio, quod ad inprecationem pontificis flammeum\nuirginale sanctum operuerit caput et illud apostolicae uocis insigne\n\n\n\n\n\n\ncelebratum sit: uolo autem uos omnes uirginem\ncastam exhibere Christo, quando adstitit regina\na dextiis eius in uestitu deaurato circumdata\nuarietate. qua ueste polymita et multarum uirtutum\ndiuersitate contexta indutus fuit et Ioseph et regum quondam utebantur\nfiliae.\nunde et ipsa sponsa laetatur ac dicit: introduxit\nme rex in cubiculum suum sodaliumque respondit\nchorus: omnis gloria filiae regis intrinsecus.\nsed et nostra oratio dabit aliquid emolumenti. equorum\ncursus fauore pernicior fit, pugilum fortitudo clamoribus incitatur,\nparatas ad proelium acies strictosque mucrones sermo imperatoris\naccendit: igitur et in opere praesenti auia quidem materque plantauerint,\nsed et nos rigabimus et dominus incrementum dabit.\nRhetorum disciplina est abauis et atauis et omni retro nobilitate\nornare, quem laudes, ut ramorum sterilitatem radix fecunda\nconpenset et, quod in fructu non teneas, mireris in trunco. scilicet\nnunc mihi Proborum et Olybriorum clara repetenda sunt nomina\net inlustre Anicii sanguinis genus, in quo aut nullus aut rarus est,\nqui non meruerit consulatum, aut proferendus Olybrius, uirginis\nnostrae pater, quem inmatura morte subtractum Roma congemuit.\nuereor plura dicere, ne sanctae matris uulnus exasperem et uirtutum\neius recordatio fiat doloris instauratio. pius filius, uir amabilis,\nclemens dominus, ciuis affabilis, consul quidem in pueritia,\nsed morum bonitate senator inlustrior. felix morte sua, qui non\nuidit patriam corruentem, immo felicior sobole, qui Demetriadis\n\n\n\n\n\n\n\n\n\n\nproauiae nobilitatem insigniorem reddidit Demetriadis filiae perpetua\ncastitate.\nUerum quid ago ? oblitus propositi, dum admiror iuuenem,\nlaudaui aliquid bonorum saecularium, cum in eo mihi uirgo magis\nnostra laudanda sit, quod haec uniuersa contempserit, quod non se\nnobilem, non diuitiis praepotentem, sed hominem cogitarit. incredibilis\nanimi fortitudo inter gemmas et sericum, inter eunuchorum et\npuellarum cateruas et adulationem ac ministeria familiae perstrepentis\net exquisitas epulas, quas amplae domus praebebat abundantia,\nappetisse eam ieiuniorum laborem, asperitatem uestium,\nuictus continentiam.\nlegerat enim domini uerba dicentis: qui\nmollibus uestiuntur, in domibus regum sunt.\nstupebat ad conuersationem Heliae et Iohannis Baptistae, quorum\nuterque zona pellicia adstrinxit et mortificauit lumbos suos, alter\nuenisse narratur in spiritu et uirtute Heliae praecursor domini,\nin utero prophetans parentis et ante diem iudicii iudicis uoce\nlaudatus. Annae, filiae Fanuelis, mirabatur ardorem, quae orationibus\natque ieiuniis usque ad ultimam senectutem in templo\ndomino seruiebat. quattuor uirginum filiarum Philippi desiderabat\nchorum et unam se illarum esse cupiebat, quae pudicitia\nuirginali prophetiae gratiam consecutae sunt.\nhis et huiusce\nmodi cogitationibus pascebat animum nihil ita metuens quam\nauiam matremque offendere. quarum cum incitaretur exemplo,\nuoluntate et studiis terrebatur, non quo displiceret eis sanctum\npropositum, sed quod pro rei magnitudine optare id et appetere\n\n\n\n\n\n\nnon auderent. aestuabat Christi tiruncula, oderat ornatum suum\net cum Hester loquebatur ad dominum: tu nosti, quod\noderim ins i g nec a pit ism e i-hoc est diadema,\nquo utebatur quasi regina â€” et tantae ducam inmunditiae\nuelut pannum mulieris menstruatae.\naiunt sanctae et nobiles feminae, quae eam uidere, quae norunt,\nquas de litore Galliarum ad habitationem sanctorum locorum\nhostium per Africam conpulit saeua tempestas, noctibus et secreto\nconsciis tantum uirginibus dei, quae in matris et auiae comitatu\nerant, numquam eam linteamine, numquam plumarum usam\nmollitie, sed ciliciolum in nuda humo habuisse pro stratu, iugibus\nfaciem rigasse lacrimis saluatoris mente genibus aduolutam, ut\nsuum reciperet propositum, ut inpleret desiderium, ut auiae animum\nmatrisque molliret.\nQuid ultra differo? cum iam nuptiarum adpropinquaret\ndies et futuro matrimonio thalamus pararetur, secrete et absque\narbitris noctemque habens pro solacio talibus fertur se armasse\nconsiliis: \\'quid agis, Demetrias? cur pudicitiam tanto pauore\ndefendis ? libertate opus est et audacia. quae sic in pace metuis,\nquid faceres in martyrio perpetrando? quae tuorum uultum\nferre non potes, quomodo sustineres tribunalia persecutorum ?\nsi te uirorum exempla non prouocant, hortetur faciatque securam\nbeata martyr Agnes, quae et aetatem uicit et tyrannum\net titulum castitatis martyrio coronauit. nescis, misera, nescis, v\ncui debeas uirginitatem tuam. dudum inter barbaras tremuisti\n\n\n\n\n\n\n\n\nmanus, auiae matrisque sinu et palliis tegebaris, uidisti te captiuam\net pudicitiam tuam non tuae potestatis, horruisti truces\nhostium uultus, raptas uirgines dei gemitu tacito conspexisti.\nurbs tua, quondam orbis caput, Romani populi sepulchrum est,\net tu in Libyco litore exulem uirum ipsa exul accipies? quam\nhabitura pronubam? quo deducenda comitatu? stridor linguae\nPunicae procacia tibi fescennina cantabit. rumpe moras omnes.\nperfecta dilectio forasmittit timorem. adsume\nscutum fidei, loricam iustitiae, galeam salutis, procede ad\nproelium. habet et seruata pudicitia martyrium suum. quid metuis\nauiam? quid formidas parentem? forsitan et ipsae uelint,\nquod te uelle non credunt.\nhis inflammata stimulis omnem corporis\ncultum et habitum saecularem quasi propositi sui inpedimenta\nproiecit. pretiosa monilia et graues censibus uniones\nardentesque gemmae redduntur scriniis, uili tunica induitur,\nuiliori tegitur pallio et insperata auiae genibus repente prouoluitur\nfletu tantum et planctibus, quae esset, ostendens.\nobstipuit\nsancta et grauis femina alienum habitum in nepte conspiciens,\nmater gaudio stabat adtonita. utraque uerum non credere,\nquod uerum esse cupiebant. haesit uox faucibus et inter\nruborem atque pallorem metumque ac laetitiam cogitationes\nuariae mutabantur.\nSuccumbendum est huic loco neque narrare adgrediar, quod\ndicendo minus faciam. ad explicandam incredibilis gaudii magnitudinem\net Tulliani fluuius siccaretur ingenii et contortae Demosthenis\nuibrataeque sententiae tardius languidiusque ferrentur.\n\n\n\n\n\n\nquicquid potest cogitare animus, quicquid sermo non potest explicare,\nillo in tempore factum audiuimus. certatim in oscula neptis\net filiae ruunt. ubertim flere gaudio, iacentem manu attollere\namplexarique trepidantem, agnoscere in illius proposito\nmentem suam et gratulari, quod nobilem familiam uirgo uirgi- nitate\nsua nobiliorem faceret. inuenisse eam, quod praestaret\ngeneri, quod Romanae urbis cineres mitigaret.\nIesu bone, quid\nillud in tota domo exultationis fuit? quasi ex radice fecunda\nmultae simul uirgines pullularunt exemplumque patronae et\ndominae secuta est clientium turba atque famularum. per omnes\ndomos feruebat uirginitatis professio, quarum cum inpar esset in\ncarne condicio, unum erat praemium castitatis. parum loquor:\ncunctae per Africam ecclesiae quodam exultauere tripudio.\nnon\nsolum ad urbes, oppida uiculosque, sed ad ipsa quoque mappalia\ncelebris fama penetrauit. omnes inter Africam Italiamque insulae\nhoc rumore repletae sunt et inoffenso pede longius gaudia\ncucurrere. tunc lugubres uestes Italia mutauit et semiruta urbis\nRomae moenia pristinum ex parte recepere fulgorem propitium\nsibi aestimantes deum in alumnae conuersione perfecta. putares\nextinctam Gothorum manum et conluuiem perfugarum atque\nseruorum domini desuper intonantis fulmine concidisse.\nnon sic\npost Trebiam, Trasumennum et Cannas, in quibus locis Romanorum\nexercituum caesa sunt milia, Marcelli primum apud Nolam\nproelio se populus Romanus erexit. minori prius gaudio strata\nGallorum agmina auro redempta nobilitas et seminarium Romani\n\n\n\n\n\n\ngeneris in arce cognouit. penetrauit hic rumor orientis litora\net in mediterraneis quoque urbibus Christianae gloriae triumphus\nauditus est.\nquae uirginum Christi non huius se societate\niactauit ? quae mater non tuum, Iuliana, beatum clamauit uterum?\nincerta apud infideles sint praemia futurorum: plus interim\nrecepisti, uirgo, quam obtulisti. quam sponsam hominis una\ntantum prouincia nouerat, uirginem Christi totus orbis audiuit.\nsolent miseri parentes et non plenae fidei Christiani deformes et\naliquo membro debiles filias, quia dignos generos non inueniunt,\nuirginitati tradere — tanti, ut dicitur, uitrum, quanti margaritum\n—; certe, qui religiosiores sibi uidentur, paruo sumptu et qui\nuix ad alimenta sufficiat uirginibus dato omnem censum in utrosque\nsexus saecularibus liberis largiuntur.\nquod nuper in hac urbe\ndiues quidam fecit presbyter, ut duas filias in proposito uirginali\ninopes relinqueret et aliorum ad omnem copiam filiorum luxuriae\natque deliciis prouideret, fecerunt hoc multae, pro dolor, nostri\npropositi feminae; atque utinam rarum esset exemplum, quod\nquanto crebrius est, tanto istae feliciores, quae ne plurimarum\nquidem exempla sectatae sunt!\nFertur et omnium Christianorum laude celebratur, quicquid\nfuerat nuptiis praeparatum, a sancta Christi synoride uirgini\ntraditum, ne sponso fieret iniuria, immo ut dotata pristinis\nopibus ueniret ad sponsum et, quod in rebus mundi periturum\nerat, domesticorum dei inopiam sustentaret.\nquis hoc credat?\nProba illa, omnium dignitatum et cunctae nobilitatis in orbe\nRomano nomen inlustrius, cuius sanctitas et in uniuersos effusa\n\n\n\n\nbonitas etiam apud barbaros uenerabilis fuit, quam trium liberorum,\nProbini, Olybrii et Probi, non fatigarunt ordinarii consulatus\net cum incensis direptisque domibus in urbe captiuitas,\nnunc auitas uenundare dicitur possessiones et facere sibi amicos\nde iniquo mammona, qui se recipiant in aeterna tabernacula,\nut erubescat omnis ecclesiastici ministerii gradus et cassa nomina\nmonachorum emere praedia tanta nobilitate uendente.\nuix\nbarbarorum effugerat manus et auulsas de conplexu suo uirgines\nfleuerat, cum subito intolerabili et quod numquam timuerat\namantissimi filii orbitate percutitur et quasi futura uirginis\nChristi auia spe futurorum mortiferum uulnus excepit probans\nin se uerum esse, quod in lyrico carmine super iusti praeconio\ndicitur:\nsi fractus inlabatur orbis,\ninpauidum ferient ruinae.\nlegimus in uolumine Iob:\nadhuc isto loquente uenit\nalius nuntius et in eodem: temptatio-siue,\nut melius habetur in Hebraeo, militia â€” est uita hominis\nsuper t.erram. ad hoc enim laboramus et in saeculi\nhuius periclitamur militia, ut in futuro saeculo coronemur.\nnec mirum hoc de hominibus credere, cum dominus ipse temptatus\nsit. et de Abraham scriptura testatur, quod deus temptauerit\neum.\nquam ob causam et apostolus loquitur: gaudentes\nin tribulatione et: scientes, quod tribulatio\npatientiam operatur, patientia probationem,\nprobatio spem, spes autem non\n\n\n\n\n\n\nconfundit, et in alio loco: quis nos separabit a\ncaritate Christi? tribulatio an angustia an\npersecutio an fames an nuditas an periculum\nan gladius? sicut scriptum est: quia\npropter te mortificamur tota die, aestimati\nsumus ut oues occisionis.\nct Esaias huiusce\nmodi homines cohortatur dicens: qui ablactati estis\na lacte, qui auulsi ab ubere, tribulationem\nsuper tribulationem expectate, spem super\nspem. non sunt condignae passiones huius\ntemporis ad futuram gloriam, quae reuelabitur\nin nobis.\ncur ista replicauerim, sequens sermo\nmonstrabit. quae de medio mari fumantem uiderat patriam et\nfragili cumbae salutem suam suorumque commiserat, crudeliora\ninuenit Africae litora. excipitur enim ab eo, quem nescias utrum\nauarior an crudelior fuerit, cui nihil dulce praeter uinum et pretium\net qui sub occasione partium clementissimi principis saeuissimus\nomnium extitit tyrannorum et — ut aliquid loquar de\nfabulis poetarum — quasi Orcus in tartaro non tricipitem sed multorum\ncapitum habuit Cerberum, qui cuncta traheret, laceraret,\nextingueret.\nhic matrum gremi i s abducerepactas,\nnegotiatoribus et auidissimis mortalium Syris nobilium puellarum\nnuptias uendere, non pupillorum, non uiduarum, non uirginum\nChristi inopiae parcere manusque magis rogantium spectare\nquam uultus. hanc feram et Charybdim Scyllamque succinctam\nmultis canibus fugiens barbaros matrona sustinuit, quae nec\n\n\n\n\n\n\nnaufragiis parceret nec captiuitatibus flecteretur.\nimitare, crudelis,\nsaltim hostem Romani imperii. Brennus nostri temporis\ntantum, quod inuenerat, tulit; tu quaeris, quod non inuenis. et\nmirantur aemuli â€” uirtus enim semper inuidiae patet -, curtantarum\nsecum pudicitiam tacita proscriptione mercata sit, cum et\nille partem sit dignatus accipere, qui totum potuit auferre, et\nhaec quasi comiti negare non ausa sit, quae se intellegebat sub\nnomine priuatae dignitatis tyranno seruientem?\nsentio me inimicorum\npatere morsibus, quod adulari uidear nobilissimae et\nclarissimae feminae. qui accusare non poterunt, si me scierint\nhucusque tacuisse; neque enim laudaui in ea umquam antiquitatem\ngeneris, diuitiarum et potentiae magnitudinem uiro uiuente\nuel mortuo, quae alii forsitan mercennaria oratione laudauerint.\nmihi propositum est stilo ecclesiastico laudare auiam uirginis\nmeae et gratias agere, quod uoluntatem eius sua adiuuerit uoluntate.\nalioquin cellula monasterii, uilis cibus uestisque contempta\net aetas uicina iam morti breuisque temporis uiaticum\ncarent omni adsentationis infamia. denique in reliquis partibus\nomnis mihi sermo ad uirginem dirigetur et uirginem nobilem et\nnobilem non minus sanctitate quam genere, cuius quanto sublimis\nascensus est, tanto lapsus periculosior.\n(unum) illud tibi, nata deo, proque omnibus\nunum\npraedicam et repetens iterumque iterumque\nmonebo,\nut animum tuum sacrae lectionis amore occupes nec in bona\nterra pectoris tui sementem lolii auenarumque suscipias, ne\n\n\n\n\n\n\ndormiente patre familias — qui est vovg, id est animus, deo\nsemper adhaerens — inimicus homo zizania superseminet, sed\nsemper loquaris: in noctibus quaesiui, quem dilexit\nanima mea. ubi pascis, ubi cubas in\nmeridie?et:adhaesitpostte anima mea, me\nsuscepit dextera tua illudque Hieremiae: non 1 aboraui\nsequens te. neque enim est dolor in\nIacob nec labor in Israhel.\nquando eras in saeculo,\nea, quae erant saeculi, diligebas: polire faciem purpurisso et cerussa\nora depingere, ornare crinem et alienis capillis turritum uerticem\nstruere, ut taceam de inaurium pretiis, candore margaritarum\nRubri Maris profunda testantium, zmaragdorum uirore, cerauniorum\nflammis, hyacinthorum pelago, ad quae ardent et\ninsaniunt studia matronarum.\nnunc autem, quia saeculum reliquisti\net secundo post baptismum gradu inisti pactum cum\naduersario tuo dicens ei: \\'renuntio tibi, diabole, et saeculo\ntuo et pompae tuae et operibus tuis\\', serua foedus, quod pepigisti,\net esto consentiens pactumque custodiens cum aduersario tuo,\ndum es in uia huius saeculi, ne forte tradat te iudici et de suo aliquid\nusurpasse conuincat tradarisque ministro, qui ipse est inimicus\net uindex, et mittaris in carcerem et in tenebras exteriores,\nquae, quanto a Christo, uero lumine, separamur, tanto nos maiori\nhorrore circumdant, et non inde exeas, nisi soluas nouissimum\nquadrantem, id est minimum quodque delictum, quia et pro otioso\nuerbo reddituri sumus rationem in die iudicii.\nHaec dicta sint non infausto contra te uaticinio, sed pauidi\ncautique monitoris officio ea quoque in te, quae tuta sunt,\n\n\n\n\n\n\nformidantis. si spiritus, inquit, potestatem habentis\nascenderit super te, locum tuum ne dimiseris.\nquasi in procinctu et in acie stamus semper ad pugnam.\nuult nos loco mouere hostis et de gradu excedere, sed solidanda\nuestigia sunt et dicendum: statuit supra petram\npedes meos et: petra refugium leporibus,\npro quo multi \\'erinacios'\\' legunt, animal paruum et fugax et\n[peccatorum] sentibus praegrauatum. sed ideo Iesus spinis coronatus\nest et nostra delicta portauit et pro nobis doluit, ut de\nsentibus et tribulationibus feminarum, ad quas dicitur: in anxietatibus\net doloribus paries, mulier, et\nad uirum conuersio tua et ipse tui dominabitur,\nrosae uirginitatis et lilia castitatis nascerentur.\nunde et sponsus pascitur inter lilia et inter eos,\nqui uestimenta sua non coinquinauerunt\n— uirgines enim permanserunt audieruntque praeceptum: c a ndida\nsint semper uestimenta tua —, et quasi\nauctor uirginitatis et princeps loquitur confidenter: ego flos\ncampi et lilium conuallium.\npetra igitur leporum\nest, qui in persecutionibus de ciuitate fugiunt in ciuitatem nec\ntiment illud propheticum: periit fuga a me. montes\nautem excelsi ceruis, quorum colubri cibus sunt, quos\neducit puer paruulus de foramine, quando pardus et haedus requiescunt\nsimul et bos et leo comedunt paleas, ut nequaquam\nbos discat feritatem, sed leo doceatur mansuetudinem.\nreuertamur\nad propositum testimonium: si spiritus\n\n\n\n\n\n\npotestatem habentis ascenderit super te, locum\ntuum ne dimiseris. post quod sequitur: quia curatio\nquiescere facit peccata maxima. qui uersiculus\nhunc habet sensum: si in cogitationes tuas coluber ascenderit,\nomni custodia serua cor tuum et cum Dauid\ncanito: ab occultis meis munda me, domine, et\nab alienis parce seruo tuo, et ad peccatum maximum,\nquod opere perpetratur, nequaquam peruenies, sed incentiua\nuitiorum statim in mente iugulabis et paruulos Babylonios\nallides ad petram, in qua serpentis uestigia non repperiuntur,\ncauteque domino promittis: si mei non fuerint dominati,\ntunc inmaculatus ero et emundabor\na delicto maximo.\nhoc est, quod et alibi scriptura testatur:\n\\'peccata patrum reddam in tertiam et quartam generationem\\',\nut cogitationes nostras mentisque decretum non statim\npuniat, sed reddat in posteris, id est in malis operibus et in delictorum\nperseuerantia, quando loquitur per Amos: super tribus\net quattuor inpietaibus illius et illius ciuitatis\nnonne aiersabor eam?\nHaec cursim quasi de prato pulcherrimo sanctarum scripturarum\nparuos flores carpsisse sufficiat pro commonitione tui,\nut claudas cubiculum pectoris et crebro signaculo munias frontem\ntuam, ne exterminator Aegypti in te locum repperiat, sed primogenita,\nquae apud Aegyptios pereunt, in tua mente saluentur\net dicas cum propheta: paratum cor meum, deus,\nparatum cor meum; cantabo et psallam.\nexsurge, gloria mea, exsurge, psalterium\n\n\n\n\n\n\net cithara.\nquam adsumere iubetur et Tyrus multis peccatorum\nconfossa uulneribus, ut agat paenitentiam et maculas\npristinae foeditatis cum Petro amaris abluat lacrimis. uerum nos\nignoremus paenitentiam, ne facile peccemus. illa quasi secunda\npost naufragium miseris tabula sit: in uirgine integra seruetur\nnauis. aliud est quaerere, quod perdideris, aliud possidere, quod\nnumquam amiseris.\nunde et apostolus castigabat corpus suum et\nin seruitutem redigebat, ne aliis praedicans ipse reprobus inueniretur,\ncorporisque ex persona generis humani inflammatus ardoribus\nloquebatur: miser ego homo, quis me liberabit\nde corpore mortis huius? et iterum: scio,\nquia non habitat in me, hoc est in carne mea,\nbonum; uelle enim adiacet mihi, ut faciam\nautem bonum, nequaquam. neque enim,\nquod uolo, bonum, sed, quod nolo, malum,\nhoc facio et denuo: qui in carne sunt, deo\nplacere non possunt. uos autem non estis\nin carne, sed in spiritu, si tamen spiritus\ndei habitat in uobis.\nPost cogitationum diligentissimam cautionem ieiuniorum\ntibi arma sumenda sunt et canendum cum Dauid: humiliaui\nin ieiunio animam meam et: cinerem\nquasi panem manducaui et: cum molesti\nessent mihi, induebar cilicio.\nEua per cibum\neiecta est de paradiso. Helias quadraginta dierum exercitatus\nieiunio igneo curru rapitur ad caelum. Moyses quadraginta diebus\nac noctibus familiaritate et sermone dei pascitur et in se\nuerissimum probat: non in solo pane uiuit homo,\n\n\n\n\n\n\nsed in omni uerbo, quod egre dietur ex ore\nd e i. saluator generis humani, qui uirtutum et conuersationis\nsuae nobis reliquit exemplum, post baptismum statim adsumitur\nab spiritu, ut pugnet contra diabolum et oppressum eum atque\ncontritum tradat discipulis conculcandum.\nunde et apostolus\nloquitur: deus autem conterat satanan sub\npedibus uestris uelociter. et tamen hostis antiquus\npost quadraginta dierum ieiunium per cibum molitur insidias\net dicit: si filius dei es, dic, ut lapides isti\npane fiant.\nin lege mense septimo post clangorem tubarum,\ndecima die mensis totius gentis Hebraeae ieiunium est\net exterminatur anima illa de populo suo, quae saturitatem praetulerit\ncontinentiae. in Iob scriptum est de dracone: uirtus\neius in lumbis et fortitudo illius super umbilicum\nuentris. aduersum iuuenes et puellas aetatis ardore\nabutitur et inflammat rotam natiuitatis nostrae et inplet\nillud in Osee: omnes adulterantes, quasi clibanus\ncorda eorum, quae dei misericordia et ieiuniorum frigore\nrestringuntur.\nhaec sunt ignita diaboli iacula, quae simul\net uulnerant et inflammant et a rege Babylonio tribus pueris\npraeparantur, qui succendit fornacem quadraginta nouem cubitorum\nhabens et ipse septem ebdomadas ad perditionem, quas\ndominus obseruari iusserat ad salutem. sed, quomodo ibi quartus\nspeciem habens quasi filii hominis inmensos mitigauit ardores\net inter camini aestuantis incendia docuit flammas calorem amittere\net aliud oculis comminari, aliud praebere tactui, sic et in animo\nuirginali rore caelesti et ieiuniorum frigore calor puellaris\n\n\n\n\n,\n\n\nextinguitur et humano corpori angelorum impetratur conuersatio.\nquam ob rem et uas electionis de uirginibus se dicit domini\nnon habere praeceptum, quia contra naturam, immo ultra naturam\nest non exercere, quod nata sis, interficere in te radicem\ntuam et sola uirginitatis poma decerpere, nescire torum, omnem\nuirorum horrere contactum et in corpore uiuere sine corpore.\nNeque uero inmoderata tibi imperamus ieiunia et inormem\nciborum abstinentiam, quibus statim corpora delicata\nfranguntur et ante aegrotare incipiunt quam sanctae conuersationis\niacere fundamenta. philosophorum quoque sententia est\nμεσότητας ἀρετάς, ὑπερβολὰς κακίας εἶναι, quod Latinus ita\npotest sermo resonare: moderatas esse uirtutes, excedentes modum\natque mensuram inter uitia reputari.\nunde et unus de septem\nsapientibus: ne quid, ait, nimis. quod tam celebre factum\nest, ut comico quoque uersu expressum sit. sic debes ieiunare, ut\nnon palpites et respirare uix possis et comitum tuarum uel porteris\nuel traharis manibus, sed, ut fracto corporis appetitu nec in lectione\nnec in psalmis nec in uigiliis solito quid minus facias. ieiunium\nnon perfecta uirtus, sed ceterarum uirtutum fundamentum\nest et sanctificatio atque pudicitia, sine qua nemo u i debit\ndeum, gradus praebet ad summa scandentibus nec tamen,\nsi sola fuerit, uirginem poterit coronare. legamus euangelium\n3\nsapientium et stultarum uirginum, quarum aliae cubiculum ingrediuntur\nsponsi, aliae bonorum operum oleum non habentes\nextinctis lampadibus excluduntur. latus est super ieiuniis campus,\nin quo et nos saepe cucurrimus et multorum proprii habentur\nlibri, ad quorum te mittimus lectionem, ut discas, quid boni\nhabeat continentia et quid e contrario mali saturitas.\nImitare sponsum tuum: esto auiae matrique subiecta.\nnullum uirorum — et maxime iuuenum — nisi cum illis uideas.\nnullum scias, quem illae nesciant. saecularis quoque sententia\nest: eadem uelle et eadem nolle, ea demum\nfirma amicitia est. ut adpeteres uirginitatem, ut Christi\npraecepta cognosceres, ut scires, quid tibi expediret, quid eligere\ndeberes, illarum te exempla docuerunt, sancta domi instruxit\nconuersatio.\nnon igitur solum tuum putes esse, quod tuum est,\nsed et earum, quae suam in te expressere pudicitiam et honorabilium\nnuptiarum cubilisque inmaculati pretiosissimum germinauere\nte florem, qui perfectus afferet fructus, si humiliaueris te\nsub potenti manu dei et scriptum semper memineris: superbis\ndeus resistit, humilibus autem dat\ngratiam.\nubi autem gratia, non operum retributio sed donantis\nest largitas, ut inpleatur dictum apostoli: non est uolentis\nneque currentis sed miserentis dei.\net tamen uelle et nolle nostrum est; ipsum quoque, quod nostrum\nest, sine dei miseratione non nostrum est.\nEunuchorum quoque tibi et puellarum ac seruulorum\nmores magis eligantur quam uultuum elegantia, quia in omni\nsexu et aetate et truncatorum corporum uiolenta pudicitia animi\nconsiderandi sunt, qui amputari nisi Christi timore non possunt.\nscurrilitas atque lasciuia te praesente non habeat locum. numquam\nuerbum inhonestum audias aut, si audieris, non irascaris.\nperditae mentes hominum uno frequenter leuique sermone temptant\nclaustra pudicitiae. ridere et rideri saecularibus derelinque;\n2\ngrauitas tuam personam decet. Catonem quoque — illum dico\ncensorium et uestrae quondam urbis principem —, qui in extrema\n\n\n\n\n\n\naetate Graecas litteras non erubuit censor nec desperauit senex\ndiscere *«*#*#**#•****#* et M. Crassum semel in\nuita scribit risisse Lucilius. fuerit illa affectata seueritas et\ngloriam quaerens auramque popularem; nos affectus et perturbationes,\nquamdiu in tabernaculo corporis huius habitamus et\nfragili carne circumdamur, moderari et regere possumus, amputare\nnon possumus. unde et psalmista dicit: iras cimini\nnolite peccare, quod apostolus disserens: s o 1, inquit,\nnon occidat super iracundiam uestram,\nquia et irasci hominis est et finem irae ponere Christiani.\nSuperfluum reor te monere contra auaritiam, cum generis\ntui sit et habere et calcare diuitias et apostolus doceat auaritiam\nesse idolorum cultum dominusque respondeat sciscitanti:\nmagister bone, quid boni faciens itam aeternam\npossidebo? si uis esse perfectus,\nuade, uende omnia, quae habes, et da pauperibus\net habebis thesaurum in caelis et\nueni, sequere me.\napostolici fastigii est perfectaeque uirtutis\nuendere omnia et pauperibus distribuere et sic leuem atque\nexpeditum cum Christo ad caelestia subuolare. nobis, immo\ntibi diligens credita est dispensatio, quamquam in hoc omni\naetati omnique personae libertas arbitrii derelicta sit. si uis,\ninquit, esse perfectus: \\'non cogo, non impero, sed propono\npalmam, ostendo praemia; tuum est eligere, si uolueris in\nagone atque certamine coronari\\'.\net consideremus, quam sapienter\nsapientia sit locuta: uende, quae habes. cui ista\npraecipiuntur? nempe illi, cui dictum est: s i uis esse perfectus.\nnon partem bonorum tuorum uende, sed omnia.\n\n\n\n\n\n\n\n\n\n\ncumque uendideris, quid sequitur? et d a pauperibus. non\ndiuitibus, non propinquis, non ad luxuriam sed ad necessitatem.\nsiue ille sacerdos siue cognatus sit et adfinis, nihil in illo aliud\nconsideres nisi paupertatem. laudent te esurientium uiscera,\nnon ructantium opulenta conuiuia.\nin Actibus apostolorum,\nquando domini nostri adhuc calebat cruor et feruebat recens\nin credentibus fides, uendebant omnes possessiones suas et pretia\nearum ad apostolorum deferebant pedes, ut ostenderent pecunias\nesse calcandas; dabaturque singulis, prout opus erat.\nAnanias\net Saphira, dispensatores timidi, immo corde duplici et ideo condemnati,\nquia post uotum obtulerunt quasi sua et non eius, cui\nsemel ea uouerant, partemque sibi iam alienae substantiae reseruarunt\nmetuentes famem, quam uera fides non timet, praesentem\nmeruere uindictam non crudelitate sententiae sed correptio-.\nnis exemplo. denique et apostolus Petrus nequaquam inprecatur\neis mortem, ut stultus philosophus calumniatur, sed dei iudicium\nprophetico spiritu adnuntiat, ut poena duorum hominum\nsit doctrina multorum.\nex eo tempore, quo uirginitati perpetuae\nconsecrata es, tua non tua sunt, immo uere tua, quia Christi esse\ncoeperunt, quae auia uiuente uel matre ipsarum arbitrio dispensanda\nsunt. sin autem obierint et somno sanctorum requieuerint\n— scio enim et illas hoc optare, ut te habeant superstitem —,\ncum aetas maturior fuerit et uoluntas grauior firmiorque sententia,\nfacies, quod tibi uisum fuerit, immo quod dominus imperarit,\nscitura nihil te habituram, nisi quod in bonis operibus erogaueris.\nalii aedihcent ecclesias, uestiant parietes marmorum crustis,\ncolumnarum moles aduehant earumque deaurent capita pretiosum\nornatum non sentientia, ebore argentoque ualuas et gemmis\naurea uel aurata distinguant altaria — non reprehendo, non\n\n\n\n\n\n\nabnuo; unusquisque in sensu suo abundet meliusque\nest hoc facere quam repositis opibus incubare —, sed tibi aliud\npropositum est:\nChristum uestire in pauperibus, uisitare in languentibus,\npascere in esurientibus, suscipere in his, qui tecto indigent\n— et maxime in domesticis fidei —, uirginum alere monasteria,\nseruorum dei et pauperum spiritu habere curam, qui\ndiebus et noctibus seruiunt domino tuo, qui in terra positi imitantur\nangelorum conuersationem et nihil aliud loquuntur, nisi\nquod ad laudes dei pertinet, habentesque uictum atque uestitum\nhis gaudent diuitiis, qui plus habere nolunt, si tamen seruant\npropositum. alioquin, si amplius desiderant, his quoque, quae\nnecessaria sunt, probantur indigni. haec ad uirginem diuitem et\nuirginem nobilem sim locutus.\nNunc tantum ad uirginem loquar, id est non ea, quae\nextra te, sed in te sunt, tantum considerans. praeter psalmorum\n- et orationis ordinem, quod tibi hora tertia, sexta, nona, ad uesperum,\nmedio noctis et mane semper est exercendum, statue,\nquot horis sanctam scripturam ediscere debeas, quanto tempore\nlegere non ad laborem, sed ad delectationem et instructionem\nanimae.\ncumque haec finieris spatia et frequenter te ad figenda\ngenua sollicitudo animi suscitauerit, habeto lanam semper in\nmanibus uel staminis pollice fila deducito uel ad torquenda\nsubtemina in alueolis fusa uertantur aliarumque neta aut in\nglobum collige aut tegenda conpone. quae texta sunt, perspice;\nquae errata, reprehende; quae facienda, constitue. si tantis operum\nuarietatibus fueris occupata, numquam tibi dies longi erunt,\nsed, quamuis aestiuis tendantur solibus, breues uidebuntur, in\nquibus aliquid operis praetermissum est.\nhaec obseruans et te\nipsam saluabis et alias et eris magistra sanctae conuersationis\n\n\n\n\n\n\n\n\nmultarumque castitatem lucrum tuum facies scriptura dicente:\nin desideriis est omnis anima otiosi.\nnec\nidcirco tibi ab opere cessandum est, quia deo propitio nulla re indiges,\nsed ideo cum omnibus laborandum est, ut per occasionem\noperis nihil aliud cogites, nisi quod ad domini pertinet seruitutem.\nsimpliciter loquar: quamuis omnem censum tuum in pauperes\ndistribuas, nihil apud Christum erit pretiosius, nisi quod manibus\ntuis ipsa confeceris uel in usus proprios uel in exemplum uirginum\nceterarum uel, quod auiae matrique offeras maiora ab eis\nin refectionem pauperum pretia receptura.\nPaene praeterii, quod uel praecipuum est. dum esses\nparuula et sanctae ac beatae memoriae Anastasius episcopus\nRomanam regeret ecclesiam, de orientis partibus hereticorum saeua\ntempestas simplicitatem fidei, quae apostoli uoce laudata est,\npolluere et labefactare conata est. sed uir ditissimae paupertatis\net apostolicae sollicitudinis statim noxium perculit caput\net sibilantia hydrae ora conpescuit.\net quia uereor, immo rumore\ncognoui in quibusdam adhuc uiuere et pullulare uenenata\nplantaria, illud te pio caritatis affectu praemonendam puto,\nut sancti Innocentii, qui apostolicae cathedrae et supra dicti\nuiri successor et filius est, teneas fidem nec peregrinam, quamuis\ntibi prudens callidaque uideatur, doctrinam recipias.\nsolent\nenim huiusce modi per angulos musitare et quasi iustitiam dei\nquaerere: \\'cur illa anima in illa est nata prouincia? quid causae\nextitit, ut alii de Christianis nascantur parentibus, alii inter feras\net saeuissimas nationes, ubi nulla dei notitia est?\\' cumque hoc\nquasi scorpionis ictu simplices quosque percusserint et fistulato\nuulnere locum sibi fecerint, uenena diffundunt: \\'putasne, frustra\ninfans paruulus et qui uix matrem risu et uultus hilaritate cognoscat,\nqui nec boni aliquid fecit nec mali, daemone corripitur, morbo\nopprimitur regio et ea sustinet, quae uidemus inpios homines non\n\n\n\n\n\n\nsustinere et sustinere deo seruientes ?\nsin autem iudicia\\',inquiunt,\n\\'domini uera, iustificata in semet ipsis\net nihil apud deum iniustum est, ipsa ratione conpellimur, ut credamus\nanimas fuisse in caelestibus et propter quaedam antiqua\npeccata damnatas in corporibus humanis et, ut ita loquamur, sepultas\nnosque in ualle lacrimarum poenas luere peccatorum. unde\net propheta dicit: priusquam humiliarer, ego peccaui\net: educ de carcere animam meam et: iste\npeccauit, ut caecus ex utero nasceretur, an\nparentes eius?et cetera his similia\\'.\nhaec inpia et scelerata\ndoctrina olim in Aegypto et in orientis partibus uersabatur et nunc\nabscondite quasi in foueis uiperarum apud plerosque uersatur illarumque\npartium polluit puritatem et quasi hereditario malo serpit\nin paucis, ut perueniat ad plurimos, quam certus sum quod, si\naudieris, non recipias. habes enim apud deum magistras, quarum\nfides norma doctrinae est.\nintellegis, quid loquar — dabit enim\ntibi deus in omnibus intellectum — nec statim\naduersum saeuissimam heresim et multo his nequiora, quam dixi,\nresponsionem flagitabis, ne non tam prohibuisse uidear quam commonuisse,\ncum praesentis operis sit instruere uirginem, non hereticis\nrespondere. ceterum omnes fraudulentias eorum et cuniculos, quibus\nnituntur subuertere ueritatem, in alio opere deo adiuuante subuertimus,\nquod, si uolueris, prompte libenterque mittemus. ultroneas\nenim aiunt putere merces et pretia facilitate decrescere, quae\nsemper in raritate maiora sunt.\nSolet inter plerosque esse certamen, utrum solitaria an cum\nmultis uita sit melior. quarum prior praefertur quidem secundae, sed,\nin uiris si quidem periculosa est, ne abstracti ab hominum frequentia\nsordidis et inpiis cogitationibus pateant et pleni adrogantiae ac\n\n\n\n\n\n\nsupercilii cunctos despiciant armentque linguas suas uel clericis uel\naliis monachis detrahendi (causa) - de quibus rectissime dicitur:\nfilii hominum, dentes eorum arma et sagittae\net lingua eorum gladius acutus-, quanto magis in\nfeminis, quarum mutabilis fluctuansque sententia, si suo arbitrio relinquatur,\ncito ad deteriora delabitur!\nnoui ego in utroque sexu per\nnimiam abstinentiam cerebri sanitatem in quibusdam fuisse uexatam\npraecipueque in his, qui in humectis et in frigidis habitauere\ncellulis, ita ut nescirent, quid agerent quoue se uerterent, quid loqui,\nquid facere deberent. certe, si rudes saecularium litterarum de tractatibus\nhominum disertorum quippiam legerint, uerbositatem solam\ndiscunt absque notitia scripturarum et iuxta uetus elogium, cum loqui\nnesciant, tacere non possunt docentque scripturas, quas non\nintellegunt, et, cum aliis persuaserint, eruditorum sibi adsumunt\nsupercilium prius inperitorum magistri quam doctorum discipuli.\nbonum est igitur oboedire maioribus, parere perfectis et post regulas\nscripturarum uitae suae tramitem ab aliis discere nec praeceptore\nuti pessimo, scilicet praesumptione sua. de talibus feminis et apostolus\nloquitur, quae circumferuntur omni uento doctrinae semper\ndiscentes et numquam ad scientiam ueritatis\nperuenientes.\nMatronarum maritis ac saeculo seruientium tibi consortia\ndeclinentur, ne sollicitetur animus et audias, quid uel maritus\nuxori uel uxor locuta sit uiro. uenenatae sunt huiusce modi confabulationes,\nsuper quarum damnatione saecularem uersum adsumens\napostolus fecit ecclesiasticum: corrumpunt mores\nbonos confabulationes malae, cuius iambici metrum,\ndum uerbum seruat ex uerbo, nequaquam expressit Latina\n\n\n\n\n\n\ntranslatio.\ngraues feminae — et maxime uiduae ac uirgines — tibi comites\neligantur, quarum probata est conuersatio, sermo moderatus,\nsancta uerecundia. fuge lasciuiam puellarum, quae ornant capita,\ncrines a fronte demittunt, cutem poliunt, utuntur lomentis, adstrictas\nhabent manicas, uestimenta sine ruga soccosque crispantes,\nut sub nomine uirginali uendibilius pereant.\nmores enim et studia\ndominarum plerumque ex ancillarum et comitum moribus indicantur.\nilla sit tibi pulchra, illa amabilis, illa habenda inter socias,\nquae nescit esse se pulchram, quae neglegit formae bonum et procedens\nad publicum non pectus et colla denudat nec pallio reuelato ceruices\naperit, sed quae celat faciem et uix uno oculo, qui uiae neces-\nVarius est, patente ingreditur.\nDubito an loquar, sed — uelim, nolim —, quia crebro fit, dicendum\nest, non quo haec in te timere debeam, quae ista forsitan nescias\nnec umquam audieris, sed quo per occasionem tui ceterae praemonendae\nsint. cincinnatulos pueros et calamistratos et peregrini\nmuris olentes pelliculas, de quibus illud Arbitri est: non bene\nolet, qui bene sem p er olet, quasi quasdam pestes et\nuenena pudicitiae uirgo deuitet, ut taceam de ceteris, quorum inportuna\nuisitatio et se infamat et alias, ut, etiamsi nihil mali operis\nperpetretur, tamen hoc sit uel maximum malum frustra patere\nmaledictis et morsibus ethnicorum.\nnec hoc de omnibus dicimus,\nsed de his, quos ecclesia ipsa reprehendit, quos interdum abicit,\nin quos nonnumquam episcoporum et presbyterorum censura desaeuit,\nut prope periculosius sit lasciuis puellis ad loca religionis quam\nad publicum procedere. quae uiuunt in monasterio et quarum simul\nmagnus est numerus, numquam solae, numquam sine matre\nprocedant. de agmine columbarum crebro accipiter unam separat,\nquam statim inuadat et laceret et cuius carnibus et cruore saturetur.\nmorbidae oues suum relinquunt gregem et luporum faucibus\ndeuorantur.\nscio ego sanctas uirgines, quae diebus festis propter\n\n\n\n\n\n\npopulorum frequentiam pedem domi cohibent nec tunc egrediuntur,\nquando maior est adhibenda custodia et publicum penitus\ndeuitandum. ante annos circiter triginta de uirginitate seruanda\nedidi librum, in quo necesse mihi fuit ire contra uitia et propter\ninstructionem uirginis, quam monebam, diaboli insidias patefacere.\nqui sermo offendit plurimos, dum unusquisque in se intellegens, quod\ndicebatur, non quasi monitorem libenter audiuit, sed quasi criminatorem\nsui operis auersatus est. uerumtamen quid profuit armasse\nexercitum reclamantium et uulnus conscientiae dolore monstrasse ?\nliber manet, homines praeterierunt. scripsi et ad plerasque uirgines\nac uiduas σπουδασμάτια et, quidquid dici poterat, in illis opusculis\ndefloratum est, ut aut ex superfluo eadem a nobis repetantur\naut nunc praetermissa plurimum noceant. certe et beatus Cyprianus\negregium de uirginitate uolumen edidit et multi alii tam Latino sermone\nquam Graeco omniumque gentium litteris atque linguis, praecipue\nin ecclesiis, ἁγνὴ uita laudata est.\nsed hoc ad eas pertineat,\nquae necdum elegerunt uirginitatem et exhortatione indigent, ut\nsciant, quale sit, quod eligere debeant; nobis electa seruanda sunt\net quasi inter scorpiones et colubros incedendum, ut accinctis lumbis\ncalciatisque pedibus et adprehensis manu baculis iter per insidias\nhuius saeculi et inter uenena faciamus possimusque ad dulces\nIordanis peruenire aquas et terram repromissionis intrare et ad\ndomum dei ascendere ac dicere cum propheta: domine, dilexi\ndecorem domus tuae et locum habitationis\ngloriae tuae et illud: unam petii a domino,\n\n\n\n\n\n\nhanc requiram, ut habitem in domo domini\nomnibus diebus uitae meae.\nfelix illa conscientia et\nbeata uirginitas, in cuius corde praeter amorem Christi, qui est\nsapientia, castitas, patientia atque iustitia ceteraeque uirtutes,\nnullus alius uersatur amor nec ad recordationem hominis aliquando\nsuspirat nec uidere desiderat, quem, cum uiderit, nolit dimittere.\nsanctum uirginum propositum et caelestis angelorumque familiae\ngloriam quarundam non bene se agentium nomen infamat. quibus\naperte dicendum est, ut aut nubant, si se non possunt continere, aut\ncontineant, si nolunt nubere.\ndigna res risu, immo planctu: incedentibus\ndominis ancilla uirgo procedit ornatior, ut pro nimia\nconsuetudine, quam incomptam uideris, dominam suspiceris. nonnullae\nseparata et absque arbitris quaerunt hospitia, ut uiuant\nlicentius, utantur balneis faciantque, quod uolunt, et deuitent conscientias\nplurimarum. haec uidemus et patimur et, si aureus nummus\nadfulserit, inter bona opera deputamus.\nFinem iungo principio nec semel monuisse contentus sum.\nama scripturas sanctas et amabit te sapientia. dilige eam\net seruabit te; honora illam et amplexabitur.\nhaec monilia in pectore et in auribus tuis haereant. nihil\naliud nouerit lingua nisi Christum, nihil possit sonare, nisi quod sanctum\nest. auiae tuae tibi semper ac matris in ore dulcedo uersetur,\nquarum imitatio forma uirtutis est.\nDeum nostrum, qui nos uocauit in suum regnum\net gloriam, et rogaui et rogo, ut hoc, quod ad te scribo,\nsancte frater Hieronyme, consulens te de his, quae nescio, fructuosum\nesse nobis uelit. quamquam enim te multo, quam ego sum,\naetate maiorem tamen etiam ipse iam senex consulo. sed ad discendum,\nquod opus est, nulla mihi aetas sera uideri potest, quia, etsi\nsenes magis decet docere quam discere, magis tamen discere quam,\nquid doceant, ignorare.\nnihil equidem molestius fero in omnibus\nangustiis meis, quas patior in difficillimis quaestionibus, quam in\ntam longinquo tuae caritatis absentiam, ut uix possim meas dare,\nuix recipere litteras tuas per interualla non dierum, non mensium,\n\n\n\n\n\n\n\n\n\n\n\n\n\n\n\n\n\n\n\n\n\n\nsed aliquot annorum, cum, si fieri posset, cotidie praesentem te habere\nuellem, cum quo loquerer, quicquid uellem. nec ideo tamen\nnon debui facere, quod potui, si non potui totum, quod uolui.\nEcce uenit ad me religiosus iuuenis, catholica- pace frater,\naetate filius, honore conpresbyter noster Orosius, uigil ingenio, paratus\neloquio, flagrans studio, utile uas in domo domini esse desiderans\nad refellendas falsas perniciosasque doctrinas, quae animas\nHispanorum multo infelicius, quam corpora barbaricus gladius, trucidarunt.\nnam inde ad nos usque ab oceani littore properauit\nfama excitus, quod a me posset de his, quae scire uellet, quicquid\nuellet, audire. neque nullum cepit aduentus sui fructum, primo,\nne de me multum famae crederet; deinde docui hominem, quod\npotui, quod autem non potui, unde discere posset, admonui atque,\nut ad te iret, hortatus sum. qua in re consilium uel praeceptum meum\ncum libenter et oboedienter acciperet, rogaui eum, ut abs te ueniens\n-per nos ad propria remearet.\nquam eius pollicitationem tenens occasionem\nmihi credidi a domino esse concessam, qua tibi scriberem de\nhis, quae per te scire cupio. quaerebam enim, quem ad te mitterem,\nnec mihi facile occurrebat idoneus et fide agendi et alacritate oboediendi\net exercitatione peregrinandi. ubi ergo istum iuuenem expertus\nsum, eum ipsum esse, qualem a domino petebam, dubitare non\npotui.\nAccipe igitur, quae mihi peto aperire ac disserere non graueris.\nquaestio de anima multos mouet, in quibus et me esse confiteor.\nnam quid de anima firmissime teneam, non tacebo; deinde\nsubiungam, quid mihi adhuc expediri uelim. anima hominis inmortalis\nest secundum quendam modum suum. non enim omni\n\n\n\n\n\n\nmodo sicut deus, de quo dictum est, quod solus habeat inmortalitatem\n— nam de animae mortibus sancta scriptura multa commemorat,\nunde illud est: sine mortuos sepelire mortuos\nsuos —, sed quod ita moritur alienata a uita dei, ut tamen\nin natura sua uiuere non omnino desistat, ita mortalis ex aliqua\ncausa inuenitur, ut etiam inmortalis non sine ratione dicatur.\nnon\nest pars dei anima. si enim hoc esset, omni modo incommutabilis\natque incorruptibilis esset. quod si esset, nec deficeret in deterius\nnec proficeret in melius nec aliquid in semet ipsa uel inciperet\nhabere, quod non habebat, uel desineret habere, quod habebat, quantum\nad eius ipsius affectiones pertinet. quam uero aliter se habeat,\nnon opus est extrinsecus testimonio; quisquis se ipsum aduertit,\nagnoscit.\nfrustra autem dicitur ab eis, qui animam dei esse partem\nuolunt, hanc eius labem ac turpitudinem, quam uidemus in nequissimis\nhominibus, hanc denique infirmitatem et aegritudinem, quam\nsentimus in omnibus hominibus, non ex ipsa illi esse, sed ex corpore.\nquid interest, unde aegrotet, quae si esset incommutabilis,\nunde libet aegrotare non posset ? nam quod uere incommutabile et\nincorruptibile est, nullius rei accessu commutari uel corrumpi\npotest.\nalioquin non Achillea tantum, sicut fabulae ferunt, sed omnis\ncaro esset inuulnerabilis, si nullus ei casus accideret. non est itaque\nnatura incommutabilis, quae aliquo modo, aliqua causa, aliqua\nparte mutabilis est; deum autem nefas est nisi uere summeque incommutabilem\ncredere: non est igitur anima pars dei.\nIncorpoream quoque esse animam etsi difficile tardioribus\npersuaderi potest, mihi tamen fateor esse persuasum. sed ne uerbi\n\n\n\n\n\n\ncontrouersiam uel superfluo faciam uel merito patiar, quoniam, cum\nde re constat, non est opus certare de nomine, si corpus est omnis\nsubstantia uel essentia uel, si quid aptius nuncupatur id, quod\naliquo modo est in se ipso, corpus est anima.\nitem, si eam solam\nincorpoream placet appellare naturam, quae summe incommutabilis\net ubique tota est, corpus est anima, quoniam tale aliquid ipsa\nnon est. porro, si corpus non est, nisi quod per loci spatium aliqua\nlongitudine, latitudine, altitudine ita sistitur uel mouetur, ut maiore\nsui parte maiorem locum occupet et breuiore breuiorem minusque\nsit in parte quam in toto, non est corpus anima.\nper totum quippe\ncorpus, quod animat, non locali diffusione, sed quadam uitali intentione\nporrigitur; nam per omnes eius particulas tota simul adest\nnec minor in minoribus et in maioribus maior, sed alicubi intentius,\nalicubi remissius et in omnibus tota et in singulis tota est. neque\nenim aliter, quod in corpore etiam non toto sentit, tamen tota sentit;\nnam cum exiguo puncto in carne uiua aliquid tangitur, quamuis\nlocus ille non solum totius corporis non sit, sed uix in corpore uideatur,\nanimam tamen totam non latet neque id, quod sentitur, per\ncorporis cuncta discurrit, sed ibi tantum sentitur, ubi fit.\nunde ergo\nad totam mox peruenit, quod non in toto fit, nisi quia et ibi tota\nest, ubi fit, nec, ut tota ibi sit, cetera deserit ? uiuunt enim et illa ea\npraesente, ubi nihil tale factum est. quod si fieret et utrumque simul\nfieret, simul utrumque totam pariter non lateret. proinde et\nin omnibus simul et in singulis particulis corporis sui tota simul\nesse non posset, si per illas ita diffunderetur, ut uidemus corpora diffusa\nper spatia locorum minoribus suis partibus minora occupare\net amplioribus ampliora. quapropter, si anima corpus esse dicenda\n\n\n\n\nest, non est certe corpus, quale terrenum est nec quale humidum\naut aerium aut aetherium.\nomnia quippe talia maiora sunt in maioribus\nlocis et minora in minoribus et nihil eorum in aliqua sui parte\ntotum adest, sed, ut sunt partes locorum, ita occupantur partibus\ncorporum. unde intellegitur, anima siue corpus siue incorporea dicenda\nsit, propriam quandam habere naturam omnibus his mundanae\nmolis elementis excellentiore substantia creatam, quae ueraciter\nnon possit in aliqua phantasia corporalium imaginum, quas per\ncarnis sensus percipimus, cogitari, sed mente intellegi uitaque\nsentiri.\nneque haec perinde loquor, ut te, quae tibi nota sunt, doceam,\nsed ut aperiam, quid firmissime de anima teneam, ne me quisquam,\ncum ad ea uenero, quae requiro, nihil de anima uel scientia uel\nfide tenere arbitretur.\nCertus etiam sum animam nulla dei culpa, nulla dei necessitate\nuel sua sed propria uoluntate in peccatum esse conlapsam nec\nliberari posse de corpore mortis huius uel suae uoluntatis uirtute\ntamquam sibi ad hoc sufficiente uel ipsius corporis morte, sed\ngratia dei per Iesum Christum, dominum\nnostrum, nec omnino esse animam ullam in genere humano, cui\nnon sit necessarius ad liberationem mediator dei et hominum,\nhomo Christus Iesus.\nquaecumque autem sine\ngratia mediatoris et sacramento eius in qualibet corporis aetate de\ncorpore exierit, et in poena futuram et in ultimo iudicio recepturam\ncorpus ad poenam. si autem post generationem humanam, quae\nfacta est ex Adam, regeneretur in Christo ad eius pertinens societatem,\net requiem post mortem corporis habituram et corpus ad\ngloriam recepturam. haec sunt, quae de anima firmissime teneo.\nNunc accipe, obsecro, quid requiram, et noli me spernere;\nsic non te spernat, qui pro nobis dignatus est sperni. quaero, ubi\ncontraxerit anima reatum, quo trahitur in condemnationem etiam\ninfantis morte praeuenti, si ei per sacramentum, quo etiam paruuli\nbaptizantur, Christi gratia non subuenerit. non enim es ex illis,\nqui modo noua quaedam garrire coeperunt dicentes nullum reatum\nesse ex Adam tractum, qui per baptismum in infante soluatur. quod\nte sapere si scirem, immo nisi te id non sapere scirem, nequaquam\nhoc abs te quaererem aut quaerendum putarem.\nsed quia tenemus\nde hac re sententiam tuam concinentem catholicae fundatissimae\nfidei, qua et Iouiniani uaniloquia redarguens adhibuisti testimonium\nex libro lob: nemo mundus in conspectu tuo\nnec infans, cuius est diei unius uita super\nterram, deinde adiunxisti: \\'tabernaculo rei in similitudinem\npraeuaricationis Adae\\', et liber tuus in\nIonam prophetam satis hoc insigniter dilucideque declarat, ubi ieiunare\nparuulos propter ipsum originale peccatum merito coactos esse\ndixisti, non inconuenienter abs te quaero, hunc reatum anima ubi\ncontraxerit, unde oporteat eam etiam in illa aetate per sacramentum\nChristianae gratiae liberari.\nEgo quidem ante aliquot annos, cum libros quosdam scriberem\nde libero arbitrio, qui in multorum manus exierunt et habentur\na plurimis, quattuor opiniones de animae incarnatione, utrum\n\n\n\n\n\n\nex illa una, quae primo homini data est, ceterae propagentur, an singulis\nquibusque nouae etiam modo fiant, an alicubi iam existentes\nuel mittantur diuinitus uel sponte labantur in corpora, ita putaui\nesse tractandas, ut, quaelibet earum uera esset, non inpediret intentionem\nmeam, qua tunc aduersus eos, quantis poteram uiribus,\nagebam, qui naturam mali suo principio praeditam aduersus deum\nconantur inducere, id est contra Manicheos.\nnam de Priscillianistis\nadhuc nihil audieram, qui non multum ab istis dissimiles blasphemias\nfabulantur. ideo quintam opinionem non addidi, quam in tua\nepistula inter ceteras commemorasti, ne aliquam praeterires, ubi\nde hac quaestione interroganti rescripsisti religiosae memoriae uiro\nnobisque in Christi caritate gratissimo Marcellino, quod anima sit pars\ndei, primo quia non de incarnatione eius sed de natura quaeritur,\ncum hoc quaeritur, deinde quia hoc sentiunt illi, contra quos agebam,\net id maxime agebam, ut creatoris inculpabilem inuiolabilemque\nnaturam a creaturae uitiis et labe secernerem, cum illi a substantia\nmali, cui proprium principium principesque tribuunt, ipsam boni\ndei substantiam ex parte, qua capta est, corruptam et oppressam et\nad peccandi necessitatem perductam esse contendant.\nhoc itaque\nexcepto hereticae opinionis errore ex quattuor reliquis opinionibus\nquaenam sit eligenda, scire desidero. quaecumque enim eligenda\nest, absit, ut inpugnet hanc fidem, de qua certi sumus omni animae\netiam paruuli infantis necessariam esse liberationem ex obligatione\npeccati eamque nullam esse nisi per Iesum Christum et hunc\ncrucifixum.\nProinde, ne longum faciamus, hoc certe sentis, quod singulas\nanimas singulis nascentibus etiam modo deus faciat. cui sententiae\nne obiciatur, quod omnes creaturas sexto die consummauerit\ndeus, septimo requieuerit, adhibes testimonium ex euangelio:\npater meus usque nunc operatur. sic enim ad\nMarcellinum scripsisti, in qua epistula etiam mei commemorationem\nbeniuolentissime facere dignatus es, quod hic me haberet in Africa,\nqui ei possem istam facilius explicare sententiam. quod si potuissem,\nnon ille hoc abs te tam longe posito inquireret, si tamen id tibi ex\nAfrica scripsit. nam, quando scripserit, nescio; tantum scio, quod\nde hoc bene cognouerit cunctationem meam, unde me inconsulto\nfacere uoluit. quamquam, etiam si consuleret, magis hortarer et\ngratias agerem, quod nobis conferri omnibus posset, nisi tu breuiter\nrescribere quam respondere maluisses, credo ne superfluo laborares,\nubi ego essem, quem putabas id optime scire, quod ille quaesierat.\necce uolo, ut illa sententia etiam mea sit, sed nondum esse\nconfirmo.\nMisisti ad me discipulos, ut eam rem doceam, quam nondum\nipse didici. doce ergo, quod doceam. nam ut doceam, multi\na me flagitant eisque me sicut alia multa et hoc ignorare confiteor.\net fortasse, quamuis in os meum uerecundentur, tamen apud se dicunt:\ntu es magister in Israhel et haec ignoras?\nquod quidem dominus ei dixit, qui erat unus illorum, quos\n\n\n\n\n\n\n\n\n\n\ndelectabat uocari rabbi, unde etiam ad uerum magistrum nocte uenerat,\nquia fortassis erubescebat discere, qui docere consueuerat. me\nautem magistrum potius audire quam uelut magistrum delectat\naudiri. recolo enim, quid dixerit eis, quos prae ceteris elegit: uos\nautem, inquit, nolite uocari ab hominibus rabbi;\nunus est enim magister uester Christus.\nnec\nalius docuit Moysen etiam per Iothor nec alius Cornelium etiam per\npriorem Petrum nec alius Petrum etiam per posteriorem Paulum.\na quocumque uerum dicitur, illo donante dicitur, qui est ipsa ueritas.\nquid, si ideo adhuc ista nescimus et ea neque orando neque legendo\nneque cogitando et ratiocinando inuenire potuimus, ut probemur,\nnon solum indoctos quanta caritate doceamus, uerum a doctis\netiam quanta humilitate discamus?\nDoce ergo, quaeso, quod doceam, doce, quod teneam, et dic\nmihi, si animae singillatim singulis hodieque nascentibus fiunt, ubi\nin paruulis peccent, ut indigeant in sacramento Christi remissione\npeccati peccantes in Adam, ex quo caro est propagata peccati;\naut, si non peccant, qua iustitia creatoris ita peccato obligantur\nalieno, cum exinde propagatis membris mortalibus inseruntur, ut eas,\nnisi per ecclesiam subuentum fuerit, damnatio consequatur, cum in\nearum potestate non sit, ut eis possit gratia baptismi subueniri ?\ntot\nigitur animarum milia, quae in mortibus paruulorum sine\n\n\n\n\n\n\nindulgentia Christiani sacramenti de corporibus exeunt, qua aequitate damnantur,\nsi nouae creatae nullo suo praecedente peccato sed uoluntate\ncreatoris singulae singulis nascentibus adhaeserunt, quibus eas\nanimandis ille creauit et dedit, qui utique nouerat, quod unaquaeque\nearum nulla sua culpa sine baptismo Christi de corpore fuerat\nexitura?\nquoniam igitur neque de deo possumus dicere, quod\nuel cogat animas fieri peccatrices uel puniat innocentes, neque\nnegare fas nobis est eas, quae sine Christi sacramento de corporibus\nexierint, etiam paruulorum, non nisi in damnationem trahi,\nobsecro te, quomodo haec opinio defenditur, qua creduntur animae\nnon ex illa una primi hominis fieri omnes sed sicut illa una uni ita\nsingulis singulae?\nEa uero, quae dicuntur alia contra hanc opinionem, facile\nputo me posse refellere, sicuti est illud, quo eam sibi quidam uidentur\nurgere, quomodo consummauerit deus omnia opera sua sexto die\net septimo requieuerit, si nouas adhuc animas creat. quibus si\ndixerimus, quod ex euangelio in supra dicta epistula posuisti:\npater meus usque nunc operatur, respondent: \\'operatur\\'\ndictum est institutas administrando, non nouas instituendo\nnaturas, ne scripturae Geneseos contradicatur, ubi apertissime legitur\nconsummasse deum omnia opera sua.\nnam et quod eum scriptum\nest requieuisse, utique a creandis nouis creaturis intellegendum\nest, non a gubernandis, quia tunc ea, quae non erant, fecit, a quibus\nfaciendis requieuit, quia consummauerat omnia, quae, antequam\n\n\n\n\n\n\n\n\nessent, uidit esse facienda, ut deinceps non ea, quae non erant, sed ex\nhis, quae iam erant, crearet et faceret, quicquid faceret. ita utrumque\nuerum esse monstratur, et quod dictum est: requieuit ab\noperibus suis, et quod dictum est: usque nunc operat\nu r, quoniam Genesi non potest euangelium esse contrarium.\nUerum his, qui haec ideo dicunt, ne credatur modo deus\nsicut illam unam nouas animas, quae non erant, facere, sed ex illa\nuna, quae iam erat, eas creare uel ex fonte aliquo siue thesauro\nquodam, quem tunc fecit, eas mittere, facile respondetur etiam illis\nsex diebus multa deum creasse ex his naturis, quas iam creauerat,\nsicut ex aquis alites et pisces, ex terra autem arbores, faenum, animalia.\nsed quod ea, quae non erant, tunc fecerit, manifestum est.\nnulla enim erat auis, nullus piscis, nulla arbor, nullum animal et bene\nintellegitur ab his creatis requieuisse, quae non erant et creata sunt,\n2\nid est cessasse, ne ultra, quae non erant, crearentur. sed nunc\nquod dicitur animas non in nescio quo fonte iam existentes mittere\nnec de se ipso tamquam suas particulas inrorare nec de illa una\noriginaliter trahere nec pro delictis ante carnem commissis carneis\nuinculis compedire sed nouas creare singulas singulis suam cuique\nnascenti, non aliquid facere dicitur, quod ante non fecerat. iam\nenim sexto die fecerat hominem ad imaginem suam, quod utique\nsecundum animam rationalem fecisse intellegitur. hoc et nunc facit\nnon instituendo, quod non erat, sed multiplicando, quod erat. unde\net illud uerum est, quod a rebus, quae non erant, instituendis\nrequieuit, et hoc uerum est, quod non solum gubernando, quae\n\n\n\n\n\n\nfecit, uerum etiam aliquid, non quod nondum sed quod iam creauerat,\nnumerosius creando usque nunc operatur. uel sic ergo uel\nalio quolibet modo eximus ab eo, quod nobis obicitur de requie dei\nab operibus suis, ne propterea non credamus nunc usque fieri animas\nnouas non ex illa una sed sicut illam unam.\nNam quod dicitur: \\'quare facit animas eis, quos nouit\ncito morituros?\\', possumus respondere parentum hinc peccata uel\nconuinci uel flagellari. possumus etiam recte illius moderationi ista\nrelinquere, quem scimus omnibus temporaliter transeuntibus rebus,\nubi sunt etiam animalium ortus et obitus, cursum ornatissimum\natque ordinatissimum dare, sed nos ista sentire non posse, quae si\nsentiremus, delectatione ineffabili mulceremur. non enim frustra\nper prophetam, qui haec diuinitus inspirata didicerat, dictum est de\ndeo: qui profert numerose saeculum.\nunde musica,\nid est scientia sensusue modulandi, ad admonitionem magnae rei\netiam mortalibus rationales habentibus animas dei largitate concessa\nest. unde si homo faciendi artifex carminis nouit, quas quibus\nmoras uocibus tribuat, ut illud, quod canitur, decedentibus ac\nsuccedentibus sonis pulcherrime currat et transeat, quanto magis\ndeus, cuius sapientia, per quam fecit omnia, longe omnibus artibus\npraeferenda est, nulla in naturis nascentibus et occidentibus temporum\nspatia, quae tamquam syllabae ac uerba ad particulas huius\nsaeculi pertinent, in hoc labentium rerum tamquam mirabili cantico\nuel breuius uel productius, quam modulatio praecognita et praefinita\ndeposcit, praeterire permittit!\nhoc cum etiam de arboris\n\n\n\n\n\n\nfolio dixerim et de nostrorum numero capillorum, quanto magis de\nhominis ortu et occasu, cuius temporalis uita breuius productiusue\nnon tenditur, quam deus, dispositor temporum, nouit uniuersitatis\nmoderamini consonare!\nId etiam, quod aiunt omne, quod in tempore coepit esse,\ninmortale esse non posse, quia omnia orta occidunt\net aucta senescunt, ut eo modo credi cogant animum\nhumanum ideo esse inmortalem, quod ante omnia tempora sit\ncreatus, non mouet fidem nostram. ut enim alia taceam, coepit esse\nin tempore inmortalitas carnis Christi, quae tamen iam non\nmoritur et mors ei ultra non dominabitur.\nIllud uero, quod in libro aduersus Rufinum posuisti, quosdam\nhuic sententiae calumniari, quod deum dare animas adulterinis\nconceptibus uideatur indignum, unde conantur adstruere\nmeritis gestae ante carnem uitae animas quasi ad ergastula huius\nmodi iuste posse perduci, non me mouet multa cogitantem, quibus\nhaec possit calumnia refutari.\net quod ipse respondisti non esse\nuitium sementis in tritico, quod furto dicitur esse sublatum, sed in\neo, qui frumenta furatus est, nec idcirco terram non debuisse\ngremio suo semina confouere, quia sator inmunda ea proiecerit manu,\nelegantissima similitudo est. quam et antequam legerem, nullas\nmihi obiectio ista de adulterinis fetibus in hac quaestione faciebat\nangustias generaliter intuenti multa bona deum facere etiam de nostris\nmalis nostrisque peccatis.\nanimalis autem cuiuscumque creatio,\nsi habeat prudentem piumque consideratorem, ineffabilem laudem\ncreatori excitat, quanto magis creatio non cuiuslibet animalis sed\nhominis! si autem causa creandi quaeritur, nulla citius et melius\n\n\n\n\n\n\nrespondetur, nisi quia omnis creatura dei bona est; et quid dignius,\nquam ut bona faciat bonus deus, quae nemo potest facere nisi deus ?\nHaec et alia, quae possum, sicut possum, dico aduersus\neos, qui hanc opinionem, qua creduntur animae sicut illa una\nsingulis fieri, labefactare conantur. sed cum ad poenas uentum\nest paruulorum, magnis, mihi crede, coartor angustiis nec, quid\nrespondeam, prorsus inuenio; non solum eas poenas dico, quas habet\npost hanc uitam illa damnatio, quo necesse est trahantur, si de\ncorpore exierint sine Christianae gratiae sacramento, sed eas ipsas,\nquae in hac uita dolentibus nobis uersantur ante oculos, quas enumerare\nsi uelim, prius tempus quam exempla deficiunt.\nlanguescunt\naegritudinibus, torquentur doloribus, fame et siti cruciantur, debilitantur\nmembris, priuantur sensibus, uexantur ab inmundis spiritibus.\ndemonstrandum est utique, quomodo ista sine ulla sua\nmala causa iuste patiantur. non enim dici fas est aut ista ignorante\ndeo fieri aut eum non posse resistere facientibus aut iniuste ista uel\nfacere uel permittere.\nnumquidnam, sicut animalia inrationabilia\nrecte dicimus in usus dari naturis excellentioribus etsi uitiosis, sicut\napertissime in euangelio uidemus porcos ad usum desideratum concessos\nesse daemonibus, hoc et de homine recte possumus dicere?\nanimal est enim sed rationale etsi mortale. anima est rationalis in\nillis membris, quae tantis afflictionibus poenas luit. deus bonus\nest, deus iustus est, deus omnipotens est; hoc dubitare omnino dementis\nest. tantorum ergo malorum, quae fiunt in paruulis, causa\niusta dicatur.\nnempe cum maiores ista patiuntur, solemus dicere\naut sicut in Iob merita examinari aut sicut in Herode peccata\n\n\n\n\n\n\npuniri et de quibusdam exemplis, quae deus manifesta esse uoluit,\nalia, quae obscura sunt, hominum coniecturae concedi; sed hoc\nin maioribus. de paruulis autem quid respondeamus, edissere, si\npoenis tantis nulla in eis sunt punienda peccata; nam utique nulla\nest in illis aetatibus examinanda iustitia.\nDe ingeniorum uero diuersitate quid dicam? quae quidem\nin paruulis latet, sed ab ipsis exordiis naturalibus ductum apparet\nin grandibus, quorum nonnulli tam tardi et obliuiosi sunt, ut ne prima\nquidem discere litterarum elementa potuerint, quidam uero tantae\nsunt fatuitatis, ut non multum a pecoribus differant, quos\nmoriones uulgo uocant.\nrespondetur fortasse: \\'corpora hoc faciunt\\'.\nsed numquid secundum hanc sententiam, quam defendi uolumus,\nanima sibi corpus elegit et in eligendo, cum falleretur, errauit ? aut,\ncum in corpus cogeretur intrare necessitate nascendi, alia corpora\npraeoccupantibus animarum turbis ipsa aliud non inuenit et sicut\nin spectaculo aliquo locum ita carnem, non quam uoluit, sed quam\nualuit, occupauit?\nnumquid haec et talia dicere possumus uel sentire\ndebemus? doce igitur, quid sentire, quid dicere debeamus, ut\nconstet nobis ratio nouarum animarum singulis corporibus singillatimque\nfactarum.\nEgo quidem non de ingeniis sed saltem de poenis paruulorum,\nquas in hac uita patiuntur, dixi aliquid in libris illis de libero\narbitrio. quod quale sit et cur mihi in ista, quam habemus in manibus,\nquaestione non sufficiat, intimabo et eum ipsum de tertio libro\nlocum secerptum his litteris inseram.\nnam ita se habet: de cruciatibus\nautem corporis, quibus affliguntur\n\n\n\n\n\n\nparuuli, quorum per aetatem nulla peccata\nsunt, si animae, quibus animantur, non prius\nquam ipsi homines esse coeperunt, maior querela\net quasi misericors deponi solet, cum\ndicitur: quid mali fecerunt, ut ista paterentur?\nquasi possit esse innocentiae meritum,\nantequam quisque nocere aliquid possit!\ncum autem boni aliquid operatur deus in\nemendatione maiorum, cum paruulorum suorum,\nqui eis cari sunt, doloribus ac mortibus\nflagellantur, cur ista non fiant, quando,\ncum transierint, pro non factis erunt, in\nquibus facta sunt, propter quos autem facta\nsunt, aut meliores erunt, si temporalibus incommodis\nemendati rectius elegerint uiuere,\naut excusationem in futuri iudicii supplicio\nnon habebunt, si uitae huius angoribus ad\naeternam uitam desiderium conuertere noluerint?\nquis autem nouit, quid paruulis, de\nquorum cruciatibus duritia maiorum contunditur\naut exercetur fides aut misericordia\nprobatur, quis ergo nouit, quid ipsis paruulis\nin secreto iudiciorum suorum bonae\ncompensationis reseruet deus, quoniam,\nquamquam nihil recte fecerint, tamen nec\npeccantes aliquid ista perpessi sunt?\nnon\nenim frustra etiam infantes illos, qui, cum\ndominus Iesus Christus necandus ab Herode\n\n\n\n\n\n\n\n\nquaereretur, occisi sunt, in honorem martyrum\nreceptos commendat ecclesia.\nHaec tunc dixi, cum hanc ipsam, de qua nunc agitur, uellem\ncommunire sententiam. sicut enim paulo ante commemoraui,\nquaecumque illarum de animae incarnatione quattuor opinionum\nuera esset, inculpatam substantiam creatoris et a nostrorum peccatorum\nsocietate remotissimam nitebar ostendere.\net ideo, quaecumque\nillarum ueritate posset conuinci et repudiari, ad curam intentionis\nmeae, quam tunc habebam, non pertinebat, quandoquidem\ncunctis diligentiore disputatione discussis, quaecumque\nillarum recte uinceret ceteras, me securissimo fieret, quando etiam\nsecundum omnes id, quod agebam, inuictum persistere demonstrabam.\nnunc uero unam uolo, si possim, rationem rectam eligere ex\nomnibus et propterea huius ipsius, de qua nunc agimus, defensionem\nin his, quae commemoraui de illo libro, uerbis meis attentius intuens\nualidam firmamque non uideo.\nNam uelut firmamentum eius illud est, quod ibi dixi:\nquis autem nouit, quid paruulis, de quorum\ncruciatibus duritia maiorum contunditur\naut exercetur fides aut misericordia probatur,\nquis ergo nouit, quid ipsis paruulis\nin secreto iudiciorum suorum bonae compensationis\nreseruet deus?\nsed hoc non inmerito dici\nuideo de his, qui uel pro Christi nomine ac uera religione tale aliquid\netiam nescientes patiuntur uel sacramento Christi iam inbuti\nsunt, quia sine societate unius mediatoris liberari a damnatione non\npossunt, ut possit eis etiam pro illis malis, quae hic in diuersis\nI\n\n\n\n\n\n\nafflictionibus pertulerunt, compensatio illa praestari. nunc autem,\ncum ista quaestio non possit absolui, nisi etiam de his paruulis respondeatur,\nqui post grauissimos cruciatus sine sacramento Christianae\nsocietatis expirant, quae circa eos compensatio cogitanda est, quibus\ninsuper et damnatio praeparata est ?\nnam et de baptismo paruulorum\nin eodem libro non quidem sufficienter sed, quantum illi operi satis\nesse uidebatur, utcumque respondi, quod etiam nescientibus et fidem\nsuam nondum habentibus prodest, non tamen de damnatione eorum\nparuulorum, qui sine illo ex hac uita emigrant, tunc aliquid dicendum\nputaui, quia non, quod nunc agitur, agebatur.\nSed ut omittamus et contemnamus ea, quae breui tempore\npatiuntur nec transacta reuocantur, numquid similiter contemnere\npossumus, quod per unum hominem mors et per\nunum hominem resurrectio mortuorum? sicut\nenim in Adam omnes moriuntur, sic et\nin Christo omnes uiuificabuntur.\nper hanc enim\napostolicam diuinam claramque sententiam satis euidenter elucet\nneminem ire in mortem nisi per Adam, neminem in uitam aeternam\nnisi per Christum. hoc est quippe \\'omnes\\' et \\'omnes\\', quia, sicut\nomnes homines per primam, hoc est per carnalem, generationem\npertinent ad Adam, sic omnes homines ad secundam, id est spiritalem,\ngenerationem ueniunt, quicumque ad Christum perueniunt.\nideo ergo dictum est et hic \\'omnes\\' et ibi \\'omnes\\', quia, sicut omnes,\nqui moriuntur, non nisi in Adam moriuntur, ita omnes, qui uiuificabuntur,\nnon nisi in Christo uiuificabuntur. ac per hoc, quisquis\nnobis dixerit quemquam resurrectione mortuorum uiuificari nisi in\nChristo, tamquam pestis communis fidei detestandus est. item,\n\n\n\n\n\n\nquisquis dixerit, quod in Christo uiuificabuntur etiam paruuli, qui\nsine sacramenti eius participatione de uita exeunt, hic profecto et\ncontra apostoli praedicationem uenit et totam condemnat ecclesiam,\nubi propterea cum baptizandis paruulis festinatur et curritur,\nquia sine dubio creditur aliter eos in Christo uiuificari omnino non\nposse.\nqui autem non uiuificantur m Christo, restat, ut m ea condemnatione\nmaneant, de qua dicit apostolus: per unius delictum\nin omnes homines ad condemnation\ne m. cui delicto obnoxios paruulos nasci et omnis credit ecclesia\net ipse iam contra Iouinianum disputans et exponens Ionam prophetam,\nsicut paulo ante commemoraui, fide ueracissima definisti.\ncredo et in aliis locis opusculorum tuorum, quae uel non legi uel in\nAn forte dicendum est in paruulo carnem solam esse peccati,\nnonam uero illi animam fieri, qua secundum dei praecepta uiuente\nin adiutorio gratiae Christi et ipsi carni edomitae ac subiugatae possit\nincorruptionis meritum comparari ?\nsed quia in paruulo anima nondum\nid agere potest, si Christi acceperit sacramentum, per hanc\ngratiam carni eius adquiritur, quod illius moribus nondum potuit;\nsi autem sine illo sacramento anima paruuli exierit, ipsa quidem in\naeterna uita erit, unde eam nullum peccatum potuit separare, caro\nuero eius non resurget in Christo non percepto ante mortem illius 25\nsacramento ?\nHanc opinionem numquam audiui, numquam legi, sed\nplane audiui et credidi, propter quod et locutus\nsum, quia ueniet hora, quando omnes, qui\nsunt in monumentis, audient uocem eius et\nprocedent, qui bona fecerunt, in resurrectionem\nuitae — ipsa est, de qua dicitur: et per unum hominem\nresurrectio mortuorum, ipsa est, qua in\nChristo omnes uiuificabuntur —, qui autem\nmale egerunt, in resurrectionem iudicii.\nquid\nhic ergo de illis infantibus intellegendum est, qui, priusquam possent\nagere uel bene uel male, sine baptismo corpore exuti sunt?\nnihil hic de talibus dictum est. sed si caro eorum ideo non resurget,\nquia nec boni aliquid egerunt nec mali, nec illorum resurrectura est,\nqui percepta baptismi gratia in illa aetate defuncti sunt, in qua\nnihil bene uel male agere potuerunt. si autem illi inter sanctos\nresurgent, id est inter eos, qui bene egerunt, inter quos et illi resurrecturi\nsunt nisi inter eos, qui male egerunt, ne aliquas humanas\nanimas credamus corpora sua non recepturas siue in resurrectionem\nuitae siue in resurrectionem iudicii? quae sententia, priusquam\nrefellatur, ipsa nouitate iam displicet.\ndeinde quis ferat, si credant\nse illi, qui ad baptismum cum suis paruulis currunt, propter carnes\neorum, non propter animas currere ? beatus quidem Cyprianus non\naliquod decretum condens nouum sed ecclesiae fidem firmissimam\nseruans ad corrigendos eos, qui putabant ante octauum diem natiuitatis\nnon esse paruulum baptizandum, non carnem sed animam\ndixit non esse perdendam et mox natum rite baptizari posse cum\nsuis quibusdam coepiscopis censuit.\nSed contra Cypriani aliquam opinionem, ubi, quod uidendum\nfuit, fortasse non uidit, sentiat quisque, quod libet; tantum contra\napostolicam manifestissimam fidem nemo sentiat, qui ex unius\ndelicto omnes in condemnationem duci praedicat, ex qua condemnatione\nnon liberat nisi gratia dei per Iesum Christum,\ndominum nostrum, in quo uno omnes uiuificantur,\nquicumque uiuificantur, contra ecclesiae fundatissimum morem\nnemo sentiat, ubi ad baptismum, si propter paruulorum sola corpora\ncurreretur, baptizandi offerrentur et mortui.\nQuae cum ita sint, quaerenda causa atque reddenda est,\nquare damnentur animae, quae nouae creantur singulis quibusque\nnascentibus, si praeter Christi sacramentum paruuli moriantur.\ndamnari enim eas, si sic de corpore exierint, et sancta scriptura et\nsancta est testis ecclesia. unde illa de animarum nouarum creatione\nsententia, si hanc fidem fundatissimam non oppugnat, sit et mea,\nsi oppugnat, non sit et tua.\nNolo mihi dicatur pro hac sententia debere accipi, quod\nscriptum est: qui finxit spiritum hominis in ipso\net: qui finxit singillatim corda eorum. aliquid\nfortissimum atque inuictissimum requirendum est, quod nos non\ncogat deum credere ullarum animarum sine culpa aliqua damnatorem.\nnam uel tantundem ualet uel plus est forsitan creare quam fingere\net tamen scriptum est: cor mundum crea in me,\ndeus. nec ideo putari potest anima hoc loco optare se fieri, priusquam\naliquid esset.\nsicut ergo iam existens creatur innouatione\n\n\n\n\n\n\niustitiae, sic iam existens fingitur conformatione doctrinae. nec\nillud, quod in Ecclesiaste scriptum est: tunc.conuertetur\nin terram puluis, sicut fuit, et spiritus reuertetur\nad dominum, qui dedit illum, istam\nconfirmat sententiam, quam esse uolumus nostram; plus enim hoc\nsuffragatur eis, qui ex una putant omnes esse animas.\nnam sicut\nconuertitur, inquiunt, puluis in terram, sicut fuit, et tamen caro, de\nqua hoc dictum est, ad hominem non reuertitur, ex quo propagata\nest, sed ad terram, unde primus homo factus est, sic et spiritus\nex illius unius spiritu propagatus non tamen ad eum reuertitur sed\nad dominum, a quo illi datus est.\nuerum quia hoc testimonium\nita pro istis sonat, ut non omni modo huic opinioni, quam defendi\nuolo, uideatur esse contrarium, admonendam tantum credidi prudentiam\ntuam, ne talibus testimoniis ex his angustiis me coneris eruere.\nnam licet nemo faciat optando, ut uerum sit, quod uerum non\nest, tamen, si fieri posset, optarem, ut haec sententia uera esset, sicut\nopto, ut, si uera est, abs te liquidissime atque inuictissime\ndefendatur.\nHaec autem difficultas etiam illos sequitur, qui iam existentes\nalibi animas et ab initio diuinorum operum praeparatas a deo mitti\nopinantur in corpora. nam et ab his hoc idem quaeritur: si animae\ninculpatae oboedienter ueniunt, quo mittuntur, cur in paruulis, si\nnon baptizati uitam istam finierint, puniuntur? eadem prorsus in\nutraque sententia difficultas est.\nilli sibi uidentur de hac facilius\nexire quaestione, qui animas adseuerant pro meritis uitae prioris singulas\nsingulis corporibus implicari. hoc enim putant esse in Adam\nmori, in carne scilicet, quae propagata est ex Adam, supplicia pendere,\na quo reatu, inquiunt, gratia Christi liberat pusillos cum\n\n\n\n\n\n\nmagnis. hoc quidem recte, ueraciter, optime, quod gratia Christi\nliberat a reatu peccatorum pusillos cum magnis. sed in alia superiore\nuita peccare animas et inde praecipitari in carceres carneos non\ncredo, non adquiesco, non consentio, primo, quoniam nescio per quos\ncircuitus id agunt isti, ut post nescio quanta uolumina saeculorum\niterum ad istam sarcinam corruptibilis carnis et supplicia pendenda\nredeundum sit, qua opinione quid horribilius cogitari possit, ignoro.\ndeinde quis tandem iustus defunctus est, de quo non, si isti uera dicunt,\nsolliciti esse debeamus, ne in sinu Abrahae peccans in flammas\nillius diuitis deiciatur? cur enim non et post hoc corpus peccari\npossit, si et ante potuit r postremo lOnge aliua est m Adam peccasse\n- unde dicit apostolus: i n quo omnes peccauerunt â€”\net aliud est extra Adam nescio ubi peccasse et ideo in Adam, id est\nin carnem, quae ex Adam propagata est, tamquam in carcerem\ntrudi. illam uero opinionem, quod ex una fiant omnes animae, nec\ndiscutere uolo, nisi necesse sit, atque utinam ista, de qua nunc\nagimus, si uera est, sic abs te defendatur, ut hoc necesse iam\nnon sit.\nQuamuis autem desiderem, rogem, uotis ardentibus exoptem\net expectem, ut per te mihi dominus huius rei auferat ignorantiam,\ntamen, si — quod absit — minime meruero, patientiam mihi petam\na domino deo nostro, in quem sic credimus, ut aliqua nobis non\naperiri etiam pulsantibus nullo modo aduersus eum murmurare\ndebeamus. meminerimus ipsis apostolis dictum: multa ha b eo\nuobis dicere, sed non potestis illa portare\nmodo. in his, quantum ad me adtinet, etiam hoc deputem nec,\n\n\n\n\n\n\nqui hoc sciam, me indigner indignum, ne hoc ipso etiam conuincar\nindignior.\nmulta enim alia similiter nescio, quae commemorare uel\nnumerare possum; et hoc tolerabiliter ignorarem, nisi metuerem,\nne aliqua istarum opinionum contra illud, quod firmissima retinemus\nfide, incautis obreperet mentibus. sed antequam sciam, quaenam\nearum potius eligenda sit, hoc me non temere sentire profiteor,\neam, quae uera est, non aduersari robustissimae ac fundatissimae\nfidei, qua Christi ecclesia nec paruulos homines recentissime natos\na damnatione credit nisi per gratiam nominis Christi, quam in suis\nsacramentis commendauit, posse liberari.\nQuod ad te scripsi, honorande mihi in Christo frater Hieronyme,\nquaerens de anima humana, si nascentibus singulis nouae\nsingulae nunc usque fiunt, ubi peccati uinculum contrahant, quod\nper sacramentum gratiae Christi etiam in infantibus recens natis\n\n\n\n\n\n\n\n\n\n\n\n\n\n\n\n\n\n\n\n\n\n\nnon dubitamus esse soluendum, cum in non paruum uolumen procederet,\nnolui ulla alia onerare quaestione. sed quod urguet acrius,\nmulto minus est neglegendum.\nproinde quaero et per dominum\nobsecro, ut exponas mihi, quod multis existimo profuturum, aut,\nsi iam uel abs te uel ab aliquo expositum habes, dirigas nobis, quomodo\naccipiendum sit, quod in epistula Iacobi apostoli est: qu icumque\nenim totam legem seruauerit, offendat\nautem in uno, factus est omnium reus.\nquae res talis ac tanta est, ut, quod hinc tibi non iam olim scripsi,\nme multum paeniteat.\nDe agenda namque praesenti uita, quomodo ad uitam perueniamus\naeternam, non de praeterita perscrutanda, quam penitus\ndemersit obliuio, sicuti est illud, quod de anima quaerendum\nputaui, haec uertitur quaestio. eleganter autem dictum esse narratur,\nquod huic rei satis apte conuenit. cum quidam ruisset in puteum,\nubi aqua tanta erat, ut eum magis exciperet, ne moreretur, quam\nsuffocaret, ne loqueretur, accessit alius eoque uiso miserans ait:\n\\'quomodo huc cecidisti?\\' at ille: \\'obsecro\\', inquit, \\'quomodo hinc me\nliberes, non, quomodo huc ceciderim, quaere\\'.\nita, quoniam fatemur\net fide catholica tenemus de reatu peccati tamquam de puteo etiam\nparuuli infantis animam Christi gratia liberandam, satis est ei, quod\nmodum, quo salua fiat, nouimus, etiam si numquam, quomodo in\nmalum illud deuenerit, nouerimus. sed ideo putaui esse quaerendum,\nne forte ex illis opinionibus incarnationis animae aliquam teneamus\nincautius, quae liberandam prorsus animam paruuli contradicat\nnegans eam esse in isto malo.\nhoc igitur firmissime retento, quod\nanima paruuli de reatu peccati liberanda est nec alio modo liberanda\nnisi gratia dei per Iesum Christum, dominum\n\n\n\n\n\n\n\nnostrum, si possumus etiam ipsius mali causam et originem\nnosse, uaniloquis non disputatoribus sed litigatoribus paratius instructiusque\nresistimus; si autem non possumus, non, quia latet\nmiseriae principium, ideo pigrescere misericordiae debet officium.\naduersus eos autem, qui sibi uidentur scire, quod nesciunt, hoc\ntutiores sumus, quod hanc ignorantiam nostram non ignoramus.\naliud est enim, quod nescire malum est, aliud, quod sciri uel non\npotest uel non opus est uel ad uitam, quam quaerimus, indifferens\nest. hoc uero, quod de litteris apostoli Iacobi nunc requiro, in hac\nipsa, qua uiuimus et, ut semper uiuamus, deo placere studemus,\nactione uersatur.\nQuomodo ergo intellegendum est, obsecro te: quicumque\ntotam legem seruauerit, offendat autem\nin uno, factus est omnium reus? itane, qui furtum\nfecerit, immo uero, qui dixerit diuiti: \\'hic sede\\', pauperi autem: \\'tu\nsta illic\\', et homicidii et adulterii et sacrilegii reus est ? quod si non\nest, quomodo, qui in uno offendit, factus est omnium reus? an\nillud, quod dixi de diuite et paupere, ad ista non pertinet, quorum\nsi quis in uno offenderit, fiet omnium reus?\nsed recolendum est,\nunde uenerit ista sententia et quae illam superiora pepererint quibusque\nconexa dependeat. fratres mei, nolite, inquit,\nin personarum acceptione habere fidem domini\nnostri Iesu Christi gloriae. etenim, si\nintroierit in conuentu uestro uir aureum\nanulum habens in ueste candida, introierit\nautem et pauper in sordido habitu et intendatis\nin eum, qui indutus est ueste praeclara,\n\n\n\n\n\n\n\n\net dicatis: \\'tu sede hic bene\\', pauperi autem\ndicatis: \\'tu sta illic\\' aut: \\'sede sub scabello\npedum meorum\\', nonne iudicastis apud uosmet\nipsos et facti estis iudices cogitationum\niniquarum? audite, fratres mei dilectissimi:\nnonne deus elegit pauperes in hoc mundo\ndiuites in fide et heredes regni, quod promisit\ndeus diligentibus se? uos autem exhonorastis\npauperem, propter illum scilicet, cui dictum est: \\'tu\nsta illic\\', cum habenti anulum aureum dictum esset: \\'tu sede hic\nbene\\'.\nac deinde sequitur eandem ipsam sententiam latius uersans\net explicans: nonne, inquit, diuites per potentiam\nopprimunt uos et ipsi adtrahunt uos ad iudicia?\nnonne ipsi blasphemant bonum nomen,\nquod inuocatum est super uos? si quidem legem\nperficitis regalem secundum scripturas:\n\\'diliges proximum tuum sicut te ipsum\\', bene\nfacitis; si autem personas accipitis, peccatum\noperamini redarguti a lege quasi transgressores.\nuidete, quem ad modum transgressores legis appellet,\nqui dicunt diuiti: \\'sede hic\\' et pauperi: \\'sta illic\\'. unde, ne putarent\ncontemptibile esse peccatum in hac una re legem transgredi, secutus\nadiunxit: quicumque autem totam legem seruauerit,\noffendat autem in uno, factus est omnium\nreus. qui enim dixit: \\'non moechaberis\\',\ndixit et: \\'non occides\\'. quodsi non occides,\nmoechaberis autem, factus es transgressor\n\n\n\n\n\n\nlegis propter illud, quod dixerat: redarguti a lege\nquasi transgressores.\nquae cum ita sint, consequens\nuidetur — nisi alio modo intellegendum ostendatur —, ut, qui\ndixerit diuiti: \\'sede hic\\' et pauperi: \\'sta illic\\' huic honorem ampliorem\nquam illi deferens, et idolatres et blasphemus et adulter et\nhomicida et, ne — quod longum est — cuncta commemorem, reus\nomnium criminum iudicandus sit; offendens quippe in uno factus\nest omnium reus.\nAt enim, qui unam uirtutem habet, omnes habet et, qui unam\nnon habet, nullam habet. hoc si uerum est, confirmatur ista sententia.\nsed ego eam exponi uolo, non confirmari, quae per se ipsam\nest apud nos omnium philosophorum auctoritatibus firmior. et\nillud quidem de uirtutibus et uitiis si ueraciter dicitur, non est consequens,\nut propter hoc omnia peccata sint paria. nam illud de inseparabilitate\nuirtutum, etsi forsitan fallor, tamen, si uerum memini,\nquod uix memini, omnibus philosophis placuit, qui easdem uirtutes\nagendae uitae necessarias esse dixerunt.\nhoc autem de parilitate\npeccatorum soli Stoici ausi sunt disputare contra omnem sensum\ngeneris humani; quam eorum uanitatem in Iouiniano illo, qui in\nhac sententia Stoicus erat, in aucupandis autem et defensitandis\nuoluptatibus Epicureus, de scripturis sanctis dilucidissime conuicisti.\nin qua tua suauissima et praeclarissima disputatione satis euidenter\napparuit non placuisse auctoribus nostris uel ipsi potius, quae\nper eos locuta est, ueritati omnia paria esse peccata.\nquomodo autem\nfieri possit, ut, etiam si hoc de uirtutibus uerum est, non tamen ideo\ncogamur fateri aequalitatem omnium peccatorum, quantum possum,\n\n\n\n\n\n\nadiuuante domino aperire conabor. quod si effecero, adprobabis,\nubi causae defuero, tu supplebis.\nCerte hinc persuadent, qui unam uirtutem habuerit, habere\nomnes et omnes deesse, cui una defuerit, quod prudentia nec ignaua\nnec iniusta nec intemperans potest esse; nam si aliquid horum fuerit,\nprudentia non erit. porro, si prudentia tunc erit, si et fortis et iusta\net tempeians sit, profecto, ubi fuerit, secum habet ceteras.\nsic et fortitudo\ninprudens esse non potest uel intemperans uel iniusta; sic\ntemperantia necesse est ut prudens, fortis et iusta sit; sic iustitia\nnon est, si non sit prudens, fortis et temperans. ita, ubi uera est aliqua\nearum, et aliae similiter sunt. ubi autem aliae desunt, uera illa non\nest, etiamsi aliquo modo similis esse uideatur.\nSunt enim, ut scis, quaedam uitia uirtutibus aperta discretione\ncontraria, ut inprudentia prudentiae. sunt autem quaedam tantum,\nquia uitia sunt, ideo contraria, quadam tamen specie fallaci similia, u\nut eidem prudentiae non inprudentia sed astutia. nunc enim eam\ndico astutiam, quae usitatius in malitiosis intellegi et uocari solet,\nnon sicut loqui nostra scriptura consueuit, quae saepe astutiam in\nbono ponit, unde est: astuti ut serpentes et illud: ut\ndet innocentibus astutiam.\nquamquam et apud illos\nRomanae linguae disertissimus dixerit: neque illi tamen\nad cauendum dolus aut astutia deerat astutiam\nponens in bono; sed apud illos rarissimum, apud nostros autem\nfrequentissimum est. itemque in partibus temperantiae apertissime\ncontraria est effusio parsimoniae; ea uero, quae tenacitas etiam\nuulgo dici solet, uitium est quidem, tamen parsimoniae simile non\n\n\n\n\n\n\nnatura sed fallacissima specie.\nitem dissimilitudine manifesta contraria\nest iniustitia iustitiae; solet autem quasi imitari iustitiam\nuindicandi libido, sed uitium est. ignauia fortitudini perspicue\ncontraria est, duritia uero distat natura, fallit similitudine. constantia\npars quaedam uirtutis est; ab hac inconstantia, longe abhorret\net indubie contrasistit, pertinacia uero constantia dici affectat\net non est, quia illa est uirtus, hoc uitium.\nUt ergo non iterum eadem commemorare necesse sit, exempli\ngratia ponamus aliquid, unde possint cetera intellegi. Catilina, ut\nde illo scripserunt, qui nosse potuerunt, frigus, sitim, famem ferre\npoterat eratque patiens inediae, algoris, uigiliae,\nsupra quam cuiquam credibile est, ac per hoc\nsuis et sibi magna praeditus fortitudine uidebatur.\nsed haec fortitudo\nprudens non erat-mala enim pro bonis eligebat —, temperans\nnon erat — corruptelis enim turpissimis foedabatur —, iusta non\nerat — nam contra patriam coniurauerat — et ideo nec fortitudo\nerat, sed duritia sibi, ut stultos falleret, nomen fortitudinis inponebat.\nnam si fortitudo esset, non uitium sed uirtus esset; si autem\nuirtus esset, a ceteris uirtutibus tamquam inseparabilibus comitibus\nnumquam relinqueretur.\nQuapropter, cum quaeritur etiam de uitiis, utrum et ipsa\nsimiliter et omnia sint, ubi unum erit, aut nulla sint, ubi unum non\nerit, laboriosum est id ostendere propterea, quia uni uirtuti duo\nuitia opponi solent, et quod aperte contrarium est et quod specie similitudinis\nadumbratur.\nunde, illa Catilinae quia fortitudo non erat,\nquae secum uirtutes alias non habebat, facilius uidebatur; quod uero\nignauia fuerit, ubi exercitatio quaslibet grauissimas molestias perpetiendi\natque tolerandi supra quam cuiquam\n\n\n\n\n\n\ncredibile est fuit, aegre persuaderi potest.\nsed forte acutius intuentibus\nignauia apparet ipsa duritia, quia laborem bonorum studiorum,\nquibus uera adquiritur fortitudo, neglexerat. uerumtamen, quia sunt\naudaces, qui timidi non sunt, et rursus timidi, a quibus absit audacia,\ncum sit utrumque uitium, quoniam, qui uera uirtute fortis est, nec\ntemere audet nec inconsulte timet, cogimur fateri uitia plura esse\nuirtutibus.\nUnde aliquando uitium uitio tollitur, ut amore laudis amor\npecuniae, aliquando unum cedit, ut plura succedant, uelut, qui ebriosus\nfuit, si modicum bibere tenacitate et ambitione didicerit. possunt\nitaque uitia cedere etiam uitiis succedentibus, non uirtutibus,\net ideo plura sunt.\nuirtus uero quo una ingressa fuerit, quoniam\nsecum ceteras ducit, profecto uitia cedent omnia, quaecumque\ninerant; non enim omnia inerant, sed aliquando totidem, aliquando\nplura paucioribus uel pauciora pluribus succedebant.\nHaec utrum ita se habeant, diligentius inquirendum est.\nnon enim et ista diuina sententia est, qua dicitur: \\'qui unam uirtutem\nhabuerit, omnes habet eique nulla, est, cui una defuerit\\', sed hominibus\nhoc uisum est multum quidem ingeniosis, studiosis, otiosis, sed\ntamen hominibus.\nego uero nescio, quem ad modum dicam. non\ndico uirum, a quo denominata dicitur uirtus, sed etiam mulierem,\nquae uiro suo seruat tori fidem, si hoc faciat propter praeceptum\net promissum dei eique primitus sit fidelis, non habere pudicitiam\naut eam nullam uel paruam esse uirtutem - sic et maritum, qui hoc\nidem seruat uxori â€”, et tamen sunt plurimi tales, quorum sine aliquo\npeccato esse neminem dixerim, et utique illud qualecumque\npeccatum ex aliquo uitio uenit.\nunde pudicitia coniugalis in uiris\nfeminisque religiosis cum procul dubio uirtus sit — non enim aut\nnihil aut uitium est —, non tamen secum habet omnes uirtutes. nam\n\n\n\n\nsi omnes ibi essent, nullum esset uitium; si nullum uitium, nullum\nomnino peccatum; quis autem sine aliquo peccato ? quis ergo sine\naliquo uitio, id est fomite quodam uel quasi radice peccati, cum\nclamet, qui super pectus domini discumbebat: si dixerimus,\nquia peccatum non habemus, nos ipsos decipimus\net ueritas in nobis non est?\nneque hoc apud\nte diutius agendum est, sed propter alios, qui haec forte legerint,\ndico. nam tu quidem in eodem ipso opere splendido contra Iouinianum\netiam hoc de scripturis sanctis diligenter probasti; ubi etiam\nex hac ipsa epistula, cuius uerba sunt, quorum nunc intellectum\nrequirimus, posuisti, quod scriptum est: in multis enim\noffendimus omnes. non enim ait \\'offenditis\\', sed ait \\'offendimus\\',\ncum Christi loqueretur apostolus, et cum hoc loco dicat: q u icumque\nautem totam legem seruauerit, offen-.\ndat autem in uno, factus est omnium reus, ibi\nnon in uno sed in multis nec quosdam sed omnes dixit offendere.\nAbsit autem, ut quisquam fidelis existimet tot milia seruorum\nChristi, qui ueraciter dicunt se habere peccatum, ne se ipsos\ndecipiant et ueritas in eis non sit, nullam habere uirtutem, cum\nuirtus magna sit sapientia. dixit autem homini: ecce\npietas est sapientia. absit autem, ut dicamus tot ac tantos\nfideles et pios homines dei non habere pietatem, quam Graeci uel\nevoRteiav uel expressius et plenius fteooefieiav uocant.\nquid autem\nest pietas nisi dei cultus ? et unde ille colitur nisi caritate ? caritas\nenim de corde puro et conscientia bona et fide non ficta magna et\nuera uirtus est, quia ipsa est et finis praecepti. merito dicta est fortis\n\n\n\n\n\n\nsicut mors, siue quia nemo eam uincit sicut mortem siue quia in\nhac uita usque ad mortem est mensura caritatis, sicut dominus ait:\nmaiorem hac caritatem nemo habet, quam ut\nanimam suam quis ponat pro amicis suis, siue\npotius, quia, sicut mors animam auellit a sensibus carnis, sic caritas\na concupiscentiis carnalibus.\nhuic subseruit scientia, cum est utilis;\nnam sine illa inflat. quod uero illa aedificando inpleuerit, nihil ibi\nista inane, quod inflet, inueniet. utilem porro scientiam definiendo\nmonstrauit, ubi, cum dixisset: ecce pietas est sapientia,\ncontinuo subiunxit: a b stinere uero a malis\nscientia est.\ncur ergo non dicimus, qui hanc uirtutem habet,\nhabere omnes, cum plenitudo legis sit caritas ? an quanto magis est\nin homine, tanto magis est uirtute praeditus, quanto autem minus,\ntanto minus inest uirtus, quia ipsa est uirtus, et quanto minus inest\nuirtus, tanto magis est uitium? ubi ergo illa plena et perfecta fuerit,\nnihil ex uitio remanebit.\nProinde mihi uidentur Stoici ideo falli, quia proficientem\nhominem in sapientia nolunt omnino habere sapientiam, sed tunc\nhabere, cum in ea fuerit omnino perfectus, non quia illum prouectum\nnegant, sed nisi ex profundo quodam emergendo repente\nemicet in auras sapientiae liberas, nulla ex parte esse sapientem.\nsicut enim nihil interest ad hominem praefocandum, utrum aquam\nstadiis multis super se habeat altam an unum palmum uel digitum,\nsic illos, qui tendunt ad sapientiam, proficere quidem dicunt tamquam\nab imo gurgitis surgentes in aerem, sed, nisi totam stultitiam\n\n\n\n\n\n\nuelut opprimentem aquam proficiendo uelut emergendo euaserint,\nnon habere uirtutem nec esse sapientes, ubi autem euaserint, mox\nhabere totam nec quicquam stultitiae remanere, unde omnino ullum\npeccatum possit existere.\nHaec similitudo, ubi stultitia uelut aqua et sapientia uelut\naer ponitur, ut animus a praefocatione stultitiae tamquam emergens\nin sapientiam repente respiret, non mihi uidetur satis accommodata\nnostrarum scripturarum auctoritati, sed illa potius, ut uitium uel\nstultitia tenebris, luci autem uirtus uel sapientia comparetur,\nquantum ista similia de corporalibus ad intellegibilia duci possunt.\nnon itaque sicut de aquis in aerem surgens, ubi earum summum\ntransierit, repente, quantum sufficit, inspiratur, sed sicut de tenebris\nin lucem procedens paulatim progrediendo inluminatur. quod donec\nplenissime fiat, iam eum tamen dicimus tamquam de abditissima\nspelunca egredientem uicinia lucis afflatum tanto magis, quanto\nmagis propinquat egressui, ut illud, quod in eo lucet, sit utique ex\nlumine, quo progreditur, illud autem, quod adhuc obscurum est, sit\nex tenebris, unde egreditur. itaque et non iustificabitur\nin conspectu dei omnis uiuens et tamen iustus\nex fide uiuit. et induti sunt sancti iustitia alius magis, alius\nminus et nemo hic uiuit sine peccato et hoc alius magis, alius minus;\noptimus autem est, qui minimum.\nSed quid ago ? tamquam oblitus, cui loquar, doctori similis\nfactus sum, cum proposuerim, quid abs te discere uelim. sed quia\nde peccatorum parilitate, unde in id, quod agebam, incidit quaestio,\nexaminandam tibi sententiam meam promere statueram, iam eam\n\n\n\n\n\n\n\n\ntandem aliquando concludam, quia, etsi uerum est eum, qui habet\nunam, omnes habere uirtutes, eum, qui unam non habet, nullam\nhabere, nec sic peccata sunt paria, quia, ubi uirtus nulla est, nihil\nquidem rectum est nec tamen ideo non est prauo prauius distortoque\ndistortius.\nsi autem — quod puto esse uerius sacrisque litteris congruentius\n— ita sunt animae intentiones ut corporis membra, non\nquod uideantur locis, sed quod sentiantur affectibus, et aliud inluminatur\namplius, aliud minus, aliud omnino caret lumine et tenebroso\ninumbratur obstaculo, profecto ita, ut quisque inlustratione\npiae caritatis affectus est in alio actu magis, in alio minus, in alio\nnihil, sic dici potest habere aliam, aliam non habere, aliam magis\nminusue habere uirtutem.\nnam et \\'maior est in isto caritas quam in\nillo\\' recte possumus dicere et \\'aliqua in isto, nulla in illo\\', quantum\npertinet ad caritatem, quae pietas est, et in ipso uno homine, quod\nmaiorem habeat pudicitiam quam patientiam et maiorem hodie\nquam heri, si proficit, et adhuc non habeat continentiam et habeat\nnon paruam misericordiam.\nEt ut generaliter breuiterque conplectar, quam de uirtute\nhabeo notionem, quod ad recte uiuendum adtinet, uirtus est caritas,\nqua id, quod diligendum est, diligitur. haec in aliis maior, in aliis\nminor, in aliis nulla est, plenissima uero, quae iam non possit augeri,\nquam diu hic homo uiuit, in nemine; quam diu autem augeri potest,\nprofecto illud, quod minus est, quam debet, ex uitio est.\nex quo uitio\nnon est iustus in terra, qui faciet bonum et\nnon peccabit. ex quo uitio non iustificabitur in\nconspectu dei omnis uiuens. propter quod uitium,\nsi dixerimus, quia peccatum non habemus,\nnos ipsos decipimus et ueritas in nobis non\n\n\n\n\n\n\nest. propter quod etiam, quantumlibet profecerimus, necessarium\nest nobis dicere: dimitte nobis debita nostra, cum\niam omnia in baptismo dicta, facta, cogitata dimissa sint.\nuidet\nitaque, qui recte uidet, ubi et quando et unde speranda sit illa perfectio,\ncui non sit quod adici possit. si autem praecepta non essent,\nnon utique esset, ubi se homo certius inspiceret et uideret, unde auerteretur,\nquo conaretur, quare gratularetur, quid precaretur. magna\nest ergo utilitas praeceptorum, si libero arbitrio tantum detur, ut\ngratia dei amplius honoretur.\nQuae si ita se habent, unde fit omnium reus, si in uno offendat,\nqui totam legem seruauerit? an forte, quia plenitudo\nlegis caritas est, qua deus proximusque diligitur, in quibus\npraeceptis caritatis tota lex pendet et prophetae,\nmerito fit omnium reus, qui contra illam facit, in qua pendent omnia ?\nnemo autem peccat nisi aduersus illam faciendo, quia \\'non adultterabis,\nnon homicidium facies, non furaberis,\nnon concupisces' et, siquod est aliud\nmandatum, in hoc sermone recapitulatur\nineo, quod diliges proximum tuum tamquam te ipsum\\'. dilectio proximi malum non operatur,\nplenitudo autem legis caritas.\nnemo\nautem diligit proximum nisi diligens deum, ut hoc, quantum potest,\nproximo inpendat, quem diligit tamquam se ipsum, ut et ille diligat\ndeum, quem si ipse non diligit, nec se nec proximum diligit. ac per\nhoc, qui totam legem seruauerit, si in uno offenderit, fit omnium\nreus, quia contra caritatem facit, unde tota lex pendet. reus itaque\nfit omnium faciendo contra eam, in qua pendent omnia.\nCur ergo non dicantur paria peccata? an forte quia magis\nfacit contra caritatem, qui grauius peccat, minus, qui leuius, et hoc\nipso admittit magis et minus, quo fit quidem omnium reus, sed\ngrauius peccans uel in pluribus peccans magis reus, leuius autem\nuel in paucioribus peccans minus reus, tanto maiore scilicet reatu,\nquanto amplius, tanto minore, quanto minus peccauerit, tamen,\netiam si in uno offenderit, reus omnium, quia contra eam facit, in\nqua pendent omnia ?\nquae si uera sunt, eo modo et illud absoluitur,\nquod ait homo etiam apostolicae gratiae: in multis enim\noffendimus omnes. offendimus enim, sed alius grauius, alius\nleuius. quanto quisque magis minusue peccauerit, tanto in peccato\ncommittendo maior, quanto in diligendo deo et proximo minor et\nrursus tanto minor in peccati perpetratione, quanto maior in dei et\nproximi dilectione, tanto itaque plenior iniquitatis, quanto inanior\ncaritatis, et tuae perfectissimus in caritate, quando nihil restat ex\ninfirmitate.\nNec sane, quantum arbitror, putandum est leue esse peccatum\nin personarum acceptione habere fidem domini Iesu Christi,\nsi illam distantiam sedendi et standi ad honores ecclesiasticos\nreferamus. quis enim ferat eligi diuitem ad sedem honoris ecclesiae\ncontempto paupere instructiore atque sanctiore?\nsi autem de cotidianis\nconsessibus loquitur, quis non hic peccat, si tamen peccat, nisi\ncum apud se ipsum intus ita iudicat, ut ei tanto melior, quanto ditior\nillo uideatur ? hoc enim uidetur significasse dicendo: nonne\n\n\n\n\n\n\niudicastis apud uosmet ipsos et facti estis\niudices cogitationum iniquarum?\nLex itaque libertatis lex caritatis est, de qua dicit: si\ntamen legem perficitis regalem secundum\nscripturas: \\'diliges proximum tuum sicut te\nipsum\\', bene facitis; si autem personas accipitis,\npeccatum operamini redarguti a lege\nquasi transgressores.\net post illam sententiam ad intellegendum\ndifficillimam, de qua satis dixi, quod dicendum putaui,\neandem legem libertatis commemorans: sic, inquit, loquimini\net sic facite sicut per legem libertatis\nincipientes iudicari. et quoniam, quid paulo ante dixerit,\nnouit, quoniam i n multis offendimus omnes, suggerit\ndominicam tamquam cotidianam cotidianis etsi leuioribus tamen\nuulneribus medicinam: iudicium enim, inquit, sine\nmisericordia illi, qui non fecit misericordiam.\nhinc enim et dominus:\ndimittite, inquit, et dimittetur\nuobis; date et dabitur uobis. superexultat\nautem misericordia iudicio; non dictum est: \\'uincit\nmisericordia iudicium\\' — non enim est aduersa iudicio —, sed\n\\'superexultat\\', quia plures per misericordiam colliguntur, sed qui\nmisericordiam praestiterunt. beati enim misericordes,\nquia ipsorum miserebitur deus.\nEt hoc utique iustum est, ut dimittatur eis, quia dimiserunt,\net detur eis, quia dederunt. inest quippe deo et misericordia iudicanti\net iudicium miseranti, propter quod ei dicitur: misericordiam\net iudicium cantabo tibi, domine; nam quisquis\n\n\n\n\n\n\nuelut nimium iustus iudicium sine misericordia quasi securus expectat,\niram iustissimam prouocat, quam timens ille dicit: ne intres\nin iudicium cum seruo tuo.\nunde dicitur populo contumaci:quid\nuultis mecum iudicio contendere?\ncum enim rex iustus sederit in throno, quis\ngloriabitur castum se habere cor? aut quis\ngloriabitur mundum se esse a peccato? quae\nigitur spes est, nisi superexultet misericordia iudicio sed erga illos,\nqui misericordiam fecerunt ueraciter dicendo: dimitte nobis,\nsicut et nos dimittimus, et sine murmuratione dando ?\nhilarem enim datorem diligit deus. denique\nsanctus Iacobus iam ex isto loco de misericordiae operibus loquitur,\nut, quos uehementer illa sententia terruerat, consoletur, cum admonet,\nquomodo etiam peccata cotidiana, sine quibus hic non\nuiuitur, cotidianis remediis expientur, ne homo, qui, cum in uno\noffenderit, fiat omnium reus, in multis offendendo, quia in multis\noffendimus omnes, magnum aggerem reatus sui minutatim\ncollectum ad tribunal tanti iudicis peruehat et eam, quam non fecit,\nmisericordiam non inueniat, sed potius dimittendo atque donando\nmereatur sibi dimitti debita reddique promissa.\nMulta dixi, quibus tibi taedium fortassis inferrem, qui haec,\nquae tamen adprobas, non expectas discere, quia ea docere consuesti.\nsi quid autem est in eis, quantum ad res ipsas pertinet — nam, quali\neloquio explicata sint, non nimis curo —, si quid ergo est in eis, quod\neruditionem offendat tuam, quaeso, ut rescribendo admoneas et\n\n\n\n\n\n\nme corrigere non graueris.\ninfelix est enim, qui non tantos et tam\nsanctos tuorum studiorum labores et digne honorat et de his domino\ndeo nostro, cuius munere talis es, gratias agit. unde cum\nlibentius debeam a quolibet discere, quod inutiliter ignoro, quam\npromptius quoslibet docere, quod scio, quanto iustius hoc abs te\ncaritatis debitum flagito, cuius doctrina in nomine et adiutorio\ndomini tantum in Latina lingua ecclesiasticae litterae adiutae sunt,\nquantum numquam antea potuerunt!\nmaxime tamen, istam sententiam:\nquicumque totam legem seruauerit, offendat\nautem in uno, factus est omnium reus,\nsi quo alio modo melius exponi posse nouit dilectio tua, per dominum\nobsecro, uti nobiscum communicare digneris.\nNon audacter, ut falso putas, sed amanter studioseque\nfecisti, ut nouam mihi ex ueteri mitteres quaestionem, quae ante\nlitteras tuas plerosque in oriente decepit, ut per simulatam humilitatem\nsuperbiam discerent et dicerent cum diabolo: in caelum\nascendam, super sidera caeli ponam thronum\n\n\n\n\n\n\n\n\n\n\n\n\n\n\n\n\n\n\n\n\n\n\nmeum, ero similis altissimo.\nquae enim potest alia\nmaior esse temeritas quam dei sibi non dicam similitudinem sed\naequalitatem uindicare et breui sententia omnium hereticorum\nuenena conplecti, quae de philosophorum et maxime Pythagorae et\nZenonis, principis Stoicorum, fonte manarunt ? illi enim, quae Graeci\nappellant irdfrr), nos perturbationes possumus dicere, aegritudinem\nuidelicet et gaudium, spem et metum, quorum duo praesentia, duo\nfutura sunt, adserunt extirpari posse de mentibus et nullam fibram\nradicemque uitiorum in homine omnino residere meditatione et adsidua\nexercitatione uirtutum.\naduersum quos et Peripatetici, qui de\nAristotelis fonte descendunt, fortissime disputant et Academici noui,\nquos Tullius sequitur, et eorum non dico res — quae nullae sunt — sed\numbras et uota subuertunt. hoc est enim hominem ex homine tollere\net in corpore constitutum esse sine corpore et optare potius quam\ndocere dicente apostolo: miser ego homo, quis me liberabit\nde corpore mortis huius?\net quia epistolaris\nbreuitas non potest omnia conprehendere, strictim tibi uitanda describam.\nunde et illud Uergilianum est:\nhinc metuunt cupiuntque, dolent gaudentque\nneque auras\ndispiciunt clausae tenebris et carcere caeco.\nquis enim potest aut non gestire gaudio aut maerore contrahi aut\nspe extolli aut timore terreri? quam ob rem et grauissimus poeta\nFlaccus scribit in satira:\nnam uitiis nemo sine nascitur; optimus ille est,\nqui minimis urgetur.\nPulchre quidam nostrorum ait: philosophi, patriarchae\nhereticorum, ecclesiae puritatem peruersa maculauere\ndoctrina, ut nesciant illud dictum de humana fragilitate: quid\ngloriatur terra et cinis? praesertim cum idem apostolus\ndicat: uideo aliam legem in membris meis repugnantem\nlegi mentis meae et ducentem me in captiuitatem\net iterum: non enim, quod nolo, hoc ago,\nsed, quod nolo, illud operor.\nsi, quod non uult, operatur,\nquomodo stare potest hoc, quod dicitur, posse hominem sine peccato\nesse, si uelit? qua ratione potest esse, quod uelit, cum apostolus\nadserat se, quod cupiat, inplere non posse? cumque ab eis quaeramus,\nqui sint illi, quos absque peccato putent, noua stropha\neludere cupiunt ueritatem, se non eos dicere, qui sint uel fuerint,\nsed qui esse possint.\negregii doctores dicunt esse posse, quod numquam\nfuisse demonstrant dicente scriptura: omne, quod\nfuturum est, iam factum est in priore tempore.\nneque nunc mihi necesse est ire per singulos sanctorum et quasi in\ncorpore pulcherrimo naeuos quosdam et maculas demonstrare, quod\nplerique nostrorum simpliciter faciunt, cum paucis sententiolis scripturarum\npossint hereticorum et per eos philosophorum argumenta\nconuinci. quid enim dicit uas electionis ? conclusit deus\nomnia sub peccato, ut omnium misereatur.\net in alio loco: omnes enim peccauerunt et indigent\ngloria dei.\nEcclesiastes quoque, per quem se cecinit\nipsa sapientia, libere protestatur et dicit: non est homo iustus\nsuper terram, qui faciat bonum et non\npeccet, et iterum: si peccauerit populus; non est\nenim homo, qui non peccet, et: quis gloriabitur\ncastum se habere cor? et: non est\n\n\n\n\n\n\n\n\nmundus a sorde, nec si unius diei fuerit uita eius.\nunde et Dauid ecce enim in iniquitatibus conceptus\nsum et in delictis concepit me mater mea\net in alio psalmo: non iustificabitur in conspectu\ntuo omnis uiuens.\nquod testimonium sub nonnne pietatis\nnoua argumentatione deludunt. aiunt enim ad conparationem dei\nnullum esse perfectum, quasi scriptura hoc dixerit; neque\nenim ait: \\'non iustificabitur ad conparationem tui omnis\nuiuens\\', sed: non iustificabitur in conspectu\ntuo omnis u i uens. quando enim dicit \\'in conspectu\ntuo\\', hoc intellegi uult, quod etiam, qui hominibus sancti\nuidentur, dei scientiae atque notitiae nequaquam sancti sint.\nhomo enim uidet in facie, deus in corde. sin autem inspiciente deo\net omnia contemplante, quem cordis arcana non fallunt, nullus est\niustus, perspicue ostenditur hereticos non hominem in excelsa\nsustollere sed dei potentiae derogare; multaque alia, quae si de scripturis\nsanctis uoluero congregare, non dicam epistulae, sed uoluminis\nquoque excedam modum.\nNihil noui adserunt, qui in huiusce modi sibi adplaudentes\nperfidia simplices quidem indoctosque decipiunt, sed ecclesiasticos\nuiros, qui in lege dei die ac nocte meditantur, decipere non ualent.\npudeat eos principium et sociorum suorum, qui aiunt posse hominem\nsine peccato esse, si uelit- quod Graece dicunt dvaiiaQtrjtov — et,\nquia hoc ecclesiarum per orientem aures ferre non possunt, simulant\nse \\'sine peccato\\' quidem dicere, sed dvafid.QtrjVov dicere non audere,\nquasi aliud sit \\'absque peccato\\' et aliud dvafidQtrftov et non\n\n\n\n\n\n\nGraecum sermonem, qui apud illos conpositus est, duobus uerbis sermo\nLatinus expresserit.\nsi \\'absque peccato\\' dicis et dva/AdoT7]vov te\ndicere diffiteris, damna ergo eos, qui ava/jdovr)Tov praedicant. sed\nnon facis. nosti enim, quid intrinsecus discipulos tuos doceas aliud\nore commemorans et aliud celans conscientia, nobisque alienis et\nindoctis loqueris per parabolas, tuis autem mysteria confiteris [et\nhoc iuxta scripturam te facere iactas, quia dictum est: turbis\nIesus in parabolis loquebatur et ad discipulos in\ndomo dicit: uobis datum est scire mysteria regni\ncaelorum, illis autem non est datum].\nted, ut\ndicere coeperam, exponam breuiter principum et sociorum tuorum\nnomina, ut animaduertas, qualium consortium glorieris. Manicheus\nelectos suos, quos inter aipidag Platonis in caelestibus conlocat,\ndicit omni carere peccato nec, si uelint, posse peccare; ad tanta enim\neos uirtutum culmina transcendisse, ut carnis operibus inludant.\nPriscillianus in Hispania pars Manichei, de turpitudine cuius te\ndiscipuli diligunt plurimum uerbum perfectionis et scientiae sibi\ntemere uindicantes; soli cum solis clauduntur mulierculis et illud eis\ninter coitum amplexusque decantant:\ntum pater omnipotens fecundis imbribus aether\nconiugis in gremium laetae descendit et omnis\nmagnus alit magno commixtus corpore fetus.\nqui quidem et partem habent Gnosticae hereseos de Basilidis\ninpietate uenientem. unde et uos adseritis eos, qui absque legis scientia\nsint, peccata uitare non posse.\nquid loquar de Priscilliano, qui\n\n\n\n\n\n\net saeculi gladio et totius orbis auctoritate damnatus est ? Euagrius\nPonticus Hiborita, qui scribit ad uirgines, scribit ad monachos,\nscribit ad eam, cuius nomen nigredinis testatur perfidiae tenebras,\nedidit librum et sententias περὶ ἀπαθείας, quam nos \\'inpassibilitatem\\'\nuel \\'inperturbationem'\\' possumus dicere, quando numquam\nanimus ulla cogitatione et uitio commouetur et — ut simpliciter\ndicam — uel saxum uel deus est.\nhuius libros per orientem Graecos\net interpretante discipulo eius Rufino Latinos plerique in occidente\nlectitant. qui librum quoque scripsit quasi de monachis multosque\nin eo enumerat, qui numquam fuerunt et quos fuisse describit\nOrigenistas et ab episcopis damnatos esse non dubium est, Ammonium\nuidelicet et Eusebium et Euthymium et ipsum Euagrium, Or\nquoque et Isidorum et multos alios, quos enumerare taedium est.\net iuxta illud Lucretii:\nac ueluti pueris absinthia taetra medentescum damus, prius ora circuminlinimus dulci mellis flauoque liquore,\nita ille unum Iohannem in ipsius libri posuit principio, quem et catholicum\net sanctum fuisse non dubium est, ut per illius occasionem\nceteros, quos posuerat hereticos, ecclesiae introduceret.\nillam autem\ntemeritatem, immo insaniam eius, quis possit digno explicare\nsermone, quod librum Sexti Pythagorei, hominis absque Christo\natque ethnici, inmutato nomine Xysti, martyris et Romanae ecclesiae\nepiscopi, praenotauit ? in quo iuxta dogma Pythagoricum, qui\n\n\n\n\n\n\nhominem exaequant deo et de eius dicunt esse substantia, multa\nde perfectione dicuntur, ut, qui uolumen philosophi nesciunt, sub\nmartyris nomine bibant de aureo calice Babylonis.\ndenique in ipso\nuolumine nulla prophetarum, nulla patriarcharum, nulla apostolorum,\nnulla Christi fit mentio, ut episcopum et martyrem sine Christi\nfide fuisse contendat. unde et uos plurima contra ecclesiam usurpatis\ntestimonia. fecerat hoc et in sancti Pamphili martyris nomine, ut\nlibrum primum sex librorum defensionis Origenis Eusebii Caesariensis,\nquem fuisse Arrianum nemo qui nesciat, unum \\'Pamphili\\'\npraenotaret, quo scilicet egregia illa quattuor Origenis neglagxcov\nuoluminaLatinis infunderet auribus.\nuis adhuc et alium nosse erroris :\ntui principem? doctrina tua Origenis ramusculus est. in eo enim\npsalmo, ubi scriptum est — ut de ceteris taceam —: insuper et\nusque ad noctem erudierunt me renes mei,\nadserit uirum sanctum, de quorum uidelicet et tu numero es, cum\nad uirtutum uenerit summitatem, ne in nocte quidem ea pati, quae\nhominum sunt, nec cogitatione uitiorum aliqua titillari. nec erubescas\nde societate talium rennuens eorum nomina., quorum blasphemiis\niungeris. Iouiniani secunda quaestio tui ingenii disciplina est. quicquid\nilli responsum est, tibi responsum credito. nec fieri potest, ut\ndiuersus sit eorum exitus, quorum est una sententia.\nCum haec se ita habeant, quid uolunt miserae mulierculae\noneratae peccatis, quae circumferuntur omni uento doctrinae\nsemper discentes et numquam ad scientiam ueritatis peruenientes\net ceteri muliercularum socii prurientes auribus et ignorantes, quid\naudiant, quid loquantur, qui uetustissimum caenum quasi nouam\nsuscipiunt temperaturam, qui iuxta Hiezechihel liniunt parietem\nabsque temperamento, qui superueniente ueritatis pluuia dissipatur ?\n\n\n\n\n\n\nSimon Magus heresin condidit Helenae meretricis adiutus auxilio.\nNicolaus Antiochenus, omnium inmunditiarum repertor, choros\nduxit femineos. Marcion Romam praemisit mulierem, quae deceptarum\nsibi animos praepararet. Apelles Philumenen suarum comitem\nhabuit doctrinarum. Montanus, inmundi spiritus praedicator,\nmultas ecclesias per Priscam et Maximillam, nobiles et opulentas\nfeminas, primum auro corrupit, dein heresi polluit.\ndimittam uetera,\nad uiciniora transcendam. Arrius, ut orbem caperet, sororem principis\nante decepit. Donatus, per Africam ut infelices quosque fetentibus\npollueret aquis, Lucillae opibus adiutus est. in Hispania\nAgape Elpidium, mulier uirum, caecum caeca duxit in foueam successoremque\nsui Priscillianum habuit Zoroastris magi studiosissimum\net ex mago episcopum, cui iuncta Galla non gente sed nomine germanam\nhuc illucque currentem alterius et uicinae hereseos reliquit\nheredem.\nnunc quoque mysterium iniquitatis operatur; duplex\nsexus utrumque supplantat, ut illud propheticum cogamur adsumere:\nclamauit perdix, congregauit, quae non peperit,\nfaciens diuitias suas non cum iudicio.\nin dimidio dierum derelinquent eum et nouissimum eius erit insipiens.\nIllud uero, quod ad decipiendos quosque postea huic sententiae\ncoaptarunt: \\'non absque dei gratia\\' cum prima legentes fronte\ndecipiat, introspectum et diligentissime uentilatum decipere non\npotest. ita enim dei gratiam ponunt, ut non per singula opera\neius nitamur et regamur auxilio, sed ad liberum referunt arbitrium\net ad praecepta legis ponentes illud Isaiae: legem enim in\nadiutorium dedit deus, ut in eo deo referendae sint\ngratiae, quod tales nos condiderit, qui nostro arbitrio possimus et\n\n\n\n\n\n\neligere bona et uitare mala.\net non intellegunt ista dicentes, quod\nper os eorum intolerabilem blasphemiam diabolus sibilet. si enim in\neo tantum dei est gratia, quod propriae nos condidit uoluntatis et\nlibero arbitrio contenti sumus, nec ultra eius indigemus auxilio, ne,\nsi indiguerimus, liberum frangatur arbitrium, ergo nequaquam ultra\norare debemus nec illius clementiam precibus flectere, ut accipiamus\ncotidie, quod semel acceptum in nostra est potestate. istius modi\nhomines tollunt orationem et per liberum arbitrium non homines\npropriae uoluntatis sed dei potentiae factos esse se iactant, qui\nnullius ope indiget. tollantur et ieiunia omnisque continentia.\nquid\nenim mihi necesse est laborare, ut accipiam per industriam, quod\nsemel meae factum est potestatis? hoc, quod dico, non est meum\nargumentum; unus discipulorum eius, immo iam magister et totius\nductor exercitus et contra apostolum uas perditionis, per soloecismorum\net non — ut sui iactitant — syllogismorum spineta decurrens\nsic philosophatur et disputat:\n\\'si nihil ago absque dei auxilio et per singula\nopera illius est omne, quod gessero, ergo non ego, qui laboro,\nsed dei in me auxilium coronabitur frustraque dedit arbitrii potestatem,\nquod inplere non possum, nisi ipse me semper adiuuerit.\ndestruitur enim uoluntas, quae alterius ope indiget. sed liberum\ndedit arbitrium deus, quod aliter liberum non erit, nisi fecero, quod\nuoluero. ac per hoc aut utor semel potestatem, quae mihi data est,\nut liberum seruetur arbitrium, aut, si alterius ope indigeo, libertas\nin me arbitrii destruitur\\'.\nQui haec dicit, quam non excedit blasphemiam? quae hereticorum\nuenena non superat? adserunt se per arbitrii libertatem\nnequaquam ultra necessarium habere deum et ignorant scriptum:\nquid habes, quod non accepisti? s i autem a\n\n\n\n\n\n\nccepisti, quid gloriaris, quasi non acceperis?\nmagnas deo agit gratias, qui per arbitrii libertatem rebellis in deum\nest!\nquam nos libenter amplectimur, ita dumtaxat, ut agamus semper\ngratias largitori sciamusque nos nihil esse, nisi, quod donauit, in\nnobis ipse seruauerit dicente apostolo: non est uolentis\nneque currentis sed miserentis dei. uelle et currere\nmeum est, sed ipsum meum sine dei auxilio non erit meum. dicit\nenim idem apostolus: deus est, qui operatur in uobis\net uelle e et perficere, et saluator in euangelio: pater\nmeus usque modo operatur et ego operor.\nsemper largitor semperque donator est. non mihi sufficit, quod\nsemel dedit, nisi semper dederit. peto, ut accipiam, et cum accepero,\nrursum peto. auarus sum ad accipienda beneficia dei nec ille deficit\nin dando nec ego satior in accipiendo. quanto plus bibero, tanto\nplus sitio. legi enim psalmistae uoce cantari: gustate et\nuidete, quoniam suauis est dominus. omne, quod\nhabemus bonum, gustus est domini. cum me putauero ad calcem peruenisse\nuirtutum, tunc habebo principium. principium enim\nsapientiae timor domini, qui expellitur atque destruitur\ncaritate.\nhaec est in hominibus sola perfectio, si inperfectos esse\nse nouerint. et uos, inquit, cum omnia feceritis, dicite:\nserui inutiles sumus: quod debuimus\nfacere, fecimus. si inutilis est, qui fecit omnia, quid de illo\ndicendum est, qui explere non potuit? unde et apostolus ex parte\naccepisse et ex parte conprehendisse se dicit et necdum esse perfectum,\npraeteritorum obliuisci et in futurum se extendere. qui\nsemper praeteritorum obliuiscitur et futura desiderat, ostendit se\n\n\n\n\n\n\npraesentibus non esse contentum.\nquod autem sursum deorsum\niactitant liberum a nobis arbitrium destrui, audiant e contrario eos\narbitrii destruere libertatem, qui male eo abutuntur aduersum beneficium\nlargitoris. quis destruit arbitrium? ille, qui semper agit deo\ngratias et, quodcumque in suo fluit riuulo, ad fontem refert, an qui\ndicit: \\'recede a me, quia mundus sum; non habeo te\nnecessarium\\'. dedisti enim mihi semel arbitrii libertatem, ut faciam,\nquod uoluero; quid rursum te ingeris, ut nihil possim facere, nisi tu\nin me tua dona conpleueris? fraudulenter praetendis dei gratiam, ut\nad conditionem hominis referas et non in singulis operibus auxilium\ndei requiras, ne scilicet liberum arbitrium aidearis amittere, et, cum\ndei contemnas adminiculum, hominum quaeris auxilia\\'?\nAudite, quaeso, audite sacrilegium: \\'si\\', inquit, \\'uoluero\ncuruare digitum, mouere manum, sedere, stare, ambulare, discurrere,\nsputa iacere, duobus digitulis narium purgamenta decutere, releuare\naluum, urinam digerere, semper mihi auxilium dei erit necessarium?\n\\' audi, ingrate, immo sacrilege, apostolum praedicantem:\nsiue manducatis siue bibitis siue aliud quid\nagitis, omnia in nomine domini agite et illud\nIacobi: age nunc qui dicitis: hodie et cras proficiscemur\nin illam ciuitatem et faciemus\nillic annum unum et negotiemur et lucremurqui\nnescitis de crastino; quae est enim uita\nuestra? aura enim estis siue uapor paululum\napparens, deinde dissipata- pro eo, quod debeatis\ndicere: si dominus uoluerit et uixerimus,\nut faciamus hoc aut illud. nunc autem exultatis\nin superbiis uestris; omnis istius modi\n\n\n\n\n\n\ngloriatio pessima est.\niniuriam tibi fieri putas et destmi\narbitrii libertatem, si ad deum semper auctorem recurras, si ex\nillius pendeas uoluntate et dicas: oculi mei semper ad\ndominum, quoniam ipse eruet de laqueo pedes\nmeos ? unde et audes lingua proferre temeraria unumquemque\nsuo arbitrio regi ? si suo regitur arbitrio, ubi est auxilium dei ? si\nChristo rectore non indiget, quomodo scribit Hieremias: nonest\nin homine uia eius et: adomino gressus hominis\ndiriguntur ? facilia dicis dei esse mandata et tamen\nnullum proferre potes, qui uniuersa conpleuerit.\nresponde mihi: facilia\nsunt an difficilia? si facilia, profer, quis ea inpleuerit et cur\nDauid in psalmo canat: qui fingis dolorem in praecepto\net iterum: propter uerba labiorum tuorum\nego custodiui uias duras et dominus in euangelio:\nintrate per angustam portam et: diligite inimicos uestros et:\norate pro his, qui persequuntur\nuos? sin autem difficilia, cur ausus es dicere facilia dei esse\nmandata, quae nullus inpleuerit? non intellegis tuas inter se pugnare\nsententias? aut enim facilia sunt et infinita est multitudo\nhominum, qui ea inpleuerint, aut difficilia et temere dixisti esse\nfacile, quod difficile est.\nSoletis et hoc dicere, aut possibilia esse mandata et recte\na deo data aut inpossibilia et non in his esse culpam, qui accepere\nmandata, sed in eo, qui dedit inpossibilia. numquid praecepit mihi\ndeus, ut essem, quod deus est, ut nihil inter me esset et dominum\ncreatorem, ut maior essem angelorum fastigio, ut haberem, quod\nangeli non habent? de illo scriptum est quasi proprium: qui\npeccatum non fecit nec dolus inuentus est\n\n\n\n\n\n\n\nin ore eius.\nsi hoc et mihi commune cum Christo est, quid ille\nhabebit proprium? alioquin per se tua sententia destruitur. adseris\nposse hominem esse sine peccato, si uelit, et post grauissimum somnum\nad decipiendas rudes animas frustra conaris adiungere: \\'non\nabsque dei gratia\\'. si enim semel per se homo potest esse sine peccato,\nquid necessaria est gratia dei ? sin autem sine illius gratia nihil potest\nfacere, quid necesse fuit dicere posse, quod non potest?\n\\'potest\\', inquit,\n\\'esse sine peccato, potest esse perfectus, si uoluerit\\'. quis enim\nChristianorum non uult esse sine peccato aut quis perfectionem\nrecusat, si sufficit ei uelle et statim sequitur posse, si uelle praecesserit?\nnullusque Christianorum est, qui nolit esse sine peccato:\nomnes ergo sine peccato erunt, quia omnes cupiunt esse absque\npeccato. et in hoc ingratis teneberis, ut, qui aut nullum aut rarum\nquemque sine peccato proferre potes, omnes absque peccato esse\nfatearis. \\'possibilia\\', inquit, \\'mandata dedit deus\\'. et quis hoc negat?\nsed quomodo haec sit intellegenda sententia, uas electionis apertissime\ndocet; ait enim: quod erat inpossibile legis,\nin quo infirmabatur per carnem, deus filium\nsuum mittens in similitudine carnis peccati\net de peccato condemnauit peccatum in carne\net iterum: ex operibus legis non iustificabitur\nomnis caro.\nquod ne de lege tantum Moysi dictum putes et\nnon de omnibus mandatis, quae uno legis nomine continentur, idem\napostolus scribit dicens: consentio enim legi dei iuxta\ninteriorem hominem; uideo autem aliam legem\nin membris meis repugnantem legi mentis\nmeae et captiuantem me in lege peccati,\nquae est in membris meis. miser ego homo.\n\n\n\n\n\n\nquis me liberabit de corpore mortis huius?\ngratia dei per Iesum Christum, dominum no-\n6 strum. cur hoc dixerit, alio sermone demonstrat: scimus\nenim, quia lex spiritalis est, ego autem carnalis\nsum, uenundatus sub peccato. quod enim\noperor, non cognosco. non enim, quod uolo,\nhoc operor, sed, quod odi, illud facio. sin autem,\nquod nolo, illud facio, consentio legi,\nquoniam bona est. nunc autem nequaquam\nego operor illud, sed, quod in me habitat, peccatum.\nscio enim, quoniam non habitat in me,\nhoc est in carne mea, bonum. uelle enim adiacet\nmihi, operari autem bonum non inuenio.\nnon enim, quod uolo bonum, hoc facio, sed,\nquod nolo malum, hocago. sin autem, quod\nnolo ego, hoc facio, nequaquam ego operor\nillud, sed, quod habitat in me, peccatum.\nReclamabis et dices Manicheorum dogma nos sequi et\neorum, qui de diuersis naturis ecclesiae bella concinnant, adserentium\nmalam esse naturam, quae inmutari nullo modo possit. hoc\nnon mihi sed apostolo inputa, qui nouit aliud esse deum, aliud\nhominem, aliam carnis fragilitatem, aliam spiritus fortitudinem.\ncaro enim desiderat contra spiritum et spiritus\ncontra carnem et haec inuicem sibi aduersantur,\nut non, quae uolumus, ipsa facia- mus. a me numquam audies malam esse naturam, sed, quomodo\nsit carnis fragilitas disserenda, ipso, qui scripsit, docente discamus.\ninterroga eum, quare dixerit: non enim, quod uolo, hoc\noperor, sed, quod odi malum, illud facio, quae\n\n\n\n\n\n\nnecessitas illius inpediat uoluntatem, quae tanta uis odio digna imperet\nfacere, ut non, quod uult, sed, quod odit et non uult, facere\nconpellatur: respondebit tibi: o homo, tu quis e s, qui\nrespondeas deo? numquid dicit figmentum\nfigulo: quare me fecisti sic? an non habet\npotestatem figulus luti de eadem massa aliud\nquidem uas facere in honorem, aliud autem\nin contumeliam?\nobice deo fortiorem calumniam, quare,\ncum adhuc in utero essent Esau et Iacob, dixerit: Iacob dilexi,\nEsau autem odio habui. accusa eum iniquitatis, cur\nAchar, filius Charmi, de Hierichuntina praeda aliqua furatus sit\net tanta milia hominum illius uitio trucidata sint, quam ob rem filii\nHeli peccauerint et omnis paene populus extinctus arcaque sit\ncapta, Dauid peccauit, ut numeraret populum, et cur in toto\nIstrahel tanta hominum caesa sint milia, et ad extremum â€” quod solet\nnobis obicere contubernalis uester Porphyrius- qua ratione clemens\net misericors deus ab Adam usque ad Moysen et a Moysi usque ad\naduentum Christi passus sit uniuersas gentes perire ignorantia\nlegis et mandatorum dei.\nneque enim Britanni, fertilis prouincia\ntyrannorum, et Scythiae gentes omnesque usque ad oceanum per\ncircuitum barbarae nationes Moysen prophetasque cognouerant.\nquid necesse fuit in ultimo uenire tempore et non, prius quam innumerabilis\nperiret hominum multitudo ? quam quaestionem beatus\napostolus ad Romanos scribens prudentissime uentilat. ignoras haec\net dei concedis scientiae; dignare et ista nescire, quae quaeris.\n\n\n\n\n\n\nconcede deo potentiam sui, nequaquam te indiget defensore.\nego miserabilis,\nqui tuas expecto contumelias, qui illud semper lego:\ngratia salui facti estis et: beati, quorum remissae\nsunt iniquitates et quorum tecta sunt\npeccata, ut de mea fragilitate loquar, noui me multa uelle,\nquae sancta sunt, et tamen inplere non posse â€” spiritus enim fortitudo\nducit ad uitam, sed carnis fragilitas reducit ad mortem - et audio\ndominum commonentem: uigilate et orate, ne intretis\nin temptationem. spiritus promptus, caro\nautem infirma.\nFrustra blasphemas et ignorantium auribus ingeris nos\nliberum arbitrium condemnare. damnetur ille, qui damnat. ceterum\nnos ab eo differimus brutis animalibus, quod liberi arbitrii conditi\nsumus, sed ipsum liberum, ut diximus, arbitrium dei nititur\nauxilio illiusque per singula ope indiget, quod uos non uultis, ut,\nqui semel liberum habet arbitrium, deo adiutore non egeat. liberum\narbitrium dat liberam uoluntatem et non statim ex libero arbitrio\nfacit deum, qui nullius opibus indiget.\ntu ipse, qui perfectam et\ndeo aequalem in hominibus iustitiam iactitas et peccatorem esse te\nconfiteris, responde mihi, uelis an nolis carere peccato. si uis, quare\niuxta sententiam tuam non inples, quod desideras? sin autem non\nuis, contemptorem te praeceptorum dei esse demonstras. si contemptor\nes, utique et peccator. si peccator, audi tibi scripturam loquentem:\npeccatori dixit deus: quare tu enarras\niustitias meas et adsumis testamentum meum\nper os tuum? tu autem odisti disciplinam et\nproiecisti uerba mea retrorsum.\nuerba dei dum\n\n\n\n\n\n\nnon uis facere, post tergum tuum proicis et nouus apostolus orbi\nterrarum facienda et non facienda decernis. sed non est ita, ut\nloqueris; aliud in tua mente uersatur. quando enim te dicis peccatorem\net posse hominem sine peccato esse, si uelit, illud uis intellegi,\nte quidem sanctum esse et omni carere peccato, sed per\nhumilitatem peccati nomen adsumere, ut alios potius laudes et\ntibi detrahas.\nIllud quoque argumentum uestrum ferre quis possit?\ndicitis his uerbis: \\'aliud est esse, aliud esse posse\\'. esse non est in\nnostra positum potestate, esse autem posse generaliter dici, quod,\nlicet alius non fuerit, tamen possit esse, qui esse uoluerit. rogo,\nquae est ista argumentatio: posse esse, quod numquam fuit,\nposse fieri, quod nullum fecisse testeris, id cuilibet tribuere,\nqui an futurus sit ignores, et dare nescio cui, quod in patriarchis,\nprophetis et apostolis fuisse nequeas adprobare?\naudi ecclesiasticam\nsimplicitatem siue rusticitatem aut inperitiam, ut uobis\nuidetur. loquere, quod credis; publice praedica, quod secreto discipulis\nloqueris. qui dicis te habere arbitrii libertatem, quare non\nlibere, quod sentis, loqueris? aliud audiunt cubiculorum tuorum\nsecreta, aliud nostrorum populi. etenim uulgus indoctum non\npotest arcanorum tuorum onera sustentare nec capere solidum\ncibum, quod infantiae lacte contentum est.\nnecdum scripsi et\ncomminaris mihi rescriptorum tuorum fulmina, ut scilicet hoc timore\nperterritus non audeam ora reserare, et non animaduertitis\nidcirco nos scribere, ut uos respondere cogamini et aperte aliquando\n. dicere, quod pro tempore, personis et locis uel loquimini uel tacetis.\nnolo uobis liberum esse negare, quod semel scripseritis. ecclesiae\nuictoria est uos aperte dicere, quod sentitis. aut enim idem responsuri\nestis, quod et nos loquimur, et nequaquam eritis aduersarii sed\n\n\n\n\n\n\n\n\n\n\namici, aut, si contraria nostro dogmati dixeritis, in eo uincemus,\nquod omnes cognoscent ecclesiae, quid sentiatis. sententias uestras\nprodidisse superasse est. patet prima fronte blasphemia. non\nnecesse habet conuinci, quod sua statim professione blasphemum\nest.\nminamini nobis responsionem, quam uitare nullus potest,\nnisi qui omnino non scribit. unde nostis, quid dicturi simus, ut responsionem\nparetis? forsitan uestra dicemus et frustra ingenii\nuestri acuitis stilum. Eunomiani, Arriani et Macedoniani nominibus\nseparati, inpietate concordes nullum nobis laborem faciunt;\nloquuntur enim, quod sentiunt. sola haec heresis est, quae publice\nerubescit loqui, quod secreto docere non metuit. magistrorum silentia\nprofert rabies discipulorum. quod audierunt in cubiculis, in\ntectis praedicant, ut, si placuerit audientibus, quod dixerunt,\nreferatur ad gloriam magistrorum, si displicuerit, culpa sit discipuli,\nnon magistri. ideo creuit uestra heresis et decepistis plurimos\nmaximeque eos, qui adhaerent mulieribus et sciunt se peccare non\nposse, quia semper docetis, semper negatis, et audire meremini\nillud propheticum: gloria illis in partubus et parturitionibus.\nda illis, domine. quid dabis illis?\nuuluam sterilem et ubera arentia. feruet animus,\nnon possum uerba cohibere. epistolaris angustia non patitur longi\noperis magnitudinem. nullius in hoc opusculo nomen proprie tangitur;\naduersus magistrum peruersi dogmatis locuti sumus. qui\niratus fuerit atque rescripserit, suo quasi mus prodetur indicio\nampliora in uero certamine uulnera suscepturus.\nMulti anni sunt, quod ab adulescentia usque ad hanc aeta-,\ntem diuersa scripsi opuscula, semperque habui studium audientibus\n\n\n\n\n\n\nloqui, quod publice in ecclesia didiceram, nec philosophorum argumenta\nsectari sed apostolorum simplicitati adquiescere sciens illud\nscriptum: perdam sapientiam sapientium et\nprudentiam prudentium reprobabo et: fatuum\ndei sapientius est hominibus. cum haec ita se\nhabeant, prouoco aduersarios, ut omnes retro chartulas discutiant\net, si quid in meo ingeniolo uitii reppererint, proferant in medium.\naut enim bona erunt et contradicam eorum calumniae aut reprehensibilia\net confitebor errorem malens emendare quam perseuerare\nin prauitate sententiae. et tu ergo, doctor egregie, aut defende, quod\nlocutus es, et sententiarum tuarum acumina adstrue eloquio subsequenti,\nne, quando tibi placuerit, neges, quod locutus es, aut, si\ncerte errasti quasi homo, libere confitere et discordantium inter\nse redde concordiam.\nin mentem tibi ueniat tunicam saluatoris nec\na militibus fuisse conscissam. fratrum inter se cernis iurgia et rides\natque laetaris, quod alii tuo nomine, alii Christi appellentur. imitare\nIonam et dicito: si propter me est ista tempestas,\ntollite me et mittite me in mare. ille humilitate\nproiectus est in profundum, ut in typum domini gloriosius surgeret;\ntu superbia ad astra sustolleris, ut de te loquatur Iesus: uidebam\nsatanan quasi fulgur de caelo cadentem.\nQuod autem in scripturis sanctis iusti appellantur ut Zacharias\net Helisabeth, Iob, Iosaphat et Iosias et multi, quorum nominibus\nsacra scriptura contexta est, quamquam in promisso opere plenius\n— si dominus gratiam dederit — dicturus sim, tamen in praesenti\nepistula hoc breuiter strinxisse sufficiat, quod iusti appellentur, non\n\n\n\n\n\n\n\n\nquod omni uitio careant, sed ex maiori parte uirtutum.\ndenique et\nZacharias silentio condemnatur et Iob suo sermone reprehenditur\net Iosaphat et Iosias, qui iusti absque dubio scripti sunt, iecisse\nnarrantur, quae domino displicerent. quorum alter inpio auxilium\ntulit et correptus est a propheta, alter contra praeceptum domini ex\nore Hieremiae occurrit Nechao, regi Aegyptio, et interfectus est, et\ntamen uterque iustus appellatur. de ceteris non est huius temporis\nscribere; neque enim a me librum [sed epistulam] flagitasti, qui\ndictandus ex otio est, et omnes oppositiones eorum Christi auxilio\ndestruendae. quod nobis sanctarum scripturarum testimoniis adserendum\nest, in quibus cotidie credentibus loquitur deus.\nilludque per\nte sanctae atque inlustris domus conciliabulum precor atque commoneo,\nne per unum aut — ut multum — tres homunculos suscipiant\ntantarum faeces hereseon aut — ut parum dicam — infamiam, ut, ubi\nprimum uirtus et sanctitas laudabatur, ibi praesumptionis diabolicae\net sordidissimae societatis turpitudo uersetur. sciantque se, qui\nhuiusce modi hominibus opes suggerunt, hereticorum multitudinem\ncongregare et Christi hostes facere et nutrire aduersarios eius frustraque\naliud lingua praetendere, cum manu sentire aliud conprobentur.\nUirum honorabilem, fratrem meum, filium dignationis tuae,\nOrosium presbyterum et sui merito et te iubente suscepi. sed incidit\ntempus difficillimum, quando mihi tacere melius fuit quam\nloqui, ita ut nostra studia cessarent et iuxta Appium canina exerceretur\nfacundia. itaque duobus libellis tuis, quos meo nomini\ndedicasti, eruditissimis et omni eloquentiae splendore fulgentibus\nad tempus respondere non potui, non quo quicquam in illis reprehendendum\nputem, sed quia iuxta beatum apostolum unusquisque\nin suo sensu abundet, alius quidem sic,\nalius autem sic.\ncerte, quicquid dici potuit et sublimi ingenio\nde scripturarum sanctarum hauriri fontibus, a te positum atque\n\n\n\n\n\n\n\n\n\n\n\n\n\n\n\n\n\n\n\n\n\n\n\n\ndissertum est. sed quaeso reuerentiam tuam, parumper patiaris\nme tuum laudare ingenium; nos enim inter nos eruditionis causa\ndisserimus. ceterum aemuli et maxime heretici, si diuersas inter nos\nsententias uiderint, de animi calumniabuntur rancore descendere.\nmihi autem decretum est te amare, suscipere, colere, mirari tuaque\ndicta quasi mea defendere — certe et in dialogo, quem nuper edidi,\nbeatitudinis tuae, ut dignum fuerat, recordatus sum — magisque\ndemus operam, ut perniciosissima heresis de ecclesiis auferatur, quae\nsemper simulat paenitentiam, ut docendi in ecclesiis habeat facul- .\ntatem, ne, si aperta se luce prodiderit, foras expulsa moriatur.\nSanctae et uenerabiles filiae tuae Eustochium et Paula et genere\nsuo et exhortatione tua digne gradiuntur specialiterque salutant\nbeatitudinem tuam, omnis quoque fraternitas, quae nobiscum domino\nsaluatori seruire conantur.\nsanctum presbyterum Hrmum\nanno praeterito ob rem earum Rauennam et inde Africam Siciliamque\ndireximus, quem putamus iam in Africae partibus commorari.\nsanctos tuo adhaerentes lateri ut meo obsequio salutes, precor.\nlitteras quoque meas ad sanctum presbyterum Firmum direxi,\nquae si ad te uenerint, ei dirigere non graueris. incolumem te et mei\nmemorem Christus dominus custodiat, domine uere sancte et beatissime\npapa.\n\n\n\n\n\n\n\nGrandem Latini sermonis in ista prouincia notariorum patimur\n3\nPiissimum iter ad nos perueniendi tuas affectiones bene conpresbyter\nnoster credidit Hieronymus. conpatimur gregis nostri\nmembro et, quod faciendum duximus uel facere potuimus, sumus\nuelociter executi. germanitas tua, frater karissime, citius litteras\nmemorato reddere festinet.\nNumquam boni aliquid contentionem fecisse in ecclesia testatur\napostolus et ideo hereticorum correptiones primas fieri iubet magis\nquam diuturna duci conlatione. quae regula dum neglegenter\naspicitur, malum non uitatur, quod cauendum est, sed augetur.\n20 tamen, quoniam dolor gemitusque tuus ita uiscera quatit noscra,\nut non * * tractandi consulendique sit, primum constantiae tuae\n\n\n\n\n\n\n\n\n\n\n\n\n\n\n\n\nadloquor fidem. pro ueritate quisque iniuria aut, ut dicis, periculo\npercelletur, quia expectet beatitudinem, multis saepe narrasti et\ntuarum te praedicationum bene memorem commonemus. item excitati\ntanta malorum scena arripere auctoritatem sedis apostolicae\nad omne comprimendum nefas festinauimus, sed, in quem insurgeremus,\nnec nomine appellatum legimus nec criminis aliqua\nratione taxatum.\nquod ergo possumus, condolemus. si deposueris\nautem apertam manifestamque in homines aliquos accusationem,\naut iudices conpetentes tribuam aut, si aliquid urgentius sollicitiusque\nnobis fieri potest, non retardabo, fili dilectissime. tamen episcopo\nfratri meo Iohanni scripsi, ut circumspectius agat, ne quid \\'\ncirca ecclesiam sibi creditam adhuc tale aliquid fiat, quale prouidere\net propellere, ne accidat, etiam ipsi sit et postea molestissimum.\nDireptiones, caedes, incendia, omne facinus extremae dementiae\ngenerosissimae sanctae uirgines Eustochium et Paula deplorauerunt\nin locis ecclesiae suae perpetrasse diabolum; nomen\nenim hominis causamque reticuerunt. quod etsi ambiguum non\nsit a quo commissum, oportuit tamen custodiam germanitatem\ntuam gregis illius sollicitius prouidere, ne quid huius modi oriretur,\nquod cum aliorum periculo tuam lacessit neglegentiam.\ntamice gregem\ndomini et tales agnas incendio, armis et persecutionibus nudas, debiles\npost suorum caedes et mortes uix uiuere audiuimus: nihil mouet\n\n\n\n\n\n\n\n\npietatem illam sacerdotii tui de tanta diaboli in te atque in tuos\npotestate admissa? in te, inquam; prorsus enim sacerdotis grauitatem\ncondemnat tantum nefas in ecclesia fuisse completum. ubi\nprouisiones tuae ? ubi certe, si casus euenerant, auxilia uel consolationes,\ncum plus se adhuc metuere dicant, quam conqueruntur esse\nperpessas? altius censerem, si essent aliquid de hac re mecum\napertius collocutae.\nuide, frater, antiqui hostis insidias et spiritu\nboni rectoris peruigila, ut haec, quae ad nos opinione magis quam\naccusatione manifesta delata sunt, uel corrigantur uel retundantur,\nne ius ecclesiasticum de labefactatis causas eum, qui non defenderit,\npraestare conpellat.\nChristi te aduersum hostes catholicae fidei bella bellare tuis\nlitteris et multorum relatione cognoui uentosque esse contrarios et\nin perditionem mutuam fautores esse perditionis, qui defensores\nsaeculi esse deberent; tamen scias in hanc prouinciam nullis humanis\n\n\n\n\n\n\n\n\n\n\n\n\n\n\n\n\n\n\n\n\n\n\nauxiliis sed proprie Christi sententia pulsum esse non solum de urbe,\nsed de Palaestinae quoque finibus Catilinam nosque dolere uel\nplurimum, quod cum Lentulo multi coniurationis socii remanserunt,\nqui in Ioppe remorantur.\nnobis autem melius uisum est locum mutare\nquam fidei ueritatem aedificiorumque et mansionis amoenitatem\namittere quam eorum communione maculari, quibus inpraesentiarum\naut cedendum erat aut certe cotidie non lingua sed gladiis\ndimicandum. quanta autem passi simus et quomodo excelsa manus\nChristi pro nobis in hoste saeuierit, puto te celebri nuntio omnium\ncognouisse.\nquaeso ergo te, ut arreptum opus inpleas nec patiaris te\npraesente non habere Christi ecclesiam defensorem. certe sciat unusquisque,\nquod uel tibi sufficiat pro uirili parte, quia non uiribus corporis\nsed caritate animi dimicandum est, quae superari numquam\npotest. sancti fratres, qui cum nostra sunt paruitate, plurimum te\nsalutant. puto autem et sanctum fratrem Alentium diaconum tuae\ndignationi cuncta narrare fideliter. incolumem te et memorem mei\nChristus, dominus noster, tueatur omnipotens, domine uere sancte\net suscipiende frater.\nNescio, qua temptatione diaboli factum sit, ut tuus labor\net sancti Innocentii presbyteri industria et nostrum desiderium ad\npraesens nequaquam uideatur habere effectum. deo gratias, quod\nte sospitem et fidei calore feruentem inter ipsa diaboli temptamenta\ncognoui. hoc meum gaudium est, quando in Christo audio filios meos\ndimicare; et istum zelum in nos ipse confirmet, cui credimus, ut pro\nfide eius sanguinem uoluntarie fundamus.\neuersam nobilem domum\nfunditus doleo et tamen, quid in causa sit, scire non potui; neque\nenim portitor litterarum nosse se dixit. unde dolere possumus pro\namicis communibus et Christi, qui solus potens et dominus est, et\neius clementiam deprecari, licet ex parte dei mereamur offensam, qui\ninimicos domini fouemus. optimum autem facies, si cunctis rebus\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nomissis orientem et praecipue sancta loca petas; hic enim quieta\nsunt omnia.\net licet uenena pectoris non amiserint, tamen os inpietatis\nnon audent aperire, sed sunt sicut aspides surdae et obturantes\naures suas. sanctos fratres saluto. nostra autem domus\nsecundum carnales opes hereticorum persecutionibus penitus euersa\nChristo propitio spiritalibus diuitiis plena est. melius est panem\nmanducare quam fidem perdere.\nPrius te, Cypriane, presbyterorum studiosissime, esse de\nillorum numero, super quibus audit Moyses: elige presbyteros,\nquos tu ipse scis esse presbyteros,\ntantum epistulis noueram et beati uiri uocabulum consecutum,\nqui in lege dei die ac nocte meditatur.\nnunc autem, quia exterioris\nquoque hominis nobis inuicem est facta cognitio et post salutationem\ndulcesque complexus, quibus sibi amicitia copulatur, ut probes uerum\nesse, quod audieram, statim a me postulas, ut difficillimum\npsalmum, qui apud Graecos et Latinos octogesimus et nonus inscribitur,\ntibi edisseram, non conposita oratione uerborum plausuque\npopulari, qui solet inperitorum aures decipere atque palpare,\nsed oratione simplici et ecclesiastici eloquii ueritate, ut scilicet\n15 interpretatio nostra non alio interprete indigeat, quod plerisque\n\n\n\n\n\n\n\n\n\n\n\n\n\n\n\n\n\n\n\n\n\n\nnimium disertis accidere solet, ut maior sit intellegentiae difficultas\nin eorum explanationibus quam in his, quae explanare conantur.\naggrediar opus difficillimum et sanctarum precum tuarum fultus\nauxilio illius uersiculi recordabor: dominus dabit uerbum\neuangelizantibus uirtute multa.\nAc primo sciendum, quod psalmi istius iuxta Hebraicum\ntitulus sit: or atio Moysi, uiri dei, iuxta Septuaginta:\noratio Moysi, hominis dei. inter hominem autem et\nuirum quid sit, sancta scriptura nos doceat.loquitur quinquagenarius\nad Heliam: homo dei, rex uocat te. cui ille respondit: s i\nhomo dei ego sum, descendat ignis de caelo\net comedat te et quinquaginta uiros tuos.\nad\nTimotheum autem apostolus scribit: tu autem, o homo\ndei, haec fuge. porro de uiro idem apostolus instruit: us o 10\nautem uos scire, quod omnis uiri caput Christus\nsit, caput autem mulieris uir, caput uero\nChristi deus.\niste uir est, qui caput uelare non debet, cum\nsit imago et gloria dei, et cotidie orans loquitur: nos autem\nomnes reuelata facie gloriam domini contemplantes\nin eandem imaginem transformamur\na gloria in gloriam sicut a domini spiritu. et\nin alio loco: donec perueniamus omnes in uirum\nperfectum, in mensuram aetatis plenitudinis\nChristi.\nsiue igitur uiri siue hominis appellatio sancto uiro competit\net ei, qui uidit deum facie ad faciem et salua facta est anima\neius, cuius ore creaturam mundi — eorum dumtaxat, quae uisibilia\nsunt —, conditionem hominis et omnis retro historiae didicimus\n\n\n\n\n\n\nueritatem, qui non solum nobis quinque reliquit libros, Genesim,\nExodum, Leuiticum, Numeros et Deuteronomium, sed undecim\nquoque psalmos ab octogesimo nono, cuius principium est: d omine,\nrefugium factus es nobis, usque ad nonagesimum\nnonum, qui inscribitur: psalmus in confessione.\nquod autem in plerisque codicibus nonagesimus octauus habet titulum:\npsalmus Dauid, in Hebraico non tenetur hanc habente\nscriptura sancta consuetudinem, ut omnes psalmi, qui, cuius sint,\ntitulos non habent, his deputentur, quorum in prioribus psalmis\nnomina continentur.\nQuattuor autem psalmi sunt, qui habent \\'orationis\\' titulum:\nsextus decimus, qui inscribitur: oratio Dauid et incipit:\nexaudi, deus, iustitiam meam, et octogesimus quintus\nsimiliter: oratio Dauid et octogesimus nonus, qui nunc in\nmanibus est: domine, refugium factus es nobis,\net centesimus primus, qui habet titulum: oratio pauperis,\ncum anxius fuerit et in conspectu domini\neffuderit precem suam.\nDauid et pauper, qui, cum diues\nesset, pauper pro nobis factus est, refertur ad Christum, qui sedit\nsuper pullum asinae iuxta Zachariam pauper atque mansuetus.\nMoyses autem, per quem dominus legem dedit, cuius ore audiuimus\nloquentem deum: faciamus hominem ad imaginem\net similitudinem nostram, statimque infertur: et\nfecit deus hominem, ad imaginem dei fecit\neum; masculum et feminam fecit illos, ab initio\nconditionis hominis usque ad mortem et resurrectionem omnia explicat,\nqualis creatus sit, quanto uiuat tempore, quid agat in saeculo,\n\n\n\n\n\n\nquem fructum uitae habeat, propter quid laboret, quo ire contendat.\net quoniam ipse, qui haec scribit, homo est, sub persona sua de\nomni generis humani condicione testatur. sunt autem, qui hunc\npsalmum siue orationem ad Israheliticum populum referant: quomodo\nin solitudine offenderit deum atque conciderit et non meruerit\nterram repromissionis intrare — proque patribus ingressi sunt filii —\net rursum placatum expectent deum, quod in Christi conpleatur\naduentu.\n\\'Oratio\\' iuxta grammaticos omnis sermo loquentium est, cuius\netymologian sic exprimunt: \\'oratio est oris ratio\\'. in scripturis autem\nsanctis difficile orationem iuxta hunc sensum legimus, sed eam, quae\nad preces et obsecrationes pertinet.\naiunt Hebraei uno psalmorum\nuolumine quinque libros contineri : a primo usque ad quadragesimum\net a quadragesimo primo usque ad septuagesimum primum et a\nseptuagesimo secundo usque ad octogesimum octauum et ab octogesimo\nnono, qui quarti libri initium est et quem nunc disserimus, usque\nad centesimum quintum — in quorum omnium fine duplex \\'amen\\'\npositum est, quod Septuaginta transferunt \\'fiat, fiat\\' — et a centesimo\nsexto usque ad finem instar duodecim prophetarum, qui et\nipsi, cum proprios libellos ediderint, unius uoluminis nomine continentur.\nillud autem, quod paene praeterii asserens inter undecim\nMoysi psalmos etiam nonagesimum octauum esse, in quo positum\nest: exaltate dominum deum nostrum et adorate\nscabellum pedum illius. Moyses et Aaron\nin sacerdotibus eius et Samuhel in his, qui inuocant\nnomen illius, uidetur nostrae sententiae contraire,\nquomodo Moysi sit, qui Samuhelem nominet, quem multo post tempore\nfuisse cognoscimus.\ncuius quaestionis facilis solutio est:\n\n\n\n\n\n\nprophetatum esse nomen Samuhelis, qui tanti meriti fuit, ut cum Moyse\nponeretur in Hieremia: si steterint Moyses et Samuhel\niuxta illud exemplum, quando homo dei loquitur in\nSamaria: altare, altare, haec dicit dominus:\necce filius nascetur domui Dauid, Iosias nomen\neius.\nsciamus quoque errare eos, qui omnes psalmos\nDauid arbitrantur et non eorum, quorum nominibus inscripti sunt.\nunde et hunc psalmum uolunt sub nomine Moysi a Dauid esse compositum,\nquod scilicet legis dator communem humani generis offensam\net calamitatem et dein expectationem salutis sacro ore describat.\nDomine, habitaculum f a ctus es nobis in\ngeneratione et generatione. Septuaginta: domine,\nrefugium factus es nobis in omni generatione\net generatione. pro habitatione et refugio in Hebraico \\'maon\\'\nponitur, quod magis habitationem quam refugium sonat. narraturus\nautem tristia et genus deploraturus humanum a laudibus dei\nincipit, ut, quidquid postea homini accidit aduersorum, non creatoris\nduritia sed eius, qui creatus est, culpa accidisse uideatur.\nqui sustinet\ntempestatem, uel petrae uel tecti quaerit refugium; quem hostis\npersequitur, ad muros urbium confugit; fessus uiator tam sole\nquam puluere umbrae quaerit solacium; si saeuissima bestia\nhominis sanguinem sitiat, cupit, utcumque potuerit, praesens uitare\ndiscrimen: ita et homo a principio conditionis suae deo utitur adiutore\net, cum illius sit gratiae, quod creatus est, illius misericordiae,\nquod subsistit et uiuit, nihil boni operis agere potest absque eo,\nqui ita liberum concessit arbitrium, ut suam per singula opera gratiam\nnon negaret, ne libertas arbitrii redundet ad iniuriam\n\n\n\n\n\n\n\n\n\n\nconditoris et ad eius contumaciam, qui ideo liber conditus est, ut\nabsque deo nihil esse se nouerit.\nquod autem dicit: i n generatione\net generatione, omnia significat tempora et ante\nlegem et in lege et in euangelii gratia. unde et apostolus dicit:\ngratia salui facti estis per fidem et hoc non\nex uobis, sed ex dei dono, et omnes epistulae eius in\nsalutationis principio non prius pacem habent et sic gratiam, sed\nante gratiam et sic pacem, ut donatis nobis peccatis nostris pacem\ndomini consequamur.\nAntequam montes nascerentur et p arturiretur\nterra et orbis, a saeculo et usque in\nsaeculum tu e s. Septuaginta: antequam montes\nfirmarentur et fingeretur terra et orbis, a\nsaeculo et usque in saeculum tu es, deus. hunc\nlocum quidam praua distinctione subuertunt, maxime hi, qui ante\nuolunt fuisse animas, quam homo in sexti diei numero conderetur.\nita enim legunt atque distingunt: domine, refu g ium factus\nes nobis in generatione et generatione, priusquam\nmontes firmarentur et fingeretur terra\net orbis, ut scilicet postea consequatur: a saeculo usque\nin saeculum tu es, deus. ita enim disserunt: si dominus,\nantequam montes firmarentur et fingeretur terra orbisque\nterrarum, refugium fuit hominum, ergo fuerunt animae in caelestibus,\nantequam hominum corpora formarentur.\nnos autem, ut\nproposuimus, lectionem ita debemus distinguere: antequam\nmontes firmarentur et fingeretur terra et\n\n\n\n\n\n\norbis terrarum, a saeculo usque in saecu-\nlum tu es, deus, ut non refugium nostrum fuerit ante conditionem\nmundi, qui necdum eramus, sed quod deus ab aeterno\nusque in aeternum sit semper deus. pro eo enim, quod Latinus interpres\nposuit: a saeculo usque in saeculum et\nHebraice dicitur \\'olam\\', rectius interpretabimur: \\'a sempiterno\nusque in sempiternum\\'.\nsimile quid et in Prouerbiis ex\npersona sapientiae, qui Christus est, legitur: dominus creauit\nme initium uiarum suarum in opera sua,\nante saeculum fundauit me, in principio,\nantequam terram faceret et abyssos, priusquam\nprocederent fontes aquarum, priusquam\nmontes firmarentur, ante omnes colles generat\nme.\nnullum autem debet ucrbum creationis mouere, cum\nin Hebraeo non sit \\'creatio\\', quae dicitur \\'bara\\', sed \\'possessio\\'. ita\nenim scriptum est: adonay canani bresith dercho,\nquod in lingua nostra exprimitur: \\'dominus possedit me initium uiarum\nsuarum\\'. inter possessionem autem et creationem multa diuersitas\nest: possessio significat, quod semper filius in patre et pater in\nfilio fuerit, creatio autem eius, qui prius non erat, conditionis exordium.\npotest iuxta leges tropologiae hoc, quod dicitur: antequam\nmontes firmarentur et fingeretur terra\net orbis terrarum, significare, quod, antequam in anima\nnostra sublimia dogmata firmarentur et terra corporis nostri\nfingeretur siue stabiliretur a deo et orbis terrarum — qui Hebraice\ndicitur\\'thebel\\', Graece significantius dicitur olxovfiivrj, quam\nnos \\'habitatam\\' transferre possumus — firmaretur siue stabiliretur,\ndeus nobis semper refugium fuerit. habitata est autem\n\n\n\n\n\n\n\n\nanima, non deserta, quae hospitem meretur deum dicente saluatore:\nego et pater meus ueniemus et mansionem\nfaciemus apud eum.\nillud autem, quod et Hebraicum\nhabet et omnes alii interpretes: antequam montes n nascerentur\net parturiretur terra, manifeste ad tropologiam\nnos trahit. neque enim montes et cetera natiuitatem parturitionemque\nrecipiunt, sed conditionem. ex quo liquido demonstratur\nsanctos quoque excelsasque uirtutes dei semper misericordia\nprocreari.\nC onuertes hominem us que ad contritionem\net dicis: reuertimini, filii Ad am. Septuaginta:\nne auertas hominem in humilitatem,\net dixisti: conuertimini, filii hominum. iuxta\nHebraicum quod diciturhoc est:s o deus, qui hominem condidisti et\nab initio eius es refugium et habitatio, conuertes eum usque ad contritionem;\nfecisti eum atque plasmasti, ut contereretur in morte et\nuas tuum extremo uitae suae tempore frangeretur; cui cum immineat\nista condicio, ut ortus intereat et, quamuis longo uixerit\ntempore, tamen fine dissoluatur extremo, cotidie ei loqueris per\nprophetas: reuertimini, filii Adam, qui uestra culpa\noffendistis deum et de inmortalibus facti estis mortales.\npraecipientis\nenim audire noluistis imperium: de omni ligno,\nquod est in paradiso, comedes; de ligno autem\nsciendi boni et mali non comedes. in quacumque\nenim die gustaueris de eo, morte morieris.\nporro iuxta id, quod Septuaginta transtulerunt: ne\nauertas hominem in humilitatem, et dixisti:\nconuertimini, filii hominum, hunc habet sensum:\n\n\n\n\n\n\nobsecro, ut hominem, quem ad tuam imaginem et similitudinem\ncondidisti et tanto eum honore dignatus es, ut de seruo filium\nnuncupares, ne eum humilies peccato perpetuo, ne super illum\nuigeat antiqua sententia: terra es et in terram ibis.\ntu enim nobis paenitentiam permisisti dicens:\nnolo mortem\npeccatoris, tantum ut reuertatur et uiuat;\ntu dixisti omnium sanctorum tuorum eloquio: conuertimini\n— siue reuertimini —, filii hominum, ad clementissimum\npatrem, qui occurrit uenientibus et signum, quod suo uitio perdiderunt,\noffert et stolam incorruptionis largitur antiquam.\nQuia mille anni in oculis tuis ut dies\nh esterna, quae [pr aeteriit] transiit, et uigilia\nno cturna siue i n no c t e. qui per prophetas semper nos\nad paenitentiam prouocas dicens: reuertimini, filii hominum,\npetimus — ut ante iam dixi —, ne facias hominem sempiterna .\nhumilitate retineri. nec putamus longum esse, quod promittis,\net salutem nobis post tempora multa tribuendam. aeternitati comparata\nbreuis est omnium temporum longitudo. in conspectu enim\ntuo mille anni quasi una dies reputantur.\nstatimque se ipse reprehendit:\nmale dixi \\'unam diem\\' et unius diei spatio mille annorum\napud te longitudinem comparari, cum magis debuerim dicere\nunius uigiliae spatium instar habere mille annorum prolixitatem.\nnox in quattuor uigilias diuiditur, quae singulae trium horarum\nspatio subputantur. unde et dominus quarta uigilia ad nauigantes\nuenit apostolos. sicut igitur una noctis uigilia cito pertransit — maxime\nuigiliarum labore defessis —, sic et mille annorum spatia apud\nte, qui semper es et futurus es et fuisti, pro breuissimo tempore computantur.\nquodque infert: sicut dies hesterna, quae\n\n\n\n\n\n\n\npraeteriit, iuxta illud apostoli sentiamus, quod scribit ad\nHebraeos: Iesus Christus heri et hodie, ipse etin\nsempiternum. ego arbitror ex hoc loco et ex epistula, quae\nnomine Petri apostoli scribitur, mille annos pro una die solitos appellari,\nut scilicet, quia mundus in sex diebus fabricatus est, sex\nmilibus annorum tantum credatur subsistere et postea uenire septenarium\nnumerum et octonarium, in quo uerus exercetur sabbatismus\net circumcisionis puritas redditur.\nunde et octo beatitudinibus\nbonorum operum praemia promittuntur. scribit autem Petrus hoc\nmodo:unum hoc ne uos praetereat, dilectissimi,\nquia una dies apud dominum quasi mille\nanni et mille anni quasi unus dies. non moratur\ndominus in promisso, ut quidam moram\naestimant.\npercutiente te eos somnium erunt, mane\nquasi herba transiens. mane floruit et abiit,\nad ues p er am c onter etur atque siccabitur.\nSeptuaginta: quae pro nihilo habentur, eorum anni\nerunt. mane sicut herba transeat, mane floreat\net transeat, uespere decidat, induret et arescat.\niuxta Hebraicum hic sensus est: multum conuersioni nostrae\ncontulit et saluti, quod omnis uita mortalium quasi somnium ita\nueloci morte contracta est, quae in similitudine florum atque faeni\nin eodem paene tempore siccatur et deperit. percutiente,\ninquit, te eos, id est homines; et illo sermone completo: stulte,\nhac nocte repetent animam tuam a te; quae\nautem praeparasti, cuius erunt? omnis humana\ncondicio somnio comparabitur.\nsicut enim mane uirens herba et\n\n\n\n\n\n\nsuis floribus uernans delectat oculos contemplantium paulatimque\nmarcescens amittit pulchritudinem et in faenum, quod conterendum.\nest, uertitur, ita omnis species hominum uernat in paruulis, floret\nin iuuenibus, uiget in perfectae aetatis uiris et repente, dum nescit,\nincanescit caput, rugatur facies, cutis prius extenta contrahitur et\nextremo fine, quod hic dicitur uespera, id est senectute, uix moueri\npotest, ita ut non cognoscatur, quis prior fuerit, sed paene in alium\ncommutetur.\nquid loquimur de infantiae temporibus usque ad\nextremam et decrepitam senectutem, cum hoc et languor faciat et\ninediae (et) maeror, ut uultus prius pulcherrimus feminarum ad\ntantam transeat foeditatem, ut amor in odia commutetur? super\nhac condicione mortalium et Isaias loquitur: omnis caro\nfaenum et omnis gloria eius quasi flos faeni,\nfaenum aruit, flos decidit.\niuxta Septuaginta quoque\nsimiliter explanandum est: omne, quod in saeculo longum uidetur,\napud te, deus, breue est. dies enim et anni, quibus humana uita\ncontracta est, si comparentur aeternitati, reputabuntur pro nihilo.\nsicuti enim herba mane creuit, floruit et siccatur, ad uesperam\nindurescit et deperit, ita erit omnis hominum pulchritudo.\nConsumpti enim sumus in f uror e tuo et\nin indignatione tua conturbati sumus. Septuaginta:\nquia defecimus in ira tua et in furore\ntuo turbati sumus. pro eo, quod nos diximus: turbati\nsumus; Symmachus et Aquila transtulerunt: accelerauimus;\nbreuitatem autem uitae significat humanae. quodque\nintulit: in ira tua et in furore tuo, sententiae dei\nostendit perseuerantiam, cui omnes homines subiacemus, illi uidelicet:\nterra es et in terram ibis.\npulchre autem non, ut in Septuaginta\ncontinetur, turbati sumus, sed iuxta Hebraicum\n30 accelerauimus dicitur, ut, quamuis aetas hominum longa\n\n\n\n\n\n\nuideatur, tamen comparatione aeternitatis breuis sit. quod et inlustris\npoeta testatur dicens:\nsed fugit interea, fugit inreparabile tempus\net iterum:\n\nRhaebe, diu, res si qua diu mortalibus ulla est,\nuiximus.\nPosuisti iniquitates nostras coram te,\nnegleg entias no stras in luce uultus tui. Septuaginta:\nposuisti iniquitates nostras in conspectu\ntuo, saeculum nostrum in inluminatione\nuultus tui. ubi nos iuxta Hebraicum et Symmachum\nposuimus: neglegentias nostras, pro quo\nSeptuaginta saeculum transtulerunt, in Hebraico scriptum est:\na lom en u, quod quinta editio interpretatur: adulescentiam,\nAquila παϱοϱάϭειςet nos in linguam nostram uertere possumus\n\\'errores\\' siue \\'ignorantias\\'.\nunde dicit et in alio loco: delicta\niuuentutis meae et ignorantias meas\nne memineris et iterum: delicta quis intellegit?\net ab occultis meis munda me, domine, et ab\nalienis parce seruo tuo. aliena enim a nobis sunt uitia,\nquae saepe uoluntate, interdum ignoratione et errore committimus,\net tamen, cum non sit uoluntas in crimine, error in culpa est.\nmiror autem, cur Septuaginta uoluerint pro adulescentia, neglegentiis\net erroribus siue ignorationibus \\'saeculum\\' dicere, nisi forte eo,\nquod in saeculo et in uitae huius tempore uitia committantur.\nquodque intulit: i n inluminatione siue in luce uultus\nt u i, hunc habet sensum: nihil te nostrorum latuit peccatorum,\n\n\n\n\n\n\nsecreta quoque nostra tuus oculus inspexit iuxta illud, quod scriptum\nest: tenebrae non abscondentur a te et:\nscrutans corda et renes deus et iterum: sicut tenebrae\neius, ita et lumen illius; homo enim\nuidet in facie, deus in corde.\nOmnes enim dies nostri transierunt,\nin furore tuo consumpsimus annos nostros\nquasi sermonem loquens. Septuaginta: quoniam\ndies nostri defecerunt, in ira tua defecimus;\nanni nostri sicut aranea meditati sunt.\nbreuitatem\nhumanae uitae, quae sententiae dei huc usque subiecta est\net quam in priori uersiculo somnio comparat dicens: percutiente\nte eos somnium erunt, nunc sermoni loquentium\ncomparat, ut, quomodo sermo, qui in ore uersatur, dum profertur,\nintercipitur et esse desistit, sic et omnis uita nostra pertranseat\natque desistat et hoc in ira et in furore dei, cui merito subiacemus\nuiuente in nobis, ut supra diximus, sententia dei. quae\nsit autem ira et furor dei, crebrius diximus, non quo deus ulciscaturiratus,\nsed quo patientibus poenas iratus esse uideatur. quod enim\nin nos ex perturbatione descendit, in illo est ex iudicii ueritate.\npro \\'sermone loquentis\\' Septuaginta \\'meditationem araneae\\' transtulerunt.\nquomodo enim loquentis sermo praeteruolat, ita et opus\naraneae incassum texitur. de quo super persona hereticorum\nin Isaia scriptum est: telam araneae texunt, quae parua\net leuia potest capere animalia, ut muscas, culices et cetera istius\nmodi, a fortioribus autem rumpitur, instar leuium in ecclesia simplicumque,\nqui eorum decipiuntur erroribus, cum uiros in fidei ueritate\nrobustos non ualeant obtinere.\nDies anno rum nostrorum in ipsis septu\nag int a anni, si autem multum, octoginta\nanni; et, quod amplius est, labor e t dolor.\nSeptuaginta: dies annorum nostrorum in ipsis septuaginta\nanni, si autem in potentatibus\noctoginta anni; et amplius eorum labor et\ndolor.\npro co, quod nos posuimus: in ipsis et in Hebraico\nhabetur \\'bahem\\', Symmachus significantius transtulit ὁλόϰληοο̢οι,\nquod magis ad sensum quam ad uerbum transferre possumus\n\\'uniuersi\\'. quicquid igitur uiuimus et in quo delectabilis est uita\nmortalium, septuaginta annorum spatio comprehenditur. sin\nautem multum et, ut interpretatus est Symmachus, c o ntra\nopinionem, octoginta anni sunt; quicquid supra fuerit,\nmorbis et infirmitate transigitur, quae est socia senectutis, caligantibus\noculis, dolentibus uel cadentibus durissimis prius dentibus,\nquod I plenius diuinus sermo in Ecclesiaste describit:\nquando\nueniunt dies malitiae et in quibus dicimus:\nnon est nobis uoluntas; quando obscuratur\nsol et lux et luna et stellae et conuertuntur\nnubes post pluuiam; in die, qua mouebuntur\ncustodes domus et subuertuntur uiri uirtutis\ncessantque molentes, quia paucae factae\nsunt, et obscurantur, quae uident in foraminibus,\net clauduntur ianuae in foro in infirmitate\nuocis molentis et exurget ad uocem\nauis et humiliantur omnes filiae cantici et\n\n\n\n\n\n\nquidem ab alto aspicient et pauor in uia\net florebit amygdalum et incrassabitur locusta\net scindetur capparis.\nquoniam abiit\nhomo in domo aeternitatis suae et gyrabunt\nin foro, qui plangunt, quoad usque non pulsetur\nfuniculus argenti et conteratur ornamentum\nauri et confringatur hydria ad fontem\net impediatur rota in lacu et conuertatur\npuluis in terra, sicut fuit, et spiritus reuertatur\nad deum, qui dedit eum. uanitas uanitatum,\ndixit Ecclesiastes, uniuersa uanitas.\nquae omnia humanae uitae et maxime senectutis miserias comprehendunt\net, quem sensum habeant, in suo loco disseruimus. sunt,\nqui istum locum allegorice interpretantes ad sabbati circumcisionisque\nmysterium referunt, quod primum requiescamus in lege et postea\nuerae circumcisionis in euangelio sacramenta nos teneant, admonentes\net illud: d a partem septem et da partem\nocto et septuaginta milia atque octoginta milia hominum\nmultitudines, a quibus templum sub Salomone constructum est.\nsed quid hoc ad praesentem locum, cui sufficit simplex et pura explanatio,\nquae non doctrinae gloriam in multiplicatione sermonum\nsed legentis debet intellegentiam quaerere?\nQuoniam transiuimus cito et auolauimus\n. Septuaginta: quoniam superuenit mansuetudo\nsuper nos et corripiemur. pro quo in Graeco\nscriptum est πaιδευθησόμθaquod uerbum ambiguum est et tam\ncorreptionem quam eruditionem doctrinamque significat. quem\n\n\n\n\n\n\nenim diligit dominus, corripit — siue erudit — et flagellat\nomnem filium, quem recipit.\nquem locum\nita Symmachus transtulit: succidimur enim repente\net auolamus, quinta editio hoc modo: quoniam transiuimus\nceleriter et dissoluimur. et est sensus: post\nseptuaginta annos — ut multum, octoginta —, quibus hominum\nuita transigitur, cum anima fuerit a corpore separata, uento similes\nauolamus siue, quia supra herbae uirenti et florum pulchritudini\net ad uesperam siccitati hominem comparat, nunc pro ariditate uesperae\nsuccisionem florum ponit. et cum pertransierit, inquit,\nomne, quod uiuimus, subita morte dissoluimur.\nquod autem dixere\nSeptuaginta: quia superuenit mansuetudo et corripiemur,\nhunc habet sensum: post septuaginta annos et octoginta,\ncum uenerit domini mansuetudo et dies nobis mortis ingruerit,\nnon iudicabimur iuxta meritum sed iuxta clementiam et,\nquae putatur correptio esse, eruditio est atque doctrina. satisque\nmiramur, quid uoluerint uerbum Hebraicum \\'ais\\' Septuaginta,\nTheodotio et sexta editio transferre \\'mansuetudinem\\', cum Aquila,\nSymmachus et quinta editio \\'festinationem\\' et \\'repente\\' \\'uelociterque\\'\ntranstulerint.\nQuis nouit fortitudinem ir ae tuae et\nsecundum timorem tuum indignationem tu am?\nSeptuaginta: quis nouit potestatem irae tuae\net prae timore tuo iram tuam dinumerare?\ninter Hebraicum et Septuaginta diuersa distinctio est. Septuaginta\nenim dinumerationem timori et furori domini copulant, porro\nHebraicum sequenti aptat uersiculo, ut sequatur: ut numerentur\ndies nostri, sic ostende: et ueniemus corde\nsapienti.\nquod breuiter ita nobis disserendum uidetur: quis\n\n\n\n\n\n\npotest nosse, quamdiu ira tua, ex qua timor nascitur humano generi,\nperseueret? te docente, qui deus es. itaque obsecro, ut tempus\nuitae nostrae indices nobis, quo possimus corde sapienti tuo nos iudicio\npraeparare. quod autem dicit: quis nouit fortitudinem\n— siue potestatem- irae tuae et secundum\ntimorem tuum indignationem tuam?, ostendit esse\ndifficile irae timorisque et indignationis dei secretum rationemque\ncognoscere.\nunde et propheta lacrimabiliter deprecatur: domine,\nne in ira tua ar.guas me neque in furore tuo\ncorripias me. non enim corripit, ut interficiat atque disperdat,\nsed ut corrigat et emendet. quam ob rem et in Osee populo\nIudaeorum, cui multum iratus est, dicit se nequaquam irasci nec\nuisitare nurus eorum, cum adulterauerint, et per Hiezechiel loquitur\nad Hierusalem: iam non irascar tibi et zelus\nmeus recessit a te et in uerbis Dierum sonat, quando pergit .\nIsrahel aduersum hostes in proelium corde pacifico.\nUt numerentur dies nostri, sic ostende:\net ueniemus corde sapienti. Septuaginta: d e xteram\ntuam sic notam fac mihi et eruditos\ncorde in sapientia, quod Aquila, Symmachus et quinta\neditio ita uerterunt: dies nostros sic ostende, ut\nueniamus corde sapienti. errorque perspicuus, cur pro\n\\'diebus\\' Septuaginta \\'dexteram\\' dixerint; \\''iamenu'\\' quippe uerbum\ncompositum est significans \\'dies nostros\\'. quod singulari numero\nsi scribatur, extrema littera, quae appellatur nun, exprimit dexteram,\nsicut est illud in nomine Beniamin, qui interpretatur \\'filius dexterae\\'.\nsin autem mem habeat, \\'diem\\' uel \\'dies\\' sonat.\nest autem sensus:\n\n\n\n\n\n\nnumerum annorum dierumque nostrorum, quos m hoc saeculo nos\nuiuere decreuisti, ostende nobis, ut praeparemus nos aduentui tuo\net contempto errore mortalium ad te pergere festinemus cupiamusque\npraesentiam tuam et ad te festinemus corde sapienti. nihil enim\nita decipit humanum genus, quam, dum ignorant spatia uitae suae,\nlongiorem sibi saeculi huius possessionem repromittunt. unde et\nillud egregie dictum est: nullum tam senem esse et sic decrepitae\nsenectutis, ut non se adhuc uno plus anno uiuere suspicetur.\nad\nhunc sensum pertinet et illud, quod dicitur: memento mortis\ntuae et non peccabis. qui enim se recordatur cotidie\nesse moriturum, contemnit praesentia et ad futura festinat. hoc\nest, quod et Dauid in alio loco precatur dicens: ne auferas\nme in dimidio dierum meorum, priusquam\na b eam et non subsistam. quod ita exponitur: ne eo\ntempore facias me mori, quando adhuc me putabam esse uicturum\net peccata corrigere paenitentia.\nsi enim hoc feceris, inuentus in\ndelictis meis esse cessabo, non quo spem resurrectionis neget, sed\nquod deo se neget posse subsistere, apud quem omnes, qui in uitiis\nperseuerauerint, pro nihilo computantur. ubi nos interpretati\nsumus: eruditos corde in sapientia, alii transtulerunt\ncompeditos uerbi ambiguitate decepti. si enim dicas\nπεπεδημένους, compeditos significat.\nReuertere, do mine, usque quo? et exorabilis\nesto super seruos tuos. Septuaginta similiter.\nquia agimus paenitentiam et scientes uitae nostrae breuitatem 25\nad te corde sapienti cupimus peruenire, et tu, domine, reuertere ad\n\n\n\n\n\n\nnos. peccatis enim nostris longe recesseras et dimiseras nos, ut\nambularemus secundum uoluntatem et cogitationes nostras.\nquod\nautem infert usque quo, illam habet intellegentiam, quam in\nduodecimo psalmo diximus: usque quo, domine, obliuisceris\nme in finem? qui enim in angustia constitutus est,\nserum ei dei uidetur auxilium et propterea inpensius deprecatur,\nut cito adiutorem dominum sentiat et nequaquam iratum iudicem,\nsed placatum.\nImple nos matutina a mis ericor dia tua\net laudabimus et laetab imur in cunctis diebus\nnostris. Septuaginta: repleti sumus mane misericordia\ntua et exultauimus et delectati\nsumus in omnibus diebus nostris. in cunctis paene\nlocis hanc habent Septuaginta consuetudinem, ut, quod apud\nHebraeos in futurum ostenditur, hoc illi quasi iam factum et praeteritum\nreferant.\nhic ergo non, ut illi uoluerunt, dicunt se impletos\nesse matutina misericordia dei atque laetatos — alioquin, si hoc factum\nerat, quomodo postea deprecantur et dicunt: respice in\nseruos tuos et in opera tua? — sed totum, quod postulant,\nideo deprecantur, ut mereantur matutinam misericordiam\neius, quam cum fuerint consecuti, laudent eum atque laetentur\nin cunctis diebus uitae suae.\nuidetur autem mihi resurrectionis spem\net aeternae uitae praemia deprecari dicens: imple nos matutina\nmisericordia tua. quod quidem et uicesimi (primi)\npsalmi titulus sonat, qui proprie ad mysterium domini et ad resurrectionem\neius pertinens inscribitur: pro assumptione\nmatutina..\nL aet if ica no s pro diebus, quibus afflixisti\nno s, et annis, in quibus uidimus mala.\nSeptuaginta: laetati sumus pro diebus, quibus\nnos humiliasti, annis, quibus uidimus mala.\net Lazarus, quia receperat mala in uita sua, in sinu Abrahae aeterno\nquiescit gaudio. mala autem non ea appellat, quae contraria bonis\nsunt, sed pro afflictione ponit et angustiis.\nquibus malis et Sarra\nafflixit Agar, ancillam suam, et de quibus in euangelio scribitur:\nsufficit diei malitia sua. quanto igitur in hoc saeculo\npersecutionibus, paupertate, inimicorum potentia uel morborum\ncruciatibus fuerimus afflicti, tanto post resurrectionem in futuro\nmaiora praemia consequemur.\npulchre autem non dixit \\'sustinuimus\nmala\\', sed \\'uidimus\\'. quis est enim homo, qui uiuat\net non uideat mortem? quae non tam ad dissolutionem\ncorporis referenda est quam ad multitudinem peccatorum, iuxta\nquam dicitur: anima, quae peccauerit, ipsa morietur.\nAppareat apud s eruos s tuos opus tuum\net gloria tua super filios eorum. ergo in seruis suis\nipse dominus operatur opus suum nec propria, qui postulat, salute\ncontentus est, sed quae sit gloria filiorum, id est seruorum dei.\nfilios autem non tam illos, qui de eorum stirpe generati sunt, quam\ndiscipulos debemus accipere, de quibus et Paulus loquebatur:\nfilioli mei, quos iterum parturio. unde et Iohannes\napostolus secundum merita filiorum suorum profectusque operum\nsingulorum scribit ad paruulos, scribit ad iuuenes, scribit ad patres.\nE t sit decor domini dei nostri supernos\net opus manuum nostrarum f ac stabile supernos et o pus manuum nostrarum con firma.\nSeptuaginta: et sit splendor domini dei nostri\nsupernos et opera manuum nostrarum dirige\nsuper nos et opus manuum nostrarum dirige.\nubi sunt, qui liberi arbitrii sibi potestate plaudentes in eo se putant\ndei gratiam consecutos, si habeant potestatem faciendi uel non\nfaciendi bona siue mala ?\necce hic beatus Moyses post resurrectionem,\nquam postulauerat dicens: imple nos matutina\nmisericordia tua et laudabimus et laetabimur\nin cunctis diebus nostris, nequaquam surrexisse contentus\nest se et aeternae uitae praemia consecutum, sed postulat, ut\ndecor domini dei sui sit super eos, qui surrexerint, et splendeat in\nanimabus cordibusque sanctorum et opera manuum eorum ipse\ndirigat faciatque esse perpetua ipseque confirmet, quicquid in sanctis\nuidetur boni. sicut enim humilitas deprecantis meretur praemia,\nita superbia confidentis dei auxilio deseretur.\nSanctus Innocentius presbyter, qui huius sermonis est portitor,\nanno praeterito quasi nequaquam Africam reuersurus mea ad dignationem\nuestram scripta non sumpsit. tamen deo gratias agimus,\nquod ita euenit, ut nostrum silentium uestris epistulis uinceretis.\nmihi enim omnis occasio gratissima est, per quam scribo uestrae\nreuerentiae testem inuocans deum, quod, si possit fieri, adsumptis\nalis columbae uestris amplexibus implicarer, semper quidem pro merito\nuirtutum uestrarum sed nunc maxime, quia cooperatoribus et\n\n\n\n\n\n\n\n\n\n\n\n\n\n\n\n\n\n\n\n\n\n\nauctoribus uobis heresis Caelestina iugulata est, quae ita infecit\ncorda multorum, ut, cum superatos damnatosque esse se sentiant,\ntamen uenena mentium non omittant et, quod solum possunt, nos\noderint, per quos putant se libertatem docendi [hereseos] perdidisse.\nQuod autem quaeritis, utrum rescripserim contra libros\n-Anniani, pseudodiaconi Celedensis, qui copiosissime pascitur, ut\nalienae blasphemiae uerba friuola subministret, sciatis me ipsos\nlibros in schedulis missos a sancto fratre nostro Eusebio presbytero\nsuscepisse non ante multum temporis et exinde uel ingruentibus\nmorbis uel dormitione sanctae et uenerabilis filiae uestrae Eustochiae\nita doluisse, ut propemodum contemnendos putarem. in eodem enim\nluto haesitat et exceptis uerbis tinnulis atque emendicatis nihil\naliud loquitur.\ntamen multum egimus, ut, dum epistulae meae\nrespondere conatur, apertius se proderet et blasphemias omnibus\npatefaceret. quicquid enim in miserabili illa synodo Diospolitana\ndixisse se denegat, in hoc opere profitetur; nec grande est ineptissimis\nnaeniis respondere. si autem dominus uitam tribuerit et notariorum\nhabuerimus copiam, paucis lucubratiunculis respondebimus,\nnon ut conuincamus heresim emortuam, sed ut inperitiam atque\nblasphemiam nostris sermonibus confutemus. meliusque hoc\nfaceret sanctitas tua, ne compellamur contra hereticum nostra\nlaudare.\nsancti filii communes Albina, Pinianus et Melania plurimum\nuos salutant. has litterulas de sancta Bethleem sancto\n\n\n\n\n\n\npresbytero Innocentio tradidi perferendas. neptis uestra Paula miserabiliter\ndeprecatur, ut memores eius sitis, et multum uos salutat.\nincolumes uos et memores mei Christi, domini nostri, tueatur clementia,\ndomini uere sancti atque omnium affectione uenerabiles patres.\nPer religiosum presbyterum Saturninum tuae uenerationis\nlitteras sumpsi hoc a me magno studio, quod nondum habeo, flagitantis.\nsed cur hoc feceris, causam mihi aperuisti, quod scilicet\ncredas de hac re mihi consulenti iam fuisse responsum.\nutinam ita\nesset! absit, ut te, cuius expectationem auidissimam nouerim,\nhuius muneris communicatione fraudarem! sed, si quid credis, frater\ncarissime, quinque ferme anni ecce euoluti sunt, ex quo in orientem\nmisi librum non praesumptionis sed consultationis meae et adhuc\nrescripta non merui, quibus mihi enodaretur haec quaestio, in qua\nme cupis ad te certam ferre sententiam. utrumque ergo misissem,\nsi utrumque haberem.\nHoc autem, quod habeo, sine altero, quod nondum habeo, cuiquam\nme iam debere mittere uel edere non uidetur, ne ille, qui mihi\nfortasse, ut desidero, responsurus est, interrogationem meam\n\n\n\n\n\n\n\n\n\n\n\n\ndisputatione operosissima elaboratam sine sua responsione, quae adhuc\ndesperanda non est, per manus hominum notitiamque diffundi iure\nsuscenseat idque iactantius quam utilius fecisse me iudicet, quasi\nego potuerim quaerere, quod ille non potuerit enodare, cum forsitan\npossit idque dum faciat, expectandus sit; magis enim scio, quod\naliis occupatur, quae minime differenda sunt plurisque pendenda.\nQuod ut tua quoque sanctitas nouerit, adtende paulisper,.\nquid mihi alio anno per (per)latorem, per quem scripseram, remeantem\nscripserit; nam hoc ex eius epistula in istam transtuli: i ncidit,\ninquit, tempus difficillimum, quando mihi\ntacere melius fuit quam loqui, ita ut nostra\nstudia cessarent et iuxta Appium canina\nexerceretur facundia.\nitaque duobus libellis\ntuis, quos nomini meo dedicasti, eruditissimis\net omni eloquentiae splendore fulgentibus\nad tempus respondere non potui, non quod\nquicquam in illis reprehendendum putem, sed\nquia iuxta beatum apostolum \\'unusquisque\nin suo sensu abundet, alius quidem sic, alius\nautem sic\\'. certe, quicquid dici potuit et sublimi\ningenio de scripturarum sanctarum hauriri\nfontibus, a te positum atque dissertum\nest.\nsed quaeso reuerentiam tuam, parumper\npatiaris me tuum laudare ingenium. nos enim\ninter nos eruditionis causa disserimus. ceterum\naemuli et maxime heretici, si diuersas\ninter nos sententias uiderint, de animi calumniabuntur\nrancore descendere.\nmihi autem\ndecretum est te amare, suscipere, colere,\nmirari tuaque dicta quasi mea defendere\n\n\n\n\n\n\n— certe et in dialogo, quem nuper edidi, beatitudinis\ntuae, ut dignum fuerat, recordatus\nsum — magisque demus operam, ut perniciosissima\nheresis de ecclesiis auferatur, quae\nsemper simulat paenitentiam, ut docendi in\necclesiis habeat facultatem, ne, si aperta se\nluce prodiderit, foras expulsa moriatur.\nCernis nempe, uenerande frater, haec mei carissimi uerba\ninquisitioni meae reddita non eam negasse responsionem sed excusasse\nde tempore, quod in alia magis urgentia curam cogeretur\ninpendere. uides etiam, quam beniuolum animum erga me gerat\nquidue commoneat, ne scilicet, quod inter nos salua utique caritate\nac sinceritate amicitiae eruditionis causa facimus, calumnientur\naemuli et maxime heretici de animi rancore descendere.\nproinde,\nsi utrumque opus nostrum, et ubi ego inquisiui et ubi ipse ad inquisita\nresponderit, homines legerint, quia etiam oportet, ut, si\neadem quaestjo secundum eius sententiam sufficienter fuerit explicata,\nme instructum esse gratias agam, non paruus erit fructus,\ncum hoc exierit in notitiam plurimorum, ut minores nostri non\nsolum sciant, quid de hac re sentire debeant, quae inter nos diligenti\ndisceptatione discussa est, uerum etiam discant exemplo nostro deo\nmiserante atque propitio, quem ad modum inter carissimos fratres\nita non desit alterna inquisitionis gratia disputatio, ut tamen\nmaneat inuiolata dilectio.\nSi autem scriptum meum, ubi res obscurissima tantum\nmodo legitur inquisita, sine illius rescripto, ubi forsitan apparebit\ninuentum, emanarit latiusque pergat, perueniat etiam ad illos, qui\ncomparantes, ut ait apostolus, semet ipsos sibimet ipsis non intellegunt,\nquo animo a nobis fiat, quod ipsi eo animo facere nesciunt, et\nuoluntatem meam erga honorandum pro suis ingentibus meritis\ndilectissimum amicum non sicut eam uident -quando nec uidentsed\nsicut eis libitum est et sicut odio suo dictante suspicantur,\nexponent. quod profecto, quantum in nobis est, cauere debemus.\nAt si forte, quod per nos innotescere nolumus, etiam inuitis\nnobis eis, quibus nolumus, innotuerit, quid restabit nisi aequo\nanimo habere domini uoluntatem ? neque enim hoc scribere ad quemquam\ndeberem, quod semper latere uoluissem. nam si â€” quod absitaliquo\nuel casu uel necessitate numquam ille rescripserit, procul\ndubio nostra consultatio, quam ad eum misimus, quandoque manifestabitur\nnec inutilis legentibus erit, quia, etsi non illa inuenient,\nquae requirunt, inuenient certe, quem ad modum sint inquirenda\nnec temere adfirmanda, quae nesciunt, et secundum ea, quae ibi\nlegerint, consulere etiam ipsi, quos potuerint, studiosa caritate,\nnon discordiosa contentione curabunt, donec aut id, quod uolunt,\nreperiant aut ipsa inquisitione aciem mentis exerceant, ut ulterius\ninquirendum non esse cognoscant.\nnunc tamen, quam diu iam\nconsulti amici nondum est desperanda responsio, edendam non esse\nconsultationem nostram, quantum quidem in nobis est, puto, quod\npersuaserim dilectioni tuae, quamquam et ipse non eam solam\npoposceris, sed adiunctam etiam eius, quem consului, responsionem\ntibi desideraueris mitti, quod utique facerem, si haberem.\nsi autem,\nut uerbis tuae sanctitatis utar, quae in tua epistula posuisti, \\'sapientiae\nmeae lucidam demonstrationem, quam mihi pro merito\\',\nut scribis, \\'uitae meae auctor lucis attribuit\\', non ipsam dicis consultationem\net inquisitionem meam, sed mihi iam eius rei, quam\nquaesiui, prouenisse inuentionem putas et ipsam potius poscis ut\nmittam, facerem, si ita esset, ut putas. ego enim adhuc, fateor,\nnon inueni, quem ad modum anima et peccatum ex Adam trahat —\n- unde dubitare fas non est — et ipsa ex Adam non trahatur, quod\nmihi diligentius inquirendum quam inconsultius adserendum est.\nHabent litterae tuae \\'nescio quot senes et a doctis sacerdotibus\ninstitutos uiros, quos ad tuae modicitatis intellegentiam\nassertionemque ueritate plenissimam reuocare non poteras\\', nec\ntamen exprimis, quaenam sit assertio tua \\'ueritate plenissima\\', ad\nquam senes et a doctis sacerdotibus institutos uiros reuocare non\npoteras.\nsi enim hoc tenebant uel tenent hi senes, quod a doctis\nsacerdotibus acceperunt, quomodo tibi rustica et minus instructa\nclericorum turba molestias generauerat in his rebus, in quibus\n\n\n\n\n\n\na doctis sacerdotibus fuerat instituta? si autem senes isti uel turba\nclericorum ab eo, quod a doctis sacerdotibus acceperat, sua prauitate\ndeuiabat, illorum potius auctoritate fuerat corrigenda et a tumultu\ncontentiosissimo comprimenda.\nsed rursus, cum dicis \\'te nouellum\nrudemque doctorem tantorum ac talium episcoporum traditiones\ntimuisse corrumpere et conuertere homines in meliorem partem ob\ndefunctorum iniuriam formidasse\\', quid das intellegi, nisi quod illi,\nquos corrigere cupiebas, doctorum atque magnorum iam defunctorum\nepiscoporum traditiones nolendo deserere nouello rudique\ndoctori adquiescere recusabant? qua in re de illis interim taceo,\ntuam uero assertionem, quam dicis esse ueritate plenissimam,\nuehementer scire desidero; non ipsam dico sententiam sed eius assertionem.\nInprobari enim abs te eos, qui adfirmant omnes animas\nhominum ex illa una, quae protoplasto data est, per generationum\nsuccessionem propagari atque traduci, sufficienter quidem in\nnostram notitiam pertulisti, sed qua ratione quibusue diuinarum\nscripturarum testimoniis id falsum esse monstraueris, quia tuae\nlitterae non continent, ignoramus.\ndeinde, quid ipse pro isto, quod\ninprobas, teneas, legenti mihi epistulam tuam, et quam fratribus\nantea Caesariensibus et quam mihi nuperrime direxisti, non euidenter\napparet, nisi quod uideo te credere, sicut scribis, \\'deum\nfecisse homines et facere et facturum esse neque aliquid esse in\ncaelis aut in terra, quod non ipso constiterit et constet auctore.\\'\nhoc sane ita uerum est, ut dubitare hinc nullus debeat.\nsed adhuc\nte oportet exprimere, unde faciat animas deus, quas negas ex propagine\nfieri, utrum aliunde — et si ita est, quidnam illud sit — an\nomnino de nihilo. nam illud Origenis et Priscilliani uel si qui alii tale\naliquid sentiunt, quod pro meritis uitae prioris terrena atque mortalia\ncontrudantur\\' in corpora, absit, ut sentias. huic quippe opinioni\nprorsus apostolica contradicit auctoritas dicens Esau et Iacob,\nantequam nati fuissent, nihil operatos boni seu mali. igitur non\nex toto sed ex parte nobis est tua de hac re nota sententia;\n\n\n\n\n\n\nassertio uero eius, id est unde doceatur uerum esse, quod sentis,\nnos penitus latet.\nPropterea petiueram prioribus litteris meis, ut libellum fidei,\nquem te scripsisse commemoras eique nescio quem presbyterum\nfallaciter subscripsisse conquereris, mihi mittere dignareris — quod\netiam nunc peto — et quid testimoniorum diuinorum huic quaestioni\nreserandae adhibere potuisti. dicis enim in epistula ad Caesarienses\n\n\n\\'placuisse uobis, ut omnem ueritatis adprobationem etiam iudices\ncognoscerent saeculares, quibus ex communi deprecatione residentibus\net ad fidem uniuersa rimantibus id diuinitas\\', ut scribis, \\'misericordiae\nsuae infusione largita est, ut maiorem adfirmationem pro\nsuis sensibus assertionemque proferrent, quam uestra circa eos\nmediocritas cum ingentium testimoniorum auctoritatibus retentabat.\\'has\nergo \\'testimoniorum ingentium auctoritates\\' ingenti studio\nscire desidero.\nSolam quippe unam causam uideris secutus, qua contradictores\ntuos refelleres, quod scilicet negarent esse opus dei animas\nnostras. quod si sentiunt, merito eorum sententia iudicatur esse\ndamnanda. nam hoc si de ipsis corporibus dicerent, procul dubio\nfuerant emendandi uel detcstandi.\nquis enim Christianus neget\nopera dei esse corpora singulorum quorumque nascentium? nec\ntamen ea propterea negamus a parentibus gigni, quia fatemur\ndiuinitus fingi. quando ergo dicitur sic etiam animarum nostrarum\nincorporea quaedam sui generis semina et a parentibus trahi et\ntamen ex eis animas dei opere fieri, ad hoc refutandum non humana\nconiectura sed diuina scriptura testis adhibenda est.\nnam de sanctis\nlibris canonicae auctoritatis potuit uobis testimoniorum suppetere\ncopia, qua probatur deus animas facere; sed testimoniis talibus hi\nredarguuntur, qui opera dci esse singulas quasque animas in hominibus\nnascentibus negant, non hi, qui hoc fatentur et tamen eas sicut\ncorpora deo quidem operante formari sed ex parentum propagatione\ncontendunt. ad hos refellendos tibi diuina testimonia certa\nquaerenda sunt aut, si iam inucnisti, nobis, qui nondum inuenimus,\ncum impensissime, quantum possumus, inquiramus, mutua dilectione\nmittenda.\nTua quippe consultatio breuis atque postrema in litteris,\nquas ad fratres Caesarienses misisti, ita se habet: exoro, inquis,\nut me, filium uestrum atque discipulum et\nad haec mysteria nuper proximeque deo iuuante\nuenientem, qua debetis et dignum est\net qua prudentes respondere conuenit sacerdotes,\ninformatione doceatis, utrum magis\nilla sit tenenda sententia, quae animam dicit\nesse de traduce et per occultam quandam\noriginem ordinemque secretum in omne hominum\ngenus ceteras animas ex Adae protoplasti\ntransfusione defluere an potius ea,\nquam omnes fratres uestri et sacerdotes hic\npositi retinent et adfirmant, eligenda definitio\ncredulitasque retinenda, quae deum\nauctorem uniuersarum rerum hominumque\ncunctorum et fuisse et esse et futurum esse\ntestatur et credit.\nhorum igitur duorum, quae consulens\nproposuisti, uis ut eligatur tibique respondeatur alterutrum, quod\nfieri deberet ab scientibus, si essent inter se duo ista contraria, ut\naltero electo consequenter esset alterum respuendum.\nNunc autem, si quispiam non alterum e duobus his eligat,\nsed utrumque uerum esse respondeat, id est et in omne hominum\ngenus ceteras animas ex Adae protoplasti transfusione defluere et\nnihilo minus deum auctorem uniuersarum rerum hominumque\ncunctorum et fuisse et esse et futurum esse credat et dicat, quid\nhuic contradicendum esse censes? numquidnam dicturi sumus:\n\\'si ex parentibus animae propagantur, non est deus auctor omnium\nrerum, quia non facit animas\\'?\nrespondebitur enim, si hoc\ndixerimus: \\'ergo, quia corpora ex parentibus propagantur, non\nest deus auctor omnium rerum, si propter hoc dicendus est non\nfacere corpora.\\' quis autem neget auctorem humanorum omnium\ncorporum deum, sed illius dicat solius, quod de terra primitus finxit\naut certe etiam coniugis ipsius, quia et ipsam de latere eius ipse\n\n\n\n\n\n\nformauit, non autem etiam ceterorum, quia ex illis cetera hominum\ncorpora defluxisse negare non possumus?\nAc per hoc, si, aduersus quos tibi est in hac quaestione\nconflictus, sic adseuerant animarum ex illius unius deriuatione\npropaginem, ut eas iam deum negent facere atque formare, insta\neis redarguendis, conuincendis, corrigendis, quantum domino\nadiuuante potueris. si autem initia quaedam ex illo uno et deinceps\na parentibus adtrahi et tamen singulas in hominibus singulis adfirmant\nab auctore omnium rerum deo creari atque formari, quid\neis respondeatur, inquire, de scripturis maxime sanctis, quod non\nsit ambiguum nec aliter possit intellegi, aut, si iam inuenisti, ut superius\npostulaui, dirige et nobis.\nquod si te adhuc sicut me latet,\ninsta quidem omnibus uiribus eos confutare, qui dicunt animas non\nex opere diuino — quod eos dixisti in epistula tua \\'primum inter\nsecretiores fabulas murmurasse, deinde propter hanc sententiam\nstultam atque impiam a tuo consortio et ecclesiae seruitio recessisse\\'\n— atque aduersus eos omnibus modis defende et tuere, quod\nin eadem epistula posuisti, \\'deum fecisse animas et facere et facturum\nesse neque aliquid esse in caelis aut in terra, quod non ipso\nconstiterit aut constet auctore\\'.\nhoc enim de omni omnino genere\ncreaturae uerissime atque rectissime creditur, dicitur, defenditur,\ncomprobatur. deus enim auctor uniuersarum rerum hominumque\ncunctorum et fuit et est et futurus est, quod in extrema tua ad\ncoepiscopos nostros prouinciae Caesariensis consultatione posuisti\natque, ut id potius eligerent, exemplo omnium fratrum et consacerdotum,\nqui sunt apud uos atque id retinent, quodam modo hortatus es.\nSed alia quaestio est, ubi quaeritur, utrum omnium animarum\net corporum auctor effectorque deus sit, quod ueritas habet,\nan aliquid naturarum exoriatur, quod ipse non faciat, quae opinio\nprorsus erroris est, alia uero, ubi quaeritur, utrum deus animas\nhumanas ex propagine an sine propagine faciat, quas tamen ab\nillo fieri dubitare fas non est. in qua quaestione sobrium te esse\nac uigilantem uolo nec sic animarum propaginem destruas, ut\nin heresim Pelagianam incautus incurras.\nnam si humanorum\n\n\n\n\n\n\ncorporum, quorum propagatio est omnibus nota, dicimus tamen deum\nuereque dicimus non illius tantum primi hominis coniugumue primorum\nsed omnium ex illis propagatorum esse creatorem, puto facile\nintellegi eos, qui animarum defendunt propaginem, non ex hoc nos\nhabere uelle destruere, quando deus animas facit, cum et corpora\nfacit, quae de propagine fieri negare non possumus, sed alia documenta\nesse quaerenda, quibus hi, qui sentiunt propagari animas,\nrepellantur, si eos errare ueritas loquitur, de qua re illi magis fuerant,\nsi fieri posset, interrogandi, propter quorum iniuriam defunctorum,\nsicut scribis in epistula, quam mihi posteriorem misisti, in meliorem\npartem conuertere homines formidabas.\nhos enim defunctos tales\ntantosque et tam doctos episcopos fuisse dixisti, ut eorum traditiones\ntimeres, \\'doctor nouellus rudisque, corrumpere\\' uelle. itaque,\nsi scire possem, \\'tales ac tanti et tam docti\\' uiri istam de animarum\npropagatione sententiam quibus (rationibus) uel testimoniis adserebant**********,\nquam tamen in litteris ad Caesarienses datis\nillorum auctoritatem nequaqum respiciens inuentionem nouam\net inauditum dogma esse dixisti, cum profecto, etsi error est, nouum\ntamen eum non esse nouerimus sed uetustum et antiquum.\nQuando autem nos aliquae causae in aliqua quaestione\nnon inmerito dubitare compellunt, non etiam hinc dubitare debemus,\nutrum dubitare debeamus. de dubiis quippe rebus sine dubitatione\ndubitandum est. uides, quem ad modum apostolus de se ipso\ndubitare non dubitet, utrum in corpore an extra\ncorpus raptus sit in tertium caelum; siue hoc siue illud, nescio,\ninquit, deus scit.\ncur ergo mihi, quam diu nescio, dubitare non\nliceat, utrum anima mea in istam uitam ex propagine an sine propagine\nuenerit, cum eam utrolibet modo a summo et uero deo factam\nesse non dubitem ? cur mihi non sit fas dicere: scio animam meam\nex opere dei subsistere et prorsus opus dei esse; siue ex propagine\nsicut corpus siue extra propaginem sicut illa, quae primo homini data\n\n\n\n\n\n\nest;nescio, deus scit? utrum horum uis ut confirmem,\npossem, si nossem. quod si ipse nosti, en habes me cupidiorem\ndiscere, quod nescio, quam docere, quod scio.\nsi autem nescis sicut\nego, ora sicut et ego, ut siue per quemlibet seruum suum siue per se\nipsum magister ille nos doceat, qui dixit discipulis suis: ne uelitis\ndici ab hominibus rabbi; unus est enim magister\nuester Christus, si tamen scit expedire nobis,\nut etiam talia nouerimus, qui nouit non solum, quid doceat, uerum\netiam, quid nobis discere expediat.\nNam confiteor dilectioni tuae cupiditatem meam: cupio\nquidem et hoc scire, quod quaeris, sed multo magis cuperem scire,\nsi fieri posset, quando praesentetur desideratus omnibus\ngentibus et quando regnum sanctorum futurum sit, quam\nunde in hanc terram uenire coeperim. et tamen illud cum ab illo,\nqui scit omnia, discipuli sui, nostri apostoli, quaererent, responsum\nacceper.unt: non est uestrum scire tempora, quae\npater posuit in sua potestate.\nquid, si et hoc scit non\nesse nostrum scire, qui profecto scit, quid nobis sit utile scire?\net illud quidem per illum scio non esse nostrum scire tempora,\nquae pater posuit in sua potestate, utrum autem\noriginem animarum, quam nondum scio, nostrum sit scire, id est\npertineat ad nos id scire, ne hoc quidem scio. nam si saltem hoc\nscirem, quod nostrum non sit id scire, non solum adfirmare, quam\ndiu nescio, uerum etiam quaerere iam desisterem.\nnunc autem,\nquamuis tam sit obscurum atque profundum, ut plus illic docendi\ncaueam temeritatem, quam discendi habeam cupiditatem, tamen\netiam hoc uolo scire, si possum. et licet multo amplius sit\nnecessarium, quod ait ille sanctus: notum mihi f a c, d\n\n\n\n\n\n\nomi n e, finem meum — non enim ait: initium meum\\' —,utinam\ntamen nec initium meum, quod ad istam quaestionem attinet, me\nlateret!\nUerum de ipso quoque initio meo ingratus doctori meo\nnon sum, quod animam humanam spiritum esse, non corpus, eumque\nrationalem uel intellectualem scio nec eam dei esse naturam\nsed potius creaturam aliquatenus mortalem, in quantum in deterius\ncommutari et a uita dei, cuius participatione beata fit, alienari potest,\net aliquatenus inmortalem, quoniam sensum, quo ei post hanc\nuitam uel bene uel male sit, amittere non potest.\nscio etiam non\neam pro actibus ante carnem gestis includi in carne meruisse, sed nec\nideo esse in homine sine sorde peccati, etsi unius\ndiei, sicut scriptum est, fuerit uita eius super terram\na m. ac per hoc scio ex Adam per seriem generationis sine peccato\nneminem nasci, unde et paruulis necessarium est per gratiam regenerationis\nin Christo renasci.\nhaec tam multa nec parua de initio\nuel origine animarum nostrarum, in quibus plura sunt ad eam\nscientiam pertinentia, quae fide constant, et didicisse me gratulor\net nosse confirmo. quapropter si nescio in origine animarum, utrum\nillas deus hominibus ex propagine an sine propagine faciat, quas\ntamen ab ipso fieri non ambigo, scire quidem et hoc magis eligo\nquam nescire, sed, quam diu non possum, melius hinc dubito, quam\nuelut certum confirmare aliquid audeo, quod illi rei sit forte contrarium,\nde qua dubitare forte non debeo.\nTu itaque, mi frater bone, quoniam consulis me et uis, ut\nunum horum definiam, utrum animae ceterae ex illo uno homine\nsicut corpora per propaginem an sine propagine sicut illius unius\na creatore singulis singulae fiant — ab ipso enim fieri siue sic siue sic\nnon negamus —, patere, ut etiam ipse consulam, quomodo inde anima\n\n\n\n\n\n\npeccatum originaliter trahat, unde originaliter ipsa non trahitur.\nomnes enim animas ex Adam trahere originale peccatum similiter\nnon negamus, ne in Pelagianam heresim detestabilem detestabiliter\ninruamus.\nsi hoc, quod ego interrogo, nec tu scis, sine me\npatienter utrumque nescire, et quod tu interrogas et quod ego; si\nautem iam scis, quod interrogo, cum hoc etiam me docueris, tunc\net illud, quod uis ut respondeam, nihil ibi iam metuens respondebo.\npeto ergo, ne suscenseas, quia non potui confirmare, quod quaeris,\nsed potui demonstrare, quid quaeras, quod cum inueneris, confirmare\nnon dubites, quod quaerebas.\nEt hoc quidem sanctitati tuae scribendum existimaui,\nqui propaginem animarum iam quasi certus inprobandam putas.\nceterum si illis, qui hanc adserunt, rescribendum fuisset, fortassis\nostenderem, quem ad modum id, quod se nosse arbitrantur, ignorent\net, ne hoc adserere auderent, quanta ratione formidare deberent.\nSane in rescripto amici, quod huic epistulae inserui, ne te\nforte moueat, quod duos libros a me missos commemorauit, quibus\nrespondere uacuum sibi tempus non fuisse respondit, unus est de\nhac quaestione, non ambo; in alio autem aliud ab illo consulendo\net pertractando quaesiui.\nquod uero admonet et hortatur, ut\nmagis demus operam, ut perniciosisima heresis\nde ecclesiis auferatur, illam ipsam Pelagianam\nheresim dicit, quam cautissime ut deuites, quantum possum, frater,\nadmoneo, cum de animarum origine siue cogitas siue iam disputas,\nne tibi subrepat esse credendum ullam prorsus animam nisi unius\nmediatoris non ex Adam trahere originale peccatum generatione\ndeuinctum, regeneratione soluendum.\nLegimus in Esaia: fatuus fatua loquetur. audio quendam\nin tantam erupisse uaecordiam, ut diacones presbyteris, id est episcopis,\nanteferret. nam cum apostolus perspicue doceat eosdem\nesse presbyteros, quos episcopos, quid patitur mensarum et uiduarum\nminister, ut super eos se tumidus efferat, ad quorum preces\nChristi corpus sanguisque conficitur? quaeris auctoritatem ? audi\ntestimonium: Paulus et Timotheus, serui Christi\nIesu, omnibus sanctis in Christo Iesu, qui\nsunt in Philippis, cum episcopis et diaconibus.\nuis et aliud exemplum? in Actibus apostolorum ad unius\necclesiae sacerdotes ita Paulus loquitur: adtendite uobis\net cuncto gregi, in quo uos spiritus sanctus\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nposuit episcopos, ut regeretis ecclesiam domini,\nquam adquisiuit sanguine suo.\nacne quis\ncontentiose in una ecclesia plures episcopos fuisse contendat, audi\net aliud testimonium, in quo manifestissime conprobatur eundem\nesse episcopum atque presbyterum: propter hoc reliqui\nte Cretae, ut, quae deerant, corrigeres et\nconstitueres per ciuitates presbyteros, sicut\nego tibi mandaui: si quis est sine crimine, unius\nuxoris uir, filios habens fideles, non in accusatione\nluxuriae aut non subditos. oportet\nenim episcopum sine crimine esse quasi dei\ndispensatorem.\net ad Timotheum: noli neglegere\ngratiam, quae tibi data est prophetiae\nper inpositionem manuum presbyterii. sed et\nPetrus in prima epistula: presbyteros, inquit, in uobis\nprecor, conpresbyter et testis passionum\n. Christi et futurae gloriae, quae reuelanda\nest, particeps, regere gregem Christi et inspicere\nnon ex necessitate sed uoluntarie\niuxta deum. quod quidem Graece significantius dicitur\nἐπισϰοπεύοντες, unde et nomen episcopi tractum est.\nparua tibi\nuidentur tantorum uirorum testimonia? clangat tuba euangelica\n\n\n\n\n\n\nfilius tonitrui, quem Iesus amauit plurimum, qui de pectore saluatoris\ndoctrinarum fluenta potauit: presbyter Electae\ndominae et filiis eius, quos ego diligo in ueritate,\net in alia epistula : presbyter Gaio carissimo,\nquem ego diligo in ueritate. quod autem postea\nunus electus est, qui ceteris praeponeretur, in scismatis remedium\nfactum est, ne unusquisque ad se trahens Christi ecclesiam rumperet.\nnam et Alexandriae a Marco euangelista usque ad Heraclam et\nDionysium episcopos presbyteri semper unum de se electum et in\nexcelsiori gradu conlocatum episcopum nominabant, quomodo si\nexercitus imperatorem faciat aut diaconi eligant de se, quem industrium\nnouerint, et archidiaconum uocent. quid enim facit excepta\nordinatione episcopus, quod presbyter non facit ? nec altera\nRomanae urbis ecclesia, altera totius orbis aestimanda est.\net\nGalliae et Brittaniae et Africa et Persis et Oriens et India et omnes\nbarbarae nationes unum Christum adorant, unam obseruant regulam\nueritatis. si auctoritas quaeritur, orbis maior est urbe. ubicumque\nfuerit episcopus, siue Romae siue Egubii siue Constantinopoli siue\nRegii siue Alexandriae siue Tanis, eiusdem meriti, eiusdem et\n\n\n\n\n\n\nsacerdotii. potentia diuitiarum et paupertatis humilitas uel sublimiorem\nuel inferiorem episcopum facit, ceterum omnes apostolorum\nsuccessores sunt.\nSed dices: \\'quomodo Romae ad testimonium diaconi presbyter\nordinatur?\\' quid mihi profers unius urbis consuetudinem ? quid\npaucitatem, de qua ortum est supercilium, in leges ecclesiae uindicas?\nomne, quod rarum est, plus adpetitur; puleium apud\nIndos pipere pretiosius est. diaconos paucitas honorabiles, presbyteros\nturba contemtibiles facit. ceterum in ecclesia etiam Romae\npresbyteri sedent et stant diaconi, licet paulatim increbrescentibus\nuitiis inter presbyteros absente episcopo sedere diaconum uiderim\net in domesticis conuiuiis benedictiones presbyteris dare.\ndiscant,\nqui hoc faciunt, non se recte facere et audiant apostolos: non\nest dignum, ut relinquentes uerbum dei\nministremus mensis. sciant, quare diaconi constituti\nsint, legant Acta apostolorum, recordentur condicionis suae. presbyter\net episcopus, aliud aetatis, aliud dignitatis est nomen. unde\nad Timotheum et ad Titum de ordinatione episcopi et diaconis\ndicitur, de presbyteris omnino reticetur, quia in episcopo et presbyter\ncontinetur. qui prouehitur, de minori ad maius prouehitur.\naut igitur ex presbytero ordinetur diaconus, ut presbyter minor\n\n\n\n\n\n\ndiacono conprobetur, in quem crescit ex paruo, aut si ex diacono\nordinatur presbyter, nouerit se lucris minorem, sacerdotio esse\nmaiorem. et ut sciamus traditiones apostolicas sumptas de ueteri\ntestamento: quod Aaron et filii eius atque leuitae in templo fuerunt,\nhoc sibi episcopi et presbyteri et diaconi in ecclesia uindicent.\nEt Samuhel quondam lugebat Saulem, quia paenituerat\ndominum, quod unxisset eum regem super Israhel, et Paulus Corinthios,\nin quibus audiebatur fornicatio et talis fornicatio, quae nec\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\ninter gentes quidem, uoce flebili commonebat dicens: n e, cum\nrursus uenero, humiliet me deus apud uos et\nlugeam multos ex his, qui ante peccauerunt\net non egerunt paenitentiam super inmunditiam,\nquam gesserunt in inpudicitia et fornicatione.\nsi hoc propheta et apostolus nulla ipsi labe maculati\nclementi in cunctos mente faciebant, quanto magis ego, ipse\npeccator, in te facere debeo peccatore, quod non uis erigi post ruinam\nnec oculos ad caelum leuas, sed prodacta patris substantia\nporcorum siliquis delectaris et superbiae praerupta conscendens\npraeceps laberis in profundum!\ndeum uentrem uis habere pro\nChristo; seruis libidini, gloriaris in confusione tua et quasi pinguis\nhostia in mortem propriam saginaris imitarisque eorum uitia, quorum\ntormenta non metuis, ignorans, quod bonitas dei ad paenitentiam\nte hortetur. secundum duritiam autem tuam et\ncor inpaenitens thensaurizas tibi iram in\ndie irae.\nan idcirco induratur iuxta Faraonem cor tuum, quia\nnon statim percuteris et differeris ad poenam diu? et ille dilatus\nest et decem plagas non quasi ab irato deo sed quasi a patre commonente\nsustinuit, donec in peruersum acta paenitentia populum,\nquem dimiserat, per deserta sequeretur et ingredi auderet maria,\nper quae uel sola doceri potuit timori habendum eum, cui etiam\n\n\n\n\n\n\nelementa seruirent.\ndixerat et ille: non noui dominum\nneque dimitto Israhel. quem tu imitans loqueris: uisio,\nquam hic uidet, in dies longos est et in tempora\nlonga iste prophetat. propter quod dicit Adonai\ndominus: non prolongabunt amplius omnes sermones\nmei, quoscumque loquor, quia loquar\nuerbum et faciam.\nsanctus Dauid de impiis et scelestis —\nquorum tu non pars modica sed princeps es —, quod saeculi felicitate\nfruerentur et dicerent: quomodo cognouit deus et si\nest scientia in excelso? ecce isti peccat ores\net abundantes in saeculo obtinuerunt diuitias,\npaene lapso pede et fluctuanti uestigio causabatur dicens:\nergo sine causa iustificaui cor meum et laui\ninter innocentes manus meas.\npraemiserat enim:\nquia aemulatus sum super iniqua agentes\npacem peccatorum uidens, quia non est respectus\nin morte eorum et solida plaga in\nflagello eorum. in laboribus hominum non\nsunt et cum hominibus non flagellabuntur.\npropterea tenuit eos superbia, circumdati\nsunt iniquitate et impietate sua. egredietur\nsicut ex adipe iniquitas eorum; transierunt\nin adfectum cordis. cogitauerunt et locuti\n\n\n\n\n\n\nsunt mala, iniquitatem in excelsum locuti\nsunt. posuerunt in caelum os suum et lingua\neorum pertransiuit super terram.\nNonne tibi uidetur de te omnis psalmus esse conpositus?\nuegeto quippe es corpore et nouus antichristi apostolus, cum in\nuna notus fueris ciuitate et transgredieris ad aliam, non indiges\nsumptibus, non plaga forti percuteris et cum hominibus, qui non\nsunt ut tuinrationabilia iumenta, corripi non mereris. propterea elatus\nes in superbiam et uestimentum tuum est facta luxuria et quasi ex\naruina pingui et quodam adipe eructans uerba mortifera non te\n-respicis esse moriturum nec umquam post expletam libidinem\npaenitentia remorderis.\ntransisti in affectum cordis et, ne tibi solus\nuidearis errare, simulas nefanda de seruis dei nesciens, quod iniquitatem\nin altum loquaris et ponas in caelum os tuum. nec mirum,\nsi a te qualescumque serui domini blasphementur, cum patrem\nfamilias Beelzebul uocauerint patres tui. non est discipulus\nsuper magistrum nec seruus super domin\nu m. si illi in uiridi ligno tanta fecerunt, tu in me, ligno arido,\n\n\n\n\n\n\nquid facturus es ?\ntale quid et in Malachia plebs scandalizata credentium\nde choro tuo loquitur: dixerunt: uanus est, qui\nseruit d.e o. et quid plus? quia custodiuimus mandata\neius et quoniam iuimus supplicantes\nante faciem domini omnipotentis. et nunc\nnos beatos dicimus alienos. reaedificantur\nomnes, qui faciunt iniqua. aduersati sunt\ndeo et salui facti sunt.\nquibus postea diem iudicii dominus\ncomminans et, quid inter iustum et iniustum futurum sit,\nmulto ante praenuntians ait: et conuertimini et u i debitis,\nquid sit inter iustum et iniustum et inter .\nseruientem deo et non seruientem.\nHaec tibi ridicula forte uideantur et, qui comoediis et lyricis\nscriptoribus et mimis Lentuli delectaris — quamquam ne ista quidem\ntibi prae nimia cordis hebitudine intellegenda concesserim —\nprophetarum uerba contemnas; sed respondebit tibi Amos: in\ntribus et in quattuor impietatibus nonne\nauersabor eum?\ndicit dominus. quoniam enim\nDamascus, Gaza, Tyrus, Idumaei, Ammanitae et Moabitae, Iuda\nquoque et Israhel saepe ad se dei uaticinio destinato, ut agerent\n\n\n\n\n\n\naliquando paenitentiam, audire contempserunt, irae suae, quam\ninlaturus est, dominus causas iustissimas praefert dicens: in tribus\net in quattuor impietatibus nonne auersabor\neos? sceleratum est, inquit, mala cogitare: concessi.\nnequius excogitata uelle perficere: et hoc pro mea misericordia benignus\nindulsi. numquid et opere peccatum implendum fuit et mea\n. superbe calcanda clementia?\ntamen et post factum, quia malo\npaenitentiam peccatoris quam mortem — non enim sani habent\nopus medicos, sed male habentes —, iacenti manum\nporrigo et conspersum in sanguine suo, ut propriis fletibus lauetur,\nexhortor. quodsi nec paenitentiam uult agere et fracto nauigio\ntabulam, per quam saluari poterat, non retentat, cogor dicere:\nsuper tribus et quattuor impietatibus nonne\nauersabor eum? dicit dominus auersionem aestimans\nesse pro poena, dum suae peccator relinquitur uoluntati.\ninde est,\nquod peccata patrum in tertiam et quartam generationem restituit,\ndum non uult statim punire peccantes, sed ignoscens primis extrema\ncondemnat; alioquin, si protinus scelerum ultor existeret, et multos\nalios et certe Paulum apostolum ecclesiae non haberent.\nHiezechiel\npropheta, cuius supra fecimus mentionem, dei uerbum ad se\nfactum referens ait: aperi os tuum et manduca, quae\n\n\n\n\n\n\nego dabo tibi. et uidi, inquit, et ecce manus extenta\nad me; et in ipsa uolumen libri. et reuoluit\nillud in conspectu meo et in eo scriptum\nerat a facie et retrorsum lamentum et\ncarmen et u a e.\nprima scriptura ad te pertinet, si tamen\nuolueris agere paenitentiam post delictum, secunda ad sanctos, qui\nad dei canticum prouocantur — non est enim pulchra laudatio\nin ore peccatoris —, tertia ad tui similes, qui desperantes\nsemet ipsos tradiderunt inmunditiae et fornicationi et\nuentri et his, quae infra uentrem sunt, qui putant omnia morte finiri\net nihil esse post mortem et dicunt: tempestas si transierit,\nnon ueniet super nos.\nliber ille, quem propheta\ndeuorat, omnis series scripturarum est, in quibus et paenitens plangitur\net iustus canitur et maledicitur desperanti. nihil ita repugnat\ndeo quam cor inpaenitens; solum crimen est, quod ueniam consequi\nnon potest. si enim ignoscitur post peccatum, qui peccare desistit,\net ille flectit iudicem, qui rogat, inpaenitens autem omnis ad iracundiam\nprouocat iudicantem, solum desperationis crimen est,\nquod mederi nequeat.\nporro, ut scias dominum cotidie peccatores\nad paenitentiam prouocare, qui si rigidi perstiterint, de clemente\neum seuerum et trucem faciunt, audi Esaiae uerba dicentis: et\nuocauit, inquit, dominus sabaoth in die illa\nfletum et planctum et decaluationem et\naccinctionem ciliciorum, ipsi uero fecerunt\n\n\n\n\n\n\nlaetitiam et exultationem mactantes uitulos\net immolantes oues, ut comederent carnes\net biberent uinum dicentes: manducemus\net bibamus; cras en.im moriemur.\npost quas uoces\net perditae mentis audaciam scriptura commemorat loquens:\net reuelata sunt haec in auribus domini\nsabaoth: non dimittetur uobis peccatum hoc,\ndonec moriamini. si enim peccato mortui fuerint, tunc eis\ndimittetur peccatum, quod, quamdiu in peccato uixerint, non\ndimittetur.\nParce, quaeso, animae tuae. crede dei futurum esse iudicium,\nrecordare, a quali episcopo diaconus ordinatus sis. nec mirum\nquamuis sanctum hominem tamen in homine eligendo potuisse falli,\ncum et deus paeniteat, quod Saul in regem unxerit et de duodecim\napostolis ludas proditor sit repertus et de quondam ordinis tui\nhominibus Nicolaus Antiochenus inmunditiarum omnium et Ophitarum\nhereseos auctor extitisse referatur.\nnon tibi illa nunc replico,\nquod plures uirgines uiolasse narreris, quod a te nobilium uiolata\nmatrimonia publico caesa sint gladio, quod per lupanaria inpurus\net helluo cucurristi. magna quidem ista sunt pondere suo, sed\nfiunt eorum, quae inlaturus sum, conparatione leuiora. rogo,\nquantum crimen est, ubi stuprum et adulterium parum est ? infelicissime\nmortalium, tu speluncam illam, in qua dei filius natus est et ueritas\nde terra orta est et terra dedit fructum suum, de\nstupro condicturus ingrederis? non times, ne de praesepe infans\nuagiat, ne puerpera uirgo te uideat, ne mater domini contempletur ?\nangeli clamant, pastores currunt, stella desuper rutilat, magi adorant,\nHerodes terretur, Hierosolyma conturbantur et tu cubiculum\nuirginis uirginem decepturus inrepis ?\npaueo, miser, et tam mente\nquam corpore perhorresco ponere tibi uolens ante oculos tuos opus\ntuum. tota ecclesia nocturnis uigiliis Christum dominum personabat\net in diuersarum gentium linguis unus in laudem dei spiritus concinebat;\ntu inter ostia quondam praesepis domini, nunc altaris\namatorias epistulas fulciebas, quas postea illa miserabilis quasi flexo\nadoratura genu inueniret et legeret; stabas deinceps in choro psallentium\net inpudicis nutibus loquebaris.\nPro nefas, non possum ultra progredi. singultus prorumpunt\nante quam uerba et indignatione pariter ac dolore in ipso\nmeatu faucium spiritus coartatur. ubi mare illud eloquentiae\nTullianae? ubi torrens fluuius Demosthenis? nunc, nunc profecto\nmuti essetis ambo et uestra lingua torpesceret. inuenta est\nres, quam nulla eloquentia explicare queat. repertum est facinus,\nquod nec mimus fingere nec scurra ludere nec Atellanus possit\n\n\n\n\n\n\neffari.\nmoris est in Aegypti et Syriae monasteriis, ut tam uirgo\nquam uidua, quae deo se uouerint et saeculo renuntiantes omnes\ndelicias saeculi conculcarint, crinem monasteriorum matribus\nofferant desecandum non intecto postea contra apostoli uoluntatem\nincessurae capite sed ligato pariter ac uelato. nec hoc quisquam\npraeter tondentes nouit et tonsas, nisi quod, quia ab omnibus fit,\npaene scitur ab omnibus. hoc autem duplicem ob causam de consuetudine\nuersum est in naturam, uel quia lauacra non adeunt uel\nquia oleum nec capite nec ore norunt, ne paruis animalibus, quae\ninter incultum crinem gigni solent, et concretis sordibus obruantur.\nUideamus igitur, tu, uir bone, inter ista quid feceris. futuro\nmatrimonio in spelunca illa uenerabili quasi quosdam obsides accipis\ncapillos, sudariola infelicis et cingulum, dotale pignus, reportas,\niuras ei te nullam similiter amaturum. deinde curris ad\npastorum locum et angelorum desuper strepitu concinente in eadem\nuerba testaris. nihil dico amplius, quod in oscula rueris, quod\namplexus sis. totum quidem de te credi potest, sed ueneratio praesepis\net campi non me sinunt plus credere quam te uoluntate tantum\net animo corruisse. miser!\nnonne, quando in spelunca cum\nuirgine stare coepisti, caligauerunt oculi, lingua torpuit, conciderunt\n\n\n\n\n\n\n\n\n\n\nbrachia, pectus intremuit, nutauit incessus? post apostoli Petri\nbasilicam, in qua Christi flammeo consecrata est, post crucis et\nresurrectionis et ascensionis dominicae sacramenta, in quibus rursum\nin monasterio se uicturam spoponderat, audes crinem accipere\ntecum noctibus dormiturum, quem Christo messuerat in spelunca?\ndeinde a uesperi usque mane fenestrae illius adsides et, quia propter\naltitudinem haerere uobis comminus non licebat, per funiculum uel\naccipis aliquid uel remittis. uide, quanta diligentia dominae fuerit,\nut numquam uirginem nisi in ecclesia uideris et, cum talem uterque\nuestrum habuerit uoluntatem, nisi per fenestram nocte facultas\nuobis non fuerit conloquendi.\noriebatur tibi, ut postea didici,\nsol inuito. exsanguis, marcidulus et pallidus, ut suspicione omni\ncareres, euangelium Christi quasi diaconus lectitabas. nos pallorem\nieiunii putabamus et exsangue os contra institutum ac morem tuum\nquasi confectum uigiliis mirabamur. iam tibi et scalae, per quas\ndeponeres miseram, parabantur, iam iter dispositum, decreta\nnauigia, condicta dies, fuga animo perpetrata â€” et ecce angelus, ille\ncubiculi Mariae ianitor, cunarum domini custos et infantis Christi\ngerulus, coram quo tanta faciebas, ipse te prodidit.\n0 funestos oculos meos!s o diem illam omni maledictione\ndignissimam, in qua epistulas tuas, quas huc usque retinemus,\nconsternata mente legi! quae ibi turpitudines! quae blanditiae!\nquanta de condicto stupro exultatio! hocine diaconum non dicam\n\n\n\n\nloqui sed scire potuisse! ubi, miser, ista didicisti, qui in ecclesia te\nnutritum esse iactabas ? nisi quod in isdem epistulis iuras te numquam\npudicum, numquam fuisse diaconum. si negare uolueris,\nmanus tua te redarguet, ipsi apices proclamabunt. habeto interim\nlucrum sceleris: non possum tibi ingerere, quae scripsisti..\nIaces itaque aduolutus genibus meis: \\'heminam\\', ut tuis uerbis\nutar, \\'sanguinis\\' deprecaris et — o te miserum — neglecto iudicio dei\nme tantum quasi uindicem times. ignoui, fateor; quid enim tibi\naliud possem facere Christianus? hortatus sum, ut ageres paenitentiam\net in cilicio et cinere uolutareris, ut solitudinem peteres,\nut uiueres in monasterio, ut dei misericordiam iugibus lacrimis inpetrares.\nat tu, bonae spei columen, excetrae stimulis inflammatus\nfactus es mihi in arcum peruersum et contra me conuiciorum sagittas\niacis. inimicus tibi factus sum uera dicens. non doleo de maledictis\n— quis enim nesciat nihil nisi flagitiosum tuo ore laudari? —\nhoc plango, quod te ipse non plangis, quod non sentis esse te mortuum,\nquod quasi gladiator paratus Libitinae in proprium funus\n\n\n\n\n\n\n\n\nornaris. amiciris linteis, digitos anulis oneras, dentes puluere teris;\nraros in rubenti caluaria digeris capillos, taurina ceruix toris adipeis\nintumescens nec, quia fracta est, inclinatur.\nsuper haec unguentiF\nflagras, mutas balneas et contra renascentes pilos pugnas; per\nforum ac plateas nitidus et politus amator incedis. facies\nmeretricis facta est tibi, nescis erubescere.\nconuertere, miser, ad dominum, ut ad te dominus conuertatur;\nage paenitentiam, ut et ille agat paenitentiam super omnibus,\nquae locutus est, malis, ut faceret tibi.\nQuid neglecto uulnere proprio alios niteris infamare ? quid\nme bene tibi et sedule consulentem quasi freneticus morsu laceras ?\nesto, ego flagitiosus sum, ut uulgo iactitas: saltem mecum age\npaenitentiam; criminosus, ut insimulas: imitare lacrimas criminosi.\nnum mea peccata uirtutes tuae sunt? an malorum tuorum putas\nsolacium, si multos tui similes habeas ? fluant paululum de oculis\nlacrimae inter sericum et linteamina, quibus tibi uideris fulgidus et\nformonsus; intellege te nudum, conscissum, sordidum, mendicantem.\nnumquam est sera paenitcntia. quamuis de Hierosolymis\n\n\n\n\n\n\ndescenderis et non in itinere uulneratus — unde et Samaritanus\ninpositum iumento curandumque ad stabulum referat —, sed mortuus\niaceas in sepulchro, tamen et faetentem dominus suscitauit.\nimitare saltem caecos illos, propter quos saluator dimittens domum\nsuam et hereditatem suam Hiericum uenit sedentibusque in\ntenebris et in umbra mortis lux orta est. qui, postquam praeterire\ndominum cognouissent, coeperunt clamare dicentes: fili Dauid,\nmiserere nostri.\npoteris et tu uidere, si sic clames, si\naccitus ab eo sordida uestimenta proicias. cum conuersus\nintenebris, saluus eris et tunc scies, ubi\nfueris. tangat modo cicatrices tuas, pertractet luminum quondam\ntuorum uestigia. licet ab utero sic genitus sis et in delictis conceperit\nte mater tua, asperget te hysopo et mundaberis, lauabit\nte et super niuem dealbaberis. quid incuruus terrae haeres et totus\nin caeno es?\nilla, quam decem et octo annis satanas uinxerat,\npostquam a saluatore curata est, caelum erecta suspexit. quod ad\nCain dictum est, tibi dictum puta: peccasti? quiesce. quid\nlongius recedis a facie dei et habitas in terra Naid ? quid totus in salo\nfluctuas nec statuis super petram pedes tuos ? caue, ne et te Phinees\n\n\n\n\n\n\ncum Madianitide fornicantem siromaste configat. quid, postquam\nThamar uirginem frater et consanguineus polluisti, uersus in Abessalom\noccidere cupis eum, qui te et rebellantem plangit et mortuum?\nclamat contra te sanguis Nabuthae et uinea Hiezrahel, hoc est\n\\'seminis dei\\', quam in hortum uoluptatum et lasciuiae holera conuertisti;\ndignam de te ultionem reposcunt. mittitur tibi Helias tormenta\net interitum nuntians: incuruare et sacco uestire paulisper;\npoterit et de te deus dicere: uidisti, quia reueritus\nest Achab a facie mea? non superducam malitiamindiebuseius.\nSed forte blandiris tibi, quod a tali episcopo diaconus\nordinatus es. iam et supra dixi nec patrem pro filio nec filium pro\nparente puniri. anima enim, quae peccauerit, ipsa\nmorietur. et Samuhel habuit filios, qui recesserunt a timore\ndei et abierunt post auaritiam et iniquitatem. etHeli sacerdos sanctus\nfuit, sed habuit filios, qui, ut in Hebraeorum uolumine legimus,\nfornicabantur cum mulieribus in tabernaculo dei et in similitudinem\ntui inpudenter sibi dei ministerium uindicabant.\nunde et locus\n\n\n\n\n\n\n. tabernaculi ipse subuersus est et propter uitia sacerdotum dei\nsanctuarium destitutum. quamquam et ipse Heli, dum est nimium\nlenis in filios, offendit deum; tantumque abest te episcopi tui iustitia\nliberari, ut timendum sit, ne propter te de solio suo corruens\nὀπισϑοτόνω̩ pereat insanabili. si Ozas leuites arcam domini, quam\nportare ipse debuerat, quasi ruentem sustentare uoluit et percussus\nest, quid de te futurum putas, qui stantem aream domini praecipitare\nconatus es ?\nquanto episcopus, qui te ordinauit, probabilis\nest, tanto tu amplius detestandus, qui talem hominem fefellisti.\nsolemus mala domus nostrae scire nouissimi ac liberorum et coniugum\nuitia uicinis cantantibus ignorare. nouerat te omnis Italia,\nuniuersi ante altare Christi stare ingemescebant. nec tu tam callidus\neras, ut prudenter tua uitia celares. sic exaestuabas, sic subantem\nte et lasciuientem huc atque illuc rapiebat uoluptas, ut quasi quosdam\ntriumphos palmamque uitiorum de expletis libidinibus subleuares.\nDenique inter gladios barbari et barbari mariti et mariti\npotentis excubias inpudicitiae flamma te rapuit. non timuisti in illa\ndomo adulterium facere, in qua sine iudice laesus uir se poterat ulcisci.\nduceris ad hortulos, ad suburbana pertraheris, tam libere\n\n\n\n\n\n\net insane agis, ut absente marito uxorem te putes habere, non adulteram.\ninde per quosdam cuniculos, dum ilia tenetur, erumpis,\nRomam occultus ingrederis, latitas inter Samnitas latrones et ad\nprimum mariti nuntium, quod nouus tibi ex Alpibus Hannibal\ndescendisset, nauigio te credis in tuto. tanta fugae celeritas fuit,\nut tempestatem terra duceres tutiorem. uenis utcumque Syriam,\ninde te Hierosolymam uelle transcendere et seruiturum domino\npolliceris.\nquis non susciperet eum, qui se monachum promittebat,\npraesertim ignorans tragoedias tuas et episcopi tui commendaticias\nad ceteros sacerdotes epistulas legens? at tu, infelix, transfigurabas\nte in angelum lucis et minister satanae ministrum iustitiae ministrum.\nsub uestitu ouium latebas lupus et post adulterium hominis\nadulter Christi esse cupiebas.\nHaec idcirco, ut totam tibi scaenam operum tuorum quasi\nin breui depingerem tabella et gesta tua ante oculos ponerem, ne\nmisericordiam domini nimiamque clementiam materiam aestimes\ndelictorum rursum crucifigens tibimet ipsi filium dei et ostentui\nhabens et non legens illis, quod sequitur: terra enim uenientem\nsaepe super se bibens imbrem et generans\nherbam oportunam illis, a quibus colitur,\naccipit benedictionem a deo; proferens autem\nspinas et tribulos reproba est et\n\n\n\n\n\n\nmaledicto proxima, cuius consummatio in conbustionem.\nUetus scripturae celebrata sententia est esse pudorem, quo\ngloria inuenitur et gratia, et esse rursus pudorem, qui solet parere\npeccatum. cuius dicti ueritas quamquam satis ad omnium intelligentiam\nipsa sui luceat claritate, mihi tamen nescio quomodo\nin praesenti causa propius innotuit.\nprouocatus enim ad\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nscribendum litteris tuis, quae miris hoc a me obsecrationibus flagitabant,\ndiu, fateor, de responsione dubitaui silentium mihi imperante\nuerecundia. cui tamen fortissime resistebat et uim faciebat precum\ntuarum fidelis ambitio pugnabatque acriter cum haesitatione mea\nhumilitas obsecrantis et magna quadam fidei uiolentia oris claustra\npulsabat. cumque sic animum in utroque nutantem cogitatio diuersa\nlibraret, paene pudor exclusit officium.\nsed me illa, quam supra\nposui, sapientis sententia armauit ad depellendam inutilem uerecundiam\net damnosum silentium resoluendum, cum utique ipsam\nscribendi causam tam honestam uiderem esse, tam sanctam, ut\npeccare me omnino crederem, si tacerem, illud mecum scripturae\nreputans: tempus tacendi et tempus loquendi\net iterum: ne retineas uerbum in tempore salutis\net illud beati Petri: parati semper ad satisfactionem\nomni poscenti uos rationem.\nPetis namque et sollicite ac uigilanter petis, ut tibi certam\nex scripturis sanctis praefiniamus regulam, ad quam tu ordines cursum\nuitae tuae et cognita domini uoluntate inter honorem saeculi\net diuitiarum illecebras morum magis diligas suppellectilem atque\nut possis in coniugio constituta non solum coniugi placere sed\netiam ei, qui ipsum coniugium indulsit. cui tam sanctae petitioni\ntamque pio desiderio non satisfacere quid aliud est quam profectum\nalterius non amare?\nparebo igitur precibus tuis teque paratam\nad implendam dei uoluntatem ipsius nitar incitare sententiis.\nidem enim uerus omnium dominus ac magister, qui nos et placere\nsibi iubet et docet, quomodo ei placere possimus. ipse itaque te\n\n\n\n\n\n\ninformet, ipse te doceat, qui interroganti in euangelio adolescenti,\nquid faceret, ut uitam mereretur aeternam, diuina continuo mandata\nproponit ostendens nobis eius uoluntatem esse faciendam, a\nquo speramus et praemia.\npropter quod alio testatur loco: non\nomnis, qui dicit mihi: \\'domine, domine\\', intrabit\nin regnum caelorum, sed qui facit uoluntatem\npatris mei, qui in caelis est, ipse\nintrabit in regnum caelorum. quo manifeste illud\nostenditur nos non sola dei confessione tanti praemii magnitudinem\npromereri, nisi fidei iustitiae opera coniuncta sint.\nQualis est enim illa confessio, quae sic deum credit, ut eius\npro nihilo ducat imperium? aut ex animo aut uere dicimus: domine,\ndomine, si eius, quem dominum confitemur, praecepta contemnimus\n? unde ipse in euangelio dicit quid autem uoca-tis\nme \\'domine, domine\\' et non facitis, quae\ndico? et iterum: populus hic labiis me honorat,\ncor autem eorum longe est a me.\net rursum loquitur\nper prophetam: filius honorificat patrem et\nseruus dominum suum timebit, et, si pater sum\ne g o, ubi est honor meus? et, si dominus ego\nsum, ubi est timor meus? ex quo apparet nec honorari\nab eis dominum nec timeri, qui eius praecepta non faciunt.\nunde\nad Dauid expressius dicitur, qui peccatum admiserat: et pro nihilo\nduxisti deum et ad Heli sermo fit domini: qui\nhonorificat me, honorificabo eum; qui autem\npro nihilo me habent, ad nihilum redigentur.\nEt nos securo ac bono animo sumus, qui per singula quaeque\npeccata inhonorantes deum clementissimum dominum ad iracundiam\nprouocamus eiusque imperia superbissime contemnendo in tantae\nmaiestatis imus iniuriam? quid enim umquam tam superbum,\nquid uero tam ingratum uideri potest quam aduersus eius uiuere\nuoluntatem, a quo ipsum uiuere acceperis, quam illius praecepta\ndespicere, qui ideo aliquid imperat, ut causas habeat remunerandi?\nneque enim obsequii nostri deus indiget, sed nos illius indigemus\nimperio.\nmandata eius desiderabilia super aurum\net lapidem pretiosum nimis et dulciora super\nmel et fauum, quoniam in custodiendis illis\nretributio mu 1 ta. et ideo nobis irascitur, idcirco magis\nilla inmensitas, illa dei bonitas offenditur, quia eum per tanti etiam\npraemii detrimenta contemnimus nec solum imperia sed etiam promissa\nillius pro nihilo ducimus. unde saepe, immo semper illa nobis\ndomini est reuoluenda sententia: si uis ad uitam uenire, serua\nmandata. hoc enim tota nobiscum lege agitur, hoc prophetae,\nhoc apostoli docent, hoc a nobis et uoxChristi et sanguis efflagitat,\nqui ideo pro omnibus mortuus est, ut, qui uiuunt,\niam non sibi uiuant, sed ei, qui pro illis m o rtuus\nest.\nuiuere autem illi non aliud est quam eius praecepta\nseruare, quae nobis ille quasi certum quoddam dilectionis suae pignus\nseruanda mandauit. si diligitis, inquit, me, mandata\nmea seruate et: qui habet mandata mea et\n\n\n\n\n\n\n\nseruat ea, ille est, qui diligit m e, ac rursus: si\nquis diligit m e, sermonem meum seruabit et\npater meus diliget eum et ad eum ueniemus\net mansionem apud eum faciemus. qui non\ndiligit m e, sermones meos non seruat.\ngrandem\nuim obtinet uera dilectio et, qui perfecte amatur, totam sibi amantis\nuindicat uoluntatem nihilque est imperiosius caritate. nos, si uere\nChristum diligimus, si eius nos redemptos sanguine recordamur,\nnihil magis uelle, nihil omnino debemus agere, quam quod illum\nuelle cognoscimus.\nDuo autem sunt genera mandatorum, in quibus clauditur\ntota iustitia: prohibendi unum est, iubendi alterum. ut enim\nmala prohibentur, ita praecipiuntur bona. ibi otium imperatur,\nhic studium; ibi cohercetur animus, hic incitatur; hic fecisse, hic\nnon fecisse culpabile est. unde propheta dicit: quis est homo,\nqui uult uitam et cupit uidere dies bonos?\nprohibe linguam tuam a malo et labia tua,\nne loquantur dolum. declina a malo et fac\nbonum et beatus apostolus: odientes malum, adhaerentes\nbono.\nhoc itaque duplex diuersumque praeceptum, prohibendi\nscilicet et imperandi, aequo omnibus iure mandatum est.\nnon uirgo, non uidua, non nupta ab hoc imperio libera est. in\nquouis proposito, in quouis gradu aequale peccatum est uel prohibita\nadmittere uel iussa non facere. neque uero eorum te seducat\nerror, qui ex arbitrio suo eligunt, quae potissimum dei mandata\ncontemnant quaeue quasi uilia ac parua despiciant, nec metuunt.\n\n\n\n\n\n\nne secundum diuinam sententiam minima contemnendo paulatim\ndecidant.\nStoicorum quidem est peccatorum tollere differentiam\net delicta omnia paria uindicare nec ullum inter scelus et erratum\ndiscrimen facere. nos uero, etsi multum inter peccata distare\ncredimus, quia et legimus, tamen satis prodesse ad cautionem\ndicimus etiam minima timere pro maximis.\ntanto enim facilius\nabstinemus a quocumque delicto, quanto illud magis metuimus, nec\ncito ad maiora progreditur, qui etiam parua formidat. et sane nescio,\nan possimus leue aliquod peccatum dicere, quod in dei contemptum\nadmittitur. estque ille prudentissimus, qui non tam considerat, quid\niussum sit, quam illum, qui iusserit, nec quantitatem imperii, sed\nimperantis cogitat dignitatem.\nAedificanti itaque tibi spiritualem domum non super leuitatem\narenae sed supra soliditatem petrae innocentiae inprimis\nfundamenta ponantur, supra quae facilius possis arduum culmen\niustitiae erigere. maximam enim partem aequitatis impleuit, qui\nnulli nocuit, beatusque est, qui potest cum sancto Iob dicere:\nnulli nocui hominum; iuste uixi cum omnib\nu s.\nunde audenter ac simpliciter loquebatur ad dominum:\nquis est, qui iudicetur mecum? idest: quis tuum\n\n\n\n\n\n\naduersum me potest implorare iudicium, ut se laesum a me conuincat?\npurissimae conscientiae est secure canere cum propheta:\nperambulabam in innocentia cordis mei, in\nmedio domus meae, unde idem alibi dicit: non fraudabit\ndeus bonis eos, qui ambulant in innocentia.\nitaque malitiam, odium atque inuidiam, quae uel maxima\nuel sola semina sunt nocendi, Christiana a se anima propellat\nneque manu tantum aut lingua sed corde quoque custodiat\ninnocentiam nec modo opere, sed uoto etiam nocere formidet.\nquantum enim ad peccati rationem pertinet, nocuit et qui nocere\ndisposuit.\nmulti nostrorum illud absolute atque integre definiunt\ninnocentem, qui ne in eo quidem nulli noceat, quod prodesse desistat.\nquod si uerum est, tum demum laetare de innocentiae conscientia,\nsi, cum potes adiuuare, non desinas; sin uero diuisa inter se ista\natque distincta sunt aliudque est non nocere, quod semper potes,\naliud prodesse, cum possis, aliud malum non facere, aliud operari\nbonum, illud tibi rursus occurrat non sufficere Christiano, si unam\niustitiae partem impleat, cui utraque praecipitur.\nNeque enim debemus ad multitudinis exempla respicere,\nquae nullam morum disciplinam sequens, nullum uiuendi tenens\nordinem non tam ratione ducitur, quam quodam impetu fertur.\nnec imitandi nobis illi sunt, qui sub Christiano nomine gentilem\n\n\n\n\n\n\nuitam agunt et aliud professione, aliud conuersatione testantur\natque, ut apostolus ait, deum confitentur se nosse,\nfactis autem negant.\ninter Christianum enim atque\ngentilem cum fides tum debet etiam uita distinguere et diuersam\nreligionem per diuersa opera monstrare. noli, ait apostolus, iugum\nducere cum infidelibus. quae enim participatio\niustitiae cum iniquitate aut quae\nsocietas luci ad tenebras? quae autem conuentio\nChristi ad Belial aut quae pars fideli\ncum infidele? qui autem consensus templo\ndei cum idolis?\nSit ergo inter nos atque illos maxima separatio. distinguatur\\'\ncerto discrimine error et ueritas. illi terrena sapiant, qui caelestia\npromissa non habent, illi breui huic se uitae totos implicent,\nqui aeterna nesciunt, illi peccare non metuant, qui peccatorum\nimpunitatem putant, illi seruiant uitiis, qui non sperant praemia\nfutura uirtutum.\nnos uero, qui purissima confitemur fide omnem\nhominem manifestandum esse ante tribunal Christi, ut recipiat\nunusquisque propria corporis, prout\ngessit, siue bonum sine malum, procul esse debemus\nuitiis. qui enim sunt Christi, carnem suam\ncrucifixerunt cum uitiis et concupiscentiis.\nnec turbam sequantur errantem, qui se ueritatis discipulos confitentur.\nDuas certe conuersationis uias et distincta in diuersum\nitinera uiuendi in euangelio saluator ostendit: quam, inquit,\nspatiosa uia, quae ducit ad mortem, et multi\nsunt, qui intrant per eam, et rursum: quam arta\nuia, quae ducit ad uitam, et pauci sunt, qui\ninueniunt eam.\nuide, quanta inter has uias separatio sit\nquantumque discrimen. illa ad uitam, haec tendit ad mortem,\nilla celebratur et teritur a multis, haec uix inuenitur a paucis; illa\nenim uitiis per consuetudinem quasi decliuior ac mollior et uelut\nquibusdam amoena floribus uoluptatum facile ad se rapit commeantem\nmultitudinem, haec uero insueto calle uirtutum tristior\natque horridior ab his tantum eligitur, quibus non tam delectatio\nitineris cordi est quam utilitas mansionis. asperam enim nobis et\ninsuauem uirtutum uiam nimia effecit consuetudo uitiorum, quae\nsi in partem alteram transferatur, inueniet, sicut scriptura dicit,\nsemitas iustitiae leues.\nponamus ergo iam rationem\nuitae nostrae et, per quam potissimum gradiamur uiam, conscientia\nteste discamus. omne enim, quod agimus, omne, quod loquimur,\naut de lata aut de angusta uia est. si cum paucis angustum iter et\nsubtilem quandam semitam inuenimusad uitam tendimus; sin uero\nmultorum comitamur uiam, secundum domini sententiam imus\nad mortem.\nSi igitur odio atque inuidia possidemur, si cupiditati et\nauaritiae cedimus, si praesentia commoda futuris praeferimus, per\nspatiosam uiam incedimus; habemus enim ad haec comitem multitudinem\net late similium stipamur agminibus. si iracundiae libidinem\nexplere uolumus, si iniuriam uindicare, si maledicenti maledicimus\net aduersum inimicum inimico animo sumus, aeque cum plurimis\nferimur. si uel adulamur ipsi uel adulantem libenter audimus,\nsi uero gratiam (non) impendimus et magis offendere timemus\nanimos hominum quam non ex animo loqui, de multorum item uia\nsumus.\ntot nostri socii, quot extranei ueritatis. at e contrario,\nsi ab his omnibus uitiis extranei sumus, si purum ac liberum praesentamus\nanimum et omni cupiditate calcata solis studemus diuites\nesse uirtutibus, per angustam uiam nitimur. conuersatio enim\nista paucorum est estque perrarum atque difficile idoneos itineris I\ncomites reperire. quin etiam multi hac ire se simulant et per diuersa\nerrorum diuerticula ad uiam multitudinis reuertuntur. adeo timendum\nest, ne, quos duces recti huius itineris habere nos credimus,\neos comites habeamus erroris.\nSi igitur inueniuntur exempla, quae nos per hanc ducant\nad uitam et rectum euangelii tramitem teneant, sequenda sunt; sin\nuero ea uel deficiunt uel deficere putantur, apostolorum forma\n\n\n\n\n\n\nuniuersis proposita est. clamat uas electionis nosque quasi ad angustum\nhoc iter conuocans dicit: imitatores mei estote\nsicut et ego Christi. certe — quod est amplius omnibus —\nipsius domini relucescit exemplum, qui in euangelio ait: uenite\nad me omnes, qui laboratis et onerati estis,\net ego uos requiescere faciam. tollite iugum\nmeum super uos et discite a me, quia mitis\nsum et humilis corde.\nsi periculosum est imitari illos,\nde quibus dubitas an imitandi sint, hunc certe imitari tutissimum\nest atque eius uestigia insequi, qui dixit: ego sum uia, ueritas\net uita. numquam enim errat imitatio, quae sequitur\nueritatem. unde et sanctus Iohannes: qui dicit se, inquit, i n\nChristo manere, debet, sicut ille ambulauit,\net ipse ambulare.\nbeatus Petrus ait: Christus pro\nnobis passus est uobis relinquens exemplum,\nu t sequamini uestigia eius, qui peccatum\nnon fec-it, nec inuentus est dolus in ore eius.\nqui, cum malediceretur, non maledicebat,\ncum pateretur, non comminabatur, tradebat\nautem iudicanti se iniuste, qui peccata nostra\nipse pertulit in cor pore suo super lignum, u t\npeccatis mortui iustitiae uiueremus.\nCesset omnis excusatio errorum, auferantur peccandi foeda\nsolacia. nihil omnino agimus, qui nos per multitudinis exempla\n\n\n\n\n\n\n\n\ndefendimus et ad consolationem nostri aliena saepe numerantes\nuitia deesse nobis dicimus, quos debeamus sequi. ad illius exemplum\nmittimur, quem omnes fatemur imitandum. atque ideo praecipua\ntibi cura sit legem nosse diuinam, per quam putes quasi praesentia\ncernere exempla sanctorum et, quid faciendum, quid uitandum\nsit, illius consilio discere. maximum enim ad iustitiam auxilium\nest implere diuinis eloquiis animum et, quod opere exequi cupias,\nsemper corde meditari.\nrudi adhuc populo et hominibus ad oboedientiam\ninsuetis per Moysen imperatur a domino, ut in signum\nmemoriae, qua praecepta domini recordentur, per extremitates\nuestimentorum fimbrias habeant easque cocco hyacinthini coloris\ninsigniant, ut etiam casu huc illucue respicientibus oculis mandatorum\ncaelestium memoria nascatur. de quibus fimbriis pharisaei\ndenotantur a domino, quod eas peruerso usu non ad commonitionem\npraeceptorum dei sed ad ostentationem sui habere coeperint, ut\nscilicet quasi de maioris obseruationis diligentia sancti a populo\niudicarentur.\nTibi uero seruanti non iam litterae praecepta sed spiritus\ndiuinorum mandatorum memoria spiritualiter excolenda est, cui\nnon tam frequenter recordanda sunt praecepta dei quam semper\ncogitanda. sint ergo diuinae scripturae semper in manibus et\niugiter mente uoluantur. nec sufficere tibi putes mandata dei\n\n\n\n\n\n\nmemoria tenere et operibus obliuisci, sed ideo illa cognosce, ut\nfacias, quicquid faciendum didiceris. non enim auditores\nlegis iusti sunt apud deum, sed factores legis\niustificabuntur.\nlatus quidem et immensus diuinae legis\ncampus extenditur, qui diuersis testimoniis ueritatis uelut caelestibus\nquibusdam floribus uernans mira oblectatione legentis animum\npascit ac refouet, quae cognoscere omnia secumque reuoluere\nsemper ingens ad conseruandam iustitiam beneficium est, sed quasi\nad compendiosum locum quoddam commonitorium illa tibi euangelii\neligenda sententia est et superscribenda cordi tuo, quae ad\ntotius iustitiae breuiarium dominico ore profertur: omnia,\nquaecumque uultis ut faciant uobis homines,\nhaec et uos facite illis.\ncuius praecepti uires exprimens\niungit ac dicit: haec est enim lex et prophetae.\ninfinitae namque sunt species partesque iustitiae, quas non modo\nstilo persequi sed cogitatione etiam capere difficillimum est, quas\nomnes una hac breui sententia comprehendit et latentem hominum\nconscientiam secreto animi iudicio aut absoluit aut damnat.\nAd omnem igitur actum, ad omne uerbum, ad omnem etiam\ncogitatum haec sententia retractetur, quae tibi quasi speculum\nquoddam paratum et ad manum semper positum qualitatem tuae\nuoluntatis ostendat atque etiam uel de iniusto opere coarguat uel\nde iusto laetificet. quotienscumque enim talem in alterum habueris\nanimum, qualem in te ab altero seruari cupis, aequitatis uiam tenes;\nquotiens uero talis erga alterum fueris, qualem in te uis neminem,\niter iustitiae reliquisti.\nen totum illud arduum diuinae legis\n\n\n\n\n\n\ntotumque difficile, en ob quam dura imperia domino reclamamus et dicimus\nnos uel difficultate uel impossibilitate mandatorum premi.\nnec sufficit, quod iussa non facimus, nisi etiam iubentem iniustum\npronuntiemus, dum ipsum aequitatis auctorem non modo dura et\nardua, sed impossibilia etiam praecepisse conquerimur. omnia,\ninquit, quaecumque uultis ut faciant uobis\nhomines, haec et uos facite illis.\nconiungi uult\ninter nos atque conecti per mutua beneficia caritatem omnesque\nhomines uicario inter se amore copulari, ut id unoquoque praestante\nalteri, quod sibi ab omnibus praestari uelit, tota iustitia et praeceptum\nhoc dei communis sit utilitas hominum. et â€” o miram dei clementiam,\no ineffabilem dei benignitatem! - praemium nobis pollicetur,\nsi nos mutuo diligamus, id est, si nobis ea praestemus inuicem,\nquorum uicissim indigemus; et nos superbo simul et ingrato animo\neius renitimur uoluntati, cuius etiam imperium beneficium est.\nNulli umquam omnino detrahas et aliorum uituperatione\nte laudabilem uideri uelis, magisque tuam uitam ornare disce quam\nalienam carpere. ac semper scripturae memor esto dicentis: noli\ndiligere detrahere, ne eradiceris. pauci admodum\nsunt, qui huic uitio renuntient, rarumque inuenias, qui ita inreprehensibilem\nsuam uitam exhibere uelit, ut is non libenter reprehendat\nalienam. tantaque huius mali libido mentes hominum\ninuasit, ut etiam, qui procul ab aliis uitiis recesserunt, in istud\n\n\n\n\n\n\ntamen quasi in extremum laqueum diaboli incidant.\ntu uero ita hoc\nmalum effuge, ut non modo ipsa non detrahas, sed ne alii quidem\ndetrahenti aliquando credas nec obtrectatori auctoritatem de consensu\ntuo tribuas eiusque uitium nutrias annuendo. noli, inquit\nscriptura, consentaneus esse cum derogantibus\naduersum proximum tuum et non accipias super\nillum peccatum et alibi: sepi aures tuas spinis\net noli audire linguam nequam.\nunde et beatus\nDauid diuersas innocentiae species iustitiaeque dinumerans de\nhac quoque uirtute non tacuit dicendo: et obprobrium\nnon accepit aduersus proximos suos, propter\nquod ipse non solum aduersatur, sed etiam persequitur detrahentem.\nait enim: detrahentem secreto proximo suo\nhunc persequebar.\nest sane hoc uitium, quod uel in primis\nextingui debeat et ab his, qui se sancte instituere uolunt, prorsus\nexcludi. nihil enim tam inquietat animam, nihil est, quod ita mobilem\nmentem ac leuem faciat quam facile totum credere et obtrectatorum\nuerba temerario assensu mentis sequi. hinc enim\ncrebrae dissensiones, hinc odia iniusta nascuntur.\nhoc est, quod\nsaepe de amicissimis etiam inimicos facit, dum concordes quidem\nsed credulas animas maliloqui lingua dissociat. at contra magna\nquies animi magnaque est morum grauitas non temere de quoquam\nsinistrum aliquid audire. beatusque est, qui ita se contra hoc\n\n\n\n\n\n\nuitium armauit, ut apud eum detrahere nemo audeat. quodsi esset\nin nobis haec diligentia, ne passim obtrectatoribus crederemus,\niam omnes detrahere timerent, ne non tam alios quam se ipsos uiles\ndetrahendo facerent. sed ideo hoc malum celebre est, idcirco in\nmultis feruet hoc uitium, quia paene ab omnibus libenter auditur.\nAdulatorum quoque assentationes et noxia blandimenta\nfallaciae uelut quasdam pestes animae fuge. nihil est, quod tam\nfacile corrumpat mentes hominum, nihil, quod tam dulci et molli\nuulnere animum feriat. unde et sapiens: uerba, inquit, adulatorum\nmollia, feriunt autem interiora uentris.\net dominus loquitur per prophetam: populus meus,\nqui beatificant uos, seducunt uos et semitas\npedum uestrorum conturbant.\nin multis isto maxime\ntempore regnat hoc uitium, quodque grauissimum est, humilitatis\nac beniuolentiae loco ducitur. eo fit, ut iam, qui adulari nescit,\naut inuidus aut superbus putetur. et sane grande et persubtile\nartificium laudare alterum in commendatione sui et decipiendo\nanimum sibi obligare decepti, quodque hoc maxime uitio agi solet,\nfictas laudes certo pretio uendere. quae autem haec tanta est leuitas\nanimi, quae tanta uanitas relicta propria conscientia alienam\nopinionem sequi et quidem fictam atque simulatam, rapi uento falsae\nlaudationis, gaudere ad circumuentionem suam et illusionem pro\nbeneficio accipere?\ntu ergo, si uere laudabilis esse cupis, laudem\n\n\n\n\n\n\nhominum ne requiras illique tuam praepara conscientiam, qui et\nilluminabit abscondita tenebrarum et manifestabit\nconsilia cordium, et tunc laus erit\ntibi a deo.\nSit igitur animus intentus ac uigilans et aduersus peccata\nsemper armatus, sermo in omnibus moderatus ac parcus et qui\nnecessitatem magis loquendi indicet quam uoluntatem. ornet prudentiam\nuerecundia, quodque praecipuum in feminis semper fuit,\ncunctas in te uirtutes pudor superet. diu ante considera, quid loquendum\nsit, et adhuc tacens prouide, ne quid dixisse paeniteat.\nuerba tua ponderet cogitatio et linguae officium animi libra dispenset.\nunde scriptura dicit argentum et aurum tuum confla\net uerbis tuis facito stateram et frenos ori\ntuo rectos et attende, ne forte labaris lingua.\nnumquam maledictio ex ore tuo procedat, quae ad cumulum benignitatis\niuberis etiam maledicentibus benedicere: misericordes,\ninquit, humiles, non reddentes malum pro malo\nneque maledictum pro maledicto sed e contrario\nbenedicentes.\nMentiri uero atque iurare lingua tua prorsus ignoret tantusque\nin te sit ueri amor, ut, quicquid dixeris, iuratum putes. de quo\nsaluator ad discipulos ait:ego autem dico uobis non\niurare omnino et paulo post: sit autem sermo\nuester: est est, non non; quod autem his abundantius\nest, a malo est. in omni igitur actu omnique\n\n\n\n\n\n\nuerbo quieta mens et placida seruetur semperque cogitationi tuae\ndei praesentia occurrat. sit humilis animus ac mitis et aduersus\nsola uitia erectus; numquam illum aut superbia extollat aut\nauaritia inflectat aut ira praecipitet.\nnihil enim quietius, nihil purius,\nnihil denique pulchrius ea mente esse debet, quae in dei habitaculum\npraeparanda est, quem non auro templa fulgentia, non\ngemmis altaria distincta delectant, sed anima ornata uirtutibus.\nideo et templum dei sanctorum corda dicuntur affirmante apostolo,\nqui ait: si quis templum dei uiolauerit, disperdet\nillum deus. templum enim dei sanctum est,\nquod estis uos.\nNihil habeas humilitate praestantius nihilque amabilius;\nhaec est enim praecipua conseruatrix et quasi custos quaedam uirtutum\nomnium. nihil est, quod nos ita et hominibus gratos et deo\nfaciat, quam si uitae merito magni, humilitate infimi simus. propter\nquod scriptura dicit: quanto magnus e s, tanto te humilia,\ne t coram deo inuenies gratiam et deus\nloquitur per prophetam: super quem alium requiescam\nnisi super humilem et quietum et trementem\nuerba mea?\nuerum tu eam humilitatem sequere, non\nquae ostenditur atque simulatur gestu corporis aut fracta uoce\nuerborum, sed quae puro affectu cordis exprimitur. aliud est\nenim uirtutem habere, aliud uirtutis similitudinem; aliud est\nrerum umbram sequi, aliud ueritatem. multo illa deformior est\n\n\n\n\n\n\nsuperbia, quae sub quibusdam humilitatis signis latet. nescio quo\nenim modo turpiora sunt uitia, cum uirtutum specie celantur.\nNulli te umquam de generis nobilitate praeponas nec obscuriores\nquasque et humiliore loco natas te inferiores putes. nescit\nreligio nostra personas nec condiciones hominum sed animos inspicit,\nseruum et nobilem de moribus pronuntiat. sola apud deum\nlibertas est non seruire peccatis, summa apud eum nobilitas\nclarum esse uirtutibus. quid apud deum in uiris nobilius Petro ?\nquid in feminis beata Maria illustrius, quae fabri sponsa describitur ?\nsed illi piscatori et pauperi caelestis regni a Christo creduntur claues,\nhaec sponsa fabri illius meruit esse mater, a quo ipsae claues\ndatae sunt. elegit enim deus ignobilia et contemptibilia\nhuius mundi, ut potentes ac nobiles ad humilitatem facilius\nadduceret.\nnam et alias frustra sibi aliquis de nobilitate generis\napplaudit, cum uniuersi paris honoris et eiusdem apud deum pretii\nsint, qui uno Christi sanguine sunt redempti, nec interest, qua quis\ncondicione natus sit, cum omnes in Christo aequaliter renascamur.\nnam etsi obliuiscimur, quia ex uno omnes generati sumus, saltem\nid semper meminisse debemus, quia per unum omnes regeneramur.\nCaue, ne, si ieiunare et abstinere coeperis, te putes esse iam\nsanctam. haec enim uirtus adiumentum est, non perfectio sanctitatis.\nmagisque id prouidendum est, ne tibi hoc, quod licita\n\n\n\n\n\n\ncontemnis, securitatem quandam illicitorum faciat. quicquid supra\niustitiam offertur deo, non debet impedire iustitiam sed adiuuare.\nquid autem prodest tenuari abstinentia corpus, si animus intumescat\nsuperbia? quam laudem merebimur de pallore ieiunii, si inuidia\nliuidi simus ? quid uirtutis habet uinum non bibere et ira atque\nodio inebriari?\ntunc, inquam, praeclara est abstinentia, tunc\npulchra atque magnifica castigatio corporis, cum est animus ieiunus\na uitiis. immo, qui probabiliter ac scienter abstinentiae uirtutem\ntenent, eo affligunt carnem suam, quo animae frangant superbiam,\nut quasi de quodam fastigio contemptus sui atque arrogantiae\ndescendat ad implendam dei uoluntatem, quae maxime in humilitate\nperficitur. idcirco a uariis ciborum desideriis mentem retrahunt,\nut totam eius uim occupent in cupiditate uirtutum. iamque minus\nieiuniorum et abstinentiae laborem caro sentit anima esuriente\niustitiam.\nnam et uas electionis, cum castigat corpus suum et in\nseruitutem redigit, ne aliis praedicans ipse reprobus inueniatur,\nnon ob solam, ut quidam imperiti putant, hoc efficit castitatem; non\nenim huic tantummodo sed omnibus omnino uirtutibus abstinentia\nopitulatur. neque magna aut tota apostoli gloria est non fornicari,\nsed hoc agit, ut castigatione corporis erudiatur animus, quantoque\nnihil ex uoluptatibus concupiscit, tanto magis possit de uirtutibus\ncogitare, ne perfectionis magister imperfectum in se aliquid ostendat,\nne Christi imitator extra praeceptum quicquam ac uoluntatem\nChristi faciat neue minus exemplo quam uerbo doceat, cumque\n\n\n\n\n\n\naliis praedicauerit, ipse reprobetur audiatque cum pharisaeis:\ndicunt enim et non faciunt.\nApostolici uero et praecepti est et exempli, ut curemus\nnon conscientiae tantum sed etiam famae. non superfluum et a\nfructu uacuum gentium magister hoc docet; uult enim etiam extraneos\nad fidem homines per fidelium opera proficere, ut religionem\nipsam religionis disciplina commendet. et ideo sicut luminaria\nin mundo lucere nos iubet in medio nationis prauae et peruersae,\nut incredulae mentes errantium ex nostrorum actuum lumine ignorantiae\nsuae tenebras deprehendant.\nunde et ipse ad Romanos ait:\nprouidentes bona non solum coram deo sed\netiam coram hominibus et alibi: sine offensione\nestote Iudaeis et gentibus et ecclesiae\ndei, sicut et ego per omnia omnibus placeo\nnon quaerens, quod mihi utile est, sed quod\nm u 11 i s. beatus est, qui tam sancte tamque grauiter disposuit\nuitam suam, ut de eo sinistri aliquid ne fingi quidem possit, dum\naduersus obtrectatorum libidinem pugnat meriti magnitudo nec\nfingere quisquam ausus est, quod a nullo putat esse credendum.\nquodsi id assequi difficile atque nimis arduum est, saltem hanc\nnostrae adhibeamus uitae diligentiam, ne malae mentes occasionem\ninueniant detrahendi, ne ex nobis scintilla procedat, per quam aduersum\nnos sinistrae famae conflentur. alioquin frustra irascimur\nobtrectatoribus nostris, si eis ipsi obtrectandi materias ministramus.\nsi autem nobis diligenter atque sollicite omnia ad honestatem prouidentibus\ncunctisque actibus nostris timorem dei praeferentibus illi\nnihilo minus insaniunt, consoletur nos conscientia nostra, quae tunc\nmaxime tuta est, tunc optime secura est, cum ne occasionem quidem\n\n\n\n\n\n\nmale de se sentiendi dedit.\nillis enim uae dicitur per prophetam,\nqui dicunt, quod bonum est, malum, qui lucem\nappellant tenebras et, quod dulce est, amarum\nuocant. nobis ergo saluatoris aptabitur sermo: beati\nestis, cum uobis maledixerint homines mentientes.\nnos modo id agamus, ut male de nobis nemo loqui\nabsque mendacio possit.\nIta habeto domus sollicitudinem, ut aliquam tamen uacationem\nanimae tribuas. eligatur tibi oportunus et aliquantulum\na familiae strepitu remotus locus, in quem tu uelut in portum\nquasi ex multa tempestate curarum te recipias et excitatos foris cogitationum\nfluctus secreti tranquillitate componas.\ntantum ibi sit\ndiuinae lectionis studium, tam crebrae orationum uices, tam firma\net pressa de futuris cogitatio, ut omnes reliqui temporis occupationes\nfacile hac uacatione compenses. nec hoc ideo dicimus, quo 15\nretrahamus a tuis; immo id agimus, ut ibi discas ibique mediteris,\nqualem tuis te praebere debeas.\nFamiliam tuam ita rege et confoue, ut te matrem magis\ntuorum quam dominam uideri uelis, a quibus benignitate potius quam\nseueritate exige reuerentiam. fidelius et gratius semper obsequium\nest, quod ah amore, quam quod a metu accipitur. praecipue autem in\nconiugio uenerabili atque immaculato apostolicae regulae ordo\nteneatur.\nSeruetur in primis uiro auctoritas sua totaque a te discat\ndomus, quantum illi honoris debeat. tu dominum illum obsequio\ntuo, tu magnum illum tua humilitate demonstra tanto ipsa honoratior\nfutura, quanto illum amplius honoraueris. caput enim,\nut ait apostolus, mulieris est uir; nec aliunde magis reliquum\ncorpus ornatur quam ex capitis dignitate.\nunde idem alibi\n\n\n\n\n\n\ndicit: mulieres, subditae estote uiris, sicut\noportet in domin o. sed et beatus Petrus ait : similiter\nautem mulieres subditae sint uiris, ut et, si\nqui non credunt uerbo, per mulierum conuersationem\nsine uerbo lucrifiant. si ergo etiam gentilibus\nmaritis debetur honor iure coniugii, quanto magis reddendus\nest Christianis!\nAtque ut ostendat, quibus ornamentis etiam uiris iunctae\nfeminae decorare se debeant, ait: quarum sit non extrinsecus\ncapillatura aut circumdatio auri aut\nuestimentorum cultus, sed qui absconditus\ncordis est homo in incorruptibilitate quieti\net modesti spiritus, qui est i n conspectu dei\nlocuples. sic enim aliquando et sanctae m u-\nlieres sperantes in domino ornabant se subiectae\npropriis uiris, sicut Sara oboediebat\nAbrahae dominum suum uocans.\nhaec autem\npraecipiens non eas iubet squalere sordibus et horrentibus pannorum\nassumentis tegi, sed immoderato cultui et nimis exquisito interdicit\nornatui simplicemque commendat ornatum atque habitum,\nde quo et uas electionis ait: similiter autem e t mulieres\ni n habitu ornato cum uerecundia et sobrietate\nornantes se non in tortis crinibus aut auro\naut margaritis uel ueste pretiosa, sed, quod\ndecet mulieres, promittentes castitatem per\nopera bona.\nRepperi uero te miro fidei ardore succensam aliquot iam\nante annos continentiam proposuisse et reliquum uitae tuae tempus\n\n\n\n\n\n\npudicitiae consecrasse. magni hoc animi signum et perfectae uirtutis\nindicium est: renuntiare subito expertae uoluptati, fugere\nnotas carnis illecebras et calentis adhuc aetatis flammas fidei\nardore restinguere.\nsed illud quoque simul didici, quod me non\nmediocriter angit ac stimulat, te uidelicet tantum hoc bonum\nabsque consensu et pacto uiri seruare coepisse, cum huic apostolica\nomnino interdicat auctoritas, quae in hac dumtaxat causa non\nmodo uxorem uiro sed etiam uirum uxoris subiecit potestati.\nuxor, inquit, sui corporis potestatem non habet,\nsed uir. similiter autem et uir potestatem non\nhabet sui corporis, sed mulier.\ntu uero quasi oblita\nfoederis nuptialis pactique huius ac iuris immemor inconsulto uiro\nuouisti domino castitatem. sed periculose promittitur, quod adhuc\nin alterius potestate est, et nescio, quam sit grata donatio, si unus\nofferat rem duorum. multa iam per huiusce modi ignorantiam et\naudiuimus et uidimus scissa coniugia, quodque recordari piget,\noccasione castitatis adulterium perpetratum. nam, dum una pars\nse etiam a licitis abstinet, altera ad illicita delapsa est.\net nescio,\nin tali causa quis magis accusari, quis amplius culpari debeat,\nutrum ille, qui repulsus a coniuge fornicatur, an illa, quae repellendo\na se uirum eum fornicationi quodam modo obiecit. atque, ut super\nhac causa, quid ueritas habeat, agnoscas, pauca mihi de diuina auctoritate\nponenda sunt.\napostolicae doctrinae regula nec cum louiniano\naequat continentiae opera nuptiarum nec cum Manicheo\nconiugia condemnat. ita uas electionis ac magister gentium inter\nutrumque temperatus incedit ac medius, ut et remedium incontinentiae\nindulgeat et ad praemium prouocet continentiam. totusque\nin hac causa eius hic sensus est, ut ex utriusque sententia proponatur\ncastitas aut certe ah utroque debitum commune soluatur.\nSed ipsa iam apostoli uerba ponamus totamque hanc\ncausam a sui principio retractemus. loquitur ad Corinthios: d e quibus\nautem scripsistis mihi, bonum est homini\nmulierem non tangere. et quamquam hic laudauerit\ncastitatem, tamen, ne aliquibus uideatur prohibere coniugia, subiungit:\npropter fornicationem autem unusquisque\nsuam uxorem habeat (et unaquaeque\nsuum uirum habeat). uxori uir debitum reddat,\nsimiliter autem et uxor uiro. mulier autem\nsui corporis potestatem non habet, sed uir,\net uir sui corporis potestatem non habet, sed\nmulier. nolite fraudare inuicem.\nac rursus, ne\ntanta pro nuptiarum parte dicendo uideretur excludere castitatem,\nsequitur: nisi forte ex consensu ad tempus, ut\nuacetis orationi. et statim quasi recusat hoc, quod dixit,\n\\'ad tempus\\', ne non tam perpetuam quam temporalem et breuem\ncontinentiam docere uideatur. ait enim: propter incontinentiam\nuestram; hoc autem dico secundum\nindulgentiam, non secundum imperium.\nunde\nhoc, quod dixit, \\'ad tempus\\' docet meditationem debere fieri\ncastitatis, ut per certa interualla temporum quasi exploratis continentiae\nsuae uiribus sine periculo uterque promittant, quod semper\nest ab utroque seruandum. quid absolute uelit, manifeste dicit:\nuolo autem omnes homines esse sicut me\nipsum, id est in iugi ac perpetua castitate.\nUidesne, quam caute, quam prouide, quam sine ullius occasione\nscandali magister firmauerit de castitate sententiam nolens\ntantum bonum in unius temeritate nutare, quod ligare et\n\n\n\n\n\n\n\n\n\n\nconfirmare debet consensus amborum? et re uera quid ea castitate\nfirmius est quidue tutius, quam quae ex duorum coepta sententia\nab utroque uel in commune seruatur nec de se tantum pars altera\nsollicita mutuo se ad uirtutis admonet perseuerantiam ? hoc enim\nsicut alia quoque bona non tantum coepisse sed perfecisse laudandum\nest.\niam dudum, ut intellegis, scopuloso difficilique m loco uersatur\noratio nec audet in alterutram declinare partem, dum aequaliter\nutrumque formidat, sed ex nostra difficultate tuum agnosce discrimen;\nmalumus enim contristare te forsitan uera dicendo quam\nficta adulatione decipere. duplex, ut uides, malum, aequale et\nanceps periculum est: ex utroque artaris, ex utroque constringeris.\ncontemnere omnino uirum atque despicere aperte contra apostoli\nsententiam est; prodere uero tanti temporis castitatem et deo non\nreddere, quod promiseras, timendum atque metuendum est.\nut\nuulgo dicitur, facile ex amico inimicum facies, cui promissa non\nreddas. sic enim scriptura dicit: quodsi uotum uoueris\ndomino deo, ne moreris reddere illud, quia\nquaerens quaeret illud dominus deus tuus\nabs te et erit tibi in peccatum. ait ergo: debitam\nhonorificentiam uiro exhibe, ut ex utroque domino debitum, quod\nuouisti, reddere possis.\nde cuius conscientia non diffidimus, si\npaululum expectasses: non quod te a bono castitatis retrahamus,\nsed huius animum ad castitatis oraculum totis uiribus incitemus,\nut uoluntarium sacrificium offerat deo in odorem suauitatis, ut\nexuta mens a cunctis retinaculis mundanis atque corporalibus uoluptatibus\nsit et ualeatis plenius inhaerere dominicis praeceptis. quod\ntamen, ne quid a nobis negligenter esse dictum arbitreris, diuinarum\nscripturarum testimoniis edocuimus, sicut etiam apostolus dicit:\n\n\n\n\n\n\net erunt duo in carne una; iam non una caro, sed\nunus spiritus.\nHoc sacramentum magnum est arduumque est iter castitatis,\nsed magna sunt praemia uocatque nos dominus in euangelio dicens:\nuenite, benedicti patris mei, possidete praeparatum\nuobis regnum ab origine mundi. idem\nipse dominus dicit: ue nite ad me omnes, qui laboratis\net onerati estis, et ego uos reficiam. tollite\niugum meum super uos et discite a me, quia\nmitis sum et humilis corde, et inuenietis requiem\nanimabus uestris; iugum enim meum\nsuaue est et onus meum leue.\ndicit enim idem dominus\nhis, qui ad sinistram eius erunt: discedite a m e, m a le di c t i,\n. in ignem aeternum, quem praeparauit pater\nmeus diabolo et angelis eius. nescio uos, operarii\niniquitatis. ibi erit fletus et stridor\ndentium. illi utique omnes plangent illique lugebunt, qui ita\nse curis uitae praesentis inuoluunt, ut obliuiscantur futuram, quos\nsomno quodam ignorantiae et malae securitatis oppressos fluctibus\ndomini comprehendet aduentus.\nunde ipse in euangelio ait: attendite\nuobis, ne forte grauentur corda uestra\nin crapula et ebrietate et curis huius uitae,\nne forte superueniat in uos repentina dies\nilla; tamquam laqueus enim superueniet in\nomnes, qui sedent super faciem omnis terrae,\net rursum: uigilate et orate;nescitis enim, quando\ntempus sit..\nBeati sunt, qui ita expectant, ita illum speculantur diem,\nut se ad eum cotidie praeparent, qui non de praeterita sibi iustitia\nblandientes secundum apostolum per dies singulos in uirtute\n\n\n\n\n\n\n\n\nrenouantur. iustitia enim non proderit ei, a qua die iustus esse\ndesierit, sicut etiam iniquo non nocebit iniquitas sua a die, quo\nse ab iniquitate conuerterit.\nnec sanctus ergo securus esse debet,\nquamdiu in huius uitae agone uersatur, nec desperare peccator,\nqui secundum praedictam prophetae sententiam una die iustum se\nefficere potest. sed totum, quo tenditur, spatium uitae tuae ut\nperagere possis iustitiam, nec de praeterita iustitia confidens\nremissior efficiaris, sed, sicut dicit apostolus: posteriora\nobliuiscens, ad ea autem, quae anteriora sunt,\nme extendens ad destinatum persequar brauium\nsupernae uocationis sciens scriptum esse cordis\ninspectorem deum.\net idcirco satagit, ut animam mundam habeat a\npeccato. propter quod scriptum est: omni custodia serua\ncor tuum iterum: diligit dominus munda corda,\naccepti autem sunt ei omnes immaculati.\nidcirco age, ut ordines reliquum tempus uitae tuae sine offensa,\nut possis secure canere cum propheta: perambulabam in\ninnocentia cordis mei, in medio domus meae\net iterum: introibo ad altare dei, ad deum, qui\nlaetificat iuuentutem meam, quia non inchoasse\nsufficit, sed perfecisse iustitia est.\nDe sollempnitatibus et sabbatis et neomeniis quae in lege\na domino praecipiuntur obseruari, tuae karitatis imperio cogente\ndicturi, quid secundum litteram reprobari uel quid spiritaliter obseruari\ndebeat, prius cogimur amatoribus litterae aduersariisque\nueritatis respondere.\nquos cum meo iure possim repercutere, magis\neos blande leniterque alloquens ad agnitionem ueritatis uenire\ncupio, qui, cum radicum amaram corticem ruminare cupiunt, poma\nexpuunt pulueremque auri mirantes formata metalla despiciunt,\nquia, etsi secundum litteram legis obseruari cuncta contendunt,\nuelamine posito super faciem Moysi spiritus ueritatis luce illuminari\nnequeunt.\nquos, etsi ueritati non adquieuerint, hirci tamen more\nemissarii humero nostrae patientiae (portare uolumus) parati ad\nsatisfactionem de ea, quae in nobis est, fide ad heremum suae\nperditionis et lauare postea uestimenta, ne contagione heretici\nsensus polluti remaneant.\nNos autem in initio huius opusculi exemplo Hieremiae docti\neuellere prius, destruere et postea plantare et aedificare proponimus\nde scripturis prius ostendere cupientes, quomodo hae feriae domini,\nquae praecipiuntur lege seruari, non umbra sed spiritali obseruantia\ncelebrantur. et si qui inbecillitatis nostrae auctoritatem parui pendere\nuoluerint, prophetas audiant, qui prouido patrocinio prouidentes\nharum reprobationem euangelii tempore uoce aperta\n\n\n\n\n\n\n\n\n\n\n\n\npraedixerunt, immo in eis domino praeloquente: dies festos\nuestros et neomenias et sabbata odit anima\nmea.\net haec se dominus non mandasse pronuntiat, cum ipsum\nin lege haec praecepisse manifestum est. in quibus uerbis quid aliud\nostenditur, (quam) quod cum Christo finis legis aduenerit, ea secundum\nlitteram custodiri non mandauerit ? de sacrificiis autem per alium\nprophetam loquitur: non in sacrificiis tuis arguam\nte. holocausta autem tua in conspectu meo\nsunt semper, non accipiam de domo tua uitulos\nneque de gregibus tuis hircos et reliqua usque\naut sanguinem hircorum potabo.\nquibus uerbis\napostolus eodem spiritu repletus conueniens ait: nemo uos\nseducat in esca aut in potu aut in parte diei\nfesti aut neomeniae aut sabbati, quod est\numbra futurorum et reliqua. quibus uerbis luculentissime\ndeclarat, (quod) in his siue diebus temporaliter siue escis carnalibus\nobseruatis nihil aliud quam uanissimam umbram et erroris seditionem\ninuenire poterit.\net dominus Iesus Ohristus in euangelio\nsabbatum soluere declarauit, cum paralytico praeceperat: tolle\ngrabbatum tuum, quod lege prohibitum — uidelicet onera\nin sabbato portari — manifestum est. soluit et scenopegiam, quando\ndicebat: non ascendam ad diem festum hunc, ac si\ndixisset: in hac huius festiuitatis obseruantia honoris mei gloria\nnon ascendet.\nDe pascha autem tamquam maximo sacramento salutis\nnostrae paulo latius aliquid dicturus, etiamsi non est huius temporis\ncuncta disserere, prius ostendere uolo, quibus uel quantis rationibus\nphase domini custodiri praecipitur. mense primo, Xo die mensis\nagnus anniculus inmaculatus segregari et seruari usque ad XIIIIam\n\n\n\n\n\n\net in XIIIIa a domino per Moysen occidi praecipitur ab uniuerso\ncoetu filiorum Israhel ad uesperum.\nquas rationes ipse dominus,\nuerus agnus, cum ad uesperum pascha progreditur, aliquas permanere\nuolens custodiuit, aliquas non seruari cupiens commutauit. qui\ncum in primo mense secundum praeceptum legis immolari dignatus\nest et XIIII. nullo modo praeuenire suae passionis tempora permisit,\naliqua tamen contra figuram fecisse narrat euangelium, quia,\ncum a Iuda traderetur Iudaeis, non Xo die mensis primi tentus est.\net cum sui corporis et sanguinis sacramenta dare in sua uita et discipulis\nsuis dignatus fuerit, hoc contra figuram fecisse monstratur,\ncum ille agnus, qui in typo Christi pascha occidi praecipitur, assatus\nigni cum capite et pedibus et interaneis post suam occisionem con- .\nsumi a populo mandaretur.\nhoc autem, ut mihi uidetur, propter\nduas rationabiles causas dominus fecisse cognoscitur, ne, cum pascha\ncum discipulis manducaret, nisi postea sacrificium commutasset\ndicens hoc est corpus meum, sic etiam postea obseruari\ndebere crederetur. haec autem altera, ut opinor, causa, ut, (cum)\ncorpus domini integrum et suum sanguinem in se continens ante\npassionem cernerent, hoc corpore spiritaliter refici crederent, et\nsic etiam nunc a nobis credi debeat.\net hoc etiam intueri debemus,\nquod non in XIIIIa die ad uesperum, ut lex praecipit, ille agnus\ndei, qui tollit peccata mundi, et pascha nostrum\nimmolatus est Christus, sed XVa die, in quo manifestum\nest diem festum Iudaeorum cum suo sacrificio a domino esse solutum.\nsed quid in hoc intelligere debemus, quod prius figuralis agni\ncarnes comedere et postea sui corporis cibo nostros apostolos reficit\net post Iudaeorum typicum pascha immolatus est Christus ? hoc,\nut opinor, non ut ueritas figuram, sed figura ueritatem praecederet,\nquia non prius, quod spiritale, sed quod animale,\ndeinde, quod spiritale, unde electa et amica sponsa Christi,\nuniuersalis ecclesia, anathematizat eos, qui cum Iudaeis in\n\n\n\n\n\n\nfestiuitate paschali XlVa celebrari definiunt et sabbata et cetera huius\nmodi umbralis obseruantiae, et hoc tantum obseruare dignatus est\n[quod] dominus, ut in primo mense post XIIIIam diem paschalem\nfestiuitatem praecedente una sabbatorum celebrari sine ulla ambiguitate\ncensuerit, licet in hoc ueritas ecclesiae orta est, aliis\nsufficere credentibus, ut non in Xlllla cum Iudaeis pascha celebrarent,\nalii autem hoc fortiter cauteque custodiant, ut immolationem\nueri agni dei, qui tollit peccata mundi, ante XIIIIam celebrare\nnon audeant secundum illud legale praeceptum, quod et dominus\nad passionem ueniens minime contempsit: obseruabitis\neum us que ad Xllllam, quae nunc maxime ecclesia auctoritatem\nsedis apostolicae sequens obseruat.\nsed haec deserentes, quia\nnon est huius temporis per singula discuti, ad spiritalem intelligentiam\nmentis aciem commutamus, quibus praecipitur mense\nnouorum XIIIIa die mensis paschalis agni carnes comedere, ut\nnobis nascentibus ob bonorum operum fructus, cum decalogi a\nnobis uerba completa fuerint, in euangelii perfectione quaterno\nnumero consistentes carnes nostri agni in uespere mundi, in quos\nfinis saeculorum peruenit, non tenebratis cordibus spiritu sancto\nnoctem nostram illuminante comedamus.\nDe sabbato. VI diebus operari praecipitur, in VIIo autem,\nhoc est sabbato, ab omni opere seruili prohibemur. per senarium\nautem numerum perfectio operum designatur, quia VI diebus fecit\ndeus caelum et terram. in sabbato autem omne opus seruile, hoc est\npeccatum, operari prohibemur, quia, qui facit peccatum,\nseruus est peccati, ut, cum in praesenti saeculo perfectionem\noperum compleuerimus non obdurantes corda nostra, in ueram\nrequiem, quae contumacibus denegata est, peruenire mereamur\ndomino per Dauid dicente: si intrabunt in requiem meam.\nDe quinquagesima. Ab altero die sabbati VII ebdomadas plenas\nnumerare nobis lege praecipitur usque ad alteram diem expletionis\n\n\n\n\n\n\nebdomadae VIIae, id est quinquagesimum diem, in quo primitiae offeruntur;\nquae denumeratio perfectionis plena per septenarium\nnumerum et quinque decies et X quinquies. in hoc significari puto,\nut per quinquagenarium, qui remissionem in se continet,(et) per karitatem,\nquae septiformi spiritu gratiae superueniente diffusa est in\ncordibus nostris, et quinque nostri corporis sensus legi dei subditos\nhabeamus.\nquae uerba decalogum in se continent \\'et per karitatem\\',\nut dixi, quae caritas operit multitudinem peccatorum,\net sic sacrificium nouum domino ex omnibus habitationibus\nnostris in usum nostri sacerdotis cum pacificis nostris\nuictimis cedentes offerimus, si cum domino pacem fecerimus offerentes\nspiritales hostias acceptabiles deo per Iesum Christum,\nqui panes primitiarum terrae nostrae etsi fermentatos tamen sibi\nconsecratos comedit sibi pontifex, qui caelum penetrans possit\ncompati infirmitatibus nostris, et, cum apud patrem aduocatum\nhabeamus eum, opera, quae fermento fragilitatis nostrae fermentata\nin usum huius sacerdotis manu orationis eleuata cedent, per uiscera\nmisericordiae deuorat, quae odorem suauitatis deo praebent, sed\nmagis indulgentiam exigunt.\nDe scenopegia et in fine anni solaris. Apud Hebraeos item\nVIIo mense, quando congregantur fructus in horrea siue in cellaria.\ntunc sollempnia celebrare lege praeceptum est, id est primo die\ntubarum, Xa die expiationum celebrare debere sabbata et a quinta\ndecima die per dies VII, usquedum finiantur, VIIIuo tabernaculorum\nferiae esse praecipiuntur.\nhis autem fortasse significare\npotest, ut, quia nos in fine saeculi trinae inuocationis sacramento\nsimus consecrati, tuba praedicationis euangelii fidem et aspersionem\n\n\n\n\n\n\nsanguinis Iesu Christi, in qua uera propitiatio est, finito legis tempore\ndicere non cessemus et congregatis bonorum operum fructibus\nab omni opere malo quieti per septiformis spiritus gratiam persecutione\nsustentata in octauae beatitudinis numerum peruenire\nmereamur. quod tamen per ieiunii et orationis laborem fieri non\nest dubium, quia et affligi animas lege praecipitur.\nDe neomeniis. In neomenia bucinare tuba praecipitur, id\nest noua luna, quia, qui in lumine scientiae inluminatus est, praedicare\naliis cessare non debet, quod Paulus scientiae Christi fulgore\nilluminatus obseruare minime contempsit praedicans in synagogis\nIudaeorum.\nDe sacrificiis pauca dicere decreueram, quae, cum hostiae\nueri pontificis in se figuram continent, a nobis etiam domino spiritaliter\nofferri debent. per uitulum enim labor noster, per ouem innocentia,\nper hircum mortificatio fornicariae uoluptatis, per capram,\nquae in sublimi pastu pascitur, uita theorica, per arietem uis praedicationis,\nquae agnos bono pastori generat, per turturem castitas\nsolitariae mentis nemini praeter Christum iunctae, per columbam\nperspicacia intuitus sacramentorum, per panem soliditas praeceptorum,\nper similam sinceritas uitae, per uinum et sal ueritas praedicationis,\nper oleum fomenta karitatis intelliguntur.\nquae omnia\nsiue festa siue sacrificia in uno loco celebrari et offerri lex iubet,\nquia tunc omnia prosunt, cum in unitate ecclesiae sine ullo scismatis\nerrore peraguntur. haec pauca in abysso multa legis praecepta disserens\nhanc sorbitiunculam diuiti pauper, peregrinus ciui praebere\nnon timui, quia perfecta dilectio foras mittit timorem,\ncredens etiam hoc, o uenerabilis papa, quod plus ualet\n\n\n\n\n\n\nobedientia cum fide quam facultas humani ingenii.\nhaec autem\net a te postulata et a me dicta sunt propter eos, qui, cum in superficie\nChristiani uideantur, per Iudaici sensus impietatem corpus\nChristi ecclesiam suis scismatibus scindere non metuunt. haec sub\nbreuitate transcurrimus, quae si per omnia tractarentur, grande\nuolumen poscerent, quod non huius temporis otium exigit. ora pro\nme, uenerabilis papa.\nEpistulae Procopii Gazaei ad Hieronymum, non Stridonensem\nsed alium quendam Aegyptium saeculo posteriorem, Graece scriptae\nuersionem Latinam cur in hanc editionem non receperim, non est quod\nexponam. nihilo minus numerum editionis Vallarsianae non deleui.\nFortiter te contra hereticos dimicasse et domini uicisse\ncertamina multorum aduenientium relatione cognoui. non solum\nenim Gallias et Italiam, sed et Palaestinae urbem celeberrimam\nsuis fraudibus periuriisque maculant habentes patronum et consortem\nmagistri sui, quem dominus Iesus interfecit spiritu oris\nsui et omnibus reliquit exemplum, quam periculosum sit catholicae\nfidei resistere et ecclesiae cupere fundamenta subuertere.\nTua autem sanctitas ubinam sit futura uel utrum adhuc\nin urbe uersetur, scire non possum. ut saltim rara scriptio per\nannos singulos non pereat, sed coeptas in Christo amicitias\nmutuis epistulis frequentemus: nos sanctae (ac) uenerabilis uirginis\nChristi Eustochiae repentina dormitio admodum contristauit\net paene conuersationis nostrae mutauit statum, dum quoque,\nquae uolumus, multa non possumus et mentis ardorem superat\ninbecillitas senectutis.\nSancti fratres, qui mecum sunt, plurimum te salutant.\nsanctum filium meum Theonem diaconem commendo dignationi\ntuae et quaeso, ut mihi super omni conuersatione et statu tuo uel,\nubi disponas uiuere, familiaria scripta transmittas. incolumem\n(te) et memorem mei Christi, dei nostri, tueatur clementia,\ndomne uere sancte et suscipiende frater.\nMultum mihi gaudii praestitit sancti et uenerabilis Innocenti\npresbyteri aduentus, quod et tuas mihi litteras tradidit et te\nfidei calore feruentem etiam suis sermonibus indicauit. de furore\nautem Iuliani et sociorum eius Pelagiique naeniis et garrulitate\nCelestii magnopere non cures, quorum alter propria uerbositate\n\n\n\n\n\n\n\n\n\n\n\n\nblasphemat, alius emendicatis uerbis loquitur.\nnec eorum scriptis,\nquae ignoro, moueor, cum sciam uoluntatem quidem blasphemiae\npessimam, sed uires prudentiae et eloquentiae non habere\npraecipueque sanctarum scripturarum notitiam, quae sunt fidei\nfirmamentum et ius ecclesiastici fori auctoritasque maiorum.\ntamen, si scripserint et in meas aliquid peruenerit manus, ut non\nsuperbe loquar, sed sim par insaniae eorum, omnia elucubrata\nuolumina eadem uerbositate et una forsitam lucubratiuncula et\ndictatione confutanda reor.\nquod autem ad scribendum cohortaris,\ngraue asello uetulo imponis onus. nos enim et acumen ingenii\net uires corporis penitus deseruerunt, quas adsidua morborum\ndebilitate perdidimus. incolumem te et mei memorem\nChristi, dei nostri, tueatur clementia, domne uere sancte et\nmultum desiderande frater.\nQuantum gaudii super ordinatione pontificatus tui sancto\nInnocentio presbytero et nuntium et litteras tuae beatitudinis\nperferente susceperim, ambigere non potest tua reuerentia, cum\nolim mutuo iungamur affectu et ante coeperimus nos amare\nquam nosse interiorque homo ita sibi coniunctus sit, ut\n\n\n\n\n\n\n\n\n\n\nexterioris hominis damna non sentiat.\nhaec sola res dolorem nostrum\nsuper dormitione sanctae ac uenerabilis uirginis Christi\nEustochiae mitigauit, nisi quod et in hoc tristitia non minor\nsit, quod tanto nobiscum priuata sit gaudio. quo enim illa, si\nhoc in corpore constituta audire meruisset, gestisset gaudio,\nquibus precibus et gratiarum actione Christi clementiam flagitasset,\nquod sanctum ac uenerabilem parentem suum apostolicae\ncathedrae successorem esse didicisset!\ninfans Paula, quae in tuis\nnutrita est manibus, quasi pignus sanctae ac uenerabilis memoriae\nLaetae nostris est inposita ceruicibus; quod onus utrum ferre\nualeamus, domini est scire, quem futura non fallunt, in nobisque\nnihil opis est praeter sanctam uoluntatem, quae non rerum\neffectu sed desiderio animi conprobatur.\nobsecro reuerentiam\ntuam, ut quasi ad tuos semper adscribads et nos proprie super\nprofectu et honore reuerentiae (tuae) gaudere cognoscas. certe\nsanctus ac uenerabilis Innocentius presbyter beatitudini tuae\npoterit indicare, quantum in ipso maerore gaudii ceperimus et\nquomodo, si fieri posset, tuis cuperemus haerere conplexibus.\n\n= [Item.]\n\n\nPropria manu quod scribo, beatitudini tuae scribo. sentiant\nheretici inimicum te esse perfidiei et oderint, ut a catholicis\nplus ameris, et executor atque conpletor sis sententiae praecessorum\ntuorum nec patiaris in episcopali nomine hereticorum\npatronos atque consortes.\nScriptum est: multa flagella peccatorum,\nquae nos et merito sustinuisse et sustinere testamur, dummodo\nproficiant in futuram salutem. hereticorum autem pectora non\nposse purgari ego testis sum, cui decretum est numquam paenitentiae\neorum credere. ad hoc enim simulant caritatem, ut,\nquos per inimicitias occidere non potuerunt, per fictas amicitias\ninterficiant. pectora eorum plena sunt uenenis et — secundum\nquod optime locutus es — \\'nec Aethiops mutare pellem\nnec pardus uarietates suas.\\' tamen credimus in Christi\n\n\ncordiam, quod domnus meus sanctus et uenerabilis episcopus\nBonifatius eradicet eos spiritu Christi, cui debemus ignoscere,\nsi in principiis suis offert caritatem et per clementiam suam\net mansuetudinem seruare conatur, qui tamen numquam curandi\nsunt. uere dicam, quod sentio: in his hereticis illud exerccndum\nest Dauiticum: in matutinis interficiebam\nomnes peccatores terrae. delendi sunt, spiritaliter\noccidendi, immo Christi mucrone truncandi, qui non possunt\nper emplastra et blandas curationes recipere sanitatem.\nSanctae et uenerabilis domnae Eustochiae nos uehementer\ndormitio contristauit, quam in ipso confessionis ardore\nsciatis spiritum reddidisse, libentiusque habuit et rem famili-\n\n\n\n\n\n\n\n\n\n\n\n\narem et domum suam dimittere et honorata exilia sustinere\nquam hereticorum conmunione maculari.\nSanctum filium meum Mercatorem ut meo obsequio salutes\nprecor et moneas, ut ostendat ardorem fidei et detestetur\neos, qui suspicione aliqua Pelagianae hereseos maculati sunt.\npraecipueque obsecro, ut sanctos filios meos Marcum, Ianuarium,\nPrimum, Restitutum, Traianum, omnes conmilitones in domino\nsalutes, quorum aliena perditio fuit causa salutis. ego autem et\nmaerore et longa aetate confectus et frequentibus morbis fractus\nuix in haec pauca uerba prorupi.\n"};
