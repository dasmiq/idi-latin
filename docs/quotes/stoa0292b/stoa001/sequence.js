var sequence = {"name":"Victor, Claudius Marius. Alethia","data":"Ante polos caelique diem mundique tenebras,\nante operum formas uel res uel semina rerum,\naeternum sine fine retro) sine fine futuri\nesse subest cui semper, erat deus unus, apud quem\nuiuebat genitus uerbum deus et simul almus\nspiritus, arcani uitalis summa uigoris.\nuna trium quo se uegetans substantia nexu\ningenita (sese) semper uirtute beabat\nregnabatque potens, in maiestate creandi\niam res et causas rerum casusque futuros\net facienda uidens gignendaque mente capaci\nsaecula dispiciens et quicquid tempora uoluunt\npraesens semper habens. inmensum mole beata\nregnum erat ipse suum, regni nec teste carebat,\nuirtus trina deus, qui primum semine nullo\ncorpora dans rebus, dum res existere cogit,\nut nostrum faceret munus, quod solus habebat,\nsolus norat opus, ditem absoluentia mundum\ncuncta simul genuit, sed partibus edita certo\nlimite distinguens speciali protulit ortu,\nmotus ut in seriem iam tempora conderet ordo.\nnam nec, sacrilegi sensit quod lingua furoris,\ncasus mentis inops, dum nescia semina uoluit,\ntam prudens contorsit opus, nec dicere natum\nante diem fas est, quia tempore nata mouentur\net nullum tunc tempus erat, neque credere retro\naeternum ac stabilem semper tenuisse uigorem;\nnam quod corporibus constat coepisse fatendum est.\ncorpus enim, quod plaga terit, quod tempora soluunt\natque abolent ipso, qui tendit in ultima, fine,\nprincipium ostendit, quod quae sortita probantur\naut facta credi par est aut nata putari.\nnam quae nascuntur cum tempore mota ferantur,\ntempora post mundi molem currentia nasci\nquod prius est. et corporibus constare necesse est\\'\nnon potuisse probant, fieri potuisse fatentur.\nfactum igitur constat mundum, quod quisque subactus\nannuit et uero conuictus dogmate credit;\nconcessit fecisse deum, qui numine uerbi\net uirtute potens quicquid natura putatur\ndisposuit, iussit, monuit munusque creatum\nsucciduis uicibus semper fugitiua reformans\nsustinet ac uolucrem retrahens circumrotat orbem.\net si maluerit totum dissoluere raptim,\nesse adimat rebus nec solum hoc esse, sed ipsum\npraeteritis tollat qua scit ratione fuisse.\npro uis quanta patris, pro quanta est gloria uerbi!\nQuis modus in toto, quae summa in munere, cuius\nexcelsi conuexa poli terraeque iacentes\npars prima est operis? sed terras texerat aequor\naeraque in medio sordenti nube madentem\numbra poli densis urguebat caeca tenebris.\net sacer extensis impendens spiritus undis.\naltrices animabat aquas ac semina rerum\nnondum compositis fundenda ad germina terris\ninsinuanda dabat, cum lux inmissa superne\nemicuit cogente deo discretaque nigrum I\numbra peplum retrahens summo discessit Olympo!\net medias obiecit aquas fugiensque sequentis I\nmox pos terga fuit. nomen sic meta diei\ninposuit lucis spatiis mundoque refusam\nnoctem intercisae parilem fecere tenebrae. I\nRursum mane nouum: primo iam uespere pulso\nreddita lux nituit, cum se firmissima moles\nfluctibus a mediis concreto corpore tendens I\nextulit et duro late solidata rigore\ndiuisas suspendit aquas gelidumque profundum\naxibus obiecit calidis seque aequore saepto\nnixa superfudit rebus, quas circite uasto\nclausit et antiquum spoliauit nomine caelum.\nforsitan hic aliquis sic secum errore perito\ndisserat: aetheriis ne desint pabula flammis\net nimius calor ima petens alimenta sequendo 1\nexurat mortale genus caelumque coruscum\nnon possint terrena pati, subiecta deorsum est,\nmachina firma poli, quae, dum nos protegit umbra,\\'\net uelatur aquis. tales sed quaerere causas\nmens fuge nostra procul: plus sit tibi credere semper\nposse deum quicquid fieri non posse putatur.\net magnum pelagus super astra et sidera ferri\nipsorum ratione proba, qui credere nolunt\net mundum pendere uolunt, quem conditor ipse\ninconprensibili semper ratione gubernans\\'\ngestet et inmenso constantem pondere uoluat.\nTertia lux tumidos stupuit discedere fluctus,\ncum deus inpulsis reliqui iam gurgitis undis\naeriis magnum spatiis patefecit inane.-\narida tunc primum mundi pars ima retectam\nostendit faciem tremefactaque numine uerbi\ncaerula nudatas cinxerunt aequora terras.\nquas uario raptim iussas uirescere fetu\nluxuriosa nouo texerunt germina limo\net rudis e tenero prorumpens caespite laetis\niactauit se silua comis ac frugibus ipsis,\nquaeque ferens proprium semen, testata satorem est.\nIam tribus exactis motu succensa citato\nin flammas ignisque globum se cogere iussa est\nsolis prima dies fundataque semina lucis\npuniceos roseo sparserunt fomite crines,\nlunaque, noctis honor, proprio seu lumine fulsit\nseu ueniente globo radios percussa refudit,\ninferiore uia soli subiecta pependit,\nastraque distinctis mundum pingentia zonis\nfloribus aetheriis uarios uibrare colores\net magis ornatis caelum splendere tenebris\ncaerula nox stupuit, rutilis dum spicula flammis\nfusa micant urguentque alacres noua sidera iactus.\nquae iubar obducit radiis lucisque profundae\nquadam nocte tegit signataque limite certo\ntempora dissiciens, certa statione peracta\npraecipitisque poli numerosa uice redire,\nire semel iussum, reuolutum conficit annum\nartificemque sacrum mira compage fatetur.\nQuinta dies mouit spirantia corpora ponto,\nquae liquor ex facili genuit sparsitque profundo,\ndelicias pelagi, uario quas germine miris\nformauit natura modis, quae iussa creare\npro toto partes etiam sibi uiuere rerum\ncogit et in brutas animam dedit ire figuras,\nquaeque salis tumidi squalentia gurgite terga\nnullo fine leuent molli differta sagina,\nni uelox uastis praescribat terminus aeui.\ncorporibus fauet ipse liquor genitalis alumnis,\nqui terrae quoque germen alit cumulataque membra\ndissoluit potius, -quae plus extenderat umor.\nhinc uolucres quoque, molle genus, traxere uigorem.\ndum liquidas conformat aquas inmissaque pontum\nuita subit, feruent iterum tumida aequora partu\nnon sibi feta suo, iamiamque emissa profundo\nsquamea turba salo summas dum surgit in undas,\nquae uolitabat aquis, sensim natat aere puro\net docet aetherios contingere posse recessus\nhoc animal, nitidis quod rursum nascitur undis.\nIam bis terna dies claro radiabat Olympo\ntertia post calidi genitalia munera solis, -\niamque tepens tellus grauidos laxauerat artus,\ncum maiora agitans iussit deus edere terram\nomne animal, ratio uegetat quod sola mouendi,\ncui seruire datum quo rerum postulat usus.\nnec mora: prorumpunt fetis uitalia terris\npignora, quaeque sui generis sortita figuras,\nindiga iam domini, quem propter cuncta parauit,\nqui solus potis est etiam facienda creare.\nHinc iam fas mihi sit quaedam praestringere, quaedam\nsollicito trepidum penitus transmittere cursu,\nmutata quaedam serie transmissa referre.\npostquam cuncta datus generatim protulit ordo,\nquae mandante deo tum plenus mente parentis\nfilius omnipotens faceret sanctusque probaret\nueris plena bonis et multa dote referta\nspiritus ac longam in seriem mansura foueret,\ncausa datur mundo propior, cui iusta uicissim\ncausa prior. iam mundus erat, iam sidera et ortus\naetheraque et uitreum pelagus terraeque uirentes:\n155 ni spectator adest, quem tantae gloria molis\nimpleat atque oculis auidum per singula ducat,\nquid possint conferre deo? possessio nulla est,\nsi rerum possessor abest. tunc rector Olympi\n\\'stat data summa operi, bona sunt quaecumque creaui.\nnunc hominem faciamus\\' ait, \\'qui regnet in orbe\net sit imago dei. similem decet esse creanti,\nliber ad arbitrium fruitur qui mente creatis.\\'\ndixerat haec et factus homo, seu corpore toto\nsine anima ac specie, forsan quo more futura,\nquo facienda facit, quo factum semper habebat\niam prope (prae)terito quod nondum accesserat aeuo.\net mox praepositum rebus cum coniuge iussit\ncrescere per subolem terrasque replere uacantes.\niam bene sic dicente deo natura creandi\ninposita est cunctis, quae per se uiua mouentur.\nSeptima lux magnum uidit cessasse parentem,\nsed generum numeros tantum desisse creare\net requiem tenuisse suam, meritoque sacrata est,\ndiuersum quae uidit opus; namque hoc quoque plenum est\nuirtutis cessasse deum, posuisse labores.\nformam progenitis, qua praemia digna pararent,\nbis ternis satis est dominum spectasse diebus:\nseptima lux docuit ueneranda exempla quietis,\nquam sperare iubet populos pro munere uitae\nsemper post operum tribuendam facta piorum.\nhaec quoque lux illa est, dira qua Tartara Christus\nsoluit et euicto reditum patefecit Auerno,\ndum requiescit humi patriam rediturus in aulam.\nsic cessare deus, sic otia sumere nouit,\nplus ut agat cessans. pariter sine fine quiescens\nac sine fine operans seriemque et tempora miscens\ncessando consummat opus, quodcumque crearat,\nut faciat primumque hominem iam corpore donet,\nqui postremus erat â€” nam causas condere rerum\nnon quod membra dare est â€”, seu, cum sic septima currat,\nut maneat quoque sexta dies, quia sexta profecto\nhoc quod prima deo est, praesto omnia semper habenti,\nquae nobis fugiunt, post quaeuis tempora summus\nauctor adhuc hominem sexta sic luce figurat,\nsiue, ut nos merito rebus praestare creatis,\nquos facit ipse manu, doceat, manifestius edit\nnunc quod factus homo est solidoque hoc intimat orbi:\n\\'omnia quaeque mouent anima generata iubente,\nuos operante deo.1 tanto quis digna parenti\nlaudis sacra ferat, qui mundum atque omnia raptim\nimperio explicuit dumque imperat esse peregit?\nnos facit esse mora, nos circum impendere sacri\ndignatur curam studii suadetque patrari\npaene laboris opus; facilem nam cedere limum\net flexum formamque sequi qua ducitur arte\narripit ac sacra qualem iam mente gerebat\nexplicat in speciem, flatuque inmissa uaporo\nuita rigauit humum. tellus mollita liquore\npartim facta caro est: sanguis, qui lubricus umor,\ndistendit molles per nota foramina uenas:\net mentis iam plenus homo est terraque repulsus\nexilit ac dominum prudens rationis adorat.\nnon aliter ruptis mandata resurgere bustis\ncorpora uera fides, cum caelo inlapsa patenti\nmaiestas grauidae reserat caua uiscera terrae.\nnam quod non habuit, cum sic e puluere summo\ninformante deo propriae uirtutis egena\nediderit, facile est, ut iudice reddat eodem\niussa quod accepit. sic totum forma futuri est\nquod prius est genitum, dumque ipse ita conditur Adam,\nut repetita sacrum geminet narratio munus,\nutile praeseritur populos quandoque renasci.\nquorum fonte dato iam tunc et origine summa,\nEoos aperit felix qua terra recessus,\neditiore globo nemoris paradisus amoeni\npangitur et teretis distinguitur ordine siluae.\nhic, ubi iam spatiis limes discernitur aequis\nsolis et aeternum paribus uer temperat horis,\nillic quaeque suis diues stat fructibus arbor\npomaque succiduis pelluntur mitia pomis,\nquae sunt blanda oculis et miri plena uigoris\nmembra animosque fouent pascuntque sapore et odore.\ntellus sidereos uibrat distincta colores\nsemper flore nouo, quaeque arida tegmine sicco\niam fragiles soluunt calamos, animata uigore\nmuneris ambrosii spirantia cinnama fundunt,\nsed nec quod Medus redolet uel crine soluto\nfragrat Achaemenius, quod molli diues amomo\nAssyrius messisque rubens Mareotica nardo,\nquod Tartesiaci frutices, quod uirga Sabaei,\nquodque Palaestinus lacero flet uulnere ramus\naera diuerso cessant infundere sensu.\nnamque huc cuncta deus pariter, quae singula certis\naccepit natura locis, conferta regessit:\nmotaque dum leni uibrat nemus aura meatu,\nunum ex diuerso nectar permiscet odore\nfitque nouum munus, sibi nulla quod asserat arbor,\nquaque tremens blando sensim iactata fragore\ncommotis trepidat foliis, sonat arbore cuncta\nhymnum silua deo modulataque sibilat aura\ncarmina: nec uacuus uanum quatit aera motus,\nquippe apud auctorem, qui totum mole sub una\nres rebus nectens alterna lege retentat,\nnil uacat aut uanam species tenet ulla figuram.\natque ipsum fortasse nemus siluaeque coruscae\nargumenta operum sunt et plantaria rerum,\ninque hominum cultum nudo quod nomine uenit,\ncertum ibi corpus habet proprioque in stipite floret.\ngloria simplicitas, studium uigilantia somnus\ncura, -salus terror, facundia gratia, motus\naffectusque animae stimuli, custodia uirtus,\net totum quod mundus habet, quia nascitur illic,\nhic uiget ac mentes agitat sensusque ministrat.\nsed satis hoc fidei est, laeto quod semine surgens\nhinc arbor uitae celsis petat aera pomis,\nillinc diuerso nocitura peritia fructu\nexamen rerum suspenderit arbore legis.\nat gremium sacri nemoris, quod silua coronat,\nfons rigat et diti prolem uirtute maritat,\nquadrifido tumidum laetus caput amne resoluens,\nditior oceano; iugi nam gurgite promptus\nhic proprios donat latices, ille accipit omnes\net non sentit aquas. minor est qui crescere tantis\nfluctibus infusis quam qui decrescere nescit\namnibus effusis. primo sed flumine Fison\nprosilit exultans, pars fontis quarta beati,\nedens natura quas dat prudentia dotes,\nGangetisque replet populos ac regna Euilantum\ndistendit limo terrasque et semina uoluens\nquae facit arua serit. nudis qua squalet harenis,\naurea fulgentis inter ramenta metalli\nfulmineo rutilans carbunculus igne coruscat\nac uiridi radiat fulgescens luce smaragdus.\nnec minor inde Geon, placidis sed mitior undis\nNiliacas attollit aquas arsuraque late\ndiluuio tegit arua pio caeloque repugnans\ntemperat Aethiopum stagnis refluentibus auras.\ntertius hinc rapido procurrens gurgite Tigris\nit comes Euphrati, iuncta quos mole ruentes\ntellus uicta cauo sorbet patefacta barathro,\ndonec in Armeniae saltus ac Medica pascua\nquos non sustinuit nec iam capit euomat amnes.\n\\'sed Tigris nigro tamquam indignatus Auerno\nprosilit aetherias motu maiore sub auras â€¢\net rursum spelaea subit mersusque cauernis\nintus agit fremitus et fortior obice factus\nmultiplicatur aquis artoque citatior antro\nexit et Assyrios celeri secat agmine campos.\niustior Euphrates, diti qui gurgite largus\ninrigat arentes subiectae Persidis agros\nmollibus elicitus riuis atque omnibus aeque\nseruit et humanos totum se praebet in usus,\ndonec siccus aquis nomen quoque prodigus ipsum\nconsumat terris, pelagi quod debuit undis.\nHaec igitur cuncto naturae ditia fetu\nregna, tot et tanta uirtutum dote refertae\ndeliciae prima est hominis possessio primi,\nin quam deductus uita exultare perenni\naccola iussus erat: iamque inter munera prima,\ndum fit dignus adhuc discitque labore mereri,\nquo potitur, plenae fructum uirtutis adeptus\n. expers curarum uotique ignarus agebat.\ntantum apud auctorem est meriti pro nomine summi\nnondum aliquid meruisse mali. quantumne putamus\nsoluere posse patrem rediturae in tempora uitae,\ncuius apud famulos iam tunc largitio prima,\nnon merces paradisus erat? quodque illa seuerae Â«\nlegis scita tulit libertatemque repressit,\nspondet adhuc maiora bonis et praemia seruat,\nqui causam meritis statuit, cum \\'uescere\\' dixit\n\\'arboribus cunctis: hanc tantum horrere memento,\nquae diuersarum gestans examina rerum\ntunc uos scisse bonum, morsu cum laesa profano,\nnosse malum faciet, mortis quod poena sequatur.\\'\ntali lege data ratio docet alta parentis,\nquod non mortalem fieri, sed uiuere dignum\nesse hominem uoluit, dignum obseruantia parua\nquem faceret. pro quanta dei indulgentia magni est!\nnostrae laudis opus fieri, quod sponte benigna\nlargitur famulis, nostri cupit esse laboris\net se quod donat mauult debere uideri.\nat tu, quem sacri nectit custodia iuris,\nne querere, angustis quod clausa licentia metis\nparte sit orba sui: nihil hac tibi lege recisum est.\nante potestatem tantum terraeque marisque\nnanctus eras, nunc iam regni uitaeque perennis,\nnunc et mortis habes. tunc ut sibi cuncta parentem\nindulsisse pium rudis incola crederet orbis,\nomne animal, quod adhuc tellus dare iussa creauit\net tacito, uernans in corpore, semine fudit,\niussit adesse deus proprioque obedire tyranno,\nsummaque post generum uocitamina dicere, partis\nnomina- ceu famulis rebus quo figeret, Adam:\nammonitu domini tanta inter munera uitae\nqui dedit et nomen proprium. nec fit mora: sistit\nomne genus natura deo, quacumque creatum est\nmundi parte noui. coeunt tam dissona motu\ntemporis unius spatio, quae fortia nisu,\nmolli lenta gradu, rapido promptissima cursu\nimpete praecipiti uel prona per aera labi\nuel subnixa fretis et pondere lubrica ferri\ninstruxit genitor, diuerso munere donans,\narmauitque manu cornu pede dente ueneno\natque aliis, quibus artis inops animique minoris\nconcretum muniuit opus. sed nemo animantum\naequa homini specie uultuque habituque uigebat\net prope conlatus maiorem addebat honorem,\ntotque inter duplici uitam inlustrantia sexu\ninpar solus erat, dudum qui coniugis aptam\nin se materiem gignendae ignarus habebat.\nergo opus adgreditur notum deus ictaque raptim\ncorda uiri tanto dissoluit languida somno,\nmentis ut experti pollens subducere costam,\ndum surgit caro iussa sequi pellisque recedens\nos simul et medium non intermiscet hiatum,\ninlaesis raperet membris et corpore sano.\nquae pandens, uarios mox et digesta per artus\naccepit formam calidaque animata medulla\ntraxit opus uitae, sexu iam grata secundo,\nac permissa suo uocitata est Eua marito.\nhoc nunc turba loco stolidissima desine tandem\nantistare sacro quicquam censere parenti:\ncur sic quippe uiri formata est femina membris\nprima sui, posset molli cum puluere fingi,\nposset et ex nihilo. causa est haec uera profecto,\nne naturalis potius sibi sumeret ordo\nuel quod homo ex homine est liquidoque patisceret orbi\nomnia facta simul tunc, ut cognatio quaedam\nalternum curae propriae misceret amorem, *\nsemet in alterius cogens agnoscere membris.\nhinc est, ignarus partem quod senserit Adam\nse recepisse sui: tetigit noua gratia mentem\naffectusque oculis in uiscera nota receptus\nirruit et tanto penetrauit in ossa calore,\nut iam scire daret, quod nomen coniugis uxor,\nquod dulces nati postponendique parentes\nconiugibus. quid? iam una duos in carne manere\naeternam pariter uitam ducentibus esset â€”\nnam dum terrarum uitiis et labe carerent,\ndiuinis uiguere animis, nullius egeni\nquas dabat orbis opes: non quippe obnoxia morbis\ncorpora gestabant cupidi nec uentris alumna;\ntantum in deliciis cibus et quod postulat usus\nnondum erat auxilium uitae propriumque uigebat\ninmortale animae —, ni serpens dira ueneno\nmaioris stimulata mali dissoluere legem\ntalibus incautam suasisset fraudibus Euam:\n\\'o uitae melioris inops rerumque bonarum\ngens ignara homines! nam qui dinoscere nescit\nquo distent diuersa bonis, hic nec bona nouit.\natque ideo augustos homini fas carpere fructus\nnoluit esse deus, ne mentis nube remota\ndent animis oculos et quae sint optima, rerum\n\\'altera pars per cuncta docens arcana peritos\ndis faciat similes.\\' hic nunc excurrere paulum\nfas fuat et turpes ueterum deflere ruinas.\na nimium miseri gentiles, quos furor egit\nin uarios ritus! patet, in qua morte profani\nfunditus occiderint. nomen plurale deorum\nserpentis primum sonuit uox impia diri,\nqui mortis tunc causa fuit. nam credula postquam\nrupit sacrilegis praescriptum morsibus Eua,\nexperti iam docta mali, solacia culpae\nquaerit et in crimen facilem tractura maritum,\nqua periit prior, arte petit. sic hoste subactus\na gemino cedit sceleri miserabilis Adam\npomaque libauit sacro blandissima suco.\nsed quia legis in his suberant praescripta seuerae\nplus quam uipereo mortem allatura ueneno,\nut primum inlicito uiolarunt membra sapore,\nconfestim sensere nefas facinusque peractum\ncreuit et ignaro percussit pectora sensu.\nhinc timor, inde pudor: quippe antea degere nudis\net nescire datum, siue almi plena uigoris\ncorda rudes homines celsarum conscia rerum\net caelo tantum mundoque intenta ferentes\npectora ad excelsum semper conuersa parentem,\ndum secretorum miracula diuinorum\npaene incorporeae mentis splendore notarent,\nnondum contigerat membrorum cura suorum\namentes meliore anima, seu corpora nulla\nin senium soluenda mora penetrare nequibat\nmotus, qui sciri faceret quodcumque necesse est.\npostquam deseruit uitae uigor ille perennis\niam mortale animal, demum frigusque calorque\naeriae subiere uices ac uestis egenos\nen se senserunt homines sexuque latenter\nerubuere suo. tacitis miserabile questi\nfletibus umbrosae foliis noua tegmina fici\ntexunt consertis, post culpam mente receptum\ncorpore uelato denudatura pudorem.\nnec satis hoc trepidis. quid agant, qua crimen inustum\nseque ipsos fugiant? cuperent, si forte paterent,\ncondere se terris: adeo contermina poenae\nculpa suae est, ut iam miseros mortale pauentes\nmortis imago iuuet. siluas umbrosaque lustra\nobtendunt, uanae solacia falsa latebrae.\nnam quo te timidum fas est subducere corpus,\nte, te, inquam, qui mox primus retrahendus es, Adam?\nuirtus uiua patris mundi occultissima praesens\nimplet et inmensos exit diffusa recessus.\nsed uerum nefas est pauidos fraudare latebra.\nille potest dominum fugiens euadere summum,\nqui fugit ad dominum, sola quem mente relinquens\nquam uastis iaceas et non celere tenebris.\nuoce uocans ubi sis pariter testatur utrumque.\nnam cur te cernens quaerit deus et, cui praesens\nsemper eris, cui te proprio subducere furto\nnec mors ipsa potest, fragili quam mente subisti,\n460 cur ubi sis quaerit, nisi quod te more doloris\nlapsum sponte tua secum non esse fatetur\net caelo cecidisse sacro? sed sancta parentis\ndesperare uetat pietas, clementia cuius â€”\nfas dixisse mihi, fas sit quoque dicta probasse â€”\niustitiam excedit. nec tam me uoce seuera\ncorripiens ubi sis, trepido quid pectore uoluas,\ntenet quam recreat, quod adhuc post crimina lapsum\ninmersumque metu latebris ac paene sepultum\neuocat et reuocat. ne longa exempla petantur:\nipsa probat dominum mitem donatio culpae.\nPostquam excussa reos distinxit quaestio summos,\nincipit omnipotens â€” caelum, mare, terra loquenti\nintremit et uastos pandit concussa recessus,\ndumque reos punit sententia, Tartara fecit â€”:\n\\'quandoquidem nostris tutum decedere iussis\nduxistis, serie sceleris qua culpa cucurrit,\nhac mihi iusta nouos feriet censura nocentes.\ninter cuncta, frui toto quae iussimus orbe,\ntu maledictus eris et peior, quam tegis intus,\ninuida mens, coluber, qui caelum intrare creatos\ndeiecisti homines uetitasque attingere fruges\nfraude tua inpulsis praedurae mortis origo es.\nut condigna nefas poenae mensura sequatur â€”\ninmersisti homines terrae: et tu stratus iniquo\nmembra solo duram sulcabis pectore terram;\nfecisti peccare cibis: pro talibus ausis\net tu semper edes squalentia uiscera terrae.\net quia te dignum placuit tibi, primus ut esses\ninuentor mortis, poena moriere cruenta\nhumanique odium generis specialiter armans\nin genus omne tuum saeuis inbute uenenis,\nut perimare magis, semper timeare iubebo.\natque huius, prima gaudes quam fraude subactam,\ninferior pedibus degens et pectore pronus\nextremis tantum sic insidiabere plantis,\nut capiti trepidans etiam uestigia figat.\\'\ndixit et exanguem sic est exorsus in Euam:\n\\'at tu quae minimum solam te perdere fructum\nesse putans sceleris, misero iam mente nocendi\ninsidiata uiro dominataque crimine tanto es,\npraebebis famulare iugum subiectaque duri\narbitrium sensura uiri patiere labores\ncasibus assiduis, ut, coeptum quae prior ausa es\nmultiplicare nefas, multis uersere periclis,\net pariens crebris adeo torquebere natis,\nut quos mortales faciet tua culpa creari,\nmortis nonnumquam lacerae sint causa parenti.\\'\n\\'tu quoque, cui monitus nostros et prima salutis\nuincula femineis postponere fraudibus auso\nsponte mori placuit, talem reus excipe sortem:\ncriminibus tellus, quam tu sulcabis aratro,\nsit maledicta tuis. spinas tribulosque minaces\n\nculta ferat fallatque tuum spes improba uotum. tu mihi desisti mente inseruire fideli:\nnec tibi terra fidem seruet. tu uiuere laetus\nhis in deliciis et cunctis uiuere saeclis\nsponte recusasti: duro nunc uiue labore,\nuiue in miseriis, donec te lenta senectus,\nterram, quod magis es, faciat terraeque refundat.\\'\ndixit et ignaros caelum defendere membris\nueste tegit pecudum miserans uitamque tueri\nedocet. at ne iterum facinus, quod mente gerebat,\nauderet mortis formidine percitus Adam,\nsi rerum ignarus, primi quod iuris habebat,\narbore uitali post causae extrema superbum\nauxilium repetens, nulla patris arte redemptus\nuiueret et mundo iam mysticus ordo labaret\nac miseros semperque reos grauiora manerent,\ncontinuo sacris iussos decedere lucis\nexpediunt uenti, nemoris quos silua profundi\nconcitat â€” ast illos libranti turbine nexos\ncontinet aura uehens et spiritus aera totum\nnatura uergente rapit â€” terrisque relatos,\nunde datum corpus, mollito flamine ponunt\nexpertes tanti spatii expertesque pericli,\nsed non expertes, agitat qui corda, doloris.\nquo ruerint, quid perdiderint, quae uita sequatur,\nquae fuerit, tristis mentem conlatio uexat,\nquae diuersa magis cumulat, secumque uolutant,\nquanto aliud iam sint, quanto mutatus uterque\nse quaerat, dubii culpae hoc adscribere primae\net poenae, uim nosse mali quod conpulit error,\nan hoc esse mori, uel, si grauiora supersunt,\nan detur reditus miseris, an fine perenni\nperdant quod superest, an, cum uia mortis amarae\nper lignum ingruerit mundo populisque futuris,\npossit adhuc aliquod per lignum uita redire.\nHactenus arcanam seriem, primordia mundi,\nut sincera fides patuit, sine fraude cucurri,\ndum dignis leto uitiis terrena carerent.\nnunc hominum mores et iam mortalia uersu\ningressum fas sit ueris miscere poetam.\npostquam sacratis decedere iussus uterque\nsedibus ac regnis genitalia contigit arua\net propria stetit exul humo, miserabile, quali\nore rudes stupeant tum barbara rura coloni,\nquae non frugifero distincta stipite uernant.\nnec species iuuat ulla soli, sed bruta coacto\npondere congeries nec lecta mole locata est.\nardua caute rigent, siluis depressa laborant,\nplana latent herbis, horrescunt edita dumis.\nheu quibus haec spectant oculis, quo pectore cernunt,\nquorum animis paradisus inest! neque causa doloris\nuna subest, quod cunctorum iam plena malorum\nse pandit facies, sed, quod meminere bonorum.\nnunc honor ille sacri nemoris maiore sereno\ninradiat, nunc diuitias cumulatior edit\nsilua beata suas, nunc pomis dulcior usus\nnectareusque sapor, uiuis nunc floribus halat\ntellus et absenti tristes perstringit odore.\no quam non eadem meritis, paradise, rependis!\nte magis extollit conlatio deteriorum\net peiora facis, miseris quae sola supersunt.\nhic uitae perit almus amor, penuria rerum\ninsinuat iam dulce mori, ni maior egestas\nsuccurrat grauiore malo; nam uiscera edendi\nincendens rabie per cunctas ducit edaces,\nquas sterilis dat silua, dapes cogitque malignis\nherbarum dubias passim radicibus escas\nexplorare cibis uitamque euadere talem\nipsa fames non posse facit, quae uelle coegit.\ntandem cunctarum, quibus indiget usus, egenos\natque inopes rerum docuit res ultima summi\nauxilium sperare patris: prostratus uterque\nmembra solo lacrimis tantum mutique doloris,\ndum pudor iniustis subducit uerba querellis,\ninmoritur senio. sed postquam reddita mens est,\nadsurgens tandem tali prece supplicat Adam:\nomnipotens auctor mundi rerumque creator,\nuae mihi labe mali! felix dum uita maneret\net celeres animos uisu super astra daretur\nposse sequi, late circum perque omnia fusum\nsemper et ingesto uisus splendore tegentem\nhis oculis — ceu mentis erant arcana tuentes —,\nquod dictu proprium est, uidi non posse uideri.\nnunc quoque post culpam spoliatis lumine sacro,\nquamuis mens melior per totum libera ferri\nfugerit et clausis terreni carceris antro\nnil ueri praeter mortalia nosse supersit,\nomnia plena tui tantum sentire remansit.\natque ideo omnipotens, qui semper totus ubique es,\nad te confugimus trepidanti mente precantes:\nexaudi miseros, quos semper cernis et audis,\nsi, cum me parti damnatae adnectere uellet\nille, caput scelerum, mundi reus et suus hostis,\nnil per se solum, ne uictus cederet, ausus,\nserpentis miseram, cui mens incauta, per artem\nmeque per affectum, quem sexus sentit uterque,\nartificis scelerum fraus inprouisa subegit\net, cum damnarer iusta pro crimine poena,\nsic piguit culpae, tanto mens icta dolore\nindignata sibi est, ut te, mitissime iudex,\ntunc mihi uindictam de me praestare putarem.\nidcirco et gemitus causae lacrimasque negaui,\nindignum uenia quia me reus ipse probabam,\namplexusque animo solacia dulcia poenae\nhoc ipsum post haec sacra inter munera ponens\npro uenia sceleris, quod sum damnatus, habebo..\nnon igitur dirum est. at maiestate serena\nexaudire uelis nil contra iussa precantes\nnec iam poscentes lacrimis, quod sponte benigna\npraestabis famulis, ut se censura resoluat,\ntota sed ut plenas teneat sententia uires.\niussisti mota uictum me quaerere glaeba:\ndamnatis igitur campis sunt arma mouendi\ndanda â€” agros dumos steriles spinasque tenaces\npro fructu dare: pura mihi prius ergo serenda est,\nut fallat mea uota seges quaesita labore â€”\nherbarum assiduo contexere semine panem:\nda menti, quae sint herbae, quae forma laboris,\nda, pater, auxilium miserans atque imbue sensus.\ntunc erit, ut rerum compos et certa salutis\nseruiat Eua mihi saeuumque experta creandi\nsupplicium pariat populos, qui crimine nostro\nplectantur, purgetque patrum peccata nepotum\nmortibus aeternam faciens successio poenam.\\'\nTalibus orantes falsi serpentis imago\nindice uisa metu tacito se tramite ferre\nleniter ad molles tractus uibrantibus herbis\nin se conuertit trepidos pigrique doloris\nexcussos senio cognatas traxit in iras.\net prior Eua uiro: \\'si te suprema malorum\ncausa mouet, rape saxa manu; datur ecce facultas\nauctorem leti leto dare. prima docere\nsuppliciis debet propriis et morte cruenta,\nquam sit triste mori, quae me male perdidit et te.\\'\ndixit et elapsam cursu telisque secuntur\nmissilibus cautesque rotant, quarum una reducto\naltius ad nisum facilem dare certa lacerto\nobsequitur uotis oculosque animamque secuta\net nudum in silicem media serpente resultat\nscintillamque ciet, sicco quae fomite pasta\nac mox flamma fuit crinita incendia late\nextendens siccoque floret iam candida fumo.\nhorruerant latebrasque gradu trepidante petebant,\nsed pauidos stupor ipse tenet curamque sagacem\nhumani pandit uitii, quod cernere rursum\net timidi metuenda uolunt paulumque remoti\ntelluris dorso sterilis mirantur opacas\nprocubuisse comas nemorum, sordere fauillis\nfuscarique diem, totas splendescere terras\net lucem sub sole nouam. nec mente quieta\naccipiunt crepitus stridentibus undique siluis\nundantesque globos flammarum in sidera ferri,\ndum se radices demersus tendit ad imas\nignis edax penitus, sumpto quo uicta calore\nterra rudis pandit generosa ad munera uenas\net, cum iam cuncto fuerit siccata liquore,\nincipit ipsa liquor fieri riuisque metalla\nfundere quaeque suis. fuluo torrente coruscat\nauri summus honor, candenti lacte renidens\neffluit argentum, rigor aeris lubricus errat\net coit in mollem resoluto corpore massam\nliuida glaeba chalyps. ruptis sic Aetna caminis\negerit inmixtis stridentia sulphura flammis, .\nlubrica dum feruent; at cum spirabilis aurae\ntemperiem sensere, rigent raptimque coruscam\nuertitur in glaebam siccus liquor igne gelato\net fit corpus iners. uarios ita sistere cursus\nmirantur latices, quos, dum qua deficit ardor,\niam cupidis spectant oculis blandumque colorem\naccipiunt membris et quod timuere secuntur.\nauxilium sensere dei gaudentque reorum\net primas nulla culpam uirtute secuta\nad uotum cessisse preces summoque parenti\nacceptum referunt et quod dedit ignis et ignem\net mentem, cui quo sit opus patefecit. utrumque\ncertum habeo, munus sacrum explorasse parentes\ncuncta alacres oculis permensos, sed prius auro\nadmouisse manus diti, quod fulmine mentes\niam ferit et cari subigit fulgore ueneni\nnec satiat, donec mirantes pondere multo\nuincat et elapsum durae ceu murice cautis\nuulneret ac facilem uitiato corpore plagam\nposse pati doceat. subiit noua cura repente\nattonitos acuitque animos casumque magistrum\nadmonet arte sequi. duri tunc pondere saxi\nalternis caedunt uicibus flectuntque trahuntque\nin uarias species cedentem ad uerbera massam.\nquam nullus formare labor, sed uicta figuram\nocius hinc perdit, magnis quod nisibus inpar\nmateries recipit studium, sed decipit usum.\ndurius ergo aliud quaerunt; sed et hinc placet aurum,\nutile quod rigidum docuit magis esse metallum.\ninde, cui propior decor est et uena secunda,\nitur in argentum, blando quod firmius auro\nofficium magis est patiens. sed fortius aes est,\nid quod conspicuum minus est. mox aere magistro\nin rigidum chalybem translatus substitit usus.\nForsitan et cunctos quos fingit opinio casus\nartifices summos operum percurrere uersu\npossit nostra chelys, tacito patefacta calore\nut se decoctis tellus pinguissima glaebis\nmouerit in fetus uarios, quos imbre marito\nparturiens putri dissoluerit arua meatu,\nquo tumidi crepuere sinus elataque messis\nextitit et motis undans trepidauit aristis,\ndisceret ut speciem segetis nouus accola cultae:\nutque auidum ad tantam decurrens undi(que) praedam\nalituum pecudumque genus turbaeque minoris\nnigra cohors, maiora suis in pabula trudens\n175 semina corporibus, uitae inculcarit amicos\nmateria propiore cibos atque omne secutum\nofficium, docilis studii quod cura recepit.\nsemper ab exemplis meditatio sumpta magistris\nfecerit artis opus: sed falsis nota reclamat\ngloria larga patris: nil hinc sibi uindicet usus,\nnil casus uirtutis inops: ego nosse creatis\nquae bona sunt cum luce dedi mundoque minori\nquicquid maior habet sacro notescere sensu\nmeque per haec uolui.\\' atque utinam inlibata maneret,\nut data mens homini est, nullique obnoxia culpae:\nnon illam species, non illam corpora rerum,\nnon modus astrorum numerus nec molis harenae\nfalleret. at quantis cum magno terra profundo\ntendatur spatiis, quae sit mensura peractae\nmolis, quid resonet motu septemplicis axis\nharmoniae uocale melos, nunc discitur usu\nassiduisque datur studiis artisque putatur\nquod manet ingenitum. nec sentit nube malorum\nfactus hebes, quod, si quae primum agnoscere credit,\nquisque recognoscit. summo ergo hoc limite ueri\nhaereat. augustis quom pulsus sedibus Adam,\nnullum aliud prius officium quam coniuge dignum\negit et ignotos natis impendit amores.\ninter tot curas placuit cui dulce creare,\nuiuere dulce fuit. qui uiuere dulce probabat,\nuiuebat rectore deo: nec derat alumnis\nquod uitam instrueret, quod rerum accingeret usu.\nEt natis iam plena domus solacia mira\nattulerat rudibus blandoque in corde parentum\nmultiplicata graues releuabat cura labores,\net spes iam suberat propriis gaudere ministris\nruris in officiis, quorum qui maximus aeuo\narua Cain duris uertebat pinguia rastris;\nat uiuo gaudere lucro dignissimus Abel\ncollibus aut nudis aut sicci germine campi\ninnocuas pascebat oues et lacte parentes.\npostquam expectati satiarunt gaudia fructus\net stupuere sacro cingi sua uota fauore,\nammonuit mentes operum libamina iustum\nprima dicare deo. sacras prior impedit aras\nfrugibus ille nouis, niueo magis hic litat agno,\nprima sacerdotum species, mox hostia fratris\nimpia, sed signo iam tunc imbuta futurae\nindicioque piae. namque ut suscepta notauit\nfratris sacra Cain, sibi nulla in fruge litanti\nannutum, seu quod uotas praelegerit ante\npollueritque dapes seu totum tempore in uno\ncernenti reus est praesens quandoque futurus\nmente nocens, illo (dirum) de fonte uenenum,\nquo serpens materque, bibit fratremque cauendi\nignarum saeua mactatum caede trucidat.\nHeu facinus! quid non miseros furiosa libido,\nquid non ira recens, odium uetus, improba cogant\nquae uexant gentes scelerum certamina, tantum\nsi facinus fecit, qui sic, quod sanctior ipso\nfrater erat, doluit. nulla est iam culpa parentum.\net ne aliquam saltim uel de serpente querellam\nquod morimur quisquam superesse existimet, ante\ncoepimus occidi. pro quantum prima propago\ncriminis adiecit! mortem pro nomine poenae\ninductam mundo uix dignum est dicere: fecit\nimpietas scelus esse nouum. peccata parentes\ntantum morte luent: tu poenas morte solutas\net pro morte dabis, peior serpente nefando.\nille etenim letum suasit, non intulit: at tu\nauctor primus eris caedis. te publicus hostis,\nte latro priuatus sequitur, tibi crimina plectent\narma(ti) telis, gladiis et uindice ferro.\nmilitia scelus omne tua est populique futuri\nquod minus interitu iusso quam caede peribunt\nad te summa redit. nec prorsus displicet istud\nmoribus exemplum, quod fratris sanguine primum\nhumanus fundi coepit cruor, ut facinus par\nsentiat admissum, tali quem crimine constat\nfraternum renouasse nefas, ratione docente\nomne hominis letum non prima sorte perempti\nesse necem fratris. tali tunc caede madentem\nnon aspernatur — tanta est clementia — dignum\naffatu censere deus facinusque negantem\narguit et tanto leuiter pro crimine punit\nmensuram poenae facti de parte petendo,\nut, quia praemonitus facinus conmittere dirum\nnon timuit, tremeret: meritum quod noluit esse\nsupplicium fieret: quod mens haurire recusans\nduxisset leue, membra graue exagitata probarent,\npercussoque animo, quo se tortore profundo\nuindicat omne nefas, corpus quoque frangeret horror\ncriminis ac totos uehemens exiret in artus\nmotaque praecipiti raperentur membra rotatu,\nut labris saepti latices cum luce recussa\nexceptos frangunt radios, subit atria fulgor\nlubricus et totum perlustrans nusquam et ubique est;\ncumque tremit, sensim sublustri intexta corusco\nlinea caeruleae sine fine intermicat umbrae.\nnon erat is motus, quem neruis frigidus umor\nincutit adstrictis, media cum morte repletos\nsic rigat, ut totam nequeant amittere uitam:\nsed qualem ciet ira dei, cum conscia mentem\nuis domat et sano torquentur corda furore.\nt quid tamen et quotiens talis sententia ? totum est\nultio (iam) facinus caesi, iustissima saeui\npoena rei, terror genti populoque futuro\npropositum exemplum, praesens purgatio culpae\net quod promisit signum custodia uitae:\nne quisquam perimat ferroque abolere laboret\nquem poenas soluisse uidet. nec sufficit istud\nsupplicium blandis naro admiscere seuera:\namandat longe uastasque relegat in oras.\nhoc quoque munus habet, ne polluat arua piorum,\nne scelus hoc populis fieri potuisse creandis\ntestis poena probet, ne se permisceat umquam,\nammoueat maestis ne se parentibus umquam\ngens damnata, bonis ne luctus semper acerbos\ningerat et fratrum dispar ne causa dolore\ntorqueat orbatos, illum quod lumina quaerant,\nistum quod uideant, in quo lugere necesse est\nhoc quoque, quod superest. summum est in funere nati\nqualiscumque malum: set tanto in crimine tali\nsupplicio affecti quouis sub iudice peius\nperduntur uiui. quid quod mage conuenit ipsi\na patriis longe damnato excedere terris,,\ncui secreta placent, grauiorque est poena uideri\ninter felices et pura mente beatos?\nuicturo post supplicium factique pudorem\nparcitur exilio. iam quod comes additur uxor\nfida reo, nec damnatis absistere munus\nspes fit certa dei. datur en quae pectoris aegri\nmolliret curas, moto quae corpore fractum\nsisteret amplexu nullique obnoxia culpae\nsola deum precibus et pura mente colendo\neliceret quicquid posset satis esse duobus.\no bona maiestas, quid non sperare queamus!\nipse uias ueniae tacitas causamque ministras,\nqua ualeas prodesse reo, quem prole sequenti\naugens multiplicas per nomina mille nepotum\net proprii regem populi mox de patre summo\nconstituis. primus nam cingere moenibus urbes\nerudiit, quod nemo potest nisi plebe coacta. -\nconfessusque metu meritum de gente suorum\nultorem admonuit Syrum docuitque perire,\ndum timet occidi, qua forsan caede piatus\ndiluit admissum, simili quod morte rependit;\net mors ipsa lucrum est, quod criminis ultio facta est.\nInterea maesto rusum grauis Eua marito\npensarat primum sancto iam pignere damnum\nreddideratque iterum curas et uota parenti.\nSeth puero cognomen erat, quem numine prono\nadiutis supplere locum uirtutibus Abel\nomnipotens tribuit, quod munus gaudia laeti\nnon tacuere patris seriesque adiecta probauit.\nhuius quippe uiri de semine proditus Enos,\nqui primus tacita lectus uirtute sacerdos\nposse ciere piis precibus et nomine uero\nsperauit meruitque deum populumque secutum\nimbuit aeterni cultum seruare parentis\nauxilioque sacro, qua uita exposceret, uti,\nconfessa omnipotens quod maiestate ferebat,\net mentem meritumque dabat multosque per annos\ncriminis antiqui poenam differre sinebat,\nusque adeo ut cunctis pollens uirtutibus Enoc\nhorum de serie, quos continet alma propago,\nredditus in sedes patrias orbemque beatum\nuiuat adhuc uitaeque habeat iam regna futurae.\nquippe nouo mundi cultu usque carenti\npost ter centenos triplices qui duceret annos\nmille replens numeros, decimi conpendia uersus,\nuiuentu.m certamen erat. sed crimina postquam\ninfecere animos et nata in stirpe sequenti est\nculpa patrum peiorque suo maiore propago\nadiecit semper uitiis quod uinceret heres,\nsuccurrit uitae breuitas, quando hic modus unus\naugendi sceleris lucis qui terminus esset.\nnamque Cainigenum cum se coniuncta profanis\ndamnasset thalamis, melior cui uena, iuuentus,\nin uarium facinus sacro deserta fauore\nconcidit atque hostem insidiis patefacta recepit\ntalia fante deo: \\'non semper noster in istis\nspiritus insistet populis nec differet ultra\nbis senos decies leti data tempora seri\nuita nocens annos, quoniam terrena secuti\nplus carnis quam mentis habent.\\' siue ergo seuera\nnaturam fregit sententia -iudicis almi,\nut sic quemque reum brutae plus matris habere\nargueret, qua natus erat, seu, munere primo\nquam dederat famulis sacra uirtute creandis,\nlarga facultatis diuinae gratia quo se\na toto ad solum corpus transisse probaret\npeccatis traducta patrum, generata repente\nmonstra hominum, celsa membrorum mole gigantes,\nmente feri tumida. quantum per corpora diris\nposse subest animis et quantum uelle necesse est\nseruitio oppressis tam magnae molis iniquo,\nnon illis quicquam inliciti temerasse profanum\naut licitum cordi: uetitis succensa libido\nacrius et rebus pretium non forma petendis,\nsed scelus imposuit. nullae sine sanguine noctes\naut sine caede dies, lacrimis sumpsisse propinqui\ndulce cibos ipsosque cibis uiolasse propinquos,\ninmemores socii iuris hominumque suique\naffectusque sacri matrumque patrumque suorum\nauctorisque poli, tantumque in crimina summa\nprocessum est, ut cuncta deum informasse pigeret,\nquis uitam lucemque dedit, causaque nocentum\ncriminis expertes animas conuoluere mallet\n380 quam non praecipiti terras submergere ponto\nrursus in antiquam mundo redeunte (figuram).\n......\n, . , . , , , ,. fidelis\niam per quingentos inmunem criminis annos\nduxerat et posita degentem lege probarat.\ncui sic sancta deus pandens arcana reuelat:\nterrarum uitiis hominumque ad crimina pronis\nabiecta uirtute malis succurrere rerum\nfine parans statui quando, omnes plectere culpas\nsaeuum prospiciens leuiusque abolere nocentes,\ninducto rursum terras submergere ponto,\nut, dum cuncta ruens operit iussusque residit,\ngurgite praecipiti pollutum diluat orbem\ninplicitosque homines et quicquid uiuere iussi\ncausa hominum tumidi conuoluat labe profundi.\nsed quia tu solus, cui cordi est nostra uoluntas,\ndeuotum sacris ducens sub legibus aeuum\nsemper in hoc tantum merito meliore repugnas,\nsic decretorum moderabor iura meorum,\nut, cum iusta mali luerint, tunc dignius a te\nincipiat mortale genus summumque parentem\nte numerent populi, nostra qui luce fruentur.\nquadratis igitur trabibus contexta paretur\narca tibi, quae ter centum tendatur in ulnas\nperque decem quinas pateat, consurgat in altum\nter denis tantum; per ...\n.......... consummetur in unam\ndesuper. at lateri seruetur ianua, qua se\ncollecta oblico fastiget machina tecto.\ntunc calidum bibula spirans conpage bitumen\nexploret tenues et uestiat undique rimas -\nfusum more cutis. labor hinc te maximus intro\nauocet: inmensis latus adnectatur utrimque\npostibus et caueae fundentur membra peractae:\ncumque triplex spatium discreuerit area duplex,\nsic discernantur propriis animantia nidis,\nne uiolent permixta genus conmissaque pugnent\nconfundantque cibos, quorum te condere par est\ntantum materiem; nam dispensata receptis\nne desit, praestare meum est.\\' haec mente fideli\naccipiens â€” namque ipse animum sensusque ministrans\nuelle et posse dabat famulo quodcumque iubebat â€”\nadgreditur densas natis populoque coactae -\nplebis in hoc genitas ferro prosternere siluas.\nammittunt luci radios umbrisque leuatur\ncampus et aequaeuo spoliantur robore ualles\nac nemora speciem mundi inplicitura minoris.\nsed cum tam multo fuerit properata labore\nsumma operis coepti, centum differtur in annos,\nut pigeat sceleris populos iraeque repugnent.\no nimium miseri, tam iustae quos mora poenae\nplus facit esse reos: iam non pro crimine tantum\nplectentur, ueniae quis copia larga petendae est,\nsed quod plectentur, quot Tartara dira subibunt\ntemporis indulti spatio, cum parcere cunctis\ntestetur se malle deus. iam mole peracta\ncontextum stabat laterum conpage capaci\nauxilium, quod supremum pater ipse pararat\nnaufragiis, natura, tuis, causamque ciebat,\ncum deus e celso famulum dignatur Olympo\nuoce monere Noen summum iam tempus adesse\ncondere se latebris matrem natosque nurusque\neripere instanti exitio mortisque tenebris\ncarcere uitali secumque animantia cuncta,\nquae sua tellus alit, quae non sua sustinet aer,\nper sexum septena, deus quae munda probauit,\nbina pari, immundi generis sed singula sexu.\nnec mora fit: quicquid conuexo cardine caeli\nnascitur ignotum diuersis partibus orbis,\nquod stupet Eous, quod pallidus horret Hiberus,\naustralis Libyae calidis quod saeuit harenis,\nscindit Hyperboreas miro quod lumine noctes,\nuna ruit trepidans et apertae inmergitur arcae.\ndiluuium sensisse putes; nam cum deus auctor\ndet brutis sensum, quo se testetur alumnis,\nplus pecudes rationis habent, quae numine motae-\nnil de se sapiunt. ergo omni semine uitae\npraegrauidam ut primum claudi deus imperat arcam,\nnox ruit et subitae caelum obduxere tenebrae\neffusoque cadens terras ferit aere nimbus\npraeceps, more breuis, seruaturusque tenorem\nsic furit et toto pariter desaeuit in orbe\ntam, quam in parte solet, rapido cum turbine mota\ntempestas sequitur saeuos aut nuntiat ignes\nfulminis et tonitru caelum terraeque reclamant.\nnec satis excidio est qui nubibus effluit imber:\nantiquae laxantur aquae iamque aethere aperto\nin nubes uacuas caelum pluit, intima terrae\nhalitus extendens, qui flumina sufficit, implet\natque nouos pandit fontes torrentibus aequos.\ndumque uno inmixtum raptim se gurgite iungit\nquod caelum, quod terra uomit, quod nubila fundunt,\ninuoluit mersos mixtis cultoribus agros\nimplicitosque greges stabulis, cum ciuibus urbes\nobruit: inter aquas populi periere ruinis.\nnulla manet rerum facies, tegit omnia fluctus\ncrescendoque suum perdunt et flumina nomen,\nmox etiam cursum. nullis satiabilis umquam\namnibus oceanus tam magna mole ruentes\niam persentit aquas, aucto quas gurgite maior\npellit et in cumulum redeuntes surgere cogit,\ndonec contractis aestum attollente profundo\nundique litoribus summo se circite iungat\nfluctus et oppressis concurrant aequora terris.\net iam ter quinis super omnia celsior ulnis\narca ferebatur; namque haec mensura supremos\nexcessit. montes, cum quadraginta diebus\nullius pluuiae furor et nox una fuisset.\nter quinquagenis post solibus aere sudo\ncum similis ponti modus et mensura maneret,\nclausorum omnipotens miserans decedere magnum\npaulatim iussit pelagus, seu parcere cunctis,\nquas poterat fugiens raptim subuertere, terris\nseu clausis uoluit, sensim quos unda relabens\ntutius in sedem stabilem subducta locaret.\ndenique mons t aer diffuso uertice planus\n)uecturus suscepit onus. iam summa uideri\nposse iuga ac planos scopulis distinguere fluctus\ncumque residenti sensim prorumpere siluae\naequore et occulti paulatim surgere colles.\niamque niger patula speculator missus ab arca\naera prodiderat placidum praedaque reperta\ndetentus; sed adhuc cella claustrisque morandum\nfessa columba refert, quae rursum missa reportat\npaciferae frugis paruum libamen oliuae.\ntantus ad indicium magni cum laude parentis\nclausorum fletus, quo se- quoque laeta reuelant,\nexoritur, quantus, muris cum uictor acerbus\ninsultat, subitum obsessis si forte feratur\nauxilium: quantus, cum iudice missa modesto\naddictos rursum uitae sententia reddit:\nquantus, in ambiguum funus cum uita recurrit\ninter lugentum lacrimas et gaudia, fletus.\npostquam ter missa speculatrix arua patere\nnuntiat hoc ipso, terris quod capta receptis\nnon rediit, taedet pigras perferre latebras,\nquo spes est propior caelo spirare patenti\natque animam aetherio laxatam pascere sensu.\nsed fas haud ulli est exire in luminis oras,\nut uetitum nasci caelumque diemque subire\nnon uocitante deo, propria qui uoce trementem\niussa Noen monuit sacris excedere claustris\nconiuge cum fida natis nuribusque pudicis\net noua deductis iterum dare rura colonis\ncunctaque quae pariter proli seruata futurae\nhumanos pollens opifex formauit in usus.\nquae, postquam data porta, ruunt: pars aera pennis,\npars saltus siluasque petunt, pars mersa cauernis\ninfoditur patulis terrae, pars libera campis\nexultat siccis et prato uernat aperto.\nat dominus, mundi sortitus regna secundi,\ncuncta Noe gaudens oculis ac mente capaci\naccipit atque animum nequit exsaturare replendo\net cupido raptim perlustrans omnia uisu\nut noua miratur. noto fulgentior ortu\net mage sol rutilus, ridet maiore sereno\nlaeta poli facies et desperata uirescunt\nfetibus arua nouis. sed adhuc uersatur imago\nante oculos tantae semper memoranda ruinae,\ninter aquas quid pertulerint, quid munere sacro\net non pertulerint, fremeret cum uerbere saeuo\npontus et inlisas contemneret arca procellas:\ncumque suis reputat, quam late sancta parentis\nse circum summi fundens largitio constet,\net docet attonitos uerumque addiscere promptos,\nunde cibus tantis toto suffecerit anno,\nquis potus; namque hoc constat, si cetera uitae\nsuppeterent, clausos, dum fluctuat arca, necari\ninter aquas potuisse siti, nisi rector Olympi\ndepositos penitus nec iam ulla extrema timentes\nsustinuisset eo, quo condidit omnia, nutu.\nille animas longae perituras carcere noctis\naffectu lucis spolians uirtute repleuit:\nille, ut tam segnem possent perferre quietem,\ninfudit pigri - placidum torporis amorem,\nille potens, cui, si placuit, uirtute seuera\npraegelido raptim sub gurgite cogere fas est\ninmersos ardere malos flammisque futuris\ninuectos algere bonos, qui tempore paruo,\nut nunc edocuit populos sic posse necari,\nipse docebit aquis populos sic posse renasci.\nTalia mente gerens uenturaque saecula cernens\nnon prius officii quicquam mortalis inire\nprisca Noe quam sacra deo gratesque rependat\nconstituit. niueo surgunt altaria saxo:\nnulla quibus saeptis cum se circumdaret aedes,\nundique diffusi conuexo tramite caeli\ntemplum mundus erat. septenis hostia praeceps\naffluit e gregibus, mollis quos sustinet aer,\nquos generat terrae .........\n......... sternuntur Eois\naut Arabum siluis. ignis demissus Olympo\nlibat odoratos quos crine exedit honores\nambrosiumque deo fragrant holocausta uaporem.\nqui mitis semperque bonus pro munere nostro\naccipiens quicquid recipit gaudensque piorum\nofficiis hominum, quorum non indiget usu,\nsed quis nos redimat, placido sic numine fatur:\netsi parua fuit tanto pro nomine poenae\nultio uindicibus pluuiis et gurgite molli\ntot scelerum damnasse reos sedemque nocentum\nterras diffuso potius renouasse profundo,\nnon tamen offensi feriemus uerbere tali\nulterius mortale genus, quamuis ruituras\nper uarium facinus, per crimina pristina rursus\nhumanas mentes uideam gentesque profanas.\nnam quia mortales plectenda ammittere numquam\ncessabunt, meritis semper condigna referre\nnos cessare decet. laeti UQV crescite alumni,\ncrescite securi fecundaque prole replete\narua nouosque greges cunctis distendite terris.\nseruabunt elementa uices cunctisque diebus\nseminibus propriis reddetur debita messis.\ncurret opus mundi conpar discordibus horis:\naestati certabit hiemps ac tempora librans\nueris et autumni fugiens replicabitur annus.\nuosque, quibus regnum solidi permisimus orbis,\nquos tremit et dominos sentit genus omne animantum,\nhoc legis seruare loco iurisque seueri\npraescriptis uinctos semper meminisse iubemus:\ninter tot species rerum, quas sponte mouentes\nmembra animis uestros bis iam largimur in usus,\nlurida ne quisquam permixto sanguine turpes\nmembra cibos faciat, quod crimen\\' non secus acris\nolim iudicii plectet sententia quam si\nhauriat humanum quisquam ferus ense cruorem,\nquem semper repetam uindex adeoque requiram,\nut mihi non solus pendat rationis abundans\nsupplicium, sed bruta quoque: cruor omnibus aeque\nsit sacer humanus, nostra quae luce fruuntur.\net sint signa, quibus caelo radiante remissas\ndiluuii testemur aquas: quippe aere denso\ncum leuis in tenues nebulas suspenditur umor\net nigras iam cogit aquas in concaua nubes,\neffundam radios et pulchrum circite summo\narcum curua mihi decorabit solis imago\npingentem conuexa poli, qui luce calorans\nexsiccet pluuias et in aera dissipet imbres\nusque adeo, ut possit mundi pars altera poenae\nhoc sibi uenturi specimen praesumere signi,\nquod plus ignis habet rutilans et iam minus imbris.\\'\nTalibus attoniti imperiis, quae cuncta tremiscunt,\npromissisque piis alacres, quibus omnia gaudent,\ncertatim limo dulcique uligine laeta\narua Noe natique simul, quis firmius aeuum,\ninfindunt rastris et semine rura maritant,\niam uere effusis late densissima campis\nherba cibi ex calamis in frugem lacte gelato\nreddit multiplicem cumulato faenore messem:\net noua praegrauido iam palmite uinea diti\nluxuriat fructu, quem dulci nectare tendens\nparturit ac duro nascuntur pocula ligno.\nForte Noe domini celebrat dum laetus honores\nindulgens epulis et dulcia pocula libans\npersensit uiuos latices somnoque grauante\nuictus membra toro posuit neglecta fideli:\net reuoluta simul uestis secreta retexit\ncorporis ac risum tibi, Cham deterrime, mouit\nfons et origo tui, fratresque aspergine culpae\nSem primum summumque Iaphet miscere parasti.\ndisce quid exposcat quod .... t rese cachinno\ntu solus: fratrum melior sententia dignum\nofficii putat esse locum; nam tegmine rapto\net pos terga dato sensim properante recessu\nauersi patrium manibus texere pudorem\net palmam fratri rapuit pietatis uterque\nsublatam medio. nam postquam libera somno\ncorda Noe repetunt diuini nuntia sensus,\nnatorum meritum tali mercede rependit:\n\\'Cham maledicte, tuo dubius seruire parenti\nfratrum seruus eris, sancto tu, maxime natu\nSem, benedicte deo uiues fratremque minorem\n(semine iam) dominus multo distendet in orbe,\ndonec et in fratris domibus numerosa propago\nconstituat sedem populisque admixta propinquis\nimpleat adiunctas et quas construxerit urbes.\\'\nHaec fatus senior, cum iam decurrerat annos\nmille minus decies quinos, quos summa recusat,\nconscia uenturi resolutus pectora leto\ncessit et hunc orbem natis curasque relinquit:\nquippe datum culpa uacuis uitioque remotis\net post peccatum, prima quod morte piatur,\ncum deus electae penitus sacraria mentis\nspiritus implesset pectusque rigasset amicum,\nomnia nosse simul coramque oblata tueri,\nquae fugiens rapuit quaeque est quaeque afferet olim\nsaecula uenturis carpenda nepotibus aetas,\nquodque hominum uarios conceptum fundit in usus\nterra grauis, liquidum pelagus, uegetabilis aer\natque auidus, nimio quod fomite gignit et ignis.\nsed postquam tantum munus damnata propago\nperdidit et miseris nil praeter scisse remansit >\nmaiores arcana suos, reuocare parentum\nquisque memor secum monitus et cuncta reuoluens,\nquae quibus apta modis, qua rerum parte iuuarent,\ncondere in hoc fixis olim sermonum elementis\naut signis, solida mandantes uerba figura.\nhinc artes traxere caput, quas littera seruans\npriscorum in tardos misit commenta nepotes\net ueterum studiis miscens inuenta nouorum\nspem dedit attonitis uanaque cupidine motos\ntraxit ad inlicitum praeceps indago futuri:\nsiue dedit mundo, quem quidam errore caduco\ncorporeum dixere deum, quod solus habebat\nconditor omnipotens sparsitque per omnia membra\nrerum signa mouens uenturi nuntia saecli,\nut se per totam molem testetur alumnis\nsemper et auctorem fateatur mentis imago\nsitque palam rebus positum, regnator abundans\nquid praestare queat populis, quid tollere possit,\nquid quandoque suos, caeli quis regna parantur,\nscire uetet famulos, quod uerum testis achates,\nPyrri gemma, probat, Musis et Apolline clauso\nedita cum mundo â€” quid non per cuncta putemus\nsignificasse deum, quando et mendacia mundi\nprodidit anticipans et post fingenda notauit:\nseu simplex potius mundi fert omnia motus:\nseu grauis inuentor leti cessare capacem\nfraudis materiam non passus cuncta maligno\nsubdidit arbitrio, quo fatum induceret orbi.\nnam dum dinumerat cursus uariosque recursus\nastrorum et miro fruitur discrimine caeli,\ntempora sic dubii posuit sibi certa fauoris\natque facultatem pronam metasque nocendi\neffectu uario uariis conuentibus edens,\nspargat (ut) inuidiam stellis et crimina sacro\nadleget caelo mundumque ornantibus astris,\ncum fingat populis quicquid facit ipse futurum.\nhinc ars est, quod fibra tremit, quod pinna coruscat,\nnubibus elisis quod fulmina nuntia signant.\nnam quia praecipites motus cunctosque sagaci\namplexus casus studio, qui publicus hostis\nprae .... is reddat, meminit, diuina putare\npersuasit populis falsi commenta ueneni.\nhaud secus Aethiopum canibus, (quis) regna, tyrannis\nlibertas regitur: cum rebus congrua certis\ncorporis ignari petitur sententia motu\net casum praecepta putant. nec signa minora\nhaec pro se ualido praesumit -opinio sensu;\nnam gemmam Pyrri Galbae Fortuna refutat:\nqui potuit quippe statuam tot fingere lustris,\net lapidem simulare potest. his fraudibus usus\ninlusit captis noscendi ardore futuri\nuincendique dehinc fati stimulante timore\nsollicitis studio magicae scelus intulit artis,\nqua semet potius colerent arisque dicatis\nimpia tura darent, cum prodita turba parente.\\'\nmoxque parum sano genitus de stemmate Nembrod,\nmole et mente gigans, Babylonis praeditus aulae,\nPersarum capiens animos uenator iniquus\na ueri sacris domini transduxit ad ignem.\nNec tantum cupidis nimium sic arte sagaci\nille, caput scelerum, mundi reus et suus hostis\ninlusit curis hominum, sed mentibus ipsis\ninruit et sensus penitus descendit in omnes,\nmox et in affectus. nam cum patris unica proles\nspem generis leto secum traxisset acerbo,\ninfelix genitor, lacrimis noctesque diesque\ncontinuans hebetique trahens plangore querellas\ndum furit et raptum quaerit per singula natum\nexuuiasque tenet dulces puerilibus annis\naut trans fata pius solatur imagine luctum,\nsic desideriis accensum pauit amorem,\nut totam Pario statuens de marmore formam\ncrediderit demens incluso uiuere sensu\net questus audire suos arisque dicatis\nauctoris summi cultum transferret ad umbras.\nomnibus iste reis grauior transcendit et illum\ndoctorem em scelerum, magicas qui condidit artes.\nille palam furiis reus est et mente profana,\nhic pietate nocens. facinus plus inquinat istud,\nquod speciem uirtutis habet; nam protinus omnes\namplexae gentes scelus hoc sine fine litantes\nmanibus inferias, uti nunc testantur Alani,\npro dis quaeque suis caros habuere parentes,\npost etiam reges, quorum sub nomine mendax\nGraecia, dum ueris falsa insinuare laborat,\naddidit obscuras uanis rationibus umbras,\nexcusans tumulos et condita nomina bustis,\ndonec per species etiam dementia cunctas\ntenderet et rebus minimis membrisque pudendis\nfingeret esse deos: quippe assistebat in oris\ntalibus erroresque fouens responsa ciebat\ninuentor leti miris in partibus orbis,\nusus ad insidias aut igni aut fonte calenti\naut antris. uentos terra spirante loquaces\nlusit et ante Themis, populis post falsus Apollo\ninposuit sedesque dehinc mutare coactus\nLeucorum factus medicus nunc Gallica rura\ntransmittens profugus Germanas fraude nocenti\nsollicitat gentes et barbara (pectora) fallit.\nSed redeo ad summam, qua sum degressus, ad istam\nmaiorum seriem. cum multiplicata creando\ncuncta Noe suboles terras implesset Eoas\net Senaar artos decrescere cerneret agros,\nper uarias orbis partes spargenda iuuentus\nrupit in haec maestas tristissima uerba querellas:\n\\'heu quam non certus uitae status ordine coepto\nfert homines factamque fidem sic prospera fallunt\nper uarios cursus, ut uoti summa petiti\ntendat in aduersum. iam nos, si dicere fas est,\nquod sperata patrum precibus numerosa nepotum\ncreuit turba, piget; spargenda est quippe per orbem\nexilio generata manus: peritura propinquis\net pariter perdens, quod sit magis acre dolori,\nuiua morte suos referat, quod funere tristi\ndamnamur miseri, quod festinante senecta\ndenos centenos, quos prisca excesserat aetas,\nuix ter centenos iam fessi accedimus annos,\nne patria extorres nuda et sine nomine membra\nignotis demus passim tumulanda sepulcris.\nquare agite, o iuuenes, dum uires turba ministrat,\nquae uobis superesse queat finemque seuerum\nnesciat, aeternam factis extendite famam.\nurbem condamus, cuius sub nomine turrem\ntanto attollamus, donec pingentia mundum\nsidera et excelsi conuexa inrumpat Olympi,\nut nos posteritas, terras quom liquimus istas,\nin caelum migrasse putet.\\' sic mota iuuentus\ncontemnit cautes et quicquid monte reciso\ncaeditur: edomitae fictos de uiscere terrae\nconstringunt igni lateres operisque futuri\nmateriam proprio malunt debere labori.\nhanc interstratum sic uincit utrimque bitumen;\nut solidas simulent circumdata moenia cautes.\niam turris properata subit, iam uertice nubes\ntransilit et fruitur caeli propiore sereno,\ncum pater haec propriis regni consortibus infit:\n\\'en terrena phalanx quid non furiosa resignet,\nmortali quae structa manu contingere celsos\ncredat posse polos et ad aethera ducere nostrum.\nnullus terreno uestitus corpore caelum\nascendit, nisi qui caelo descenderit alto.\nsed quia — gens una est, eadem quoque forma loquendi —\nadsensu cupido suadentes praua secuta est\nturba nec excussit, quid fas permitteret, audens\nardua, quae fieri per se natura uetaret,\ninpunita ferant tam uani damna laboris.\nut tamen et uetitum norint, quod posse negatum est,\niam descendamus tumefactaque corda superbo\nconsensu uarii turbemus uocibus oris,\n260 ut quod peccauit concors in crimina uulgus,\nconfusae damnet melior discordia linguae.\\'\ndixit et intentos operi molemque leuantes\nmentibus attonitis obliuio subdita primum\nintrat et ignotae subiit perfectio linguae.\nincrepitant operis studio cessante magistri\ncunctantes socios: sed uocem nemo remittit\nnon intellectis, et si quis temptat hiare,\nsibilat aut rupti fremitu sermonis anhelat\naut stridit gemituque minas imitatur acuto.\nsic uanum praua susceptum mente laborem\ndestituit frustrata manus: iam nemo propinquum,\nnemo patrem sequitur: quem quisque intellegit (aptat)\nadglomeratque sibi: periit cognatio tota,\ngentem lingua facit: sparguntur classibus aequis\ndiductasque petunt uario sub sidere terras.\nhaut aliter uolucres campi per mollia plana,\nquas gregibus mixtis errare et quaerere uictum\npersuasit secura dies, cum nocte propinqua\nfrondea tecta petunt, extemplo congrege turba\nuulgus quaeque suum sequitur rapidoque uolatu\nmiscentur, similis qua duxerit aut color aut uox:\nsic tunc in partes populus se dissicit unus,\net species fit quaeque genus longeque remotis\nconsidunt terris atque orbem gentibus implent.\nnec tamen hoc sacri, cum sit sua poena nocentum,\nmuneris est uacuum; nam quamuis ultio iusta\nhaec fuit, ut quos non tetigit reuerentia caeli,\nquae sedes propria est mundi rerumque parenti,\nnec se cognoscant, plus est quod praestat alumnis\ntalis poena reis: ne quod persuasio culpae\npaucorum intulerit rursum contaminet omnes\net faciat commune nefas, ne bella cruenta\net rabido populis mors arcessenda furore\nsit semper, ciues et alumnis linquere pulsis\ncognatos graue sit. nam ne desideret umquam\nexul turba suos opus est et ut oderit ultro:\natque ideo hoc uaria procurat lingua, suorum\nne quisquam meminisse uelit. mansit tamen oris\nHebraei sonitus et sermo antiquus in illis,\nqui culpae expertes pars non iniusta fuerunt,\nnatorum, quos Sem genuit, quos sacra parentis\ncura iuuat tangit(que dei) reuerentia ueri.\nsed postquam toto dementia percita mundo,\nut taceam magici scelus intestabile monstri,\nin truncos et saxa etiam durique metalli\narte cauas species et cassas luce figuras\ninpegit mortale genus mentesque superna\nspectantes fregit terraeque addixit inerti,\nhos quoque conuoluit foedae contagio labis.\nnon secus Aethiopum feruentibus excita terris\nnubila morborum corrupto tramite caeli\nimplicuere auida uictoris peste lacunas,\ncum quisquis celeri percussum fulmine leti\ningemuit, simul ipse ruit, quicumque cadentem\nconspexit, cecidit, congestaque funera passim\ndira lues strauit campis bellumque peregit:\nsic tunc praecipiti complexus mole furoris\net quos praeteriit repetens conprenderat error,\ndonec succiduis gradibus decursa propago,\nfons et origo cui Sem clarum praestitit ortum,\nin Tharan exiret, summa qui sede relicta\nChaldaei generis cuncta cum stirpe suorum\nurbem aliam moresque nouos sedemque requirens\nmansit in Assyriis demum nouus accola Carris.\net cum quinque super bis centum exegerat annos,\nlapsus more patrum est. huius set filius Abram,\nuir dignus caelo, iam primo a limine uitae\nuerum mente deum uenerans gentilia sacra\nauersatus erat. quem postquam morte parentis\niussa sequi iam posse dei sine fraude licebat,\nhis dominus famulum monitis dignatus adire est:\n\\'quandoquidem toto te solum inuenimus orbe,\nquem sincera fides iuuat et reuerentia nostri,\nlinque procul sedes patrias terrasque nocentes\npollutamque domum: cognatio tota profana est\net fugienda tibi. terrae melioris in agros\nme duce peruenies, ne sis pars gentis iniquae,\nqui sanctae caput esse potes. tunc sacra dicabo,\nquae maneant, benedicte, tibi, nomenque per omnes\nmagnificum reddam populos bona cuncta rependens\naut mala pro meritis, quorum diuersa uoluntas\nte circum fuerit, per quem benedictio fusa\nspargetur tribubus cunctis aeuoque renato/\nDixit et imperiis mentem qua seruiat indit\npromissisque piis credat. mora nulla retentat:\ncum gregibus uarii generis famulisque paternis,\nconiuge cum fida, cari cum pignere fratris,\ncui Loth nomen erat, digressus limite recto\nignotum sibi carpit iter. mollissima laetas\npraebent arua uias blandumque fauentibus austris\nadridens nullis turbatur motibus aer,\nin Chanaas donec populorum, quos genuit Cham,\nintraret terras et rura uberrima Sichae.\nquae postquam concessa sibi prolique futurae\naudit uoce dei, deuotas excitat aras\net ueteres reuocans cultor nouus auget honores.\ninde petit Bethlem, sedes quae lecta beati\nhospitiis sacrata uiri est cunctasque superbis\nexcessit meritis terras, quandoque, secundo\npost iam conmemoranda loco cum sede superna,\ndignior ista, dei quae pignus lege salutis\nemissum mundo tantum mirante paratum\nexciperet, uisa est, hominemque remitteret astris.\nhic quoque sollemnes Abram pater excitat aras\net linquenda nouis habitacula ponit in aruis.\nnamque fame rursum sedem mutare coactus\ncastra mouet totamque domum famulosque gregesque\nsecum agit et rebus conmercia iusta rependens\nintrat in Aegyptum. sed nomine pulchra sororis\nprotegitur coniunx, ne barbara pectora sancti\nhospitis in caedem stimulet furiosa libido.\ndenique mox Pharao radiantis imagine formae\nductus inardescit thalamosque et foedera certa\nlege parat; sed tota pauor formidine mersa\ningruit et subito quatit improba corda tumultu\nexterretque animos niger horror et implicat artus,\nut rex sacrilegae gentis tam tristia uota\nsentiret damnasse deum, qui tale profecto\nconsilium infudit famulis, ut barbarus hostis\ntutius esse uirum Sarae tum nosceret Abram,\ncum foret expertus, quam non inpune profano\nappeteret ferro, quem nec uiduare liceret.\nsponte igitur nulla uiolatam labe marito\nrestituit culpamque refert tutumque frequenti\ncustode et multa cumulatum fruge remittit\nin Sichem Bethlemque suam: laetique receptos\nexercent campos et pinguia pascua late\ninmixtis carpunt gregibus. sed iurgia crebra\ninter pastores; nullo nam limite cuiquam\ndiscretus pandebat ager. plenissimus ergo\nuenturi, iuris set seruantissimus aequi,\nut dirimat lites et iurgia tollat auara,\nAbram, qui senior, concessos diuidit agros.\niunior elegit, qua dulcibus undique fusis\nrura maritat aquis ripisque umbrantibus amnes\nlabitur et teretes saltus Iordanis amoenat.\nhis capitur patruique domum iustumque rigorem\ndeclinans Sodomae iunctos Loth migrat in agros,\ncum deus hac Abram maesti spe pectora firmans\n\\'ne carparis\\' ait, \\'fratris quod prole relictus\ndamna patris tuleris sancti. innumerabile uulgus\ntu mihi solus eris, populi qui regna tenebis,\nquae primo cum sole uides, quae uersus in arcton\nprospicis et tepido quae subdita respicis austro\nac maris effusi circumdata litore claudi.\nhaec tibimet prolique tuae populisque tuorum\nconcedam aeternum semper uiuentibus aeuum.\nquis tu ut iam terris longe lateque fruaris,\nsurge et quid pateant gressu prius hospite lustra.\\'\nSic ait: ille libens paret sedemque relinquens\nemigrat Chebronque subit subque ilicis atrae\ndispensata comis figit tentoria Mambrae\nauxiliumque nouis ductor catus addere castris\nhic quoque sollemnes domino struit, ut colat, aras.\nInterea, magno circum turbante tumultu\nhostis adest auidus, uaria quem dote referta\nsollicitat tellus: campis inlisa resultat\nungula et effusis errat populator habenis.\nLoth cum rege simul portis erumpit apertis\net uicina manus regum socia arma ferentum:\nsecum equites peditesque trahunt, distenditur agmen,\nconfligunt acies, pariter sternuntque caduntque.\nhis satis auxilii est, quod bellum inferre parantes\npraecepere animis casuros clade repente:\nistos sola tenet causae melioris imago.\nsed turpi Sodomae luxu emollita iuuentus,\nut rursum exarsit repetitus clamor in iras,\nuertunt terga metu: rapido pars moenia cursu,\npars montes siluasque petunt, pars saepta cateruis\nporrigit ignauas ad tristia uincula palmas.\nLoth captum patruus ut primum conperit Abram,\nnon fletu — quid enim fletus conferret inanis? —,\nsed ratione pius, ter centum deligit omni\nde grege bisque nouem famulos, quos instruit armis,\net sensim sequitur, qua tendere prodidit hostem\nlentum praeda grauis, curatque ut prima quietis\nnocte superueniat, cum iam languentia corda\ninrigat et fessos dulcis sopor alligat artus.\nsic, cum ieiuni rabies uaesana leonis\nin pecudum saltu penetrauit saepta uolucri,\ncunctas dente, pede exanimat cupidamque uorandi\ndiffert ira famem clauditque doloris acerbi\noppressis gemitum patientia mira timoris:\nhaec tum forma ducis. somno uinoque sepultos\nsternentes tacitis populum regesque trucidant\nuulneribus. nullus confundit castra tumultus,\nnemo gradum sentit, nisi quem iam mens fugit et uox,\nnemo sonum caedis, nisi quem mors excitat; audit.\nsanguine cuncta madent, siccis resoluta serenis\ntellus tabe coit, gressumque morante cruore\nlubrica signato titubant uestigia campo.\nnec tamen omne simul gladiis conciditur aeuum:\nseruantur praedae â€” tanta est moderatio iusti\nuictoris â€”, quos iam cunctis sine fraude licebat\n455 posse capi: reliquos sparsit fuga turpis et agros\nusque Chobarrenos instans formido secuta est.\nat uictor tanti nil motus laude triumphi\ninter equos pecudumque greges populumque receptum\naut captum gazasque, auido quae pondere uictos\nuictoresque grauant, tanta inter gaudia mitis\net casus hominum reputans sub pectore, paene\nuicti merce redit praedamque et praemia belli\ndireptis passim populis regique reformat,\nnon sibi se pugnasse docens: decimam tamen offert\nhostibus excussae, quae uera est hostia, praedae\nMelchisedech, cui tum summi pia cura parentis,.\ntestatus uicisse deum meruitque futuri\nmystica praemonitus iam tunc libamina sacri\nsumere. et accepto maiora ad praemia cursu\nuoce sacerdotis tanti bona cuncta precantis,\nhoc famulum alloquii dominus quoque munere donat:\n\\'quandoquidem nullis cupidum te praeda subegit\ninlecebris, pretium fidei mercesque laborum\nmecum plena tibi est teque et tua cuncta tuebor\nheredi seruanda tuo, quem germine sero\nuentre tuo potius natum pius auctor amabis,\nquem iam mente cupis, pro quo placet iste Damascus,\nascitus grege de famulo, dum dulcis alumni\naccendit patrios stimulans infantia sensus\net festinantem natorum fallit amorem.\nsuspice conuexum quam denso lumine caelum\npicta nocte micet, quantis congesta premantur\nsidera sideribus numerumque obiecta recusent:\nseminis hoc exemplar habe stirpisque futurae\nhinc formam meritumque tene.\\' sic fatus: at ille\ncredidit et nudae fidei consensio sola\npro uirtute fuit meritisque ornata laboris\nplenam iustitiae tribuit reputata coronam.\natque ideo hic sancti uirtus tam nobilis Abram\nprodit quod bene sit diuino credere Christo,\nqui, uox uiua patris, rursum sic fatus ad Abram:\n\\'omnipotens ego sum dominus, qui teque tuosque\nChaldaea de gente tuli tandemque paternis\nexemptum uitiis terra meliore locaui,\nut per te genitus populus meus arua beata.\nincolat et seriem longe lateque propaget\ngentibus expulsis, quas foedo errore parentum\nsacrilegas ritus olim fecere profani.\nquod quia cunctaris dubiusque ita credere peccas,\ntrimam sume mihi torua iam fronte iuuencam,\ncum qua par annis blando grege lecta capella\naequaeuus(que) aries nostro mactetur honori:\ncumque columba sacrum casto cum turture iuncta\nclauserit et summam confecerit ordo litandi,\nulterius uolucrum non sentiat hostia ferrum.\nat pecudes uteris mediae scindantur apertis\ninque duas abeant tantum tria corpora partes,\nquas sic diductas mundis distingues harenis,\nconferat ut membris altrinsecus aemula membra\n510 ordo quater duplex. tunc (quae) sperare iuberis,\nsponte sub aspectum uenient oculisque probabis:\nDixit: at ille dei monitis seruire libenter\nassuetus raptim properat mandata patrare.\nsed cum dispositam quo iussa est ordine terrae\nstrauisset seriem, subito globus ingruit ater\ninportunarum praeda inuitante uolucrum.\nquae ne contactu uiolarent sacra profano,\nundique sollicitus cauet et circumspicit Abram.\nsed cum operi attonitum tanto nec sole cadente\nuinceret officii moles tam magna recepti,\necce niger terror, tremor horridus et sopor intrat,\nnuntia iussa ferens uenturaque saecula formans.\ncredo, uidebatur saeptum sibi cernere Nilum\nHebraeae gentis populis serosque nepotes\net quae se ad summum numerent cognoscere turbas:\ninde truces motus deductaque castra suorum,\ntransmissum pelagus sicco pede, mersa profundo\nagmina, naufragium nulla cum classe secutam\nterrestrem fecisse manum : dehinc tota beatae\nregna Palaestinae populo patuisse reuerso.\ntalibus attonito uisis non defuit almus\ninterpres : \\'praenosce tuos subolemque tuorum,\ncrescet in externis quae post uos edita terris\nNiliaci famulare iugum sensura tyranni,\nquam, quadringentos cum duro expleuerit annos\nseruitio, eripiam dominosque ulciscar iniquos\net reddam terris, blando quas gurgite cingunt\nNilus et Euphrates, sed cum peccata nocentum\ngentis Amorraeae populi(que) haec regna tenentis\nexplerint summam scelerum dignique paternis\nsedibus expelli fuerint. at tu tamen ante\nlongaeuo felix decedens limite uitae\nlaudatus natis cum pace et munere nostro\nad sanctos migrabis auos.\\' sic fatus: et alto,\ncum iam nox terris densas induceret umbras,\nsignum monte dedit; claro nam clibanus igne\nemicuit raptim crinemque in prona retorsit\net diuisa petit mediumque inuecta paratum\npraecipiti cursu delibans flamma sacrauit.\nhaut aliter crasso uibrantes aere corpus\noblicum per inane uolant undantque coruscae\nnocturno splendore faces crinemque rubentem\nmendax stella trahit concussaque nubila uentis\nexcutiunt pronum, qui terram euerberet, ignem,\nInterea certus regni prolisque futurae\naccelerare patrem cupit Abram, casta sed uxor\nabnuit officium, quod inane effeta senectus\niam signo cessante probat: sed dulce mariti\npignus spemque nouam quacumque ex paelice fusam\n560 esse suam credens famulam, cui iunior aetas â€”\nAgar nomen erat, Nilotica tellus origo â€”\nsubrogat in thalamos precibusque adgressa maritum\nprogeniem uili concredere perpulit aluo.\npro seruile nefas! ut primum uiuere sensit\nAgar uentris onus, fastu tumefacta superbo\ndespexit dominam et dominam, cui matris amorem\ndebebat, causamque sui furiosa tumoris.\nrecte igitur flagris hanc uir iustissimus Abram\nconiugis addixit, quorum magis acta pudore\nin deserta procul secretaque lustra ferarum\nabditur indignans: nec quod perpessa refugit,\nsed rursum dominam nimios mentita timores\ncontemnit, quo more potest, mauultque pericla\nsecretae perferre uiae, ni missus Olympo\nangelus occurrat famulamque ad pristina iura\nrestituat miti dominae magnoque refectam\nhortatu melius iubeat sperare reuersam\net nomen nati doceat moresque manusque\ninnumerosque greges populi de stirpe nepotum.\nquo maiore redit uoto iam certa futuri\net partu dominum fecit prior ipsa parentem,\ncum iam decursi spatiis felicibus aeui\noctoginta super bis ternos clauderet annos.\nQui cum bis senas unam super ordine coepto\nadderet aestates, solito hunc rursum pater almus\nalloquio dignatus adit iussitque trementem\ndegere felicem: simul et promissa reuoluit,\nquae merces uirtutis erat â€” tunc corpore prono\nAbram suppliciter dominum prostratus adorat â€”\net post multa, quibus percursis uota fidelis\nlaxauit famuli, signo discernere cunctis\nse iussit tacito populis, ut sponte resecta\ncarne superuacua prompte liquidoque pateret\ncorporeis uitiis dominum iussisse recisis\nprogeniem seruare nouam prolemque futuram.\nquod res ipsa tacens loquitur: resecare pudenda\nsic monuisse deum puerosque a matre recentes\natque rudis uitae, dum mens ignara dolendi est,\npraeputio exutos octaua luce sacrari,\nquod qui tam sanctum corrumpere testamentum\nauderet cessans legi inseruire rogatae,\nexheres fieret regni uitaeque futurae.\net simul, ut uero sibi crederet argumento\ninnumeras gentes propria de stirpe creandas,\nhoc ipsum ut resonent, commutans nomina dixit:\n\\'littera te renouet, te syllaba plena reformet,\nut non Sara tibi coniunx, sed Sarra uocetur\net tu non Abram, sed nomine clarior aucto\nAbraham populis posthac uocitere futuris.\nquod commune ideo tibimet cum coniuge uera est\npromissi, quoniam saeclis uoluentibus aeuum\nmater erit generis teque annum sole remenso\nesse patrem faciet. quamuis ridenda putetis\nuirtutis promissa meae, quis uestra senectus\npraescribat, quod erit diuini gloria iuris,\nsic ut praestiterim fieri potuisse putetur.\nsed tamen ignoscam dubiis pueroque futuro\ninponam nomen, quod culpam hanc arguat, Isac,\nqui solus nostri cuncta cum stirpe suorum\nheres erit certus seruato foedere pacti.\nnec tamen hic sacrae, quem solum amplecteris, Ismael\nexpers dotis erit; nostro nam munere fultus\nmilia multa uirum, ualido cum stemmate gentes,\nbis senis pariter ducibus regnanda creabit.\\'\nDixit: at ille auidus pactum accelerare receptum\niam centum pulsans annos, iam pubere nato\nse primum pignusque suum cunctosque clientes\nac famulos signo, quo iussum est, eximit aeuo\net populum facit esse nouum fontemque piorum,\nuna eademque uia — tanta est deuotio — legem\naccipiens explensque dei. quid non mereatur\ntam praesens ueloxque fides? iam non timor istud,\nsed sincerus amor famulique probatio plena est\nquod libet imperium placida sic mente subire,\nut placeat iussisse deo. quippe antea tantum.\naudiri solitus meritum post tale ministri\niam patitur cerni nec, cum indignatio iusta\nultorem stimulet, mortales numine miti\nrespuit aspectus. nam cum damnare pararet\n640 crimina terrarum flammisque abolere nocentes,\naut uerum aut qualem norat se posse uideri\net numen numerumque suum confessus alumni,\nquamuis caelitibus famulis comitatus adiret,\nuisibus obiecit. iuxta aedes quippe sedenti\ntres subito adstiterunt augusta luce micantes.\nAbraham tanti stimulatus imagine uisus\nprocurrit dominumque solo prostratus adorat\nunum, cum tres miretur, cupidusque placendi,\nut sibi mente pia liceat seruire, precatur,\nut refici in medios aestus tendentibus horis\nnon dedignentur famuli mensisque cibisque.\nusque adeo uisus inter sensusque uigentes\nerrabat dubitans, hominem quod forma referret,\nquem norat mens esse deum. tamen annuit ore\nofficiumque pii non aspernatur alumni\nomnipotens uisusque cibos mensasque sacrare,\nut sibi deuotus credat concessa minister,\npura sacerdotis claraque occurrit imago\nuerum hominem rursus uultuque et corpore toto\nsumendum quandoque deo Christique futuri\nargumenta daret promissa(que) mira retexens\nederet et praesens famulum dubitare uetaret.\ninde mouens gressus lateri comes haeret euntum\nhospes ouans dulcique quatit concussa pauore\npectora et attonitum uenerabilis attrahit horror.\nquippe uidet uultus tacitos uisusque seueros\nin Sodomam Gomoramque deum uibrasse simulque\nemissos famulos pacisque iraeque ministros,\net cum cognosset tanta quid mole pararet\narcana pandente deo causamque docente\naduentus, ut qui didicit, quae praemia uitae\nelectos maneant, etiam metuenda caueret,\nultro ausus dominum scitari, an perderet urbem\nerrantis populi per crimina cuncta nocentum,\nquinquaginta probos ciues si forte tulisset.\n\\'non perdam\\' dixit. dehinc percunctatio blanda\ndeducens sensim numerum ueniamque lacessens\nsuppliciter summasque ipsis minuente recursu\nusque decem meruit responsum auferre parentis,\net, se ne totam domini clementia mitis\nproderet, in medio famulum sermone reliquit\ntendentem ulterius seque in sua regna recepit.\nInterea Sodomam missi Loth forte sedentem\nante fores urbis iam terris sole propinquo\ninueniunt. qui cum miro splendore uideret\nangelicos radiare uiros, ratus adfore caelo,\ncui mentem deus ipse dabat, prostratus adorat\ninuitatque domum noctemque auertere tecto\neuincit precibus simul et conuiuere suadet\ninnocuosque cibos et pocula parca ministrat.\necce sub occasum lucis noctisque recursum\nfoeda manus uulgi, si fas dixisse, uirilis\nprosilit et iuuenum furias puerique senesque\ncertatim exacuunt: claro Loth nomine clamant,\ndederet exceptos. pudet heu meliusque profecto est\na quantum reticere nefas quam prodere uerbis,\nuel dum damnatur, quod iam tunc more sinistro\ninfandae lex urbis erat. mollire furentes\nLoth cupiens natas, quibus nata manebat\nuirginitas, offert quos plebs uoluisset in usus:\nper sexum factura minus. sed corda profana\nuile putant quodcumque licet gaudentque uetari,\nut sit quod cupiant. ipsum ergo affligere certant\nauctorem fidei, morum iustique magistrum.\nut uis iam maior, quam quae uirtute repelli\nhumani ualeat nisus, tunc hospes uterque\nangelicas nudant mentito corpore uires\net Loth subreptum retrahunt caecantque furentes.\nseruauit morem iuris sententia recti:\nquod poenam anteuenit, damnandis lumina clausit.\ntunc ad Loth sancti trepidum uix mente recepta\ncondicione sui (non) dissimulata ministri\niam semet sensisse animo, quod (et) ipse timebat,\nqui sint, quid ueniant, quae sint praecepta, fatentur,\nquae praestare uelint. generi, si credere digni,\nnuntiet excidium Loth quippe euadere iussum\npermixtamque domum, cuius per plurima nomen,\ncolligat et generos: sed turpis origo timorem\nnon meruit sentire dei. ne quis tamen istos\ndifficilis fidei credat, cum linquere sedes\nLoth quoque dissimulet. quem postquam luce propinqua\ncunctantem pigrasque moras sine fine trahentem\nhospes uterque uidet, manibus cum coniuge raptum\nuirginibusque suis procul extra moenia ducunt\net celerare iubent montesque euadere in altos\ntali lege data, ne quis quae praeterit ultra\npos se respiciat cautus male. sed metuens Loth,\nne tardum uelox poenae praeuerteret ira,\nipse Segor lacrimis petiit placuitque rogando,\nquod dominum multos pariter seruare coegit\nconcessumque sibi donum speciale salutis\npluribus inpertit meritumque e munere fecit.\net iam non solitas raptim obducentia caelum\na patria uirtute deo miscente coacta\nnubila densarant nebulas, sed quas rotat Aetna,\nquas uomit Inarime, calidis quas Aponus undis\nexalat, quas uicino concussa Uesaeuo\neructat tellus, Lyciae quas saeua Chimaerae\nora sinu uasto trinae fornacis anhelat,\net quocumque loci fallentia sulphura uelox\nspiritus inflammans angusto tramite fusus\neffluit in lucem rupta tellure uaporans.\nnon quod non possit pluuias quoque uertere in ignes,\ntotum de nihilo licuit cui condere mundum:\nsed maiore bonus iudex damnare paratu\nmauult quos miserans orbis morumque ruinae\npunit in exemplum. cuncta ergo ex omnibus oris\nconcurrunt undante globo stipataque flatu\nquaeque suo coeunt flammarum pabula in unum,\ncorpus et ut solidum terrasque urbesque nocentes\nsulphurei testudo tegit curuata metalli,\nquam citus et uires angusto tramite sumens\nspiritus incussam tanto crepitare fragore\nconpulit et crebro tonitrus referente corusco\nconsternare animos, coniunx miserabilis ut Loth\nlumina, quod uetitum, pauitans conuersa referret\net poenas raptim uiolata lege subiret\nm statuam conuersa salis: spoliataque luce\nsic animam infelix cum corpore perdidit omni,\nut nullum extaret forma remanente cadauer.\nocior inde Segor luctum pellente timore\nhorrificoque malo stupefactus ingreditur Loth.\net sol exoritur toto feruentior igne\nirato fulgore micans radiosque seueros\ndirigit in Sodomam. qui postquam lumina flammis\ninuoluere suis resolutaque sulphura nexos\nsecum praecipitant ignes siccoque liquore\ndispensata suis stillant incendia toris,\nfulmineus denso praeceps cadit aere nimbus\n770 inuoluitque urbes et totis saeuit in agris\nac mixto stridore tonat uincit(que) querellas\nflammea tempestas, quae, postquam pabula terris\nrepperit oppressis atque ipsis sedit harenis,\nerigit inmensam coniuncto fomite metam\nignis et a terris redeunt in sidera flammae,\nin cineres donec cautes tellusque resultans\ntranseat ac penitus mersae soluantur harenae\ndepressisque cauos consumpto caespite campis\npandant arua sinus uenisque effusus apertis\nconsocians uires, qui terras strinxerat, umor\npriuatum gignat pelagus. quidnam esse putamus,\nquod raptim lacus est mira uirtute refertus,\nqui fuit ante rogus? cunctisne abolere elementis\ndamnatos iudex uoluit bonus an mage finem\ndesignat tacitum mitis clementia poenae,\nquod flammas conpressit aquis, requiemque futuri\nforsan iudicii calidis contraria prodit\nmateries sanctusque lacum Iordanis inundans,\nqui primus hominum meruit peccata lauare?\n"};
