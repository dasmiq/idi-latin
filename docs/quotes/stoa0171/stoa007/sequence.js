var sequence = {"name":"Lactantius. De Opificio Dei","data":"Quam minime sim quietus etiam in summis necessitatibus,\nex hoc libello poteris aestimare, quem ad te rudibus\npaene uerbis prout ingenii mediocritas tulit, Demetriane,\nperscripsi, ut et cotidianum studium meum nosses et non\ndeessem tibi praeceptor etiam nunc, sed honestioris rei meliorisque\ndoctrinae.\nnam si te in litteris nihil aliud quam linguam\ninstruentibus auditorem satis strenuum praebuisti, quanto\nmagis in his ueris et ad uitam pertinentibus docilior esse\ndebebis? apud quem nunc profiteor nulla me necessitate uel\nrei uel temporis inpediri, quominus aliquid extundam quo\nphilosophi sectae nostrae quam tuemur instructiores doctioresque\nin posterum fiant, quamuis nunc male audiant\ncastigenturque uulgo, quod aliter quam sapientibus conuenit\nuiuant et uitia sub obtentu nominis celent: quibus illos aut\nmederi oportuit aut ea prorsus effugere, ut beatum atque\nincorruptum sapientiae nomen uita ipsa cum praeceptis congruente\npraestarent.\nego tamen ut nos ipsos simul et ceteros\ninstruam, laborem nullum recuso. neque enim possum obliuisci\nmei tum praesertim, cum maxime opus sit meminisse, sicut\nne tu quidem tui, ut spero et opto.\nnam licet te publicae rei\nnecessitas a ueris et iustis operibus auertat, tamen fieri non\npotest quin subinde in caelum aspiciat mens sibi conscia\nrecti.\net quidem laetor omnia tibi quae pro bonis habentur\nprospere fluere, sed ita, si nihil de statu mentis inmutent.\n\n\n\n\n\n\nuereor enim ne paulatim consuetudo et iucunditas earum\nrerum sicut fieri solet in animum tuum inrepat,\nideoque te\nmoneo et repetens iterum(que) iterumque monebo, ne\noblectamenta ista terrae pro magnis aut ueris bonis habere\nte credas, quae sunt non tantum fallacia, quia dubia, uerum\netiam insidiosa, quia dulcia.\nnam ille conluctator et aduersanus\nnoster scis quam sit astutus et idem saepe uiolentus,\nsicuti nunc uidemus. is haec omnia quae inlicere possunt,\npro laqueis habet et quidem tam subtilibus, ut oculos mentis\neffugiant, ne possint hominis prouisione uitari.\nsumma ergo\nprudentia est pedetemptim procedere, quoniam utrubique\nsaltus insidet et offensacula pedibus latenter opponit.\nitaque\nres tuas prosperas in quibus nunc agis suadeo ut pro tua\nuirtute aut contemnas, si potes, aut non magno opere mireris.\nmemento et ueri parentis tui et in qua ciuitate nomen dederis\net cuius ordinis fueris: intellegis profecto quid loquar.\nnec\nenim te superbiae arguo, cuius in te ne suspicio quidem ulla\nest, sed ea quae dico, ad mentem referenda sunt, non ad\ncorpus: cuius omnis ratio ideo conparata est, ut animo\ntamquam domino seruiat et regatur nutu eius.\nuas est enim\n\n.\n\n\n\n\nquodammodo fictile quo animus id est homo ipse uerus continetur,\net quidem non a Prometheo fictum, ut poetae locuntur,\nsed a summo illo rerum conditore atque artifice deo, cuius\ndiuinam prouidentiam perfectissimamque uirtutem nec sensu\nconprehendere nec uerbo enarrare possibile est. temptabo\ntamen, quoniam corporis et animi facta mentio est, utriusque\nrationem quantum pusillitas intellegentiae meae peruidet,\nexplicare.\nquod officium hac de causa maxime suscipiendum\nputo, quod Marcus Tullius uir ingenii singularis in quarto\nDe re publica libro, cum id facere temptasset, materiam late\npatentem angustis finibus terminauit leuiter summa quaeque\ndecerpens.\nac ne ulla esset excusatio cur eum locum non\nfuerit exsecutus, ipse testatus est nec uoluntatem sibi defuisse\nnec curam. in libro enim De legibus primo cum hoc idem\nsummatim stringeret, sic ait: hunc locum satis, ut mihi\nuidetur, in iis libris quos legistis expressit Scipio.\npostea tamen in libro De natura deorum secundo hoc idem\nlatius exsequi conatus est.\nsed quoniam ne ibi quidem satis\nexpressit, adgrediar hoc munus et sumam mihi audaciter\nexplicandum quod homo-disertissimus paene omisit intactum.\nforsitan reprehendas quod in rebus obscuris coner aliquid\ndisputare, cum uideas tanta temeritate homines extitisse, qui\nuulgo philosophi nominantur, ut ea quae abstrusa prorsus\natque abdita deus esse uoluit, scrutarentur ac naturam rerum\ncaelestium terrenarumque conquirerent, quae a nobis longe\nremotae neque oculis contrectari neque tangi manu neque\npercipi sensibus possunt: et tamen de illarum omnium ratione\nsic disputant, ut ea quae adferunt probata et cognita uideri\nuelint.\nquid est tandem cur nobis inuidiosum quisquam\nputet, si rationem corporis nostri dispicere et contemplari\nuelimus? quae plane obscura non est, quia ex ipsis membrorum\nofficiis et usibus partium singularum quanta ui prouidentiae\nquidque factum sit, intellegere nobis licet.\nDedit enim homini artifex ille noster ac parens deus\nsensum atque rationem, ut ex eo appareret nos ab eo esse\ngeneratos, quia ipse intellegentia, ipse sensus ac ratio est.\nceteris animantibus quoniam rationalem istam uim non attribuit,\nquemadmodum tamen uita earum tutior esset, ante\nprouidit. omnes enim suis ex se pellibus terit, quo facilius\npossent uim pruinarum ac frigorum sustinere.\nSingulis autem\ngeneribus ad propulsandos impetus externos sua propria munimenta\nconstituit, ut aut naturalibus telis repugnent fortioribus\naut quae sunt inbecilliora, subtrahant ae periculis\npernicitate fugiendi aut quae simul et uiribus et celeritate\n\n\n\n\n\n\nindigent, astu se protegant aut latibulis saepiant.\nitaque alia\neorum uel plumis leuibus in sublime suspensa sunt uel\nsuffulta ungulis uel instructa cornibus, quibusdam in ore arma\nsunt dentes aut in pedibus adunci ungues: nulli munimentum\nad tutelam sui -deest.\nsi qua uero in praedam maioribus\ncedunt, ne tamen stirps eorum funditus interiret, aut in ea\nsunt religata regione, ubi maiora esse non possunt, aut acceperunt\nuberem generandi fecunditatem, ut et bestiis quae\nsanguine aluntur, uictus suppeteret ex illis et inlatam tamen\ncladem ad conseruationem generis multitudo ipsa superaret.\nhominem autem ratione concessa et uirtute sentiendi atque\neloquendi data eorum quae ceteris animalibus attributa sunt,\nfecit expertem, quia sapientia reddere poterat quae illi naturae\ncondicio denegasset: statuit enim nudum et inermem, quia et\ningenio poterat armari et ratione uestiri.\nea uero ipsa quae\nmutis data et homini denegata sunt, quam mirabiliter in homine\nad pulchritudinem faciant, exprimi non potest. nam si homini\nferinos dentes aut cornua aut ungues aut ungulas aut caudam\naut uarii coloris pilos addidisset, quis non sentiat quam\nturpe animal esset futurum, sicut et muta, si nuda et inermia\nfingerentur?\nquibus si detrahas uel naturalem sui corporis\n\n\n\n\nuestem uel ea quibus ex se armantur, nec speciosa poterunt\nesse nec tuta, ut mirabiliter, si utilitatem cogites, instructa,\nsi speciem, ornata uideantur: adeo miro modo consentit\nutilitas cum decore.\nhominem uero quoniam aeternum animal\natque inmortale fingebat, non forinsecus ut cetera, sed interius\narmauit nec munimentum eius in corpore, sed in animo\nposuit, quoniam superuacuum fuit, cum illi quod erat maximum\ntribuisset, corporalibus eum tegere munimentis, cum praesertim\npulchritudinem humani corporis inpedirent.\nunde ego philosophorum\nqui Epicurum secuntur amentiam soleo mirari, qui\nnaturae opera reprehendunt, ut ostendant nulla prouidentia\ninstructum esse ac regi mundum, sed originem rerum insecabilibus\nac solidis corporibus adsignant, quorum fortuitis concursionibus\nuniuersa nascantur et nata sint.\npraetereo quae\nad ipsum mundum pertinentia uitio dant, in quo ridicule\ninsaniunt: id sumo, quod ad rem de qua nunc agimus\npertinet.\nQueruntur hominem nimis inbecillum et fragilem nasci\nquam cetera nascantur animalia: quae ut sunt edita ex utero,\nprotinus in pedes suos erigi et gestire discursibus statimque\naeri tolerando idonea esse, quod in lucem naturalibus indumentis\nmunita processerint, hominem contra nudum et inermem\ntamquam ex naufragio in huius uitae miserias proici et expelli,\nqui neque mouere se loco ubi effusus est possit nec alimentum\nlactis adpetere nec iniuriam temporis ferre.\nitaque naturam non\nmatrem esse humani generis, sed nouercam, quae cum mutis\ntam liberaliter gesserit, hominem uero sic effuderit, ut inops\net infirmus et omni auxilio indigens nihil aliud possit quam\nfragilitatis suae condicionem ploratu ac fletibus ominari, scilicet\ncui tantum in uita restet transire malorum.\nquae cum dicunt, uehementer sapere creduntur, propterea\nquod unus quisque inconsiderate suae condicionis ingratus\nest, ego uero illos numquam tam desipere contendo quam\ncum haec locuntur.\nconsiderans enim condicionem rerum\nintellego nihil fieri aliter debuisse, ut non dicam potuisse,\nquia deus potest omnia, sed necesse est ut prouidentissima\n\n\n\n\n\n\nilla maiestas id effecerit quod erat melius et rectius.\nlibet\nigitur interrogare istos diuinorum operum reprehensores quid\nin homine deesse, quia inbecillior nascitur, credant, num idcirco\nminus educentur homines, num minus ad summum robur\naetatis prouehantur, num inbecillitas aut incrementum inpediat\naut salutem, quoniam quae desunt ratio rependit?\n4at hominis\ninquiunt \\'educatio maximis laboribus constat, pecudum\nscilicet condicio melior, quod eae cum fetum ediderint, non\nnisi pastus sui curam gerunt: ex quo efficitur ut uberibus\nsua sponte distentis alimentum lactis fetibus ministretur et\nid cogente natura sine matrum sollicitudine adpetant\\'. quid?\naues, quarum ratio diuersa est, nonne maximos suscipiunt in\neducando labores, ut interdum aliquid humanae intellegentiae\\'\nhabere uideantur? nidos enim aut luto aedificant aut uirgultis\net frondibus construunt, etiam ciborum expertes incubant ouis\net quoniam fetus de suis corporibus alere non datum est,\ncibos conuehunt et totos dies in huiusmodi discursatione\nconsumunt, noctibus uero defendunt fouent protegunt.\nquid\namplius homines facere possint nisi hoc solum fortasse, quod\nnon expellunt adultos, sed perpetua necessitudine ac uinculo\ncaritatis adiunctos habent?\nquid quod auium fetus multo\nfragilior est quam hominis, quia non ipsum animal edunt,\n\n\n\n\nsed id quod materni corporis fotu et calore tepefactum animal\nefficiat? quod tamen cum spiritu fuerit animatum, id uero\ninplume ac tenerum non modo uolandi, sed ambulandi quoque\nusu caret.\nnon ergo ineptissimus sit si quis putet male cum\nuolucribus egisse naturam primum quod bis nascantur, deinde\nquod tam infirmae, ut sint quaesitis per laborem cibis a\nparentibus nutriendae? sed illi fortiora eligunt, inbecilliora\npraetereunt.\nquaero igitur ab iis qui condicionem pecudum\nsuae praeferunt, quid eligant, si deus iis deferat optionem,\nutrum malint, humanamne sapientiam cum inbecillitate an\npecudum firmitatem cum illarum natura.\nscilicet non tam\npecudes sunt, ut non malint uel fragiliorem multo quam nunc\nest dummodo humanam quam illam inrationabilem firmitatem.\nsed uidelicet prudentes uiri neque hominis rationem uolunt\ncum fragilitate neque mutorum firmitatem sine ratione.\n(quid)\nquod nihil est tam repugnans tamque contrarium, quod unum\nquodque animal aut ratio instruat necesse est aut condicio\nnaturae? si naturalibus munimentis instruatur, superuacua\n\n\n\n\n\n\nratio est. quid enim excogitabit? quid faciet? quid molietur?\naut in quo lumen illud ingenii ostendet, cum ea quae possint\nesse rationis, ultro natura concedat?\nsi autem ratione sit\npraeditum, quid opus erit saepimentis corporis, cum semel\nconcessa ratio naturae munus possit inplere? quae quidem\ntantum ualet ad ornandum tuendumque hominem, ut nihil\npotuerit maius ac melius a deo dari.\ndenique cum et corporis\nnon magni homo et exiguarum uirium et ualitudinis\nsit infirmae, tamen quoniam id quod est maius accepit, et\ninstructior est ceteris animalibus et ornatior.\nnam cum fragilis\ninbecillusque nascatur, tamen et a mutis omnibus tutus\nest et ea omnia quae firmiora nascuntur, etiamsi uim caeli\nfortiter patiuntur, ab homine tamen tuta esse non possunt.\nita\nfit ut plus homini conferat ratio quam natura mutis, quoniam\nin illis neque magnitudo uirium neque firmitas corporis efficere\npotest quominus aut opprimantur a nobis aut nostrae subiecta\nsint potestati.\npotestne igitur aliquis cum uideat etiam boues\nlucas cum inmanissimis corporibus ac uiribus seruire homini,\nqueri de opifice rerum deo, quod modicas uires, quod paruum\ncorpus acceperit, nec beneficia in se diuina pro merito aestimat?\nquod est ingrati aut ut uerius loquamur, insani.\nPlato\nut hos credo ingratos refelleret, naturae gratias egit,\nquod homo natus esset.\nquanto magis melius et sanius,\n\n\n\n\n\n\nqui sensit condicionem hominis esse meliorem, quam isti qui\nse pecudes natos maluerunt! quos si deus in ea forte conuerterit\nanimalia quorum sortem praeferunt suae, iam profecto\ncupiant remigrare magnisque clamoribus condicionem pristinam\nflagitent, quia non est tanti robur ac firmitas corporis, ut\nofficio linguae careas, aut auium per aerem libera discursatio,\nut manibus indigeas. plus enim manus praestant quam\nleuitas ususque pinnarum, plus lingua quam totius corporis\nfortitudo.\nquae igitur amentia est ea praeferre quae si data\nsint, accipere detrectes?\nIdem queruntur hominem morbis et inmaturae morti\nesse subiectum. indignantur uidelicet non deos esse se natos.\nminime\\', inquiunt sed ex hoc ostendimus hominem nulla\nprouidentia esse factum, quod aliter fieri debuit\\'.\nquid si\nostendo id ipsum magna ratione prouisum esse, ut morbis\nuexari posset et uita saepe in medio cursus sui spatio rumperetur?\ncum enim deus animal quod fecerat sua sponte ad\nmortem transire cognouisset, ut mortem ipsam, quae est dissolutio\nnaturae, capere posset, dedit ei fragilitatem, quae morti\naditum ad dissoluendum animal inueniret.\nnam si eius roboris\n\n\n\n\n\n\nfieret, ut ad eum morbus et aegritudo adire non posset, ne\nmors quidem posset, quoniam mors sequella morborum est.\ninmatura uero mors quomodo abesset ab eo cui esset constituta\nmatura? nempe nullum hominem mori uolunt nisi cum\ncentesimum aetatis conpleuerit annum.\nquomodo illis in tanta\nrepugnantia rerum poterit ratio constare? ut enim ante annos\ncentum mori quisque non possit, aliquid illi roboris quod sit\ninmortale tribuendum est: quo concesso necesse est condicionem\nmortis excludi.\nid autem ipsum cuiusmodi potest esse\nquod hominem contra morbos et ictus extrarios solidum atque\ninexpugnabilem faciat? cum enim constet ex ossibus et neruis\net uisceribus et sanguine, quid horum potest esse tam firmum,\nut fragilitatem repellat ac mortem ?\nut igitur homo indissolubilis\nsit ante id tempus quod illi putant oportuisse constitui,\nex qua ei materia corpus attribuent? fragilia sunt omnia quae\nuideri ac tangi possunt. superest ut aliquid ex caelo petant,\nquoniam in terra nihil est quod non sit infirmum.\ncum ergo\nsic homo formandus esset a deo ut mortalis esset aliquando,\nres ipsa exigebat ut terreno et fragili corpore fingeretur. necesse\nest igitur ut mortem recipiat quandolibet, quoniam\ncorporalis est; corpus enim quodlibet solubile atque mortale\nest.\nstultissimi ergo, qui de morte inmatura queruntur,\nquoniam naturae condicio locum illi facit. ita consequens erit\n\n\n\n\nut morbis quoque subiectus sit: neque enim patitur natura\nut abesse possit infirmitas ab eo corpore quod aliquando soluendum\nest.\nsed putemus fieri posse quemadmodum uolunt,\nut homines ea condicione nascantur, ne quis morbo mortiue\nsubiectus sit, nisi peracto aetatis suae spatio ad ultimam\nprocesserit senectutem:\nnon igitur uident, si ita sit constitutum,\nquid sequatur, omni utique cetero tempore mori nullo\nmodo posse? sed si prohiberi ab altero uictu potest, mori\npoterit. res igitur exigit ut homini qui ante certam diem\nmori non potest. ciborum alimentis, quia subtrahi possunt,\nopus non sit. <sed) si opus cibo non erit, iam non homo\nille, sed deus fiet. ergo, ut superius dixi, qui de fragilitate\nhominis queruntur, id potissimum queruntur, quod non inmortales\nsempiternique sint nati.\n\\'nemo nisi senex mori\ndebet\\'. atquin mortalitas non potest cum inmortalitate coniungi.\nsi enim mortalis est in senectute. inmortalis esse in\nadulescentia non potest nec est ab eo condicio mortis aliena\nqui quandoque moriturus est, nec ulla inmortalitas est cui sit\nterminus constitutus.\nita fit ut et inmortalitas exclusa in\nperpetuum et ad tempus recepta mortalitas hominem constituat\nin ea condicione, ut sit in qualibet aetate mortalis.\nquadrat igitur necessitas undique nec debuisse fieri aliter nec\n\n\n\n\n\n\nfas fuisse.\nsed isti rationem sequentium non uident, quia\nsemel errauerunt in ipsa summa, exclusa enim de rebus humanis\ndiuina prouidentia necessario sequebatur ut omnia sua\nsponte sint nata. hinc inuenerunt illas minutorum seminum\nplagas et concursiones fortuitas, quia rerum originem non\nuidebant.\nin quas se angustias cum coniecissent, iam cogebat\neos necessitas existimare animas cum corporibus nasci et item\ncum corporibus extingui: adsumpserant enim nihil fieri mente\ndiuina. quod ipsum non aliter probare poterant quam si\nostenderent esse aliqua in quibus uideretur prouidentiae ratio\nclaudicare.\nreprehenderunt igitur ea in quibus uel maxime\ndiuinitatem suam prouidentia mirabiliter expressit, ut illa quae\nrettuli de morbis et inmatura morte, cum debuerint cogitare\nhis adsumptis quid necessario sequeretur.\nsecuntur autem\nilla quae dixi: si morbum non reciperet, neque tectis neque\nuestibus indigeret. quid enim uentos aut imbres aut frigora\nmetueret, quorum uis in eo est ut morbos adferant? idcirco\nenim accepit sapientiam, ut aduersus nocentia fragilitatem\nsuam muniat.\nsequitur <quod> necesse est, ut quoniam retinendae\nrationis causa morbos capit, etiam mortem semper\naccipiat, quia is ad quem mors non uenit, firmus sit necesse\nest. infirmitas autem habet in se mortis condicionem, firmitas.\nuero ubi fuerit, nec senectus locum potest habere nec mors,\nquae sequitur senectutem.\npraeterea si mors certae constituta\n\n\n\n\n\n\n\n\nesset aetati, fieret homo insolentissimus et humanitate omni\ncareret. nam fere iura omnia humanitatis, quibus inter nos\ncohaeremus, ex metu et conscientia fragilitatis oriuntur.\ndenique\ninbecilliora et timidiora quaeque animalia congregantur,\nut quoniam uiribus tueri se nequeunt, multitudine tueantur,\nfortiora uero solitudines adpetunt, quoniam robore uiribusque\nconfidunt.\nhomo quoque si eodem modo haberet ad propulsanda\npericula suppetens robur nec ullius alterius auxilio\nindigeret, quae societas esset, quae reuerentia inter se, quis\nordo, quae ratio, quae humanitas? aut quid esset tetrius homine,\nquid efferatius, quid inmanius?\nsed quoniam inbecillus\nest nec per se potest sine homine uiuere, societatem adpetit,\nut uita communis et ornatior fiat et tutior.\nuides igitur\nomnem hominis rationem in eo uel maxime stare, quod nudus\nfragilisque nascitur, quod morbis adficitur, quod inmatura\nmorte multatur. quae si homini detrahantur, rationem quoque\nac sapientiam detrahi necesse est.\nsed nimis diu de rebus\napertissimis disputo, cum sit liquidum nihil sine prouidentia\nnec factum esse umquam nec fieri potuisse. de cuius operibus\nuniuersis si nunc libeat disputare per ordinem, infinita materia\nest.\nsed ego de uno corpore hominis tantum institui dicere,\nut in eo diuinae prouidentiae potestatem quanta fuerit ostendam,\nhis dumtaxat in rebus, quae sunt conprehensibiles et\napertae: nam illa quae sunt animi, nec subici oculis nec\n\n\n\n\nconprehendi queunt. nunc de ipso uase hominis loquimur\nquod uidemus.\nIn principio cum deus fingeret animalia, noluit ea in\nrotundam formae speciem conglobare atque colligere, ut et\nmoueri ad ambulandum et flectere se in quamlibet partem\nfacile possent, sed ex ipsa corporis summa produxit caput.\nitem produxit quaedam membra longius, quae uocantur pedes,\nut alternis motibus solo fixa perducerent animal quo mens\ntulisset aut quo petendi cibi necessitas prouocasset.\nex ipso\nautem uasculo corporis quattuor fecit extantia, bina posterius,\nquae sunt in omnibus pedes, item bina capiti et collo proxima,\nquae uarios usus animantibus praebent. in pecudibus\nenim ac feris pedes sunt posterioribus similes, in homine\nautem manus, quae non ad ambulandum, sed ad faciendum\ntenendumque sunt natae.\nest et tertium genus, in quo\npriora illa neque pedes neque manus sunt, sed alae, in quibus\npinnae per ordinem fixae uolandi exhibent usum. ita una\nfictio diuersas species et usus habet.\natque ut ipsam corpons\ncrassitudinem firmiter conprehenderet, maioribus et\nbreuibus ossibus inuicem conligatis quasi carinam conpegit\nquam nos dicimus spinam eamque noluit ex uno perpetuoque\nosse formare, ne gradiendi flectendique se facultatem animal\nnon haberet.\nex eius parte quasi media costas id est\n\n\n\n\n\n\n\n\ntransuersa et plana ossa porrexit in diuersum, quibus clementer\ncuruatis et in se uelut in circulum paene conductis interna\nuiscera contegantur, ut ea quae molliora et minus ualida\nfieri opus erat, illius solidae cratis amplexu possent esse\nmunita.\nin summo uero constructionis eius quam similem\nnauali carinae diximus. caput conlocauit, in quo esset regimen\ntotius animantis, datumque illi hoc nomen est, ut quidem\nVarro ad Ciceronem scribit, quod hinc capiant initium\nsensus ac nerui.\nea uero quae diximus a corpore uel\nambulandi uel faciendi uel uolandi causa esse producta, neque\nnimium longis propter celerem mobilitatem neque nimium\nbreuibus propter firmitatem, sed et paucis et magnis ossibus\nconstare uoluit.\naut enim bina sunt ut in homine aut\n<qua>terna ut in quadrupede: quae tamen non fecit solida,\nne in gradiendo pigritia et grauitas retardaret, sed cauata et\nad uigorem corporis conseruandum medullis intrinsecus plena.\neaque rursus non aequaliter porrecta finiuit, sed summas\neorum partes nodis crassioribus conglobauit, ut et substringi\nneruis facilius. et uerti tutius possent, unde sunt uertibula nominata.\neos nodos firmiter solidatos leni quodam operculo\n\n\n\n\n\n\ntexit, quod dicitur cartilago, scilicet ut sine attritu et sine\nsensu doloris aliquo flecterentur. eosdem tamen non in unum\nmodum informauit. alios enim fecit simplices et in orbem\nrotundos,\nin iis dumtaxat articulis in quibus moueri membra\nin omnes partes oportebat, ut in scapulis, quoniam manus\nutrolibet agitari et contorqueri necessarium est, alios autem\nlatos et aequales et in unam partem rotundos et in iis utique\nlocis ubi tantummodo curuari membra oportebat, ut in genibus\net cubitis et manibus ipsis.\nnam sicut manus ex eo\nloco unde oriuntur ubique uersus moueri speciosum simul et\nutile fuit, sic profecto, si hoc idem etiam cubitis accideret,\net superuacuus esset eiusmodi motus et turpis.\niam enim\nmanus amissa dignitate quam nunc habet mobilitate nimia\nproboscidi similis uideretur essetque homo plane anguimanus,\nquod genus in illa inmanissima belua mirabiliter effectum\nest.\ndeus enim qui prouidentiam et potestatem suam multarum\nrerum mirabili uarietate uoluit ostendere, quoniam\ncaput eius animalis non tam longe porrexerat, ut terram\nposset ore contingere, quod erat futurum horribile atque\ntetrum, et quia os ipsum profusis dentibus sic armauerat, ut\netiamsi contingeret, pascendi tamen facultatem dentes adimerent,\nproduxit inter eos a summa fronte molle ac flexibile\nmembrum quo prendere, quo tenere quodlibet posset, ne\nrationem uictus capiendi uel dentium prominens magnitudo\nuel ceruicis breuitas inpediret.\nNon possum hoc loco teneri quominus Epicuri stultitiam\nrursum coarguam: illius enim sunt omnia quae delirat Lucretius.\nqui ut ostenderet animalia non artificio aliquo diuinae.\nmentis, sed, ut solet, fortuito nata esse, dixit in principio\nmundi alias quasdam innumerabiles animantes miranda\nspecie ac magnitudine fuisse natas, sed eas\npermanere non potuisse, quod illas aut sumendi cibi\nfacultas aut coeundi generandique ratio defecisset.\nuidelicet ut atomis suis locum faceret, diuinam prouidentiam\nuoluit excludere. sed cum uideret in omnibus quae spirant\nmirabilem prouidentiae inesse rationem, quae, malum, uanitas\nerat dicere fuisse animalia prodigiosa in quibus ratio cessaret?\nquoniam igitur omnia quae uidemus cum ratione nata sunt\n- id enim ipsum, nasci, efficere nisi ratio non potest â€”,\nmanifestum est nihil omnino rationis expers potuisse generari.\nante enim prouisum est in singulis quibusque tingendis\nquatenus et ministerio membrorum ad necessaria uitae\nuterentur et quatenus adiugatis corporibus elata suboles uniuersas\ngeneratim conseruaret animantes.\nnam si peritus\narchitectus cum magnum aliquod aedificium facere constituit,\nprimo omnium cogitat quae summa perfecti aedificii futura\nsit, et ante emetitur quem locum leue pondus expectet, ubi\nmagni oneris statura sit moles, quae columnarum interualla,\nqui aut ubi aquarum cadentium decursus et exitus et recepta-\ncula, haec, inquam, prius prouidet, ut quaecumque sunt\n\n\n\n?\n\n\nperfecto iam operi necessaria, cum ipsis fundamentis pariter\nordiatur, cur deum quisquam putet in machinandis animalibus\nnon ante prouidisse quae ad uiuendum necessaria essent quam\nuitam ipsam daret? quae utique constare non posset, nisi\nprius effecta essent quibus constat.\nuidebat igitur Epicurus\nin corporibus animalium diuinae rationis sollertiam, sed ut\nefficeret quod ante inprudenter adsumpserat, adiecit aliud\ndeliramentum superiori congruens.\ndixit enim neque oculos\nad uidendum esse natos neque aures ad audiendum\nneque pedes ad ambulandum, quoniam haec\nmembra prius nata sint, quam esset usus uidendi et\naudiendi et ambulandi, sed horum omnium officia ex\nnatis extitisse.\nuereor ne huiusmodi portenta et deridicula\nrefutare non minus ineptum esse uideatur, sed libet ineptire,\nquoniam cum inepto agimus, ne se ille nimis argutum\nputet. quid ais, Epicure?\nnon sunt oculi ad uidendum\nnati? cur igitur uident? postea inquit eorum usus apparuit.\nuidendi ergo causa nati sunt, siquidem nihil possunt\naliud quam uidere. item membra cetera cuius rei causa nata\nsint, ipse usus ostendit: qui utique nullo modo posset existere,\nnisi essent membra omnia tam ordinate, tam prouidenter effecta,\nut usum possent habere.\nquid enim si dicas aues non ad uolandum\nesse natas neque feras ad saeuiendum neque pisces ad natan- .\ndumneque homines ad sapiendum, cum appareat ei naturae officioque\nseruire animantes ad quod est quaeque generata?\nseduidelicet\nqui summam ipsam ueritatis amisit, semper erret necesse\nest. si enim non prouidentia, sed fortuitis atomorum concursionibus\nnascuntur omnia, cur numquam fortuito accidit\n\n\n\n\n\n\nsic coire illa principia, ut efficerent animal eiusmodi quod\nnaribus potius audiret, odoraretur oculis, auribus cerneret?\nsi enim primordia nullum genus positionis inexpertum relinquunt,\noportuit eiusmodi cottidie monstra generari in quibus\net membrorum ordo praeposterus et usus longe diuersus\nexisteret.\ncum uero uniuersa genera et uniuersa in quoque\nmembra leges suas et ordines et usus sibi attributos tueantur,\nmanifestum est nihil fortuito esse factum, quoniam diuinae\nrationis dispositio perpetua seruatur.\nuerum alias refellemus\nEpicurum: nunc de prouidentia ut coepimus disseramus.\nDeus igitur solidamenta corporis quae ossa dicuntur\nnodata et adiuncta inuicem neruis adligauit atque constrinxit,\nquibus mens, si aut excurrere aut resistere uellet, tamquam\nretinaculis uteretur et quidem nullo labore nulloque conatu,\nsed uel minimo motu totius corporis molem temperaret ac\nflecteret.\nhaec autem uisceribus operuit ut quemque locum\ndecebat, ut quae solida essent, conclusa tegerentur. item uisceribus\nipsis uenas admiscuit quasi riuos per corpus omne\ndiuisos, per quas discurrens umor et sanguis uniuersa membra\nsucis uitalibus inrigaret, et ea uiscera formata in eum modum\nqui uni cuique generi ac loco aptus fuit, superiecta pelle\ncontexit: quam uel sola pulchritudine decorauit uel setis\nadoperuit uel squamis muniuit uel plumis insignibus\n\n\n\n\n\n\nadornauit.\nillud uero commentum dei mirabile, quod una dispositio\net unus habitus innumerabiles imaginum praeferat uarietates.\nnam in omnibus fere quae spirant eadem series et ordo\nmembrorum est:\nprimum enim caput et huic adnexa ceruix,\nitem collo pectus adiunctum et ex eo prominentes anni, adhaerens\npectori uenter, item uentri subnexa genitalia, ultimo\nloco femina pedesque.\nnec solum membra suum tenorem\nac situm in omnibus seruant, sed etiam partes membrorum.\nnam in uno capite ipso certam sedem possident aures, certam\noculi, nares item, os quoque et in eo dentes et lingua. quae\nomnia cum sint eadem in cunctis animantibus, tamen infinita\net multiplex diuersitas figurarum est, quod ea quae dixi aut\nproductiora aut contractiora liniamentis uarie differentibus\nconprehensa sunt. quid ?\nillud nonne diuinum, quod in tanta\nuiuentium multitudine unum quodque animal in sui generis\nspecie pulcherrimum est, ut si quid uicissim de altero in\nalterum transferatur, nihil inpeditius ad utilitatem, nihil deformius\nad aspectum uideri necesse sit? ut si elephanto\nceruicem prolixam tribuas aut camelo breuem uel si serpentibus\npedes aut pilos addas, in quibus porrecti aequaliter\n\n\n\n\ncorporis longitudo nihil aliud exigebat nisi ut maculis terga\ndistincti et squamarum leuitate suffulti in lubricos tractus\nsinuosis flexibus laberentur.\nin quadrupedibus autem idem\nopifex contextum spinae a summo capite deductum longius\nextra corpus eduxit et acuminauit in caudam, aut ut obscenae\ncorporis partes uel propter foeditatem tegerentur uel propter\nteneritudinem munirentur aut ut animalia quaedam minuta et\nnocentia motu eius arcerentur a corpore: quod membrum si\ndetrahas, inperfectum fit animal ac debile.\nubi autem ratio\net manus est, tam non est id necessarium quam indumentum\npilorum: adeo in suo quaeque genere aptissime congruunt,\nut neque nudo quadrupede neque homine tecto excogitari\nquicquam turpius possit.\nsed tamen cum ipsa nuditas hominis\nmire ad pulchritudinem ualeat, non tamen etiam capiti\ncongruebat. texit ergo illud pilo et quia in summo futurum\nerat, quasi summum aedificii culmen ornauit. qui ornatus non\nest in orbem coactus aut in figuram pillei teres factus, ne\n\n\n\n\n\n\nquibusdam partibus nudis esset informis, sed alicubi effusus\nalicubi retractus pro cuiusque loci decentia.\nfrons ergo\nuallata per circuitum et a temporibus effusi ante aures capilli\net earum summa pars in coronae modum cincta et occipitium\nomne contectum speciem miri decoris ostentat.\niam barbae\nratio incredibile est quantum conferat uel ad dinoscendam\ncorporum maturitatem uel ad differentiam sexus uel ad decorem\nuirilitatis ac roboris, ut uideatur omnino non constatura fuisse\ntotius operis ratio, si quicquam aliter esset effectum.\nNunc rationem totius hominis ostendam singulorumque\nmembrorum quae in corpore aperta aut operta sunt, utilitates\net habitus explicabo.\ncum igitur statuisset deus ex omnibus\nanimalibus solum hominem facere caelestem, cetera uniuersa\nterrena, hunc ad caeli contemplationem rigidum erexit bipedemque\nconstituit, scilicet ut eodem spectaret unde illi origo\nest, illa uero depressit ad terram, ut quia nulla his inmortalitatis\nexpectatio est, toto corpore in humum proiecta uentri\npabuloque seruirent.\nhominis itaque solius recta ratio\net sublimis status et uultus deo patri communis ac proximus\n\n\n\n\n\n\noriginem suam fictoremque testatur. eius prope diuina mens\nquia non tantum animantium quae sunt in terra, sed etiam\nsui corporis est sortita dominatum, in summo capite conlocata\ntamquam in arce sublimi speculatur omnia et contuetur.\nhanc eius aulam deus non obductam porrectamque formauit\nut in mutis animalibus, sed orbi et globo similem, quod orbis\nrotunditas perfectae rationis est ac figurae.\neo igitur mens\net ignis ille diuinus tamquam caelo tegitur. cuius cum summum\nfastigium naturali ueste texisset, primorem partem quae\ndicitur facies necessariis membrorum ministeriis et instruxit\npariter et ornauit.\nac primum quod oculorum orbes concauis\nforaminibus conclusit, a quo foratu frontem nominatam\nVarro existimat, eos neque minus neque amplius quam\nduos esse uoluit, quod ad speciem nullus est perfectior numerus\nquam duorum, sicut et aures duas: quarum duplicitas\nincredibile est quantam pulchritudinem praeferat, quod cum\npars utraque similitudine ornata est, tum ut uenientes altrinsecus\nuoces facilius colligantur.\nnam et forma ipsa mirandum\nin modum ficta, quod earum foramina noluit esse nuda\net inobsaepta: quod et minus decorum et minus utile fuisset,\nquoniam simplicium cauernarum angustias praeteruolare uox\n\n\n\n\n\n\n\n\nposset nisi exceptam per cauos sinus et repercussu retentam\nforamina ipsa cohiberent illis similia uasculis quibus inpositis\nsolent angusti oris uasa conpleri.\neas igitur aures — quibus\nest inditum nomen a uocibus hauriendis, unde Vergilius\nuocemque his auribus hausi; aut quia uocem ipsam Graeci\nd>sir)v uocant ab auditu, per inmutationem litterae aures uelut\naudes sunt nominatae — noluit deus artifex mollibus pelliculis\ninformare, quae pulchritudinem demerent pendulae atque flaccentes,\nneque duris ac solidis ossibus, ne ad usum inhabiles\nessent inmobiles ac rigentes, sed quod esset horum medium\nexcogitauit, ut eas cartilago mollior adligaret et haberent\naptam simul ac flexibilem firmitatem.\nin his audiendi tantum\nofficium constitutum est sicut in oculis uidendi. quorum\npraecipue inexplicabilis est ac mira subtilitas, quia eorum\norbes gemmarum similitudinem praeferentes ab ea parte qua\nuidendum fuit membranis perlucentibus texit, ut imagines\nrerum contra positarum tamquam in speculo refulgentes ad\nsensum intimum penetrarent.\nper eas igitur membranas\n\n\n\n\n\n\nsensus ille qui dicitur mens, ea quae sunt foris transpicit, ne\nforte existimes aut imaginum incursione. nos cernere, ut philosophi\ndisserunt, quoniam uidendi officium in eo debet esse\nquod uidet, non in eo quod uidetur, aut intentione aeris cum\nacie aut effusione radiorum, quoniam si ita esset, tardius\nquam oculos aduertimus uideremus, donec intentus aer cum\nacie aut effusi radii ad id quod uidendum esset peruenirent.\ncum autem uideamus eodem momento temporis, plerumque\nuero aliud agentes nihilominus tamen uniuersa quae contra\nsunt posita tueamur, uerius et manifestius est mentem esse\nquae per oculos ea quae sunt opposita transpiciat quasi per\nfenestras perlucente uitro aut speculari lapide obductas.\net\nidcirco mens ac uoluntas ex oculis saepe dinoscitur. quod\nquidem ut refelleret Lucretius, ineptissimo usus est argumento.\nsi enim mens inquit per oculos uidet, erutis et\neffossis oculis magis uideret, quoniam euulsae cum\npostibus fores plus inferunt luminis quam si fuerint\nobductae.\nnimirum ipsi uel potius Epicuro qui eum\ndocuit effossi oculi erant, ne uideret effossos orbes et ruptas\noculorum fibras et fluentem per uenas sanguinem et crescent-\n\ntes ex uulneribus carnes et obductas ad ultimum cicatrices\nnihil posse lucis admittere, nisi forte oculos auribus similes\n\n\n\n\n\n\nnasci uolebat, ut non tam oculis quam foraminibus cerneremus:\nquo nihil ad speciem foedius, ad usum inutilius fieri\npotest.\nquantulum enim uidere possemus, si mens ab intimis\npenetralibus capitis per exiguas cauernarum rimulas attenderet!\nut si quis uelit transpicere per cicutam, non plus profecto\ncernat quam cicutae ipsius capacitas conprehendat.\nitaque\nad uidendum membris potius in orbem conglobatis opus fuit,\nut uisus in latum spargeretur, et quae in primori facie adhaererent,\nut libere possent omnia contueri.\nergo ineffabilis\ndiuinae prouidentiae uirtus fecit duos simillimos orbes eosque\nita deuinxit, ut non in totum conuerti, sed moueri tamen ac\nflecti cum modo possent. orbes autem ipsos umoris puri ac\nliquidi plenos esse uoluit, in quorum media parte scintillae\nluminum conclusae tenerentur, quas pupillas nuncupamus, in\nquibus puris atque subtilibus cernendi sensus ac ratio continetur.\nper eos igitur orbes se ipsam mens intendit ut\nuideat miraque ratione in unum miscetur et coniungitur amborum\nluminum uisus.\nLibet hoc loco illorum reprehendere uanitatem qui dum\nuolunt ostendere sensus falsos esse, multa colligunt in quibus\noculi fallantur, inter quae illud etiam, quod furiosis et ebriis\nomnia duplicia uideantur: quasi uero eius erroris obscura sit\ncausa. ideo enim fit, quia duo sunt oculi.\nsed quomodo id\nfiat accipe. uisus oculorum intentione animi constat. itaque\nquoniam mens, ut supra dictum est, oculis tamquam fenestris\n\n\n\n\n\n\nutitur, non tantum hoc ebriis aut insanis accidit, sed et sanis\net sobriis. nam si aliquid nimis propius admoueas, duplex\nuidebitur: certum est enim interuallum ac spatium quo acies\noculorum coit.\nitem si retrorsum auoces animum quasi ad\ncogitandum et intentionem mentis relaxes, tum acies oculi\nutriusque diducitur et singuli uidere incipiunt separatim. si\nanimum rursus intenderis aciemque direxeris, coit in unum\nquidquid duplex uidebatur.\nquid ergo mirum si mens ueneno\nac potentia uini dissoluta dirigere ae non potest ad uidendum,\nsicut ne pedes quidem ad ambulandum neruis stupescentibus\ndebiles aut si uis furoris in cerebrum saeuiens concordiam\ndisiungit oculorum? quod adeo uerum est, ut luscis hominibus,\nsi aut insani aut ebrii fiant, nullo modo possit accidere\nut aliquid duplex uideant.\nquare si ratio apparet cur oculi\nfallantur, manifestum est non esse falsos sensus: qui aut non\nfalluntur, si sunt puri et integri, aut si falluntur, mens tamen\nnon fallitur, quae illorum nouit errorem.\nSed nos ad dei opera reuertamur. ut igitur oculi\nmunitiores essent ab iniuria, eos ciliorum tegminibus\nocculuit, unde oculos esse dictos Varroni placet.\nnam\nipsae palpebrae, quibus mobilitas id est palpitatio uocabulum\n\n\n\n\n\n\ntribuit, pilis in ordinem stantibus uallatae saeptum oculis decentissimum\npraebent: quarum motus adsiduus inconprehensibili\nceleritate concurrens et uidendi tenorem non inpedit et\nreficit obtutum.\nacies enim id est membrana illa perlucens,\nquam siccari et obarescere non oportet, nisi umore adsiduo\ntersa praeniteat. obsolescit. quid ?\nipsa superciliorum fastigia\npilis breuibus adornata nonne quasi aggeribus et munimentum\noculis. ne quid superne incidat, et speciem simul praestant?\nex quorum confinio nasus exoriens et ueluti aequali porrectus\niugo utramque aciem simul et discernit et munit.\ninferius\nquoque genarum non indecens tumor in similitudinem collium\nleuiter exsurgens ab omni parte oculos efficit tutiores prouisumque\nest ab artifice summo, ut si qui forte uehementior\nictus extiterit. eminentibus repellatur.\n1 nasi uero pars superior\nusque ad medium solida formata est. inferior autem cartilagine\nadhaerente mollita, ut ad usum digitorum possit esse tractabilis.\nin hoc autem quamuis simplici membro tria sunt\nofficia constituta, unum ducendi spiritus, alterum capiendi\nodoris, tertium ut per eius cauernas purgamenta cerebri\n\n\n\n\n\n\n\n\n\n\ndefluant. quas ipsas deus quam mirabili, quam diuina. ratione\nmolitus est, ut tamen hiatus ipse nasi oris speciem non deformaret!\nquod erat plane futurum, si unum ac simplex foramen\npateret: at id uelut pariete per medium ducto intersaepsit\natque diuisit fecitque ipsa duplicitate pulcherrimum.\nex quo\nintellegimus quantum dualis numerus una et simplici conpage\nsolidatus ad rerum ualeat perfectionem. nam cum sit corpus\nunum, tamen totum ex simplicibus membris constare non\npoterat, nisi ut essent partes uel dexterae uel sinistrae.\nitaque\nut pedes duo et item manus non tantum ad utilitatem\naliquam usumque uel gradiendi uel faciendi ualent, sed et\nhabitum decoremque admirabilem conferunt, sic in\\' capite.\nquod totius diuini operis quasi culmen est, et auditus in duas\naures et uisus in duas acies et odoratio in duas nares a summo\nartifice diuisa est, quia cerebrum, in quo sentiendi ratio est.\nquamuis sit unum, tamen in duas partes membrana interueniente\ndiscretum est.\nsed et cor, quod sapientiae domicilium\nuidetur, licet sit unum, duos tamen intrinsecus sinus\nhabet, quibus fontes uiui sanguinis continentur saepto intercedente\ndiuisi, ut sicut in ipso mundo summa rerum uel de\nsimplici duplex uel de duplici simplex et gubernat et continet\ntotum, ita in corpore de duobus uniuersa conpacta\n\n\n\n\nindissociabilem praetenderent unitatem.\noris quoque species et rictus\nei transuerso patefactus quam utilis, quam decens sit, enarrari\nnon potest: cuius usus in duobus constat officiis, sumendi\nuictus et eloquendi.\nlingua intus inclusa, quae uocem\nmotibus suis in uerba discernit, et est interpres animi nec\ntamen sola per se potest loquendi munus inplere, nisi acumen\nsuum palato inliserit, nisi adiuta uel offensione dentium uel\nconpressione labrorum. dentes tamen plus conferunt ad\nloquendum:\nnam et infantes non ante incipiunt fari quam\ndentes habuerint et senes amissis dentibus ita balbuttiunt,\nut ad infantiam denuo reuoluti esse uideantur.\nsed haec\nad hominem solum pertinent aut aues, in quibus acuminata\net uibrata certis motibus lingua innumerabiles cantuum\nflexiones et uarios sonorum modos exprimit.\nhabet praeterea\net aliud officium, quo in omnibus, non tamen solo in mutis\nutitur, quod contritos et permolitos dentibus cibos colligit et\nconglobatos ui sua deprimit et transmittit ad uentrem. itaque\nVarro a ligando cibo putat linguae nomen inpositum.\nbestias etiam <in> potu adiuuat:\nprotenta enim cauataque\n\n\n\n\n\n\n\n\nhauriunt aquam eamque conprehensam linguae sinu, ne tarditate\nac mora refluat. ad palatum celeri mobilitate conplodunt.\nhaec itaque palati concauo tamquam testudine tegitur eamque\ndentium saeptis deus quasi muro circumuallauit.\ndentes\nautem ipsos, ne nudi ac restricti magis horrori quam ornamento\nessent, gingiuis mollibus, quae a gignendis dentibus\nnominantur, ac deinde labrorum tegminibus honestauit: quorum\ndurities sicut in molari lapide maior est et asperior quam in\nceteris ossibus, ut ad conterendos cibos pabulumque sufficerent.\nlabra ipsa quae quasi antea cohaerebant. quam decenter\ninterscidit! quorum superius sub ipsa medietate narium\nlacuna quadam leui quasi ualle signauit. inferius honestatis\ngratia foras molliter explicauit.\nnam quod attinet ad saporem\ncapiendum, fallitur quisquis hunc sensum palato inesse arbitratur,\nlingua est enim qua sapores sentiuntur, nec tamen\ntota: nam partes eius quae sunt ab utroque latere teneriores.\nsaporem subtilissimis sensibus trahunt. et cum neque ex\ncibo quicquam neque ex potione minuatur. tamen inenarrabili\nmodo penetrat ad sensum sapor eadem ratione qua nihil de\nquaque materia odoris capio decerpit.\ncetera quam decora\nsint uix exprimi potest: deductum clementer a genis mentum\net ita inferius conclusum, ut acumen eius extremum signare\n\n\n\n\n\n\nuideatur leuiter inpressa diuisio, rigidum ac teres collum,\nscapulae uelut mollibus iugis a ceruice demissae, ualida et\nsubstricta neruis ad fortitudinem brachia, insignibus toris\nextantium lacertorum uigens robur, utilis ac decens flexura\ncubitorum.\nquid dicam de manibus rationis ac sapientiae\nministris? quas sollertissimus artifex plano ac modice concauo\nsinu fictas, ut si quid tenendum sit, apte possit insidere, in\ndigitos terminauit: in quibus difficile est expedire utrumne\nspecies an utilitas maior sit.\nnam et numerus perfectus ac\nplenus et ordo ac gradus decentissimus et articulorum parium\ncuruatura flexibilis et forma unguium rotunda concauis tegminibus\ndigitorum fastigia conprehendens atque firmans. ne\nmollitudo carnis in tenendo cederet, magnum praebet ornatum.\nillud uero ad usum miris modis habile, quod unus a ceteris\nseparatus cum ipsa manu oritur et in diuersum maturius\nfunditur, qui se uelut obuium ceteris praebens omnem tenendi\nfaciendique rationem uel solus uel praecipue possidet tamquam\nrector omnium atque moderator; unde etiam pollicis\nnomen accepit, quod ui et potestate inter ceteros polleat.\nduos quidem articulos extantes habet.\nnon ut alii ternos, sed\nunus ad manum carne conectitur pulchritudinis gratia: si\nenim fuisset tribus articulis et ipse discretus, foeda et indecora\nspecies ademisset manibus honestatem.\niam pectoris\n\n\n\n\n\n\nlatitudo sublimis et exposita oculis mirabilem prae se fert\nhabitus sui dignitatem. cuius haec causa est, quod uidetur\nhominem solum deus ueluti supinum formasse — nam fere\nnullum aliud animal iacere in tergum potest —, mutas autem\nanimantes quasi alterno latere iacentes finxisse atque ad terram\nconpressisse. idcirco illis angustum pectus et ab aspectu\nremotum et ad terram uersus abiectum, hominis autem patens\net erectum, quia plenum rationis a caelo datae humile aut\nindecens esse non debuit.\npapillae quoque leuiter eminentes\net fuscioribus ac paruis orbibus coronatae non nihil addunt\nuenustatis, feminis ad alendos fetus datae, maribus ad solum\ndecus, ne informe pectus et quasi mutilum uideretur. huic\nsubdita est planities uentris, quam mediam fere umbilicus\nnon indecenti nota signat ad hoc factus, ut per eum fetus\ndum est in utero nutriatur.\nSequitur necessario ut de internis quoque uisceribus\ndicere incipiam: quibus non pulchritudo, quia sunt abdita,\nsed utilitas incredibilis attributa est, quoniam opus fuerat ut\nterrenum hoc corpus suco aliquo de cibis ac potibus aleretur\nsicut et terra ipsa imbribus ac pruinis.\nprouidentissimus\nartifex in medio eius receptaculum cibis fecit. quibus concoctis\net liquefactis uitales sucos membris omnibus dispertiret.\nsed cum homo constet ex corpore atque anima, illud quod\n\n\n\n\n\n\nsupra dixi receptaculum soli corpori praestat alimentum,\nanimae uero aliam sedem dedit. fecit enim genus quoddam\nuisceris molle atque rarum, quod pulmonem uocamus, eumque\nnon in utris modum finxit, ne effunderetur semel spiritus\naut inflaret semel.\nideoque plenum quidem uiscus effecit,\nsed inflabile atque aeris capax, ut paulatim spiritum reciperet,\ndum uitalis uentus per illam spargitur raritatem, et eundem\nrursus paulatim redderet, dum se ex illo explicat: ipsa enim\nuicissitudo et spirandi respirandique tractus uitam sustentat\nin corpore.\nquoniam ergo duo sunt in homine receptacula,\nunum aeris quod alit animam, alterum ciborum quod alit\ncorpus, duas esse per collum fistulas necesse est, cibalem\nac spiritalem. quarum superior ab ore ad uentrem ferat,\ninferior a naribus ad pulmonem.\nquarum natura et ratio\ndiuersa est. ille enim qui est ab ore transitus, mollis\neffectus est et qui semper clausus cohaereat sibi sicut os\nipsum, quoniam potus et cibus dimota et pate facta gula,\nquia corporales sunt, spatium sibi transmeandi faciunt.\nspiritus contra qui est incorporalis ac tenuis, quia spatium\nsibi facere non poterat, accepit uiam patentem, quae uocatur\ngurgulio. is constat ex ossibus flexuosis ac mollibus quasi\n\n\n\n\n\n\nex anulis in cicutae modum inuicem conpactis et cohaerenti.\nbus patetque semper hic transitus. nullam enim requiem\nmeandi habere spiritus potest: qui quia semper commeat,\ndemissa utiliter de cerebro membri portione, cui uua nomen\nest, uelut occursu quodam refrenatur, ne aut teneritudinem\ndomicilii cum impetu ueniens attracta pestilenti aura corrumpat\naut totam nocendi uiolentiam internis receptaculis\nperferat. ideoque etiam nares breuiter sunt apertae: quae\nidcirco sic nominantur. quia per eas uel odor uel spiritus\nnare non desinit.\ntamen haec fistula spiritalis non tantum\nad nares, uerum ad os quoque interpatet in extremis palati\nregionibus, ubi se tolles faucium spectantes uuam tollere\nincipiunt in tumorem.\ncuius rei causa et ratio non obscura\nest. loquendi enim facultatem non haberemus, si ut gulae\niter ad os tantum, ita gurgulio ad nares tantum pateret.\naperuit igitur uiam uoci diuina sollertia ex illa fistula spiritali,\nut posset lingua ministerio suo fungi et uocis ipsius\ninoffensum tenorem pulsibus suis in uerba concidere. qui\nmeatus si aliquo modo intersaeptus sit, mutum faciat necesse\n\n\n\n\nest: errat enim profecto quisquis aliam causam putat cur\nhomines muti sint.\nnon enim, ut uulgo creditur, uinctam\ngerunt linguam, sed hi uocalem illum spiritum per nares\nquasi mugientes profundunt, quod uoci transitus ad os aut\nnullus omnino est aut non sic patens, ut plenam uocem\npossit emittere.\nquod plerumque natura fit, aliquando etiam\ncasu accidit ut morbo aliquo hic aditus obsaeptus uocem\nnon transmittat ad linguam faciatque de loquentibus mutos.\nquod cum acciderit, auditum quoque obstrui necesse est, ut\nquia uocem emittere non potest. ne admittere quidem possit.\nloquendi ergo causa patefactus est hic meatus.\nillud quoque\npraestat, ut in lauacris celebrandis, quia nares calorem ferre\nnon possunt. aer feruens ore ducatur, item si forte spiramenta\nnarium frigore pituita praecluserit, per os auram\ntrahere possimus, ne obstructa meandi facultate spiritus\nstranguletur.\ncibi uero in aluum recepti et cum potus\numore permixti cum iam calore percocti fuerint, eorum sucus\n\n\n\n\n\n\ninenarrabili modo per membra diffusus inrigat uniuersum\ncorpus et uegetat.\nintestinorum quoque multiplices spirae\nac longitudo in se conuoluta et uno tamen substricta uinculo\nquam mirificum dei opus est! nam ubi maceratos ex se cibos\naluus emiserit, paulatim per illos internorum anfractus extruduntur,\nut quidquid in ipsis inest suci quo corpus alitur.\nmembris omnibus diuidatur. et tamen necubi forte obhaereant\nac resistant, quod et fieri poterat propter ipsorum uoluminum\nflexiones in se saepe redeuntes et fieri sine pernicie non\npoterat, obleuit ea intrinsecus crassiore suco, ut purgamenta\nilla uentris ad exitus suos facilius per lubricum niterentur.\nilla quoque ratio subtilissima est. quod uesica, cuius usum\nuolucres non habent, cum sit ab intestinis separata nec ullam\nhabeat fistulam qua ex illis urinam trahat, conpletur tamen\net umore distenditur.\nid quomodo fiat non est difficile peruidere.\nintestinorum partes quae ab aluo cibum potumque\nsuscipiunt, patentiores sunt quam ceterae spirae et multo\ntenuiores.\nhae uesicam circumplectuntur et continent: ad\nquas partes cum potus et cibus mixta peruenerint, fimum\nquidem crassius fit et transmeat, umor autem omnis per\n\n\n\n\n\n\nillam teneritudinem percolatur eumque uesica, cuius aeque\ntenuis subtilisque membrana est, absorbet et colligit, ut foras\nqua natura exitum patefecit emittat.\nDe utero quoque et conceptione, quoniam de internis\nloquimur, dici necesse est, ne quid praeterisse uideamur:\nquae quamquam in operto latent, sensum tamen atque intellegentiam\nlatere non possunt.\nuena in maribus quae seminium\ncontinet, duplex est, paulo interior quam illud umoris obsceni\nreceptaculum. sicut enim rienes duo sunt itemque testes, ita\net uenae seminales duae, in una tamen conpage cohaerentes:\nquod uidemus in corporibus animalium, cum intersecta patefiunt.\nsed illa dexterior masculinum continet semen, sinisterior\nfemininum, et omnino in toto corpore pars dextera\nmasculina est, sinistra uero feminina.\nipsum semen quidam\nputant ex medullis tantum, quidam ex omni corpore ad uenam\ngenitalem confluere ibique concrescere, sed hoc quomodo fiat\n\n\n\n\n\n\nhumana mens non potest conprehendere.\nitem in feminis\nuterus in duas se diuidit partes, quae in diuersum diffusae\nac reflexae circumplicantur sicut arietis cornua. quae pars in\ndexteram retorquetur, masculina est, quae in sinistram, feminina.\nconceptum igitur Varro et Aristoteles sic fieri arbitrantur.\naiunt non tantum maribus inesse semen, uerum\netiam feminis et inde plerumque matribus similes\nprocreari, sed earum semen sanguinem esse purgatum:\nquod si recte cum uirili mixtum sit, utraque\nconcreta et simul coagulata informari: et primum\nquidem cor hominis effingi, quod in eo sit et uita\nomnis et sapientia, denique totum opus quadragesimo\ndie consummari. ex abortionibus haec fortasse collecta sint.\nin auium tamen fetibus primos oculos fingi dubium non est,\nquod in ouis saepe deprehenditur. unde fieri non posse arbitror\nquin fictio a capite sumat exordium.\nsimilitudines\nautem in corporibus filiorum sic fieri putant: cum semina\ninter se permixta coalescunt, si uirile superauerit.\npatri similem prouenire seu marem seu feminam.\n\n\n\n\n\n\nmuliebre praeualuerit, progeniem cuiusque sexus ad\nimaginem respondere maternam.\nid autem praeualet\ne duobus, quod fuerit uberius; alterum enim quodammodo\namplectitur et includit: hinc plerumque fieri\nut unius tantum liniamenta praetendat.\nsi uero\naequa fuerit ex pari semente permixtio. figuras quoque\nmisceri. ut suboles illa communis aut neutrum\nreferre uideatur, quia totum ex altero non habet. aut\nutrumque, quia partem de singulis mutuata est.\nnam\nin corporibus animalium uidemus aut confundi parentum\ncolores ac fieri tertium neutri generantium simile aut utriusque\nsic exprimi, ut discoloribus membris per omne corpus\nconcors mixtura uarietur.\ndispares quoque naturae hocmodo\nfieri putantur: cum forte in laeuam uteri partem masculinae\nstirpis semen inciderit, marem quidem gigni\nopinatio est, sed quia sit in feminina parte conceptus.\naliquid in se habere femineum supra quam decus\nuirile patiatur, uel formam insignem uel nimium\ncandorem uel corporis leuitatem uel artus delicatos\nuel staturam breuem uel uocem gracilem uel animum\ninbecillum uel ex his plura.\nitem si partem in dexteram\nsemen feminini generis influxerit! feminam\nquidem procreari, sed quoniam in masculina parte\nconcepta sit, habere in se aliquid uirilitatis ultra\nquam sexus ratio permittat. aut ualida membra aut\ninmoderatam longitudinem aut fuscum colorem aut\n\n\n\n\nhispidam faciem aut uultum indecorum aut uocem\nrobustam aut animum audacem aut ex his plura.\nsi\nuero masculinum in dexteram, femininum in sinistram\nperuenerit, utrosque fetus recte prouenire, ut et\nfeminis per omnia naturae suae decus constet et\nmaribus tam mente quam corpore robur uirile seruetur.\nillud uero ipsum quam mirabile institutum dei, quod\nad conseruationem generum singulorum duos sexus maris ac\nfeminae machinatus est, quibus inter se per uoluptatis inlecebram\ncopulatis subsiciua suboles pararetur, ne genus omne\nuiuentium condicio mortalitatis extingueret.\nsed plus roboris\nmaribus attributum est, quo facilius ad patientiam iugi maritalis\nfeminae cogerentur. uir itaque nuncupatus est, quod\nmaior in eo uis est quam in femina, et hinc uirtus nomen\naccepit:\nitem mulier, ut Varro interpretatur, a mollitie,\ninmutata et detracta littera, uelut mollier. cui suscepto\nfetu cum partus adpropinquare iam coepit, turgescentes mammae\ndulcibus sucis distenduntur et ad nutrimenta nascentis fontibus\nlacteis fecundum pectus exuberat. nec enim decebat aliud\nquam ut sapiens animal a corde alimoniam duceret. idque\n\n\n\n\n\n\nipsum sollertissime conparatum est, ut candens ac pinguis\numor teneritudinem noui corporis inrigaret. donec ad capiendos\nfortiores cibos et dentibus instruatur et uiribus roboretur.\nsed redeamus ad propositum, ut cetera quae supersunt breuiter\nexplicemus.\nPoteram nunc ego ipsorum quoque genitalium membrorum\nmirificam rationem tibi exponere, nisi me pudor ab\nhuiusmodi sermone reuocaret: itaque a nobis indumento uerecundiae\nquae sunt pudenda uelentur.\nquod ad hanc rem\nattinet, queri satis est homines inpios ac profanos summum\nnefas admittere, qui diuinum et admirabile dei opus ad propagandam\nsuccessionem inexcogitabili ratione prouisum et\neffectum uel ad turpissimos quaestus uel ad obscenae libidinis\npudenda opera conuertunt. ut iam nihil aliud ex re\nsanctissima petant quam inanem et sterilem uoluptatem.\nquid?\nreliquae corporis partes num carent ratione aut pulchritudine?\nconglobata in nates caro quam sedendi officio apta!\net eadem firmior quam in ceteris membris, ne premente corporis\nmole ossibus cederet.\nitem feminum deducta et latioribus\ntoris ualida longitudo, quo facilius onus corporis sustineret:\nquam paulatim deficientem in angustum genua determinant,\nquorum decentes nodi flexuram pedibus ad gradiendum\nsedendumque aptissimam praebent.\nitem crura non aequali\nmodo ducta, ne indecens habitudo deformaret pedes, sed\n\n\n\n\n\n\nteretibus suris clementer extantibus sensimque tenuatis et\nfirmata sunt et ornata.\nin plantis uero eadem quidem. sed\ntamen longe dispar quam in manibus ratio est: quae quoniam\ntotius operis quasi fundamenta sunt, eas mirificus artifex non\nrotunda specie, ne homo stare non posset aut aliis ad standum\npedibus indigeret sicut quadrupedes, sed porrectiores longioresque\nformauit. ut stabile corpus efficerent planitie sua: unde\nillis inditum nomen est.\ndigiti aeque totidem quot in manibus,\nspeciem magis quam usum maiorem praeferentes ideoque\net iuncti et breues et gradatim conpositi: quorum qui est\nmaximus. quoniam illum sicut in manu discerni a ceteris\nopus non erat. ita in ordinem redactus est. ut tamen ab aliis\nmagnitudine ac modico interuallo distare uideatur.\nhaec\neorum speciosa germanitas non leni adiumento nisum pedum\nfirmat: concitari enim ad cursum non possumus. nisi digitis\nin humum pressis soloque nitentibus impetum saltumque\ncapiamus. explicasse uideor omnia quorum ratio intellegi\npotest: nunc ad ea uenio quae uel dubia uel obscura sunt.\nMulta esse constat in corpore quorum uim rationemque\nperspicere nemo nisi qui fecit potest.\nan aliquis enarrare\nse putat posse quid utilitatis, quid effectus habeat tenuis\nmembrana illa perlucens qua circumretitur aluus ac tegitur?\nquid rienum gemina similitudo? quos ait Varro ita dictos.\n\n\n\n\n\n\nquod riui ab his obsceni umoris oriantur: quod est\nlonge secus, quia spinae altrinsecus supini cohaerent et sunt\nab intestinis separati. quid splenis? quid iecur?\nquae uiscera\nquasi ex conturbato sanguine uidentur esse concreta. quid\nfellis amarissimus liquor? quid globus cordis? nisi forte illis\ncredendum putabimus qui adfectum iracundiae in felle constitutum\nputant, pauoris in corde, in splene laetitiae.\nipsius\nautem iecoris officium uolunt esse ut cibos in aluo concoquat\namplexu et calefactu suo, quidam libidines rerum ueneriarum\nin iecore contineri arbitrantur.\nprimum ista perspicere acumen\nhumani sensus non potest, quia horum officia in operto latent\nnec usus suos patefacta demonstrant. nam si ita esset, fortasse\nplacidiora quaeque animalia uel nihil fellis omnino uel\nminus haberent quam ferae, timidiora plus cordis, salaciora.\nplus iecoris, lasciuiora plus splenis habuissent.\nsicut igitur\nnos sentimus audire auribus, oculis cernere, naribus odorari,\nita profecto sentiremus nos felle irasci, iecore cupere, splene\ngaudere.\ncum autem unde adfectus isti ueniant minime\nsentiamus, fieri potest ut aliunde ueniant et aliud uiscera illa\nquod nos minime suspicamur efficiant, nec tamen conuincere\n\n\n\n\n\n\n\n\n\n\npossumus falsa illos qui haec disputant dicere. sed omnia\nquae ad motus animi animaeque pertineant, tam obscurae\naltaeque rationis esse arbitror, ut supra hominem sit ea\nliquido peruidere.\nid tamen certum et indubitatum esse\ndebet, tot res, tanta uiscerum genera unum et idem habere\nofficium ut animam contineant in corpore. sed quid proprie\nsingulis muneris sit iniunctum, quis scire nisi artifex potest\ncui soli opus suum notum est?\nDe uoce autem quam rationem reddere possumus?\ngrammatici quidem ac philosophi uocem esse definiunt aerem\nspiritu uerberatum, unde uerba sint nuncupata: quod perspicue\nfalsum est.\n- non enim uox extra os gignitur, sed\nintra et ideo similior ueri est illa sententia, stipatum spiritum\ncum in obstantia faucium fuerit inlisus, sonum uocis exprimere,\nueluti cum in patentem cicutam labroque subiectam\ndemittimus spiritum et is cicutae concauo repercussus ac\nreuolutus a fundo dum descendentem occursu suo radit, ad\n\n\n\n\n\n\nexitum nitens sonum gignit et in uocalem spiritum resiliens\nper se uentus animatur.\nquod quidem an uerum sit deus\nartifex uiderit. uidetur enim non ab ore, sed ab intimo pectore\nuox oriri. denique et ore clauso ex naribus emittitur sonus\nqualis potest.\npraeterea et maximo spiritu quo anhelamus\nuox non efficitur et leui ac non coartato spiritu quotiens\nuolumus efficitur. non est igitur conprehensum quonam modo\nfiat aut quid sit omnino.\nnec me nunc in Academiae sententiam\ndelabi putes, quia non omnia sunt inconprehensibilia.\nut enim fatendum est multa nesciri, quae uoluit deus intellegentiam\nhominis excedere, sic tamen multa esse quae possint\net sensibus percipi et ratione conprehendi.\nsed erit nobis\ncontra philosophos integra disputatio. conficiamus igitur\nspatium quod nunc decurrimus.\nMentis quoque rationem inconprehensibilem esse quis\nnesciat nisi qui omnino illam non habet, cum ipsa mens quo\nloco sit aut cuiusmodi nesciatur? uaria ergo a philosophis\nde natura eius ac loco disputata sunt.\nat ego non dissimulabo\nquid ipse sentiam, non quia sic esse adfirmem, quod\nest insipientis in re dubia facere, sed ut exposita rei\n\n\n\n\n\n\n\n\ndifficultate intellegas quanta sit diuinorum operum magnitudo.\nquidam sedem mentis in pectore esse uoluerunt. quod si ita\nest, quanto tandem miraculo dignum est rem in obscuro ac\ntenebroso habitaculo sitam in tanta rationis atque intellegentiae\nluce uersari, tum quod ad eam sensus ex omni corporis\nparte conueniunt, ut in qualibet regione membrorum\npraesens esse uideatur!\nalii sedem eius in cerebro esse diierunt.\net sane argumentis probabilibus usi sunt, oportuisse\nscilicet quod totius corporis regimen haberet, potius in summo\ntamquam in arce corporis habitare nec quicquam esse sublimius\nquam id quod uniuersum ratione moderetur, sicut ipse\nmundi dominus et rector in summo est;\ndeinde quod sensus\nomnis id est audiendi et uidendi et odorandi ministra membra\nin capite sint locata, quorum omnium uiae non ad pectus,\nsed ad cerebrum ferant; alioquin necesse nos esset tardius\nsentire, donec sentiendi facultas longo itinere per collum ad\npectus usque descenderet.\nhi uero aut non multum aut fortasse\nnon errant. uidetur enim mens, quae dominatum corporis\ntenet, in summo capite constituta tamquam in caelo deus,\nsed cum in aliqua sit cogitatione, commeare ad pectus et\nquasi ad secretum aliquod penetrale secedere, ut consilium\ntamquam ex thensauro recondito eliciat ac proferat;\nideoque\ncum intenti ad cogitandum sumus et cum mens occupata in\naltum se abdiderit, neque audire quae circumsonant neque\nuidere quae obstant solemus.\nid uero siue ita est,\n\n\n\n\n\n\nadmirandum profecto est quomodo id fiat, cum ad pectus a cerebro\nnullum iter pateat, sin autem non est ita, tamen nihilo minus\nadmirandum est quod diuina nescio qua ratione fiat ut ita\nesse uideatur.\nan potest aliquis non admirari quod sensus\nille uiuus atque caelestis qui mens uel animus nuncupatur,\ntantae mobilitatis est, ut ne tum quidem, cum sopitus est,\nconquiescat, tantae celeritatis, ut uno temporis puncto caelum\nomne conlustret, si uelit, maria peruolet, terras et urbes\nperagret, omnia denique quae libuerit, quamuis longe lateque\nsubmota sint, in conspectu sibi ipse constituat?\net miratur\naliquis si diuina mens dei per uniuersas mundi partes intenta\ndiscurrit et omnia regit, omnia moderatur, ubique praesens,\nubique diffusa, cum tanta sit uis ac potestas mentis humanae\nintra mortale corpus inclusae, ut ne saeptis quidem grauis\nhuius ac pigri corporis, cum quo inligata est, coerceri ullo\nmodo possit quominus sibi liberam uagandi facultatem quietis\ninpatiens largiatur?\nsiue igitur in capite mens habitat siue\nin pectore, potestne aliquis conprehendere quae uis rationis\nefficiat ut sensus ille inconprehensibilis aut in medulla cerebri\nhaereat aut in illo sanguine bipertito qui est conclusus in\ncorde, ac non ex eo ipso colligat quanta sit dei potestas,\nquod animus se ipsum non uidet aut qualis aut ubi sit nec\nsi uideat, tamen perspicere possit quo pacto rei corporali res\nincorporalis adiuncta sit?\nsiue etiam mentis locus nullus\nest, sed per totum corpus sparsa discurrit — quod et fieri\n\n\n\n\npotest et a Xenocrate Platonis discipulo disputatum est,\nsiquidem sensus in qualibet parte corporis praesto est —,\nnec quid sit mens ipsa nec qualis intellegi potest, cum sit\nnatura eius tam subtilis ac tenuis, ut solidis uisceribus infusa\nuiuo et quasi ardente sensu membris omnibus misceatur.\nillud autem caue ne umquam simile ueri putaueris quod\nAristoxenus dicit, mentem omnino nullam esse, sed quasi\nharmoniam in fidibus ex constructione corporis et conpagibus\nuiscerum uim sentiendi existere. musici enim intentionem\nconcentumque neruorum in integros modos sine ulla offensione\nconsonantium harmoniam appellant.\nuolunt igitur animum\nsimili ratione constare in homine qua concors modulatio\nconstat in fidibus, scilicet ut singularum corporis partium\nfirma coniunctio membrorumque omnium consentiens in unum\nuigor motum illum sensibilem faciat animumque concinnet\nsicut nerui bene intenti conspirantem sonum:\net sicut in\nfidibus cum aliquid aut interruptum aut relaxatum est, omnis\ncanendi ratio turbatur et soluitur, ita in corpore cum pars\naliqua membrorum duxerit uitium, destrui uniuersa corruptisque\nomnibus atque turbatis occidere sensum eamque mortem\nuocari.\nuerum ille si quicquam mentis habuisset, numquam\nharmoniam de fidibus ad hominem transtulisset. non enim\ncanere sua sponte fides possunt, ut sit ulla in his conparatio\n\n\n\n\n\n\nac similitudo uiuentis, animus autem sua sponte et cogitat\net mouetur.\nquod si quid in nobis esset harmoniae simile,\nictu moueretur externo sicut nerui manibus, qui sine tractatu\nartificis pulsuque digitorum muti atque inertes iacent.\nsed\nnimirum pulsandus ille manu fuit, ut aliquando sentiret,\nquia mens eius ex membris male conpacta torpebat.\n\\'Superest de anima dicere, quamquam percipi ratio\neius et natura non possit. nec ideo tamen inmortalem esse\nanimam non intellegimus, quoniam quidquid uiget moueturque\nper se semper nec uideri aut tangi potest, aeternum sit\nnecesse est.\nquid autem sit anima nondum inter philosophos\nconuenit nec umquam fortasse conueniet. alii sanguinem esse\ndixerunt, alii ignem, alii uentum, unde anima uel animus\nnomen accepit, quod graece uentus #vs[j.o<; dicitur: nec illorum\ntamen quisquam dixisse aliquid uidetur.\nnon enim si anima\nsanguine aut per uulnus effuso aut febrium calore consumpto\nuidetur extingui, continuo in materia sanguinis animae ratio\nponenda est, ueluti si ueniat in quaestionem lumen quo\nutimur, quid sit, et respondeatur oleum esse, quoniam consumpto\nillo lumen extinguitur, cum sint utique diuersa, sed\nalterum sit alterius alimentum. uidetur ergo anima similis\nesse lumini, quae non ipsa sit sanguis, sed umore sanguinis\n\n\n\n\n\n\nalatur ut lumen oleo.\nqui autem ignem putauerunt, hoc usi\nsunt argumento, quod praesente anima corpus caleat, recedente\nfrigescat. sed ignis et sensu indiget et uidetur et tactu\nconburit, anima uero et sensu aucta est et uideri non\npotest et non adurit. unde apparet animam nescio quid esse\ndeo simile.\nat illi qui uentum putant, hoc falluntur, quod\nex aere spiritum ducentes uiuere uidemur. Varro ita definit:\nanima est aer conceptus ore, deferuefactus in pulmone,\ntemperatus in corde, diffusus in corpus.\nhaec\napertissime falsa sunt. neque enim tam obscuram nobis huiusmodi\nrerum dico esse rationem, ut ne hoc quidem intellegamus,\nquid uerum esse non possit. an si mihi quispiam\ndixerit aeneum esse caelum aut uitreum aut, ut Empedocles\nait, aerem glaciatum, statimne adsentiar, quia caelum ex qua\nmateria sit ignorem? sicut enim hoc nescio, ita illud scio.\nanima ergo non est aer ore conceptus, quia multo prius\ngignitur anima quam concipi aer ore possit. non enim post\npartum insinuatur in corpus, ut quibusdam philosophis uidetur,\nsed post conceptum protinus; cum fetum in utero necessitas\ndiuina formauit, quia adeo uiuit intra. uiscera genetricis, ut\net incremento augeatur et crebris pulsibus gestiat emicare.\ndenique abortum fieri necesse est, si fuerit animal intus extinctum.\nceterae definitionis partes eo spectant, ut illis\n\n\n\n\n\n\nnouem mensibus quibus in utero fuimus, -mortui fuisse uideamur.\nnulla ergo ex his tribus uera sententia est.\nnec tamen\nin tantum falsos esse dicendum est qui haec senserunt, ut\nomnino nihil dixerint: nam et sanguine simul et calore et\nspiritu uiuimus. sed cum constet anima in corpore his omnibus\nadunatis, non expresserunt proprie quid esset, quia tam\nnon potest exprimi quam uideri.\nSequitur alia et ipsa inextricabilis quaestio, idemne\nsit anima et animus an uero aliud sit illud quo uiuimus.\naliud autem quo sentimus et sapimus. non desunt argumenta\nin utramque partem. qui unum esse dicunt. hanc .\nrationem\nsecuntur, quod neque uiui sine sensu possit nec sentiri sine\nuita, ideoque non posse esse diuersum id quod separari non\npotest, sed quidquid est illud, et uiuendi officium et sentiendi\nhabere rationem. idcirco animum et animam indifferenter\nappellant duo Epicurei poetae.\nqui autem dicunt esse diuersa,\nsic argumentantur: ex eo posse intellegi aliud esse\nmentem, aliud animam, quia incolumi anima mens possit\nextingui, quod accidere soleat insanis, item quod anima morte\n\n\n\n\n\n\n\n\nsopiatur, animus somno et quidem sic, ut non tantum quid\nfaciat aut ubi sit ignoret, sed etiam rerum falsarum contemplatione\nfallatur.\nquod ipsum quomodo fiat non potest\nperuideri, cur fiat potest. nam requiescere nullo pacto possumus,\nnisi mens uisionum imaginibus occupata teneatur.\nlatet autem mens oppressa somno tamquam ignis obducto\ncinere sopitus: quem si paululum commoueris, rursus ardescit\net quasi euigilat.\nauocatur ergo simulacris, donec membra\nsopore inrigata uegetetur: corpus enim uigilante sensu, licet\niaceat inmobile, tamen non est quietum, quia flagrat in eo\nsensus et uibrat ut flamma et artus omnes ad se adstrictos\ntenet.\nsed postquam mens ad contemplandas imagines ab\nintentione traducta est, tunc demum corpus omne resoluitur\nin quietem.\ntraducitur autem mens cogitatione caeca, cum\ncogentibus tenebris secum tantummodo esse coeperit. dum\nintenta est in ea de quibus cogitat, repente somnus obrepit\net in species proximas sensim cogitatio ipsa declinat: sic ea\nquae sibi ante oculos posuerat, uidere quoque incipit.\ndeinde\nprocedit ulterius et sibi auocamenta inuenit, ne saluberrimam\nquietem corporis interrumpat. nam sicut mens per diem\nueris uisionibus auocatur, ne obdormiat, ita <per noctem; falsis,\nne excitetur: nam si nullas imagines cernat, aut uigilare illam\nnecesse erit aut perpetua morte sopiri.\ndormiendi eigo causa\ntributa est a deo ratio somniandi et quidem in commune\nuniuersis animantibus, sed illud homini praecipue, quod cum\n\n\n\n\neam rationem deus quietis causa daret, facultatem sibi reliquit\ndocendi hominem futura per somnium.\nnam et historiae\nsaepe testantur extitisse somnia quorum praesens et admirabilis\nfuerit euentus, et responsa uatum nostrorum ex parte\nsomniis constiterunt.\nquare neque semper uera sunt neque\nsemper falsa, Vergilio teste, qui duas portas esse uoluit\nsomniorum. sed quae falsa sunt, dormiendi causa uidentur,\nquae uera, inmittuntur a deo, ut imminens bonum aut malum\nhac reuelatione discamus.\nIllud quoque uenire in quaestionem potest, utrumne\nanima ex patre an potius ex matre an uero ex utroque generetur.\nsed ego id meo iure ab ancipiti uindico.\nnihil enim\n\n\n\n\n\n\n\n\nex his tribus uerum est, quia neque ex utroque neque\nex alterutro seruntur animae. corpus enim ex corporibus nasci\npotest, quoniam confertur aliquid ex utroque. de animis anima\nnon potest, quia ex re tenui et inconprehensibili nihil potest\ndecedere.\nitaque serendarum animarum ratio uni ac soli\ndeo subiacet:\ndenique caelesti sumus omnes semine oriundi,omnibus ille idem pater est,\nut ait Lucretius. nam de mortalibus non potest quicquam\nnisi mortale generari. nec putari pater debet qui transfudisse\n<se> aut inspirasse animam de sua nullo modo sentit, nec\nsi sentiat, quando tamen aut quomodo id fiat habet animo\nconprehensum.\nex quo apparet non a parentibus dari animas,\nsed ab uno eodemque omnium deo patre, qui legem rationemque\nnascendi tenet solus, siquidem solus efficit. nam terreni\nparentis nihil est nisi ut umorem corporis in quo est materia\nnascendi, cum sensu uoluptatis emittat uel recipiat: citra hoc\nopus homo resistit nec amplius quicquam potest, et ideo\nnasci sibi filios optant, quia non ipsi faciunt.\ncetera iam dei\n\n\n\n\n\n\nsunt omnia, scilicet conceptus ipse et corporis informatio et\ninspiratio animae et partus incolumis et quaecumque deinceps\nad hominem conseruandum ualent: illius munus est quod\nspiramus, quod uiuimus, quod uigemus.\nnam praeter quod\nipsius beneficio incolumes sumus corpore et quod uictum\nnobis ei uariis rebus subministrat, sapientiam quoque homini\ntribuit, quam terrenus pater dare nullo modo potest. ideoque\net de sapientibus stulti et de stultis sapientes saepe nascuntur:\nquod quidam fato ac sideribus adsignant.\nsed non\nest nunc locus de fato disserendi, hoc dicere satis est, [quod\netiamsi astra efficientiam rerum continent, nihilo minus a deo\nfieri omnia, qui astra ipsa et fecit et ordinauit. inepti ergo\nqui hanc potentiam deo detrahunt et operibus eius attribuunt.\nhoc igitur dei munere caelesti atque praeclaro an utamur in\nnostra esse uoluit potestate: hoc enim concesso ipsum hominem\nuirtutis sacramento religauit, quo uitam posset adipisci.\nmagna est enim uis hominis, magna ratio, magnum sacramentum:\na quo si quis non defecerit nec fidem suam deuotionemque\nprodiderit, hic beatus est, hic denique, ut breuiter\nfiniam, similis deo sit necesse est. errat enim quisquis\nhominem carne metitur: nam hoc corpusculum quo induti\n\n\n\n\n\n\nsumus, hominis receptaculum est. nam ipse homo neque\ntangi neque aspici neque conprehendi potest, quia latet intra\nhoc quod uidetur.\nqui si delicatus ac tener in hac uita\nfuerit quam ratio eius exposcit, si uirtute contempta desideriis\nse carnis addixerit. cadet et premetur in terram, si\nautem ut debet statum suum quem rectum sortitus est,\nprompte constanterque defenderit, si terrae quam calcare\ndebet ac uincere non seruierit, uitam merebitur sempiternam.\nHaec ad te, Demetriane, interim paucis et obscurius\nfortasse quam decuit pro rerum ac temporis necessitate\nperoraui, quibus contentus esse debebis plura et meliora\nlecturus, si nobis indulgentia caelitus uenerit. tunc ego te\nad uerae philosophiae doctrinam et planius et uerius cohortabor.\nstatui enim quam multa potero litteris tradere quae\nad beatae uitae statum spectent, et quidem contra philosophos,\nquoniam sunt ad turbandam ueritatem perniciosi et\ngraues.\nincredibilis enim uis eloquentiae et argumentandi\ndisserendique subtilitas quemuis facile deceperit: quos partim\nnostris armis partim uero ex ipsorum inter se concertatione\nsumptis reuincemus, ut appareat eos induxisse potius errorem\nquam sustulisse. fortasse mireris quod tantum facinus audeam.\n\npatiemurne igitur extingui aut opprimi ueritatem? ego uero\nlibentius uel sub hoc onere defecerim. nam si Marcus Tullius,\neloquentiae ipsius unicum exemplar, ab indoctis et ineloquentibus,\nquia tamen pro uero nitebantur, saepe superatus est,\ncur desperemus ueritatem ipsam contra fallacem captiosamque\nfacundiam sua propria ui et claritate ualituram?\nilli quidem\nsese patronos ueritatis profiteri solent: sed quis potest aut\neam rem defendere quam non didicerit, aut inlustrare apud\nalios quod ipse non nouerit?\nmagnum uideor polliceri, sed\ncaelesti opus est munere, ut nobis facultas ac tempus ad\nproposita persequenda tribuatur.\nquod si uita est optanda\nsapienti, profecto nullam aliam ob causam uiuere optauerim\nquam ut aliquid efficiam quod uita dignum sit et quod utilitatem\nlegentibus etsi non ad eloquentiam, quia tenuis in\nnobis facundiae riuus est, ad uiuendum tamen adferat: quod\nest maxime necessarium.\nquo perfecto satis me uixisse arbitrabor\net officium hominis inplesse, si labor meus aliquos\nhomines ab erroribus liberatos ad iter caeleste direxerit.\n.\n"};
