var sequence = {"name":"Lactantius. Divinarum Institutionum","data":"Magno et excellenti ingenio uiri cum se doctrinae penitus\nedidissent quicquid laboris poterat impendi contemptis\nomnibus et priuatis et publicis actionibus ad inquirendae ueritatis\nstudium contulerunt, existimantes multo esse praeclarius\nhumanarum diuinarumque rerum inuestigare ac scire rationem\nquam struendis opibus aut cumulandis honoribus inhaerere:\nquibus rebus, quoniam fragiles terrenaeque sunt et ad solius\ncorporis pertinent cultum, nemo melior, nemo iustior effici\npotest.\nerant illi quidem ueritatis cognitione dignissimi, quoniam\nscire tanto opere cupiuerunt atque ita, ut eam rebus\nomnibus anteponerent â€” nam et abiecisse quosdam res familiares\nsuas et renuntiasse uniuersis uoluptatibus constat, ut\nsolam nudamque uirtutem nudi expeditique sequerentur, (et)\ntantum apud eos uirtutis nomen et auctoritas ualuit, ut in\nipsa esse summi boni praemium iudicarent â€”, sed neque\nadepti sunt id quod uolebant et operam simul atque industriam\nperdiderunt, quia ueritas id est arcanum summi dei, qui fecit\nomnia, ingenio ac propriis sensibus non potest conprehendi:\nalioquin nihil inter deum hominemque distaret, si consilia et\ndispositiones illius maiestatis aeternae cogitatio adsequeretur\nhumana.\nquod quia fieri non potuit ut homini per se ipsum\nratio diuina notesceret, non est passus hominem deus lumen\nsapientiae requirentem diutius errare ac sine ullo laboris effectu\nuagari per tenebras inextricabiles: aperuit oculos eius aliquando\net notionem ueritatis munus suum fecit, ut et humanam sapientiam\nnullam esse monstraret et erranti ac uago uiam consequendae\ninmortalitatis ostenderet.\nuerum quoniam pauci\nutuntur hoc caelesti beneficio ac munere, quod obuoluta in\nobscuro ueritas latet eaque uel contemptui doctis est, quia\nidoneis adsertoribus eget, uel odio indoctis ob insitam sibi\nausteritatem, quam natura hominum procliuis in uitia pati\nnon potest — nam quia uirtutibus amaritudo permixta est,\nuitia uero uoluptate condita sunt, illa offensi, hac deleniti\nferuntur in praeceps et bonorum specie falsi mala pro bonis\namplectuntur —, succurrendum esse his erroribus credidi, ut\n\n\n\n\net docti ad ueram sapientiam dirigantur et indocti ad ueram\nreligionem.\nquae professio multo melior utilior gloriosior putanda\nest quam illa oratoria, in qua diu uersati non ad uirtutem,\nsed plane ad argutam malitiam iuuenes erudiebamus,\nmultoque nunc rectius de praeceptis caelestibus disseremus,\nquibus ad cultum uerae maiestatis mentes hominum instituere\npossimus,\nnec tam de rebus humanis bene meretur qui\nscientiam bene dicendi adfert quam qui pie atque innocenter\ndocet uiuere. idcirco apud Graecos maiore in gloria philosophi\nquam oratores fuerunt. illi enim recte uiuendi doctores sunt\nexistimati, quod est longe praestabilius, quoniam bene dicere\nad paucos pertinet, bene autem uiuere ad omnes.\nmultum\ntamen nobis exercitatio illa fictarum litium contulit, ut nunc\nmaiore copia et facultate dicendi causam ueritatis peroremus.\nquae licet possit sine eloquentia defendi, ut est a multis saepe\ndefensa, tamen claritate ac nitore sermonis inlustranda et quodammodo\nadserenda est, ut potentius in animos influat et ui\nsua instructa et luce orationis ornata. de religione itaque nobis\nrebusque diuinis instituitur disputatio.\nnam si quidam maximi\noratores professionis suae quasi ueterani decursis operibus actionum\nsuarum postremo se philosophiae tradiderunt eamque\nsibi requiem laborum iustissimam putauerunt, si animos suos\nin earum rerum quae inueniri non poterant inquisitione torquerent,\nut non tam otium sibi quam negotium quaesisse uideantur\net quidem multo molestius quam in quo fuerant ante\nuersati, quanto iustius ego me ad illam piam ueram diuinam\n\n\n\n\n\n\nsapientiam quasi ad portum aliquem tutissimum conferam, in\nqua omnia dictu prona sunt, auditu suauia, facilia intellectu,\nhonesta suscept.u?\net si quidam prudentes et arbitri aequitatis\ninstitutiones ciuilis iuris conpositas ediderunt, quibus\nciuium dissidentium lites contentionesque sopirent, quanto\nmelius nos et rectius diuinas institutiones litteris persequemur,\nin quibus non de stillicidiis aut aquis arcendis aut de manu\nconserenda, sed de spe, de uita, de salute, de inmortalitate,\nde deo loquemur, ut superstitiones mortiferas erroresque turpissimos\nsopiamus?\nOmissis ergo terrenae huiusce philosophiae auctoribus nihil\ncerti adferentibus adgrediamur uiam rectam. quos equidem si\nputarem satis idoneos ad bene uiuendum duces esse, et ipse\nsequerer et alios ut sequerentur hortarer:\nsed cum inter se\nmagna concertatione dissideant secumque ipsi plerumque discordent,\napparet eorum iter nequaquam esse directum, siquidem\nsibi quisque ut est libitum proprias uias inpresserunt\n\n\n\n\nconfusionemque magnam quaerentibus ueritatem reliquerunt.\nnobis\nantem qui sacramentum uerae religionis accepimus cum sit\nueritas reuelata diuinitus, cum doctorem sapientiae ducemque\nuirtutis deum sequamur, uniuersos sine ullo discrimine uel\nsexus uel aetatis ad caeleste pabulum conuocamus:\nnullus\nenim suauior animo cibus est quam cognitio ueritatis. cui\nadsereudae atque inlustrandae septem uolumina destinavimus,\nquamuis ea res infiniti sit paene operis et inmensi, ut si quis\nhaec dilatare atque exsequi plenissime uelit, tanta illi rerum\ncopia exuberet, ut nec libri modum nec finem reperiat oratio.\nsed nos idcirco breviter omnia colligemus, quod ea quae adlaturi\nsumus tam clara sunt et lucida, ut magis mirum esse\nuideatur tam obscuram uideri hominibus ueritatem et iis praecipue\nqui sapientes uulgo putantur, uel quod tantummodo instituendi\nnobis homines erunt hoc est ab errore quo sunt implicati\nad rectiorem uiam reuocandi.\nquod si fuerimus ut\nspero adsecuti, mittemus eos ad ipsum doctrinae uberrimum\nac plenissimum fontem, cuius haustu atque potu conceptam\nuisceribus sitim sedent ardoremque restinguant, eruntque illis\nomnia facilia prona manifesta, modo ne pigeat ad percipiendam\nsapientiae disciplinam legendi uel audiendi patientiam commodare.\nmulti enim superstitionibus uanis pertinaciter inhaerentes\nobdurant contra manifestam ueritatem, non tam de suis\nreligionibus quas praue adserunt bene meriti quam de se male.\nqui cum habeant iter rectum, deuios secuntur anfractus, planum\ndeserunt, ut per praecipitium labantur, lucem relinquunt, ut\n\n\n\n\nin tenebris caeci ac debiles iaceant.\nhis consulendum est,\nne contra se pugnent uelintque se tandem ab inueteratis erroribus\nliberari: quod utique facient, si quare sint nati aliquando\nperuiderint.\nhaec enim prauitatis est causa, ignoratio\nsui: quam si quis cognita ueritate discusserit, sciet quo referenda\net quemadmodum sibi uita degenda sit. cuius scientiae\nsummam breuiter circumscribo, ut neque religio ulla sine sapientia\nsuscipienda sit nec ulla sine religione probanda sapientia.\nSuscepto igitur inlustrandae ueritatis officio non putaui\nadeo necessarium ab illa quaestione principium sumere, quae\nuidetur prima esse natura, sitne prouidentia quae rebus omnibus\nconsulat an fortuito vel facta sint omnia uel gerantur.\ncuius\nsententiae auctor est Democritus, confirmator Epicurus. sed\net antea Protagoras qui deos in dubium uocauit et postea Diagoras\nqui exclusit et alii nonnulli qui non putauerunt deos\nesse quid aliud effecerunt nisi ut nulla esse prouidentia putaretur?\nquos tamen ceteri philosophi ac maxime Stoici acerrime\nrettuderunt docentes nec fieri mundum sine diuina ratione\npotuisse nec constare, nisi summa ratione regeretur.\nsed et\nMarcus Tullius quamuis Academicae disciplinae defensor esset,\nde prouidentia gubernatrice rerum et multa et saepe disseruit\nStoicorum argumenta confirmans et noua ipsa adferens plurima:\nquod facit cum in omnibus philosophiae suae libris tum maxime\nin iis qui sunt de natura deorum.\nnec difficile sane fuit.\n\n\n\n\n\n\n\n\npaucorum hominum praua sentientium redarguere mendacia\ntestimonio populorum atque gentium in hac una re non dissidentium.\nnemo est enim tam rudis, tam feris moribus quin\noculos suos in caelum tollens, tametsi nesciat cuius dei prouidentia\nregatur hoc omne quod cernitur, aliquam tamen esse\nintellegat ex ipsa rerum magnitudine motu dispositione constantia\nutilitate pulchritudine temperatione nec posse fieri quin\nid quod mirabili ratione constat consilio maiore aliquo sit instructum.\net nobis utique facillimum est exsequi hanc partem\nquamlibet copiose: sed quia multum inter philosophos agitata\nres est et prouidentiam tollentibus satis responsum uidetur ab\nhominibus argutis et eloquentibus et de sollertia diuinae prouidentiae\nper totum hoc opus quod suscepimus sparsim dicere\nnos necesse est, omittamus in praesenti hanc quaestionem,\nquae cum ceteris sic cohaeret, ut nihil a nobis uideatur disseri\nposse, ut non simul de prouidentia disseratur.\nSit ergo nostri operis exordium quaestio illa consequens\nac secunda, utrum potestate unius dei mundus regatur anne\nmultorum. nemo, qui quidem sapiat rationemque secum putet,\nnon unum esse intellegat, qui et condiderit omnia et eadem\nqua condidit uirtute moderetur.\nquid enim multis opus est\nad mundi regimen sustinendum? nisi forte arbitrabimur, si\nplures sint, minus habere singulos neruorum atque uirium:\nquod quidem faciunt ii qui esse multos uolunt, quia necesse\nest inbecillos esse, siquidem singuli sine auxilio reliquorum\ntantae molis gubernaculum sustinere non possunt. deus autem,\nqui est aeterna mens, ex omni utique parte perfectae consummataeque\nuirtutis est:\nquod si uerum est, unus sit necesse\nest. potestas enim uel uirtus absoluta retinet suam propriam\nfirmitatem. id autem solidum existimandum est, cui nihil decedere,\nid perfectum, cui nihil possit accedere.\nquis dubitet\npotentissimum esse regem qui totius orbis habeat imperium?\nneque inmerito. cum illius sint Quae ubique sunt omnia cum\nad eum solum omnes undique copiae congerantur.\nat si plures\npartiantur orbem, minus certe opum, minus uiriuni singuli\nhabebunt, cum intra praescriptam portionem se quisque contineat.\neodem modo etiam dii, si plures sint, minus ualebunt,\naliis tantundem in se habentibus. uirtutis autem perfecta natura\nin eo potest esse in quo totum est quam in eo in quo\npars exigua de toto est. deus uero si perfectus est, ut esse\ndebet, non potest esse nisi unus, ut in eo sint omnia.\ndeorum\nigitur uirtutes ac potestates infirmiores sint necesse\nest, quia tantum singulis deerit, quantum in ceteris fuerit:\nita quanto plures tanto minores erunt.\nquid quod summa\nilla rerum potestas ac diuina uis ne semel quidem diuidi potest?\nquidquid enim capit diuisionem, et interitum capiat necesse\nest. si autem interitus procul est a deo, quia incorruptibilis\n\n\n\n\n\n\nest et aeternus, consequens est ut diuidi potestas diuina non\npossit.\ndeus ergo unus est, si nihil esse aliut potest quod :\ntantundem capiat potestatis: et ii tamen qui multos esse\narbitrantur officia inter se dicunt esse partitos. de quibus\nomnibus suo loco disputabimus.\nillud interim quod ad praesentem\nlocum pertinet teneo: si partiti sunt inter se officia,\neodem reuoluitur res, ut ex iis quilibet sufficere omnibus nequeat.\nperfectus igitur non erit qui cessantibus ceteris non\npotest omnia gubernare. ita fit ut ad regendum mundum unius\nperfecta uirtute opus sit quam inbecillitate multorum.\nqui\nautem putat hanc tantam magnitudinem non posse ab uno\nregi, fallitur neque quanta sit uis ac potestas diuinae maiestatis\nintellegit, si existimat singularem deum qui facere mundum\npotuit, eundem regere non posse quem fecit.\nat si concipiat\nanimo quanta sit diuini huius operis inmensitas (eamque)\ncum antea nihil esset, tamen uirtute atque consilio dei ex\nnihilo esse conflatam, quod opus nisi ab uno inchoari perficique\nnon potuit, iam intelleget multo facilius esse ab uno regi\nquod est ab uno constitutum.\ndicat fortasse aliquis ne tabricari\nquidem tam inmensum opus mundi nisi a pluribus potuisse.\nquamlibet multos, quamlibet magnos faciat, quidquid\nin multis magnitudinis potestatis uirtutis maiestatisque posuerit,\nid totum in unum confero et in uno esse dico, ut tantum in\neo sit istarum rerum, quantum nec cogitari nec dici potest.\nqua in re quoniam et sensu deficimur et uerbis, quia neque\ntantam intellegentiae lucem pectus humanum neque explanationem\ntantarum rerum capit lingua mortalis, id ipsum\n\n\n\n\n\n\nintellegere nos oportet ac dicere.\nuideo rursus quid e contrario\ndici possit, tales esse illos plures qualem nos uolumus unum.\nat hoc fieri nullo pacto potest, quod singulorum potestas progredi\nlongius non ualebit occurrentibus sibi potestatibus ceterorum.\nnecesse est enim ut suos quisque limites aut transgredi\nnequeat aut si transgressus fuerit, suis alterum finibus\npellat.\nnon uident qui deos multos esse credunt fieri posse\nut aliquid diuersum uelint, ex qua re disceptatio inter eos et\ncertamen oriatur; sicut Homerus bellantes inter se deos finxit,\ncum alii Troiam capi uellent, alii repugnarent.\nunius igitur\narbitrio mundum regi necesse est. nisi enim singularum partium\npotestas ad unam prouidentiam referatur, non poterit summa\nipsa constare, uno quoque nihil curante amplius quam quod\nad eum proprie pertinet, sicut ne res quidem militaris nisi\nunum habeat ducem atque rectorem.\nquodsi in uno exercitu\ntot fuerint imperatores quot legiones, quot cohortes, quot\ncunei, quot alae, primum nec instrui poterit acies uno quoque\npericulum recusante nec regi facile aut temperari, quod suis\npropriis consiliis utantur omnes, quorum diuersitate plus noceant\nquam prosint: sic in hoc rerum naturae imperio nisi\nunus fuerit ad quem totius summae cura referatur, uniuersa\nsoluentur et conruent.\ndicere autem multorum arbitrio regi\nmundum tale est, quale si quis adfirmet in uno corpore multas\nesse mentes, quoniam multa et uaria sint ministeria membrorum,\nut singulos corporis sensus singulae mentes regere\n\n\n\n\n\n\ncredantur, item multi adfectus, quibus commoueri solemus uel\nad iram uel ad cupiditatem uel ad laetitiam uel ad metum uel ad\nmiserationem, ut in his omnibus totidem mentes putentur operari.\nquod si quis profecto dicat, ne ipsam quidem quae una\nest habere uideatur.\nquodsi in uno corpore tantarum rerum\ngubernationem mens una possidet et uniuersis simul intenta\nest, cur aliquis existimet mundum non posse ab uno regi, a\npluribus posse? quod quia intellegunt isti adsertores deorum,\nita eos praeesse singulis rebus ac partibus dicunt, ut tamen\nunus sit rector eximius.\niam ergo ceteri non dii erunt, sed\nsatellites ac ministri, quos ille unus maximus ac potens omnium\niis officiis praefecerit, ut ipsi eius imperio ac nutibus seruiant.\nsi uniuersi pares non sunt, non igitur dii omnes sunt: nec enim\npotest hoc idem esse quod seruit et quod dominatur.\nnam si\ndeus nomen est summae potestatis, incorruptibilis esse debet,\nperfectus inpassibilis nulli rei subiectus. ergo dii non sunt quos\nparere um maximo deo necessitas cogit.\nsed quia non frustra\nfalluntur qui hoc ita putant, causam huius erroris paulo post\naperiemus. nunc unitatem diuinae potestatis testimoniis conprobemus.\nProphetae, qui fuerunt admodum multi, unum deum praedicant,\nunum locuntur, quippe qui unius dei spiritu pleni quae\nfutura essent pari et consona uoce praedixerint.\nat enim\nueritatis expertes non putant his esse credendum: illas enim\n\n\n\n\n\n\nnon diuinas, sed humanas fuisse uoces aiunt: uidelicet quia de\nuno deo praeconium faciunt, aut insani aut fallaces fuerunt.\natquin inpleta esse inplerique cottidie illorum uaticinia uidemus\net in unam sententiam congruens diuinatio docet non fuisse\nfuriosos. quis enim mentis emotae non modo futura praecinere,\nsed etiam cohaerentia loqui possit?\nnum ergo fallaces erant\nqui talia loquebantur? quid ab his tam longe alienum quam\nratio fallendi, cum ceteros ab omni fraude cohiberent? idcirco\nenim a deo mittebantur, ut et praecones essent maiestatis eius\net correctores prauitatis humanae.\npraeterea uoluntas fingendi\nac mentiendi eorum est qui opes adpetunt, qui lucra desiderant:\nquae res procul ab illis sanctis uiris afuit.\nita enim delegato\nsibi officio functi sunt, ut derelictis omnibus ad tutelam uitae\nnecessariis non modo in futurum, sed ne in diem quidem\nlaborarent contenti extemporali cibo quem deus subministrasset.\net hi non modo quaestum nullum habuerunt, sed etiam cruciatus\natque mortem.\namara sunt enim uitiosis ac male uiuentibus\npraecepta iustitiae. itaque ii quorum peccata et arguebantur\net prohibebantur excruciatos eos acerbissime necauerunt. ergo\na quibus afuit studium lucri, afuit etiam uoluntas et causa\nfallendi.\nquid quod aliqui eorum prmcipes aut etiam reges\nfuerunt, in quos cadere non potest suspicio cupiditatis ac fraudis,\n\n\n\n\net tamen praeconium dei singularis eadem qua ceteri diuinatione\nfecerunt?\nSed omittamus sane testimonia prophetarum, ne minus\nidonea probatio uideatur esse de his quibus omnino non creditur.\nueniamus ad auctores et eos ipsos ad ueri probationem\ntestes citemus, quibus contra nos uti solent, poetas dico ac\nphilosophos. ex his unum deum probemus necesse est, non\nquod illi habuerint cognitam ueritatem, sed quod ueritatis ipsius\ntanta uis est, ut nemo possit esse tam caecus, quin uideat ingerentem\nse oculis diuinam claritatem.\npoetae igitur quamuis\ndeos carminibus ornauerint et eorum res gestas amplificauerint\nsummis laudibus, saepissime tamen confitentur spiritu uel mente\nuna contineri regique omnia.\nOrpheus, qui est uetustissimus\npoetarum et aequalis ipsorum deorum, siquidem traditur inter\nArgonautas cum Tyndaridis et Hercule nauigasse, deum uerum\net magnum πρωτόγονον appellat, quod ante ipsum nihil sit\ngenitum, sed ab ipso sint cuncta generata. eundem etiam\nΦάνητα nominat, quod cum adhuc nihil esset, primus ex infinito\napparuerit et extiterit.\ncuius onginem atque naturam\n\n\n\n\n\n\n\n\nquia concipere animo non poterat, ex aere inmenso natum\nesse dixit:\nπρωτόγονος Φαέθων περιμήϰεος ἠέρος υἱός.\naliut enim amplius quod diceret non habebat. hunc ait esse\nomnium deorum parentem, quorum causa caelum condiderit\nliberisque prospexerit, ut haberent habitaculum sedemque communem:\n\nἔϰτισεν ἀθανάτοις δόμον άϕθιτον.\n\nnatura igitur et ratione ducente intellexit esse praestantissimam\npotestatem, caeli ac terrae conditricem.\nnon poterat enim\ndicere Iouem esse principem rerum, qui erat Saturno genitus,\nneque ipsum Saturnum, qui caelo natus ferebatur; caelum\nautem tamquam deum primum constituere non audebat, quod\nuidebat elementum esse mundi, quod ipsum eguerit auctore.\nhaec eum ratio perduxit ad deum illum primogenitum, cui\nadsignat et tribuit principatum.\nHomerus nihil nobis dare\npotuit quod pertineat ad ueritatem: qui humana potius quam\ndiuina conscripsit. potuit Hesiodus, qui deorum generationem\nunius libri opere conplexus est: sed tamen nihil dedit non a\ndeo conditore sumens exordium, sed a chao, quod est rudis\ninordinataeque materiae confusa congeries, cum explanare ante\ndebuerit chaos ipsum unde quando quomodo esse aut constare\ncoepisset.\nnimirum sicut ab aliquo artifice disposita ordinata\neffecta sunt omnia, sic ipsam materiam fictam esse ab aliquo\n\n\n\n\n\n\nnecesse est. quis igitur hanc nisi deus fecit, cuius potestati\nsubiacent omnia?\nsed refugit hoc ille, dum horret incognitam\nueritatem. non enim Musarum instinctu sicut uideri uolebat\nin Helicone carmen illut effudit, sed meditatus uenerat ac paratus.\nnostrorum primus Maro non longe afuit a ueritate, cuius de\nsummo deo, quem mentem ac spiritum nominauit, haec\nuerba sunt:\nprincipio caelum ac terras camposque liquentis lucentemque globum lunae Titaniaque astra spiritus intus alit totamque infusa per artus mens agitat molem et magno se corpore miscet.\nac ne quis forte ignoraret, quisnam esset ille spiritus qui\ntantum haberet potestatis, declarauit alio loco dicens:\ndeum namque ire per omnis terrasque tractusque maris caelumque profundum; hinc pecudes armenta uiros genus omne ferarum, quemque sibi tenuis nascentem accersere uitas.\nOuidius quoque in principio praeclari operis sine ulla nominis\ndissimulatione a deo, quem fabricatorem mundi, quem\nrerum opificem uocat, mundum fatetur instructum.\nquodsi\nuel Orpheus uel hi nostri quae natura ducente senserunt in\n\n\n\n\n\n\n\n\n\n\nperpetuum defendissent, eandem quam nos sequimur doctrinam\nconprehensa ueritate tenuissent.\nSed hactenus de poetis. ad philosophos ueniamus, quorum\ngrauior est auctoritas certiusque iudicium, quia noti rebus commenticiis,\nsed inuestigandae ueritati studuisse creduntur.\nThales\nMilesius, qui unus e septem sapientium numero fuit quique primus\nomnium quaesisse de causis naturalibus traditur, aquam esse\ndixit ex qua nata sint omnia, deum autem esse mentem quae\nex aqua cuncta formauerit. ita materiam rerum posuit in umore,\nprincipium causamque nascendi constituit in deo.\nPythagoras\nita definiuit quid esset deus: animus per uniuersas mundi\npartes omnemque naturam commeans atque diffusus, ex quo\nomnia quae nascuntur animalia uitam capiunt.\nAnaxagoras\ndeum esse dicit infinitam mentem quae per se ipsam moueatur:\nAntisthenes multos quidem esse populares deos, unum tamen\nnaturalem id est summae totius artificem.\nCleanthes et Anaximenes\naethera esse dicunt summum deum, cui opinioni poeta\nnoster adsensit:\ntum pater omnipotens fecundis imbribus aether coniugis in gremium laetae descendit et omnismagnus alit magno permixtus corpore fetus.\nChrysippus naturalem uim diuina ratione praeditam, interdum\ndiuinam necessitatem deum nuncupat, item Zenon naturalem\ndiuinamque legem.\nhorum omnium sententia quamuis sit\nincerta, eodem tamen spectat, ut prouidentiam unam esse consentiant.\nsiue enim natura siue aether siue ratio siue mens\nsiue fatalis necessitas siue diuina lex siue quid aliut dixeris,\nidem est quod a nobis dicitur deus. nec obstat appellationum\ndiuersitas, cum ipsa significatione ad unum omnia reuoluantur.\nAnstoteles quamuis secum lpse dissideat ac repugnantia sibi et\ndicat et sentiat, in summum tamen unam mentem mundo\npraeesse testatur.\nPlato, qui omnium sapientissimus iudicatur,\nmonarchian plane aperteque defendit nec aethera aut rationem\naut naturam, sed ut est deum nominat: ah eo mundum hunc\nperfectum atque mirabilem esse fabricatum.\nquem Cicero\nsecutus atque imitatus in plurimis frequenter deum confitetur\nac supremum uocat in iis libris quos de legibus scripsit;\nab eoque regi mundum argumentatur, cum disputat de natura\ndeorum, hoc modo: nihil est praestantius deo. ab eo\nigitur mundum regi necesse est. nulli igitur est naturae\noboediens aut subiectus deus. omnem ergo regit\nipse naturam.\nquia autem sit deus, m uonsoiatione dehmt:\nnec uero deus ipse, qui intellegitur a nobis, alio modo\n\n\n\n\n\n\n\n\n\n\n\n\n\n\nintellegi potest nisi mens soluta quaedam et libera,\nsegregata ab omni concretione mortali, omnia sentiens\nI\net mouens. Annaeus quoque Seneca, qui ex Romanis uel\nacerrimus Stoicus fuit, quam saepe summum deum merita.\nlaude prosequitur! nam cum de inmatura morte dissereret,\nnon intellegis inquit auctoritatem ac maiestatem iudicis\ntui, rectoris orbis terrarum caelique et deorum\nomnium dei, a quo ista numina quae singula adoramus\net colimus suspensa sunt?\nitem in Exhortationibus: hic\ncum prima fundamenta molis pulcherrimae iaceret et\nhoc ordiretur quo neque maius quicquam nouit natura\nnec melius, ut omnia sub ducibus suis irent, quamuis\nipse per totum se corpus intenderat, tamen ministros\nregni sui deus genuit.\net quam multa alia de deo nostris\nsimilia locutus est! quae nunc differo, quod aliis locis opportuniora\nsunt. nunc satis est demonstrare summo ingenio uiros\nattigisse ueritatem ac paene tenuisse, nisi eos retrorsus infucata\nprauis opinionibus consuetudo rapuisset, qua et deos\nesse alios opinabantur et ea quae in usum hominis deus fecit,\ntamquam sensu praedita essent, pro diis habenda et colenda\ncredebant.\nNunc ad diuina testimonia transeamus. sed prius unum\nproferam, quod est simile diuino et ob nimiam uetustatem et\n\n\n\n\n\n\n\n\n\n\nquod is quem nominabo ex hominibus in deos relatus est..\napud Ciceronem U.\nCotta pontifex disputans contra Stoicos de\nreligionibus et uarietate opinionum quae solent esse de diis,\nut more Academicorum omnia faceret incerta, quinque fuisse\nMercurios ait et enumeratis per ordinem quattuor quintum\nfuisse eum a quo sit Argus occisus; ob eamque causam\nin Aegyptum profugisse atque Aegyptiis leges ac\nlitteras tradidisse.\nhunc Aegyptii Thoyth appellant,\na quo apud eos primus anni sui mensis id est September\nnomen accepit. idem oppidum condidit, quod etiam\nnunc graece uocatur Mercurii ciuitas, et Pheneatae colunt eum\nreligiose. qui tametsi homo fuit, antiquissimus tamen et instructissimus\nomni genere doctrinae adeo, ut ei multarum rerum\net artium scientia Trismegisto cognomen inponeret.\nhic scripsit\nlibros et quidem multos ad cognitionem diuinarum rerum pertinentes,\nin quibus maiestatem summi ac singularis dei asserit\nisdemque nominibus appellat quibus nos dominum et patrem.\nac ne quis nomen eius requireret, άνώνυμον esse dixit, eo\nquod nominis proprietate non egeat, ob ipsam scilicet unitatem.\nipsius haec uerba sunt: o se Oso; είς, b δὲ είς όνόματος ou\nπροσδέεται έστι ykp o wv ὰνώνυμος.\ndeo igitur nomen\n\n\n\n\n\n\n\n\n\n\n\n\n(non) est, quia solus est, nec opus est proprio uocabulo, nisi\ncum discrimen exigit multitudo, ut unam quamque personam\nsua nota et appellatione designes. deo autem, quia semper\nunus est, proprium nomen est deus.\nSuperest de responsis sacrisque carminibus testimonia quae\nsunt multo certiora proferre. nam fortasse ii contra quos\nagimus nec poetis putent esse credendum tamquam uana fingentibus\nnec philosophis, quod errare potuerint, quia et ipsi\nhomines fuerint.\nM. Varro, quo nemo umquam doctior ne\napud Graecos quidem uixit, in libris rerum diuinarum quos\nad C. Caesarem pontificem maximum scripsit, cum de quindecimuiris\nloqueretur, Sibyllinos libros ait non fuisse\nunius Sibyllae, sed appellari uno nomine Sibyllinos,\nquod omnes feminae uates Sibyllae sint a ueteribus\nnuncupatae uel ab unius Delphidis nomine uel a consiliis\ndeorum enuntiandis. atouq enim deos, non Osouc,\net consilium non βουλήν, sed βούλλαν appellabant Aeolico\ngenere sermonis. itaque Sibyllam dictam esse\n\n\n\n\n\n\n\n\nquasi θεοβούλην.\nceterum Sibyllas decem numero\nfuisse, easque omnes enumerauit sub auctoribus qui de singulis\nscriptitauerint. primam fuisse de Persis, cuius\nmentionem fecerit Nicanor, qui res gestas Alexandri\nMacedonis scripsit; secundam Libyssam, cuius\nmeminerit Euripides in Lamiae prologo;\ntertiam\nDelphida, de qua Chrysippus loquatur in eo libro\nquem de diuinatione conposuit; quartam Cimmeriam in\nItalia, quam Naeuius in libris belli Punici, Piso in\nannalibus nominet; quintam Erythraeam, quam Apollodorus\nErythraeus adfirmet suam fuisse ciuem eamque\nGrais Ilium petentibus uaticinatam et perituram\nesse Troiam et Homerum mendacia scripturum; sextam\nSamiam, de qua scribat Eratosthenes in antiquis\nannalibus Samiorum repperisse so scriptum;\nseptimam\nCumanam nomine Amaltheam, quae ab aliis Herophile\nuel Demophile nominetur, eamque nouem libros attulisse\nad regem Tarquinium Priscum ac pro iis\n\n\n\n\n\n\n\n\ntrecentos philippeos postulasse regemque aspernatum\npretii magnitudinem derisisse mulieris insaniam; illam\nin conspectu regis tris combussisse ac pro reliquis\nidem pretium poposcisse; Tarquinium multo magis\ninsanire mulierem putauisse;\nquae denuo tribus aliis\nexustis cum in eodem pretio perseueraret, motum esse\nregem ac residuos trecentis aureis emisse; quorum\npostea numerus sit auctus, Capitolio refecto, quod\nex omnibus ciuitatibus et Italicis et Graecis praecipueque\nErythraeis coacti adlatique sunt Romam\ncuiuscumque Sibyllae nomine fuerunt;\noctauam\nHellespontiam in agro Troiano natam, uico Marmesso\ncirca oppidum Gergithium, quam scribat Heraclides\nPonticus Solonis et Cyri fuisse temporibus; nonam\nPhrygiam, quae uaticinata sit Ancyrae; decimam Tiburtem\nnomine Albuneam, quae Tiburi colatur ut\ndea iuxta ripas amnis Anienis, cuius in gurgite simulacrum\neius inuentum esse dicitur tenens in manu\nlibrum.\narum onmium Sibyllarum carmina et teruntur et\nhabentur, praeterquam Cymaeae, cuius libri a Romanis occultantur\nnec eos ab ullo nisi a quindecimuiris inspici fas habent.\n\n\n\n\n\n\net sunt singularum singuli libri: quos, quia Sibyllae nomine\ninscribuntur, unius esse credunt, suntque confusi nec discerni\nac suum cuique adsignari potest nisi Erythraeae, quae et nomen\nsuum uerum carmini inseruit et Erythraeam se nominatuiri\npraelocuta est, cum esset orta Babylone.\nsed et IlOS confuse\nSibyllam dicemus, sicubi testimoniis earum ruent abutendum.\nomnes igitur hae Sibyllae unum deum praedicant, maxime\ntamen Erythraea, quae celebrior inter ceteras ac nobilior habetur,\nsiquidem Fenestella diligentissimus scriptor de quindecim uiris\ndicens ait restituto Capitolio rettulisse ad\nsenatum C. Curionem consulem, ut legati Erythras\nmitterentur, qui carmina Sibyllae conquisita Romam\ndeportarent: itaque missos esse P. Gabinium M. Otacilium\nL. Valerium, qui descriptos a priuatis uersus\ncirca mille Romam deportarunt. idem dixisse Varronem\nsupra ostendimus.\nin his ergo uersibus quos Romam legati\nadtulerunt de uno deo haec sunt testimonia:\nεἷς θεός, ὂς μόνος ἄρχει, ὐπερμεγέθης ἀγένητος.\n\nhunc esse solum summum deum, qui caelum fecerit luminibusque\ndistinxerit:\n\n\n\n\n\n\n\n\nἀλλὰ θεὸς μόνος εἶς πανυπέρτατος, ὃς πεποίηκενοὐρανὸν ἡέλιὸν τε καὶ ἀστέρας, ἠδέ σελήνην,καρποφόρον γαῖαν τε καὶ ὕδατος οἴδματα πόντου.\nqui quoniam solus sit aedificator mundi et artifex rerum uel\nquibus constat uel quae in eo sunt, solum coli oportere testatur:\n\nαὐτὸν τὸν μόνον ὄντα σέβεσθ᾽ ἡγήτορα κόσμου.\nὃς μόνος εἰς αἰῶνα καὶ ἐξ αἰῶνος ἐτύχθη.\n\n\n\n\n\n\n\n\n\n\n\nitem alia Sibylla quaecumque est cum perferre se ad homines\nuocem dei diceret, sic ait:\nμοῦνος γὰρ θεὸς εἰμὶ καὶ οὐκ ἔστι θεὸς ἄλλος.\nExequerer nunc testimonia ceterarum, nisi et haec sufticerent\net illa opportunioribus locis reseruarem. sed cum defendamus\ncausam ueritatis aput eos qui aberrantes a ueritate falsis\nreligionibus seruiunt, quod genus probationis aduersus eos magis\nadhibere debemus quam ut eos deorum suorum testimoniis\nreuincamus?\nApollo enim, quem praeter ceteros diuinum maximeque\nfatidicum existimant, Colophone residens, quo Delphis credo\nmigrauerat amoenitate Asiae ductus, quaerenti cuidam quis\naut quid esset omnino deus, respondit uiginti et uno uersibus,\nquorum hoc principium est:\n\nαὺτοϕυὴς ἀδίδαϰτος ὰμήτωρ ἀστυϕέλιϰτος,οὔνομα μηδὲ λόγῳ χωρούμενός, ἐν πυρὶ ναίων,τοῦτο θεὸς, μικρὰ δὲ θεοῦ μερὶς ἄγγελοι ἥμεῖς,\nnum quis potest suspicari de Ioue esse dictum, qui et matrem\nhabuit et nomen? quid quod Mercurius ille Termaximus, cuius\nsupra feci mentionem, non modo ἀμήτορα ut Apollo, sed\nἀπάτορα quoque appellat deum, quod origo illi non sit aliunde?\nnec enim potest ab ullo esse generatus qui ipse uniuersa\ngenerauit.\n\nSatis ut opinor et argumentis docui et testibus confirmaui\nquod per se satis clarum est, unum esse regem mundi, unum\npatrem, unum dominum.\nsed orasse quaerat aliquis a nobis\nidem illut quod aput Ciceronem quaerit Hortensius, si deus\nunus est, quae esse beata solitudo queat. tamquam nos\nquia unum dicimus, desertum ac solitarium esse dicamus. habet\nenim ministros, quos uocamus nuntios.\net est illut uerum\nquod dixisse in Exhortationibus Senecam supra rettuli, genuisse\nregni sui ministros deum. uerum hi neque dii sunt neque\ndeos se uocari aut coli uolunt, quippe qui nihil faciant praeter\niussum ac uoluntatem dei. nec tamen illi sunt qui uulgo coluntur,\nquorum et exiguus et certus est numerus.\nquodsi\ncultores deorum eos ipsos colere se putant, quos summi dei\nministros appellamus, nihil est quod nobis faciant inuidiam,\nqui unum deum dicamus, multos negemus.\nsi eos multitudo\ndelectat, non duodecim dicimus aut trecentos sexaginta\nquinque ut Orpheus, sed innumerabiles esse. arguimus errores\neorum in diuersum, qui tam paucos putant. sciant tamen quo\nnomine appellari debeant, ne uiolent uerum deum, cuius nomen\n\n\n\n\n\n\n\n\nexponunt, dum pluribus tribuunt.\ncredant Apollini suo, qui\neodem illo responso ut Ioui principatum, sic etiam ceteris diis\nabstulit nomen. tertius enim uersus ostendit ministros dei non\ndeos, uerum angelos appellari oportere.\nde se quidem ille\nmentitus est, qui cum sit e numero daemonum, angelis se\ndei adgregauit: denique in aliis responsis daemonem se esse\nconfessus est. nam cum interrogaretur quomodo sibi supplicari\nuellet, ita respondit:\nπάνσοφε παντοδίδακτε πολύστροφε κέκλυθι, δαῖμον.\n\nitem rursus cum precem in Apollinem Sminthium rogatus expromeret,\nab hoc uersu exorsus est:\nἁρμονίη, ϰόσμοιο, ϕαεσϕόρε, πάνσοϕε δαῖμον.\nquid ergo superest nisi ut sua confessione uerberibus dei ueri ac\npoenae subiaceat sempiternae? nam et in alio responso ita dixit:\n\n\nδαίμονες οἳ ϕοιτῶσι περὶ χθόνα ϰαὶ περὶ πόντονἀϰαμάτου δαμνῶνται ὑπαὶ μάστιγι θεοῖο.\n\n\n\n\n\n\nde utrisque generibus in secundo libro disseremus.\nnunc interim\nnobis satis est quod dum honorare se uult et in caelo\nconlocare, confessus est, id quod res habet, quomodo sint appellandi\nqui deo semper adsistunt.\nretrahant ergo se homines\nab erroribus et abiectis religionibus prauis parentem suum\ndominumque cognoscant, cuius nec uirtus aestimari potest\nnec magnitudo perspici nec principium conprehendi. cum ad\nillum mentis humanae intentio et acumen et memoria peruenerit,\nquasi subductis et consumptis omnibus uiis subsistit\nhaeret deficit nec est aliquid ulterius quo progredi possit.\nuerum quia fieri non potest quin id quod sit aliquando esse\ncoeperit, consequens est ut quoniam nihil ante illum fuit, ipse\nante omnia ex se ipso sit procreatus, ideoque ab Apolline αἀτο-\nϕυής, a Sibylla αὺτογενής et ἀγένητος et ἀποίητος nominatur.\nquod Seneca homo acutus in Exhortationibus uidit. nos\ninquit aliunde pendemus. itaque ad aliquem respicimus,\ncui quod est optimum in nobis debeamus. alius nos\nedidit, alius instruxit: deus ipse se fecit..\nHis igitur tot ac tantis testibus conprobatur unius dei\npotestate ac prouidentia mundum gubernari, cuius uim maiestatemque\ntantam esse dicit in Timaeo Plato, ut eam\nneque mente concipere neque uerbis enarrare quisquam\npossit ob) nimiam et inaestimabilem potestatem.\ndubitet\nuero aliquis an quicquam difficile aut inpossibile sit deo,\nqui tanta tamque mirifica opera prouidentia excogitauit, uirtute\nconstituit, ratione perfecit, nunc autem spiritu sustentet, potestate\nmoderetur, inexcogitabilis ineffabilis et nulli alii satis\nnotus quam sibi?\nunde mihi de tanta maiestate saepius cogitanti\nqui deos colunt interdum uideri solent tam caeci, tam\nincogitabiles, tam excordes, tam non multum a mutis animalibus\ndifferentes, qui credant eos qui geniti sint maris ac feminae\ncoitu aliquid maiestatis diuinaeque uirtutis habere potuisse,\ncum Sibylla Erythraea dicat:\nou οὐ δύνατ\\' ἀνδρὸςἑϰ μηρῶν μήτρας τε θεὸς τετυπωμένος εἶναι.\nquod si est uerum, sicuti est, apparet Herculem Apollinem\nLiberum Mercurium Iouemque ipsum cum ceteris homines\n\n\n\n\n\n\n\n\nfuisse, quoniam sunt ex duobus sexibus nati.\nquid est autem\na deo tam remotum quam id opus, quod ipse ad propagandam\nsubolem mortalibus tribuit et quod sine substantia corporali\nnullum potest esse? dii ergo si sunt inmortales et aeterni,\nquid opus est altero sexu â€” nimirum ut generent? ipsa progenie\nquid opus est, cum successione non egeant qui semper\nsunt futuri?\nnam profecto in hominibus ceterisque animantibus\ndiuersitas sexus et coitio et generatio nullam habet aliam rationem\nnisi ut omnia genera uiuentium, quoniam sunt condicione\nmortalitatis obitura, mutua possint successione seruari, deo autem,\nqui est sempiternus, neque alter sexus neque successio necessaria\nest.\ndicet aliquis ut habeat uel ministros uel in quos possit\nipse dominari.\\' quid igitur sexu opus est feminino, cum deus,\nqui est omnipotens ut uocatur, sine usu et opera feminae possit.\nfilios procreare? nam si quibusdam minutis animalibus id praestitit,\nut sibi e foliis natos et suauibus herbis ore legant,\ncur existimet aliquis ipsum deum nisi ex permixtione sexus\nalterius non posse generare? illos igitur quos inperiti et insipientes\ntamquam deos et nuncupant et adorant, nemo est tam\ninconsideratus quin intellegat fuisse mortales. \\'quomodo ergo\\'\ninquiet aliquis \\'dii crediti sunt?\\' nimirum quia reges maximi\nac potentissimi fuerunt, ob merita uirtutum suarum aut\n\n\n\n\n\n\n\n\nmunerum aut artium repertarum, cum cari fuissent iis quibus inperitauerant,\nin memoriam sunt consecrati. quod si quis dubitat,\nres eorum gestas et facta consideret, quae uniuersa tam\npoetae quam historici ueteres prodiderunt.\nHercules, qui ob uirtutem clarissimus et quasi Africanus\ninter deos habetur, nonne orbem terrae, quem peragrasse ac\npurgasse narratur, stupris adulteriis libidinibus inquinauit?\nnec mirum, cum esset adulterio genitus Alcimenae. quid tandem\npotuit in eo esse diuini, qui suis ipse uitiis mancipatus et mares\net feminas contra omnes leges infamia flagitio dedecore adfecit?\nsed ne illa quidem quae magna et mirabilia gessit talia iudicana\nsunt, ut uirtutibus diuinis tribuenda uideantur. quid enim\ntam magnificum, si leonem aprumque superauit, si aues deiecit\nsagittis, si regium stabulum egessit, si uiraginem uicit cingulumque\ndetraxit, si equos feroces cum domino interemit?\nopera sunt ista fortis uiri, hominis tamen.\nilla enim quae :\nuicit fragilia et mort-alIa fuerunt. nulla est enim quod ait\norator tanta uis, quae non ferro ac uiribus debilitari\nfrangique possit:\nanimum uincere, iracundiam cohibere\nfortissimi est: quae ille nec fecit umquam nec potuit.\nhaec qui faciat, non ego eum cum summis uiris comparo,\nsed simillimum deo iudico. uellem adiecisset de\nlibidine luxuria cupiditate insolentia, ut uirtutem eius inpleret,\n\n\n\n\n\n\n\n\nquem deo similem iudicabat.\nnon enim fortior putandus est\nqui leonem quam qui uiolentam et in se ipso inclusam feram\nsuperat, iracundiam, aut qui rapacissimas uolucres deiecit quam\nqui cupiditates auidissimas cohercet, aut qui Amazonem bellatricem\nquam qui libidinem uincit pudoris ac famae debellatricem,\naut qui fimum (de) stabulo quam qui uitia de corde\nsuo egerit, quae magis sunt perniciosa quia domestica et propria\nmala sunt, quam illa quae et uitari poterant et caueri.\nex\nquo fit ut ille solus uir fortis debeat iudicari, qui temperans\net moderatus et iustus est. quodsi cogitet aliquis quae sint\ndei opera, iam haec omnia quae mirantur homines ineptissimi\nridicula iudicabit. illa enim non diuinis uirtutibus, quas ignorant,\nsed infirmitate suarum uirium metiuntur.\nnam illut quidem\nnemo negauit, Herculem non Eurystheo tantum seruisse regi,\nquod aliquatenus honestum uideri potest, sed etiam inpudicae\nmulieri Omphalae, quae illum uestibus suis indutum sedere\nad pedes suos iubebat pensa facientem. detestabilis turpitudo!\nsed tanti erat uoluptas. \\'quid tu?\\' inquiet aliquis \\'poetisne\ncredendum putas?\\' quidni putem? non enim Lucilius ista narrat\naut Lucianus, qui diis et hominibus non pepercit, set ii potissimum,\nqui deorum laudes canebant.\nquibus igitur credemus,\n\n\n\n\n\n\n\n\nsi fidem laudantibus non habemus? qui hos mentiri putat, proferat\nalios quibus credamus auctores, qui nos doceant qui sint\nisti dii, quomodo, unde orti, quae sit uis eorum, qui numerus,\nquae potestas, quid in iis admirabile, quid cultu dignum, quod\ndenique certius ueriusque mysterium. nullos dabit.\ncredamus\nigitur istis, qui non ut reprehenderent sunt locuti, sed ut praedicarent.\nnauigauit ergo cum Argonautis expugnauitque Troiam\niratus Laomedonti ob negatam sibi pro filiae salute mercedem.\nunde quo tempore fuerit apparet. idem furore atque insania\npercitus uxorem suam cum liberis interemit.\nhunc homines\ndeum putant! sed Philocteta heres eius non putauit, qui facem\nsupposuit arsuro, qui artus eius ac neruos cremari ac diffluere\nuidit, qui ossa eius et cineres in Oetaeo monte sepeliuit, pro\nquo munere sagittas eius accepit.\nAesculapius et ipse non sine flagitio Apollinis natus\nquid fecit aliud diuinis honoribus dignum nisi quod sanauit\nHippolytum? mortem sane habuit clariorem, quod a deo meruit\nfulminari.\nhunc Tarquitius de inlustribus uiris disserens ait\nincertis parentibus natum, expositum et a uenatoribus\ninuentum, canino lacte nutritum, Chironi traditum\ndidicisse medicinam; fuisse autem Messenium, sed\nEpidauri moratum. Tullius etiam Cynosuris ait\n\n\n\n\n\n\n\n\n\n\n\n\nsepultum.\nquid Apollo pater eius? nonne ob amorem, quo flagrabat,\nturpissime gregem pauit alienum et muros Laomedonti\nextruxit mercede conductus, quae illi negari potuit inpune ?\nab eoque primo rex perfidus quidquid cum diis pepigisset\ndidicit abnegare. idem formonsum puerum et dum amat,\nuiolauit et dum ludit, occidit.\nhomicida Mars et per gratiam\ncaedis crimine ab Atheniensibus liberatus, ne uideretur\nnimis ferus et inmanis, adulterium cum Venere commisit.\nKastor et Pollux dum alienas sponsas rapiunt, esse gemini\ndesierunt. nam dolore iniuriae concitatus Idas alterum gladio\ntransuerberauit: et eosdem poetae alternis uiuere, alternis mori\nnarrant, ut iam sint non deorum tantum, sed omnium mortalium\n\nmiserrimi, quibus semel mori non licet.\naus tamen\nHomerus ambos simpliciter, non ut poetae solent, mortuos esse\ntestatur. nam cum faceret in muris adsidentem Priamo Helenam\ncunctos Graeciae principes recognoscere, solos autem\nse fratres suos requirere, subiecit orationi eius huiusmodi\nuersum:\nhaec ait, ast illos retinebat terra sepultos.\nfur ac nebulo Mercurius quid ad famam sui reliquit nisi memoriam\nfraudum suarum? caelo scilicet dignus, quia palaestram\ndocuit et lyram primus inuenit.\nLiberum patrem necesse est\nin senatu deorum summae auctoritatis primaeque esse sententiae,\nquia. praeter Iouem solus omnium triumphauit, exercitum\nduxit, Indos debellauit. sed inuictus ille imperator Indicus\nmaximus ab amore ac libidine turpissime uictus est.\ndelatus\nenim Cretam cum semiuiro comitatu nanctus est inpudicam\nmulierem in litore ac fiducia uictoriae Indicae uir esse uoluit,\nne nimium mollis uideretur, atque illam patris proditricem,\nfratris interemptricem, ab alio relictam et repudiatam in coniugium\nsibi uindicauit ac Liberam fecit et cum ea pariter\nascendit in caelum.\nquid horum omnium pater Iuppiter, qui\nin sollemni precatione Optimus Maximus nominatur? nonne a\nprima sua pueritia inpius ac paene parricida deprehenditur,\ncum patrem regno expulit ac fugauit nec expectauit mortem\ndecrepiti senis cupiditate regnandi? et cum paternum solium\nper uim, per arma cepisset, bello est a Titanibus lacessitus,\nquod humano generi principium fuit malorum: quibus uictis\net pace in perpetuum conparata reliquam suam uitam in stupris\nadulteriisque consumsit.\nomitto uirgines quas imminuit: id\nenim tolerabile iudicari solet. Amphitryonem ac Tyndarum\npraeterire non possum, quorum domos dedecore atque infamia\n\n\n\n\n\n\n\n\n\n\nplenissimas reddidit.\nillut uero summae inpietatis ac sceleris,\nquod regium puerum rapuit ad stuprum. parum enim uidebatur,\nsi in expugnanda feminarum pudicitia maculosus esset\nac turpis, nisi etiam sexui suo faceret iniuriam: hoc est uerum\nadulterium, quod ut contra naturam.\nhaec qui facit, uidenmus\nan Maximus, certe Optimus non est: quod nomen a corruptoribus\nab adulteris ab incestis abest, nisi forte nos erramus\nhomines, qui talia facientes sceleratos uocamus ac perditos\n: omnibusque poenis dignissimos iudicamus.\nstultus autem\nMarcus Tullius, qui Gaio Verri adulteria obiecit: eadem enim\nIuppiter quem colebat admisit; qui Publio Clodio sororis incestum:\nat illi Optimo Maximo eadem fuit et soror et coniunx.\nQuis est igitur tam excors qui hunc regnare in caelo\nputet, qui ne in terra quidem debuit? non insulse quidam\npoeta triumphum Cupidinis scripsit, quo in libro non modo\npotentissimum deorum Cupidinem, sed etiam uictorem facit.\nenumeratis enim amoribus singulorum, quibus in potestatem\nCupidinis dicionemque uenissent, instruit pompam, in qua Iuppiter\ncum ceteris diis ante currum triumphantis ducitur catenatus.\neleganter id quidem a poeta figuratum, sed tamen non\nmultum distat a uero.\nqui enim uirtutis est expers, qui\ncupiditate ac libidinibus malis uincitur, non Cupidini ut ille\nfinxit, sed morti subiectus est sempiternae.\nsed omittamus\nde moribus dicere, rem consideremus, ut intellegant homines\n\n\n\n\n\n\n\n\nin quibus miseri uersentur erroribus.\nregnare in caelo Iouem\nuulgus existimat: id et doctis pariter et indoctis persuasum\nest, quod et religio ipsa et precationes et hymni et delubra\net simulacra demonstrant.\neundem tamen Saturno et Rhea\ngenitum confitentur. quomodo potest deus uideri aut, ut ait\npoeta, hominum rerumque repertor, ante cuius ortum infinita\nhominum milia fuerunt? eorum scilicet, qui Saturno\nregnante uixerunt et priores luce quam Iuppiter sunt potiti.\nnideo alium deum regem fuisse primis temporibus, alium consequentibus.\npotest ergo fieri ut alius postea sit futurus. si\nenim prius regnum mutatum est, cur desperemus etiam posterius\nposse mutari? nisi forte Saturnus generare potuit fortiorem,\nIuppiter non potest.\natquin diuinum imperium aut\nsemper inmutabile est aut si est mutabile, quod fieri non\npotest, semper utique mutabile est. potest ergo Iuppiter regnum\namittere, sicut pater eius amisit? ita plane.\nnam cum idem\nneque uirginibus neque maritatis umquam pepercisset, abstinuit\nse tamen una Thetide, quod responsum fuit maiorem patre\nsuo futurum quisquis ex ilia natus esset.\net primum mprudentia\nin eo non dei, cui nisi Themis futura dixisset, ipse\nnesciret; si autem diuinus non sit, ne deus quidem sit, unde\nipsa diuinitas nominatur, ut ab homine humanitas;\ndeinde\nconscientia inbecillitatis, qui timuit utique maiorem. quod qui\nfacit, scit profecto non esse se maximum, quandoquidem potest\n\n\n\n\n\n\n\n\naliquid maius existere.\nidem per Stygiam paludem sanctissime\niurat,\nuna superstitio superis quae reddita diuis.\nquae ista superstitio est aut a quo reddita? est ergo aliqua\npotestas maxima quae perierantes deos puniat? quae tanta\nformido est paludis infernae, si sunt inmortales? quid metuant\neam, quam uisuri non sunt nisi quos mori necesse est?\nquid\nigitur homines oculos suos in caelum tollant? quid per superos\ndeierent, cum ipsi superi ad inferos reuoluantur ibique\nhabeant quod uenerentur et adorent? illut uero quale est, esse\ntata quibus dii omnes et ipse luppiter pareatr\\' si arcarum\ntanta uis est, ut plus possint quam caelestes uniuersi quamque\nipse rector ac dominus, cur non illae potius regnare dicantur,\nquarum legibus et statutis parere omnes deos necessitas cogit?\nnum cui dubium est quin is qui alicui rei obsequitur maximus\nnon sit?\nnam si sit, non accipiat fata, sed faciat. â€” nunc\nad illud quod omiseram redeo. in una itaque sola fuit continentior,\ncum eam deperiret, non uirtute aliqua, sed metu\nsuccessoris.\nquae formido utique eius est qui sit et mortalis\net inbecillus et nihili, quippe qui potuit et tunc cum\nnasceretur extingui, sicut frater eius ante genitus extinctus\nest, qui si uiuere potuisset, numquam minori concessisset\n\n\n\n\n\n\n\n\nimperium. ipse autem furto seruatus furtimque nutritus Zεύς siue\nZήν appellatus est, non ut isti putant a feruore caelestis ignis\nuel quod uitae sit dator et animantibus inspiret animas, quae\nuirtus solius dei est — quam enim possit inspirare animam\nqui ipse accepit aliunde? —, sed quod primus ex liberis Saturni\nmaribus uixerit.\npotuerunt igitur homines alium deum\n\nhabere rectorem, si Saturnus non fuisset ab uxore delusus at\nenim poetae ista finxerunt. errat quisquis hoc putat. illi enim\nde hominibus loquebantur, sed ut eos ornarent quorum memoriam\nlaudibus celebrabant, deos esse dixerunt. itaque illa\npotius ficta sunt quae tamquam de diis, non illa quae tamquam\nde hominibus sunt locuti: quod clarum fiet exemplo quod\ninferemus.\nDanaen uiolaturus aureos nummos largiter in\nsinum eius infudit, haec stupri merces fuit. at poetae, qui\nquasi de deo loquebantur, ne auctoritatem creditae maiestatis\ninfringerent, finxerunt ipsum in aureo imbre delapsum eadem\nfigura qua imbres ferreos dicunt, cum multitudinem telorum\nsagittarumque describunt.\nrapuisse dicitur in aquila Catamitum:\npoeticus color est. sed aut per legionem rapuit cuius\ninsigne aquila est aut nauis in qua est inpositus tutelam habuit\nin aquila figuratam, sicut taurum, cum rapuit et transvexit\nEuropam.\neodem modo conuertisse in bouem traditur lo\nInachi filiam, quae ut iram Iunonis effugeret, ut erat iam\n\n\n\n\n\n\n\n\n\n\nsaetis obsita., iam bos, tranasse dicitur mare in Aegyptumque\nuenisse atque ibi recepta pristina specie dea facta quae\nnunc Isis uocatur.\nquo igitur argumento probari potest nee\nEuropam in tauro sedisse nec Io bouem factam? quod certus\ndies habetur in fastis quo Isidis nauigium celebratur: quae\nres docet non tranasse illam, sed nauigasse.\nigitur qui sapere\nsibi uidentur, quia intellegunt uiuum terrenumque corpus\nin caelo esse non posse, totam Ganymedeam fabulam pro falso\nrepudiant nec sentiunt in terra id esse factum, quia res ac\nlibido ipsa terrena est.\nnon ergo res ipsas gestas finxerunt\npoetae, quod si facerent, essent uanissimi, sed rebus gestis\naddiderunt quendam colorem. non enim obtrectantes illa dicebant,\nsed ornare cupientes.\nhinc homines decipiuntur, maxime\nquod dum haec omnia ficta esse a poetis arbitrantur, colunt\nquod ignorant. nesciunt enim qui sit poeticae licentiae modus,\nquousque progredi fingendo liceat, cum officium poetae in eo\nsit, ut ea quae uere gesta sunt in alias species obliquis figurationibus\ncum decore aliquo conuersa traducat.\ntotum autem\nquod referas fingere, id est ineptum esse et mendacem potius\nquam poetam.\nsed nnxennt ista. quae fabulosa creauntur:\nnum etiam illa quae de diis feminis deorumque conubiis dicta\nsunt? cur igitur sic figurantur, sic coluntur? nisi forte non\ntantum poetae, sed pictores etiam fictoresque imaginum mentiuntur.\nsi enim hic est Iuppiter qui a uobis dicitur deus,\nsi non is est qui ex Saturno et Ope natus est, non oportuit\n\n\n\n\n\n\n\n\nnisi solius simulacrum in templis omnibus conlocari.\nquid\nsibi mulierum effigies uolunt? quid sexus infirmus? in quem\nsi cecidit hic Iuppiter, eum uero ipsi lapides hominem fatebuntur.\nmentitos esse poetas aiunt et his tamen credunt:\nimmo uero non esse mentitos re ipsa probant. ita enim deorum\nsimulacra confingunt, ut ex ipsa diuersitate sexus appareat uera\nesse quae dicunt poetae. nam quod aliud argumentum habet\nimago Catamiti et effigies aquilae, cum ante pedes Iouis ponuntur\nin templis et cum ipso pariter adorantur, nisi ut nefandi\nsceleris ac stupri memoria maneat in aeternum?\nnihil\nigitur a poetis in totum fictum est, aliquid fortasse traductum\net obliqua figuratione obscuratum, quo ueritas inuoluta tegeretur,\nsicut illut de sortitione regnorum. aiunt enim Ioui caelum optigisse,\nNeptuno mare, inferna Plutoni. cur non terra potius\nin sortem tertiam uenit? nisi quod in terra gesta res est.\nergo illud in uero est, quod regnum orbis ita partiti sortitique\nsunt, ut orientis imperium loui cederet, Plutoni, cui cognomen\nAgesilao fuit, pars occidentis optingeret, eo quod plaga orientis,\nex qua lux mortalibus datur, superior, occidentis autem inferior\nesse uideatur. sic ueritatem mendacio uelarunt, ut ueritas\nipsa persuasioni publicae nihil derogaret.\nde Neptuni\nsorte manifestum est: cuius regnum tale fuisse dicimus, quale\nMarci Antoni fuit infinitum illud imperium, cui totius orae\nmaritimae potestatem senatus decreuerat, ut praedones persequeretur\nac mare omne pacaret. sic Neptuno maritima omnia\n\n\n\n\n\n\n\n\n\ncum insulis obuenerunt.\nquomodo id probari potest? nimirum\nueteres historiae docent. antiquus auctor Euhemerus, qui fuit\nex ciuitate Messene, res gestas Iouis et ceterorum qui dii putantur\ncollegit historiamque contexuit ex titulis et inscriptionibus\nsacris quae in antiquissimis templis habebantur maximeque in\nfano Iouis Triphylii, ubi auream columnam positam esse ab\nipso Ioue titulus indicabat, in qua columna sua gesta perscripsit,\nut monumentum posteris esset rerum suarum.\nhanc historiam\net interpretatus est Ennius et secutus. cuius haec uerba sunt :\nubi Iuppiter Neptuno imperium dat maris et insulis\nomnibus et quae secundum mare loca essent omnibus\nregnaret. uera sunt ergo quae locuntur poetae, sed optentu\naliquo specieque uelata.\npotest et mons Olympus figuram\npoetis dedisse, ut Iouem dicerent caeli regnum esse sortitum,\nquod Olympus ambiguum nomen est et montis et caeli. in\nOlympo autem Iouem habitasse docet eadem historia, quae\ndicit: ea tempestate Iuppiter in monte Olympo maximam\npartem uitae colebat et eo ad eum in ius uenie-,\nbant, si quae res in controuersia erant. item si quis\nquid noui inuenerat quod ad uitam humanam utile\nesset, eo ueniebant atque loui ostendebant.\nmulta in\n\n\n\n\n\n\n\n\nhunc modum poetae transferunt, non ut in deos mentiantur,\nquos colunt, sed ut figuris uersicoloribus uenustatem ac leporem\ncarminibus suis addant. qui autem non intellegunt quomodo\nant quare quidque figuretur, poetas uelut mendaces et sacrilegos\ninsecuntur.\nhoc errore decepti etiam philosophi, quod\nea quae de Ioue feruntur minime conuenire in deum uidebantur,\nduos Ioues fecerunt, unum naturalem alterum fabulosum.\nuiderunt ex parte quod erat uerum, eum scilicet de\nquo poetae loquantur hominem fuisse, in illo autem naturali\nIoue uulgari consuetudine religionis inducti errauerunt, quod\nin deum nomen hominis transtulerunt, qui ut supra diximus\nquia solus est, non indiget nomine. Iouem autem illum esse\nqui sit ex Ope Saturnoque natus, negari non potest.\nuana\nigitur persuasio est eorum qui nomen Iouis summo deo tribuunt.\nsolent enim quidam errores suos hac excusatione defendere:\nqui conuicti de uno deo cum id negare non possunt,\nipsum se colere adfirmant, uerum hoc sibi placere ut Iuppiter\nnominetur. quo quid absurdius? Iuppiter enim sine contubernio\nconiugis filiaeque coli non solet. unde qui sit apparet, nec fas\nest id nomen eo transferri ubi nec Minerua est ulla nec ulla.\nquid quod huius nominis proprietas non diuinam uim exprimit.,\n--..11AE-.\n\\'I\nseu humanam? Iouem enim Iunonemque a iuuando esse\ndictos Cicero interpretatur et Iuppiter quasi iuuans pater\ndicitur: quod nomen in deum minime congruit, quia iuuare hominis\nest opis aliquid conferentis in eum qui sit alienus, et exigui\n\n\n\n\n\n\n\n\nbeneficii.\nnemo sic deum precatur, ut se adiuuet, sed ut seruet,\nut uitam salutemque tribuat: quod multo plus ac maius est quam\niuuare. et quoniam de patre loquimur, nullus pater dicitur filios\niuuare, cum eos generat aut educat. illud enim leuius est quam ut\neo uerbo magnitudo paterni beneficii exprimatur.\nquanto id\nmagis inconueniens est deo, qui uerus pater est, per quem\nsumus et cuius toti sumus, a quo fingimur animamur inluminamur,\nqui nobis uitam inpertit, salutem tribuit, uictum multiplicem\nsumministrat.\nnon intellegit beneficia diuina qui se\ntantummodo iuuari a deo putat. ergo non inperitus modo, sed\netiam inpius est qui nomine Iouis uirtutem summae potestatis\nimminuit.\nquare si Iouem et ex rebus gestis et ex moribus\nhominem fuisse in terraque regnasse deprehendimus, superest\nut mortem quoque eius inuestigemus.\nEnnius in Sacra Historia\ndescriptis omnibus quae in uita sua gessit ad ultimum\nsic ait: deinde Iuppiter postquam quinquies terras\ncircuiuit omnibusque amicis atque cognatis suis imperia\ndiuisit reliquitque hominibus leges mores frumentaque\nparauit multaque alia bona fecit, inmortali\ngloria memoriaque adfectus sempiterna monumenta\nsui reliquit.\naetate pessum acta in Creta uitam\ncommutauit et ad deos abiit eumque Curetes filii sui\ncurauerunt decoraueruntque eum; et sepulchrum eius\n\n\n\n\n\n\n\n\nest in Creta in oppido Gnosso et dicitur Vesta hanc\nurbem creauisse; inque sepulchro eius est inscriptum\nantiquis litteris Graecis ZAN KPONOT id est Latine\nIuppiter Saturni.\nhoc certe non poetae tradunt, sed antiquarum\nrerum scriptores. quae adeo uera sunt, ut ea Sibyllinis\nuersibus confirmentur, qui sunt tales:\nδαίμονας ἀψύχους, νεϰύων εἶδωλα ϰαμόντων, ὧν Κρήτη ϰαύχημα τάϕους ἡ δύσμορος ἕξει.\nCicero de deorum natura cum tres loues a theologis enumerari\ndiceret, ait tertium fuisse Cretensem Saturni\nfilium, cuius in illa insula sepulchrum ostenditur.\nquomodo igitur potest alibi deus esse uiuus alibi mortuus,\nalibi habere templum alibi sepulchrum? sciant ergo Romani\nCapitolium suum id est summum caput religionum publicarum\nnihil esse aliud quam inane monumentum.\nVeniamus nunc ad eius patrem, qui ante regnauit et qui\nfortasse plus habeat in se, quod ex coitu tantorum elementorum\ngenitus esse dicatur.. uideamus quid in eo fuerit deo\ndignum, in primis illud quod aureum saeculum narratur habuisse,\nquod iustitia sub eo fuerit in terra.\nteneo aliquid in\nhoc, quod in eius filio non fuit. quid enim tam conueniens\n\n\n\n\n\n\n\n\ndeo quam iustum regimen ac pium saeculum?\nsed cum\neadem ratione natum esse cogito, non possum putare deum\nsummum quo uideam esse aliquid antiquius, caelum scilicet\natque terram. at ego deum quaero ultra quem nihil sit omnino,\nqui fons et origo sit rerum: hic sit necesse est qui caelum\nipsum condidit terramque fundauit.\nSaturnus autem si ex\nhis natus est ut putatur, quemadmodum potest deus esse\nprincipalis qui aliis ortum suum debet aut quis praefuit mundo,\npriusquam Saturnus gigneretur?\nsed hoc poeticum est ut\ndicebam paulo ante figmentum. nec enim fieri poterat ut elementa\ninsensibilia tantoque interuallo separata in unum coirent\nac filium procrearent aut is qui natus esset non potissimum\ngenitoribus similis existeret, sed eam formam gereret quam\nparentes sui non habebant.\nquaeramus ergo quid ueritatis\nsub hac figura lateat. Minucius Felix in po libro qui Octauius\ninscribitur sic argumentatus est: Saturnum, cum fugatus\nesset a filio in Italiamque uenisset, Caeli filium dictum,\nquod soleamus eos quorum uirtutem miremur\naut eos qui repentino aduenerint, de caelo cecidisse\ndicere, Terrae autem, quod ignotis parentibus natos\nterrae filios nominemus.\nsunt haec quidem similia ueri,\nnon tamen uera, quia constat etiam tum cum regnaret ita esse\nhabitum.\npotuit sic argumentari, Saturnum, cum potentissimus\nrex esset, ad retinendam parentum suorum memoriam nomina\neorum caelo terraeque indidisse, cum haec prius aliis uocabulis\nappellarentur: qua ratione et montibus et fluminibus nomina\nscimus inposita.\nneque enim cum dicunt poetae de progenie\n\n\n\n\n\n\nAtlantis ant Inachi fluminis, id potissimum dicunt, homines ex\nrebus sensu carentibus potuisse generari, sed eos utique significant\nqui nati sunt ex iis hominibus qui uel uiui uel mortui\nnomina montibus aut fluminibus indiderunt.\nnam id apud I\nueteres maximeque Graecos fuit usitatum. sic maria eorum\ntraxisse nomen accipimus qui deciderant in ea, ut Aegaeum\nIcarium Hellespontum, et in Latio Auentinus uocabulum monti\ndedit in quo sepultus est, Tiberinus uel Thybris amni quo\nmersus est.\nnon ergo mirandum si nomina eorum caelo\nterraeque attributa essent, qui reges genuerant potentissimos.\napparet ergo non ex caelo esse natum, quoa fieri non potest,\nsed ex eo homine cui nomen Urano fuit. quod esse uerum\nTrismegistus auctor est, qui cum diceret admodum paucos\nextitisse in quibus esset perfecta doctrina, in his\nUranum Saturnum Mercurium nominauit cognatos suos.\nhaec ille quia ignorauit, alio traduxit historiam:\nqui quomodo\nargumentari potuerit, ostendi. nunc dicam quomodo, ubi, a\nquo sit hoc factum: non enim Saturnus hoc, sed Iuppiter fecit.\nin Sacra Historia sic Ennius tradit:\ndeinde Pan eum deducit\nin montem, qui uocatur Caeli stela. postquam\neo ascendit, contemplatus est late terras ibique in\nmonte aram creat Caelo primusque in ea ara Iuppiter\nsacrificauit. in eo loco suspexit in caelum quod nunc\n\n\n\n\n\n\n\n\nnos nominamus, eique quod supra mundum erat, quod\naether uocabatur, de sui aui nomine caelum nomen\nindidit idque Iuppiter quod aether uocatur placans\nprimus caelum nominauit eamque hostiam quam ibi\nsacrifiauit, totam adoleuit. nec hic tantum sacrificasse Iuppiter\ninuenitur.\nCaesar quoque in Arato refert Aglaosthenen\ndicere, Iouem cum ex insula Naxo aduersus Titanas\nproficisceretur et sacrificium faceret in litore, aquilam\nei in auspicium aduolasse, quam uictor bono\nomine acceptam tutelae suae subiugarit.\nSacra uero\nHistoria etiam ante consedisse illi aquilam in capite\natque ei regnum portendisse testatur. cui ergo sacrificare\nIuppiter potuit nisi Caelo auo, quem dicit Euhemerus in\nOceania mortuum et in oppido Aulacia sepultum?\nQuoniam reuelauimus mysteria poetarum ac Saturni parentes\ninuenimus, ad uirtutes eius et facta redeamus. iustus in\nregno fuit.\nprimum ex hoc ipso iam deus non est, quod fuit:\ndeinde, quod ne iustus quidem fuit, sed impius non modo in\nfilios, quos necauit, uerum etiam in patrem, cuius dicitur abscidisse\ngenitalia, quod forsitan uere acciderit.\nsed homines\nrespectu elementi quod dicitur caelum totam fabulam explodunt\ntamquam ineptissime fictam, quam tamen Stoici ut\nsolent ad rationem physicam conantur traducere. quorum sententiam\nCicero de natura deorum disserens posuit.\ncaelestem\n\n\n\n\n\n\n\n\ninquit altissimam aetheriamque naturam id est igneam,\nquae per sese omnia gigneret, uacare uoluerunt ea\nparte corporis, quae coniunctione alterius egeret ad\nprocreandum. quae ratio in Vestam potuit conuenire, si mas\ndiceretur.\nidcirco enim uirginem putant Vestam, quia ignis\ninuiolabile sit elementum nihilque nasci possit ex eo, quippe\nqui omnia quae arripuerit absumat.\nOuidius in Fastis:\nnec tu aliud Vestam quam uiuam intellege flammam nataque de flamma corpora nulla uides. iure igitur uirgo est, quae semina nulla remittit nec capit, et comites uirginitatis amat.\nVulcano quoque id potuit adscribi, (qui) quidem putatur ignis,\net tamen eum poetae non absciderunt. potuit et Soli, in quo\nest natura et causa gignentium. nam sine Solis igneo calore\nneque nasci quicquam neque augeri potest, ut nulli alii elemento\nminus opus sit genitalibus quam calori, cuius fotu concipiuntur\nnascuntur sustentantur omnia.\npostremo etiamsi\nita sit ut uolunt, qui magis abscisum esse Caelum putemus\nquam omnino sine genitalibus natum? nam si per se gignit,\nnon indigebat utique genitalibus, cum Saturnum ipsum procrearet:\nsi uero habuit et a filio abscisa sunt, ortus rerum et\nnatura omnis interisset.\nquid quod ipsi Saturno non diuinum\nmodo sensum, sed humanum quoque adimunt, cum adfirmant\neum esse Saturnum, qui cursum et conuersionem spatiorum\nac temporum continet eumque Graece id ipsum\n\n\n\n\n\n\n\n\n\n\n\n\nnomen habere? Kpcvo; enim dicitur, qui est idem\nχρόνος id est spatium temporis, Saturnus autem est\nappellatus, quod saturetur annis.\nhaec Ciceronis uerba\nsunt exponentis sententiam Stoicorum; quae quam uana sit,\ncuiuis intellegere promptissimum est. si enim Saturnus Caeli\nest filius, quomodo potuit aut tempus e Caelo gigni aut Caelum\na tempore abscidi aut postea tempus imperio spoliari a filio\nIoue? aut quomodo Iuppiter natus ex tempore est? aut\nquibus annis saturari possit aeternitas, cui nullus est finis?\nSi ergo uanae sunt istae ratione:- philosophorum, quid\nsuperest nisi ut uere factum esse credamus, id est hominem ab\nhomine abscisum? nisi forte aliquis existimat deum fuisse\nqui timuit coheredem, cum si quid diuinitatis habuisset, non\npatris genitalia debuerit amputare, sed propria, ne Iuppiter\nnasceretur, qui eum regni possessione priuauit.\nidem sororem\nsuam Rheam quam latine Opem dicimus cum haberet uxorem,\nresponso uetitus esse dicitur mares liberos educare, quod futurum\nesset ut a filio pelleretur. quam rem metuens natos\nsibi filios non utique deuorabat ut ferunt. fabulae, sed necabat,\nquamquam scriptum sit in Historia Sacra Saturnum et Opem\nceterosque tunc homines humanam carnem solitos esitare:\nuerum primum Iouem leges hominibus moresque\ncondentem edicto prohibuisse, ne liceret eo cibo uesci.\nquod si uerum est, quae potest in eo fuisse iustitia? sed\nfictum sane putemus Saturnum filios deuorasse, modo cum\naliqua ratione: num idcirco, quod ait uulgus comedisse filios\nsuos eum qui extulerit sepulturaeque mandauerit? Ops autem\n\n\n\n\n\n\ncum Iouem peperisset, subtraxit infantem eumque nutriendum\nfurtim misit in Cretam.\nrursus inprudentiam reprehendam\nnecesse est. cur enim responsum ab alio potius accepit? cur in\ncaelo constitutus in terra non uidebat?\ncur eum Corybantes\ncymbalis fefellerunt? postremo cur extitit uis aliqua maior\nquae illius uinceret potestatem? nimirum senex a iuuene facile\nuictus est ac spoliatus imperio.\nfugit igitur expulsus et\nin italiam nauigio uenit, cum errasset diu, sicut Ouidius in\nFastorum libris refert:\ncausa ratis superest. Tuscum rate uenit ad amnem ante pererrato falcifer orbe deus.\nhunc errantem -atque inopem Ianus excepit:\ncuius rei argumenta\nsunt nummi ueteres, in quibus est cum duplici fronte\nIanus et in altera parte nauis, sicut idem poeta subiecit:\nat bona posteritas puppem formauit in aere hospitis aduentum testificata dei.\nomnes ergo non tantum poetae, sed historiarum quoque ac\nrerum antiquarum scriptores hominem fuisse consentiunt, qui\nres eius in Italia gestas memoriae prodiderunt, Graeci Diodorus\net Thallus, Latini Nepos et Cassius et Varro.\nnam\ncum agresti quodam more in Italia uiueretur,\nis genus indocile ac dispersum montibus altiscomposuit legesque dedit Latiumque uocari maluit, his quoniam latuisset tutus in oris.\n\n\n\n\n\n\n\n\n\ncensetne aliquis deum esse qui pulsus est, qui fugit, qui latuit?\nnemo tam stultus est. qui enim fugit aut latet, et uim et\nmortem timeat necesse est.\nOrpheus, qui a temporibus eius\nfuit recentior, aperte Saturnum in terra et apud homines regnasse\ncommemorat:\nπρώτιστος μὲν ἄναξεν ἐπιχθονίων Κρόνος ὰνδρῶνἐκ δὲ Κρόνου γένετ\\' αὐτὸς ἄναξ μέγας εὐρυόπα Ζεύς.\nitem noster Maro:\naureus hanc uitam in terris Saturnus agebat.\n\net alio loco:\naurea quae perhibent illo sub rege fueresaecula: sic placida populos in pace regebat.\nneque superius dixit in caelo egisse uitam neque inferius superos\nin pace rexisse. unde apparet illum regem fuisse terrenum:\nquod alibi apertius declarat:\n\naurea condetsaecula qui rursus Latio regnata per aruaSaturno quondam.\nEnnius quidem in Euhemero non primum dicit regnasse Saturnum,\nsed Uranum patrem. initio inquit primus in terris\nimperium summum Caelus habuit. is id regnum uua\n\n\n\n\n\n\n\n\ncum fratribus suis sibi instituit atque parauit.\nnon\nmagna dissensio, siquidem maximorum auctorum de tilio ac\npatre dubitatio est. sed tamen utrumque fieri potest, ut primus\nUranus eminere inter ceteros potentia coeperit et principatum\nhabere, non regnum, postea Saturnus maiores sibi opes comparauerit\nac regium nomen adsciuerit.\nNunc, quoniam ab ns quae rettuli aliquantum Sacra\nHistoria dissentit, aperiamus ea quae ueris litteris continentur,\nne poetarum ineptias in accusandis religionibus sequi ac probare\nuideamur.\nhaec Ennii uerba sunt: exim Saturnus\nuxorem duxit Opem. Titan, qui maior natu erat, postulat\nut ipse regnaret. ibi Vesta mater eorum et sorores\nCeres atque Ops suadent Saturno, uti de regno\nne concedat fratri.\nibi Titan, qui facie deterior\nesset quam Saturnus, idcirco et quod uidebat matrem\natque sorores suas operam dare uti Saturnus regnaret,\nconcessit ei ut. is regnaret. itaque pactus est\ncum Saturno, uti si quid liberum uirile secus ei natum\nesset, ne quid educaret. id eius rei causa fecit,\nuti ad suos gnatos regnum rediret.\ntum Saturno\nfilius qui primus natus est, eum necauerunt. deinde\nposterius nati sunt gemini, Iuppiter atque Iuno. tum\nIunonem Saturno in conspectum dedere atque Iouem\nclam abscondunt dantque eum Vestae educandum celantes\nSaturnum.\nitem Neptunum clam Saturno Ops\n\n\n\n\n\n\nparit eumque clanculum abscondit. ad eundem modum\ntertio partu Ops parit geminos Plutonem et Glaucam.\nPluto Latine est Dis pater, alii Orcum uocant.\nibi filiam Glaucam Saturno ostendunt, at filium Plutonem\ncelant atque abscondunt. deinde Glauca parua\nemoritur.\nhaec, ut scripta sunt, Ionis fratrumque eius stirps atque cognatio: in hunc modum nobis ex sacra\n\nscriptione traditum est.\nitem paulo post haec infert:\ndeinde Titan postquam resciuit Saturno filios procreatos\natque educatos esse clam se, seducit secum filios\nsuos qui Titani uocantur, fratremque suum Saturnum\natque Opem conprehendit eosque muro circumegit et\ncustodiam iis apponit.\nhaec historia quam uera sit, docet\nSibylla Erythraea eadem fere dicens, nisi quod in paucis quae\nad rem non attinent discrepat.\nliberatur ergo Iuppiter summi\nsceleris crimine, quod patrem uinxisse compedibus perhibetur.\nid enim Titan patruus fecit, quod ille contra pactionem iusque\niurandum mares liberos sustulisset.\nreliqua histona sic contexitur:\nIouem adultum, cum audisset patrem atque\nmatrem custodiis circumsaeptos atque in uincula coniectos,\nuenisse cum magna Cretensium multitudine\nTitanumque ac filios eius pugna uicisse, parentes\n\n\n\n\n\n\n\n\n\n\nuinculis exemisse, patri regnum reddidisse atque ita\nin Cretam remeasse.\npost haec deinde Saturno sortem\ndatam, ut caueret ne filius cum regno expelleret;\nillum eleuandae sortis atque effugiendi periculi gratia\ninsidiatum Ioui, ut cum necaret; Iouem cognitis\ninsidiis regnum sibi denuo uindicasse ac fugasse Saturnum.\nqui cum lactatus esset per omnes terras\npersequentibus armatis, quos ad eum conprehendendum\nuel necandum Iuppiter miserat, uix in Italia locum\nin quo lateret inuenit.\nQuibus ex rebus cum constet illos homines fuisse, non\nest obscurum qua ratione dii coeperint nominari.\nsi enim\nnulli reges ante Saturnum uel Uranum fuerunt propter hominum\nraritatem, qui agrestem uitam sine ullo rectore uiuebant,\nnon est dubium quin illis temporibus homines regem\nipsum totamque gentem mactare summis laudibus ac nonis\nhonoribus coeperint, ut etiam deos appellarent siue ob miraculum\nuirtutis — hoc uere putabant rudes adhuc et simplices —\nsiue, ut fieri solet, in adulationem praesentis potentiae siue ob\nbeneficia quibus erant ad humanitatem conpositi.\ndeinde\nipsi reges cum cari fuissent iis quorum uitam composuerant,\nmagnum sui desiderium mortui reliquerunt.\nitaque homines\neorum simulacra finxerunt, ut haberent aliquod ex imaginum\ncontemplatione solacium, progressique longius per amorem memoriam\ndefunctorum colere coeperunt, ut et gratiam referre\nbene meritis uiderentur et successores eorum adlicerent ad bene\nimperandi cupiditatem.\nquod Cicero de natura deorum docet\n\n\n\n\n\n\ndicens: suscepit autem uita hominum consuetudoque\ncommunis, ut beneficiis excellentis uiros in caelum\nfama ac uoluntate tollerent. hinc Hercules, hinc Castor,\nhinc Pollux, hinc Aesculapius, hinc Liber.\net alio\nloco: atque in plerisque ciuitatibus intellegi potest\nacuendae uirtutis gratia aut quo libentius rei publicae\ncausa periculum adiret optimus quisque, uirorum\nfortium memoriam honore deorum inmortalium consecratam.\nhac scilicet ratione Romani Caesares suos consecrauerunt\net Mauri suos reges.\nsic paulatim religiones esse\ncoeperunt, dum illi primi qui eos nouerant eo ritu suos liberos ac\nnepotes, deinde omnes posteros imbuerunt, et hi tandem summi\nreges ob celebritatem nominis in prouinciis omnibus colebantur.\npriuatim uero singuli populi gentis aut urbis suae conditores,\nseu uiri fortitudine insignes erant seu feminae castitate mirabiles,\nsumma ueneratione coluerunt, ut Aegyptus Isidem, Mauri\nIubam, Macedones Cabirum, Poeni Uraniam, Latini Faunum,\nSabini Sancum, Romani Quirinum, eodem utique modo\nAthenae Mineruam, Samos Iunonem, Paphos Venerem, Vulcanum\nLemnos, Liberum Naxos, Apollinem Delos.\nsic per\npopulos atque regiones uaria sacra suscepta sunt, dum homines\ngrati esse in suos principes cupiunt et quos alios honores uita\ncarentibus deferant, inuenire non possunt.\npraeterea pietas\neorum qui successerant plurimum contulit ad errorem: qui ut •\ndiuina stirpe nati uiderentur, diuinos honores parentibus\n\n\n\n\n\n\ndetulerunt deferrique iusserunt.\nan potest aliquis dubitare, quomodo\nreligiones deorum sint institutae, cum apud Maronem\nlegat Aeneae uerba sociis imperantis:\nnunc pateras libate Ioui precibusque uocateAnchisen genitorem â€”?\ncui non tantum immortalitatem, uerum etiam uentorum tribuit\npotestatem:\n\nposcamus uentos, atque haec me sacra quotannis urbe uelit posita templis sibi ferre dicatis.\nidem scilicet de Ioue Liber et Pan et Mercurius et Apollo fecerunt\nac postea de his ipsis successores eorum. accesserunt\netiam poetae et compositis ad uoluptatem carminibus in caelum\neos sustulerunt, sicut faciunt qui apud reges etiam malos\npanegyricis mendacibus adulantur.\nquod malum a Graecis\nortum est, quorum leuitas instructa dicendi facultate et copia\nincredibile est quantas mendaciorum nebulas excitauerit. itaque\nadmirati eos et susceperunt primi sacra illorum et uniuersis\ngentibus tradiderunt.\nob hanc uanitatem Sibylla sic eos increpat:\n\nἙλλὰς δὴ, τί πέποιθας ἐπ᾽ ἀνδράσιν ἡγεμόνεσσι;πρὸς τί δὲ δῶρα μάταια καταφθιμένοις πορίζεις;θύεις εἰδώλοις; τίς σοι πλάνον ἐν φρεσὶ θῆκενταῦτα τελεῖν προλιπόντα θεοῦ μεγάλοιο πρόσωπον.\nM. Tullius, qui non tantum perfectus orator, sed etiam philosophus\nfuit, siquidem solus extitit Platonis imitator, in eo libro\nquo se ipse de morte filiae consolatus est, non dubitauit dicere\ndeos qui publice colerentur homines fuisse.\nquod ipsius testimonium\neo debet grauissimum iudicari, quod et augurale habuit\nsacerdotium et eosdem se colere uenerarique testatur.\nitaque\nintra paucos uersiculos duas res nobis dedit. nam dum imaginem\nfiliae eodem se modo consecraturum esse profitetur quo\nilli a ueteribus sint consecrati, et illos mortuos esse docuit et\noriginem uanae superstitionis ostendit.\ncum uero inquit et\nmares et feminas complures ex hominibus in deorum\nnumero esse uideamus et eorum in urbibus atque\nagris augustissima delubra ueneremur, adsentiamur\neorum sapientiae quorum ingeniis et inuentis omnem\nuitam legibus et institutis excultam constitutamque\nhabemus.\nquod si ullum umquam animal consecrandum\nfuit, illud profecto fuit. si Cadmi progenies\naut Amphitryonis aut Tyndari in caelum\ntollenda fama fuit, huic idem honos certe dicandus\n\n\n\n\n\n\n\n\nest. quod quidem faciam teque omnium optimam doctissimam\nadprobantibus diis inmortalibus ipsis in\neorum coetu locatam ad opinionem omnium mortalium\nconsecrabo.\nfortasse dicat aliquis prae nimio luctu\ndelirasse Ciceronem. atquin illa omnis oratio et doctrina et\nexemplis et ipso loquendi genere perfecta non aegri, sed constantis\nanimi ac iudicii fuit et haec ipsa sententia nullum\npraefert indicium doloris.\nneque enim puto illum tali uarie,\ntam copiose, tam ornate scribere potuisse, nisi luctum eius et\nratio ipsa et consolatio amicorum et longitudo temporis mitigasset.\nquid quod idem dicit in libris de re publica, idem de\ngloria? nam de legibus, quo in opere Platonem secutus leges\nuoluit ponere, quibus putaret usuram esse iustam et sapientem\nciuitatem, de religione ita sanxit: diuos et eos qui caelestes\nsemper habiti sunt colunto et ollos quos endo\ncaelo merita locauerunt, Herculem Liberum Aesculapium\nCastorem Pollucem Quirinum.\nitem in Tusculanis,\ncum diceret totum paene caelum humano genere\nconpletum, si uero inquit scrutari uetera et ex illis ea\nquae scriptores Graeciae prodiderunt eruere coner,\nipsi illi maiorum gentium di qui habentur hinc a\nnobis profecti in caelum reperientur.\nquare quoniam\ndemonstrantur sepulchra in Graecia,\n\n\n\n\n\n\nreminiscere, quoniam es initiatus, quae tradantur mysteriis:\ntum denique quam hoc late pateat intelleges.\ntestatus\nest uidelicet Attici conscientiam, ex ipsis mysteriis intellegi\nposse quod omnes illi homines fuerint qui coluntur, et cum de\nHercule Libero Aesculapio Castore Polluce incunctanter fateretur,\nde Apolline ac Ioue patribus eorum, item de Neptuno\nUulcano Marte Mercurio, quos maiorum gentium deos appellauit,\ntimuit aperte coner.\net idcirco ait late hocpatere, ut\nidem de Ioue ceterisque antiquioribus diis intellegamus, quorum\nmemoriam si eadem ratione ueteres consecrauerunt, qua se imaginem\nnomenque filiae consecraturum esse dicit, ignosci\nmaerentibus potest, credentibus non potest. quis enim tam\ndemens, qui consensu et plaCitO innumerabilium stultorum aperiri\ncaelum mortuis arbitretur aut aliquem quod ipse non habeat\ndare alteri posse? apud Romanos deus Iulius, quia hoc scele-\nrato homini placuit Antonio, deus Quirinus, quia hoc pastoribus\nuisum est, cum alter gemini fratris extiterit, alter patriae parricida.\nquodsi non consul fuisset Antonius, Gaius Caesar pro\nsuis in rem publicam meritis etiam defuncti hominis honore caruisset,\net quidem consilio Pisonis soceri et Lucii Caesaris propinqui,\nqui uetabant funus ei fieri, et Dolabellae consulis, qui columnam\nin foro id est tumulum eius euertit ac forum expiauit.\nnam Romulum desiderio suis fuisse declarat Ennius, apud quem\npopulus amissum regem dolens haec loquitur:\no Romule, Romule die,\nqualem te patriae custodem di genuerunt!\n\n\n\n\n\n\ntu produxisti nos intra luminis oras, o pater, o genitor, o sanguen dis oriundum.\nob hoc desiderium facilius creditum est Iulio Proculo mentienti,\nqui subornatus a patribus est, ut nuntiaret plebi uidisse\nse regem humano habitu augustiorem eumque mandasse ad\npopulum, ut sibi delubrum fieret, se deum esse et Quirinum\nuocari.\nquo facto et ipsi populo persuasit Romulum ad deos\nabisse et senatum suspicione caedis regiae liberauit.\nPoteram iis quae rettuli esse contentus, sed supersunt\nadhuc multa suscepto operi necessaria.\nnam quamuis ipso\nreligionum capite destructo uniuersas sustulerim, libet tamen\npersequi cetera et redarguere plenius inueteratam persuasionem,\nut tandem homines suorum pudeat ac paeniteat errorum.\nmagnum hoc opus et homine dignum,\n\nreligionum animos nodis exsoluere pergo,\nut ait Lucretius, qui quidem hoc efficere non poterat, quia\nnihil ueri adferebat. nostrum est hoc officium, qui et uerum\ndeum adserimus et falsos refutamus.\nilli ergo qui poetas\nfinxisse de diis fabulas opinantur (et tamen) deas feminas et\nesse credunt et colunt, reuoluuntur inprudentes ad id quod\n\n\n\n\n\n\nnegauerant, coire illos ac parere.\nnec enim fieri potest quin\nduo sexus generandi causa sint instituti. recepta uero sexuum\ndiuersitate non intellegunt consequens esse ut concipiant: quod\nin deum cadere non potest. sed isti putant: nam et Iouis esse\nfilios dicunt et ceterorum deorum.\nnascuntur ergo et cotidio\nquidem dii noui: nec enim uincuntur ab hominibus fecunditate.\nigitur deorum innumerabilium plena sunt omnia, nullo scilicet\nmoriente.\nnam cum hominum uis incredibilis, numerus sit\ninaestimabilis, quos tamen sicuti nascuntur mori necesse est,\nquid deorum esse tandem putemus, qui tot saeculis nati sunt\ninmortalesque manserunt?\ncur ergo tam pauci coluntur? nisi\nforte arbitramur non generandi causa, sed tantummodo capiendae\nuoluptatis duos esse sexus deorum et ea exercere\nquae homunculos et facere et pati pudet.\ncum uero dicantur\naliqui ex aliquibus nati, consequens est ut semper nascantur,\nsiquidem aliquando sunt nati, uel si nasci desierunt, scire nos\nconuenit cur aut quando desierint.\nnon inlepide Seneca in\nlibris moralis philosophiae quid ergo est inquit quare apud\npoetas salacissimus Iuppiter desierit liberos tollere?\nutrum sexagenarius factus est et illi lex Papia fibulam\ninposuit? an impetrauit ius trium liberorum? an\ntandem illi uenit in mentem\nab alio expectes alteri quod feceris\net timet ne quis sibi faciat quod ipse Saturno? at\nisti qui deos adserunt, uideant quomodo respondeant huic\n\n\n\n\n\n\nargumento quod inferemus: si duo sunt sexus deorum, sequitur\nconcubitus, si coeunt, et domos habeant necesse est; nec enim\ncarent uirtute ac pudore, ut hoc promisce aut in propatulo\nfaciant, sicut muta facere uidemus animalia.\nsi domos habent,\nconsequens est ut et urbes habeant, et quidem auctore Nasone,\nqui ait:\nplebs habitat diuersa locis, a fronte potentes caelicolae clarique suos posuere penates.\nsi habent urbes, et agros igitur habebunt.\niam quis non uideat\nquae sequantur? arare illos et colere, quod uictus causa fit:\nergo mortales sunt. quod argumentum retrouersus idem ualet.\nsi enim agros non habent, ne urbes quidem, si urbes non\n(habent), ne domos quidem, si domibus carent, ergo et concubitu,\nsi concubitus ab iis abest, et sexus igitur femininus.\nin diis autem uidemus et feminas esse: ergo dii non sunt.\ndissoluat hoc argumentum si quis potest.\nita enim res rem\nsequitur, ut haec ultima necesse sit confiteri.\nsed ne illud\nquidem dissoluet aliquis: ex duobus sexibus alter fortior est,\nalter infirmior; robustiores enim mares sunt, feminae inbecilliores.\ninbecillitas autem non cadit in deum, ergo nec feminae\nsexus.\nhuic additur superioris argumenti extrema illa conclusio,\nut dii non sint, quoniam in diis et feminae sunt.\nOb has rationes Stoici aliouersus deos interpretantur, et\nquia non peruident quid sit in uero, conantur eos cum rerum\nnaturalium ratione coniungere. quos Cicero secutus de diis ac\n\n\n\n\n\n\n\n\nreligionibus eorum hanc sententiam tulit:\nuidetisne igitnr,\nut a physicis rebus bene atque utiliter inuentis tracta\nratio est ad commenticios ac fictos deos? quae res\ngenuit falsas opiniones erroresque turbulentos et\nsuperstitiones paene aniles. et formae enim nobis\ndeorum et aetates et uestitus ornatusque noti sunt,\ngenera praeterea, coniugia cognationes omniaque\ntraducta ad similitudinem inbecillitatis humanae.\nquid planius, quid uerius dici potest? Romanae philosophiae\nprinceps et amplissimo sacerdotio praeditus commenticios ac\nfictos deos arguit, quorum cultus superstitiones paene aniles\nesse testatur, falsis opinionibus erroribusque turbulentis implicatos\nesse homines queritur.\nnam totus liber tertius de\nnatura deorum omnes funditus religiones euertit ac delet.\nquid ergo a nobis expectatur amplius? num eloquentia superare\npossumus Ciceronem? minime id quidem, sed fiducia illi\ndefuit ignoranti ueritatem, quod ipse simpliciter in eodem\nopere confitetur. ait enim facilius posse se dicere quid\nnon sit quam quid sit, hoc est falsa se intellegere,\nuera nescire.\nclarum est igitur homines fuisse illos qui\ndii putantur et eorum memoriam post mortem consecratam.\nideo et aetates diuersae sunt et certae imagines singulorum,\nquod in eo habitu et aetate simulacra eorum configurata sunt,\nin qua quemque mors deprehendit.\nconsideremus si placet\n\n\n\n\n\n\naerumnas infelicium deorum. Isis filium perdidit, Ceres filiam,\nexpulsa et per orbem terrae iactata Latona uix insulam paruam\nin qua pareret inuenit.\nDeum Mater et amauit formosum\nadulescentem et eundem cum paelice deprehensum exsectis\nuirilibus semiuirum reddidit et ideo nunc sacra eius a Gallis\nsacerdotibus celebrantur. Iuno paelices acerrime persecuta est,\nquia parere ipsa non potuit ex fratre.\ninsulam Samum\nscribit Varro prius Partheniam nominatam, quod ibi\nIuno adoleuerit ibique etiam Ioui nupserit. itaque\nnobilissimum et antiquissimum templum eius est Sami et simulacrum\nin habitu nubentis figuratum et sacra eius anniuersaria\nnuptiarum ritu celebrantur. si ergo adoleuit, si fuit uirgo\nprimo, postea mulier, hominem fuisse qui non intellegit, pecudem\nse fatetur.\nquid loquar obsceuitatem Veneris omnium\nlibidinibus prostitutae non deorum tantum, sed et hominum?\nhaec enim ex famoso Martis stupro genuit Harmoniam, ex\nMercurio Hermaphroditum, qui est natus androgynus, ex Ioue\nCupidinem, ex Anchise Aenean, ex Bute Erycem; ex Adonio\nquidem nullum potuit, quod etiamtum puer ab apro ictus\noccisus est.\nquae prima, ut in Historia Sacra continetur,\nartem meretriciam instituit auctorque mulieribus in Cypro fuit,\n\n\n\n\n\n\n\n\n\nuti uulg(at)o corpore quaestum facerent: quod idcirco imperauit,\nne sola praeter alias mulieres inpudica et uirorum adpetens\nuideretur.\netiamne haec habet aliquid numinis, cuius plura\nnumerantur adulteria quam partus? sed ne illae quidem uirgines\ninlibatam castitatem seruare potuerunt. unde enim putemus\nErichthonium esse natum? an ex terra, ut poetae uideri\nuolunt?\nat res ipsa clamat. nam cum Vulcanus diis arma\nfecisset eique Iuppiter optionem dedisset praemii quod uellet\npostulandi iurassetque ut solebat per infernam paludem se nihil\nnegaturum, tum faber claudus Mineruae nuptias postulauit.\nt hic luppiter Optimus Maximus tanta religione constrictus abnuere\nnon potuit, Mineruam tamen monuit repugnare pudicitiamque\ndefendere. tum in illa conluctatione Vulcanum in\nterram effudisse aiunt, unde sit Erichthonius natus, idque illi\nnomen inpositum ὰπὸ τη̃ς ἒριδος xal χθονός id est ex certamine\natque humo.\ncur igitur uirgo eum puerum cum dracone conclusum\net obsignatum tribus uirginibus Cecropidis commendauit?\neuidens ut opinor incestum, quod nullo modo possit\ncolorari.\naltera cum paene amatorem suum perdidisset, qui\nerat turbatis distractus equis, praestantissimum medicum\nAsclepium curando iuueni aduocauit eumque sanatum\n\n\n\n\n\n\n\n\n\n\nsecretis alma recondit sedibus et nymphae Egeriae nemorique relegat, solus ubi in siluis Italis ignobilis aeuum exigeret uersoque ubi nomine Virbius esset.\n\n\n\nquid sibi uult haec tam diligens, tam sollicita curatio?\nquid\nsecretae sedes? quid relegatio uel tam longe uel ad mulierem\nuel in solitudinem? quid deinde nominis commutatio? postremo\nquid equorum tam pertinax abominatio? quid significant haec\nomnia nisi conscientiam stupri et amorem minime uirginalem?\nerat plane cur tantum laborem pro tam fideli iuuene susciperet,\nqu amanti nouercae obsequium pernegarat.\nHoc loco refellendi sunt etiam ii qui deos ex hominibus\nesse factos non tantum fatentur, sed ut eos laudent, etiam\ngloriantur, aut uirtutis gratia ut Herculem aut munerum ut\nCererem ac Liberum aut artium repertarum ut Aesculapium\nac Mineruam.\nhaec uero quam inepta sint quamque non\ndigna propter quae homines inexpiabili se scelere contaminent\nhostesque uero deo fiant, quo contempto mortuorum sacra suscipiunt,\nex singulis rebus ostendam.\nuirtutem esse dicunt quae\nhominem tollat in caelum, non illam de qua philosophi disserunt,\nquae posita est in bonis animi, sed hanc corporalem\nquae dicitur fortitudo: quae quoniam praecipua in Hercule fuit,\ninmortalitatem meruisse creditur.\nquis tam stulte ineptus\nest, ut corporis uires diuinum uel etiam humanum bouum\niudicet, cum sint et maiores pecudibus adtributae et uno\nmorbo saepe frangantur uel senectute ipsa minuantur et\n\n\n\n\n\n\n\n\ncorruant?\nitaque idem ille cum deformari ulceribus toros suos\ncerneret, nec sanari se uoluit nec senem fieri, ne quando se\nipso minor aut deformior uideretur.\nhunc a rogo quo uiuum\nse ipse combusserat escendisse in caelum putauerunt eaque\nipsa quae stultissime sunt admirati simulacris et imaginibus\nexpressa et consecrata posuerunt, ut in perpetuum uanitatis\nillorum monumenta perstarent qui ob necem bestiarum deos\nfieri credidissent.\nsed haec fortasse Graecorum culpa sit, qui\nres leuissimas pro maximis semper habuerunt.\nquid nostri?\nnum sapientiores? qui athleticam quidem uirtutem contemnunt,\nquia nihil obest, sed regiam, quia late solet nocere, sic admirantur,\nut fortes ac bellicosos duces in deorum coetu locari\narbitrentur; nec esse ullam aliam ad inmortalitatem uiam\nquam exercitus ducere, aliena uastare, delere urbes, oppida\nexcindere, liberos populos aut trucidare aut subicere seruituti.\nuidelicet quo plures homines adflixerint spoliarint occiderint,\neo se nobiliores et clariores putant et inanis gloriae specie\ncapti sceleribus suis nomen uirtutis inponunt.\niam mallem\nut a ferarum caedibus deos sibi fingerent quam inmortalitatem\ntam cruentam probarent. si quis unum hominem iugulauerit,\npro contaminato ac nefario habetur nec ad terrenum hoc domicilium\ndeorum admitti eum fas putant. ille autem qui infinita\nhominum milia trucidarit, cruore campos inundauerit,\nflumina infecerit, non modo in templum, sed etiam in caelum\nadmittitur.\naput Ennium sic loquitur Africanus: 25\n\n\n\n\n\n\nsi fas endo plagas caelestum ascendere cuiquam est, mi soli caeli maxima porta patet,\nscilicet quia magnam partem generis humani extinxit ac perdidit.\no in quantis tenebris, Africane, uersatus cs uel potius\no poeta, qui per caedes et sanguinem patere hominibus ascensum\nin caelum putaueris! cui uanitati etiam Cicero adsensit.\nest uero inquit Africane: nam et Herculi eadem ista\nporta patuit; tamquam ipse plane, cum id fieret, ianitor\nfuerit in caelo.\nequidem statuere non possum dolendumne\npotius an ridendum putem, cum uideam graues et doctos et\nut sibi uidentur sapientes uiros in tam miserandis errorum\nfluctibus uolutari.\nsi haec est uirtus quae nos inmortales\nfacit, mori equidem malim quam exitio esse quam plurimis.\nsi aliter inmortalitas parari non potest nisi per sanguinem,\nquid fiet, si omnes in concordiam consenserint? quod certe\nfieri poterit, si pernicioso et impio furore proiecto innocentes\nesse ac iusti uelint. num igitur nemo erit caelo dignus?\nnum peribit uirtus, quia hominibus in homines saeuire non\ndabitur? sed isti qui euersiones urbium populorumque summam\ngloriam conputant, otium publicum non ferent, rapient saeuient\net iniuriis insolenter inlatis humanae societatis foedus\n\n\n\n\n\n\ninrumpent, ut habere hostem possint, quem (non) sceleratius\ndeleant quam lacessierint.\nNunc ad reliqua pergamus. nomen deorum Cereri ac Libero\ntraditio munerum fecit. possum diuinis docere litteris uinum\natque fruges ante progeniem Caeli atque Saturni fuisse in\nusu hominum, sed ab his sane inuenta esse fingamus.\nnum\npotest plus aut maius uideri collegisse fruges iisque fractis\npanem facere docuisse aut uuas de uitibus lectas expressisse\nuinumque fecisse quam fruges ipsas aut uites generasse\nac protulisse de terra?\nreliquerit haec sane deus humanis\ningeniis eruenda, tamen fieri non potest quin ipsius sint omnia,\nqui et sapientiam tribuit homini ut inueniret et illa ipsa quae\npossent inueniri.\nartes quoque inuentoribus suis inmortalitatem\npeperisse dicuntur, ut Aesculapio medicina, Volcano fabrica.\ncolamus igitur et illos qui fullonicam sutrinamue docuerunt.\ncur autem figulinae repertori honos non habetur? an quia\nisti diuites uasa Samia contemnunt?\nsunt et aliae artes\nquarum repertores humanae uitae plurimum profuerunt: cur\nnon et illis adtributa sunt templa?\nsed nimirum Minerua\nest quae omnes repperit, ideoque illi opifices supplicant. ergo\nab his sordibus Minerua ascendit in caelum.\nest uero cur\nquisquam derelinquat eum qui terram cum animantibus,\n\n\n\n\n\n\ncaelum cum astris et luminibus exorsus est, ut eam ueneretur\nquae telam docuit ordiri.\nquid ille qui uulnera in corporibus\nsanare docuit? num potest esse praestantior quam qui corpora\nipsa formauit, sentiendi ac uiuendi rationem dedit, herbas denique\nipsas et cetera quibus medendi ars constat excogitauit ac\nprotulit?\nAt enim dicet aliquis et huic summo qui fecit omnia\net illis qui partim profuerunt suam uenerationem esse tribuendam.\nprimum nec factum est umquam ut qui hos coluit,\netiam deum coluerit, neque fieri potest, quoniam si honos\nidem tribuitur aliis, ipse omnino non colitur, cuius religio est\nillum esse unum ac solum deum credere.\nclamat summus\npoeta eos omnes qui inuentas uitam excoluere per artes\naput inferos esse ipsumque illum repertorem medicinae\ntalis et artis ad Stygias undas fulmine detrusum, ut\nintellegamus quantum ualeat pater omnipotens, qui etiam deos\nfulminibus exstinguat.\nsed homines ingeniosi hanc secum\nhabebant fortasse rationem: quia deus fulminari non potest,\napparet non esse factum. immo uero quia factum est, apparet\nhominem fuisse, non deum.\nmendacium poetarum non in\nfacto est, sed in nomine: metuebant enim malum, si contra\npublicam persuasionem faterentur quod erat uerum.\nquodsi\nhoc constat inter ipsos, ex hominibus deos factos, cur ergo\nnon credunt poetis, si quando illorum fugas et uulnera et\n\n\n\n\n\n\nmortes et bella et adulteria describunt?\nquibus de rebus intellegi\ndatur non potuisse ullo pacto fieri deos, quia ne homines\nquidem probi fuerunt eaque in uita sua gesserunt quae\nmortem pariunt sempiternam.\nVenio nunc ad proprias Romanorum religiones, quoniam\nde communibus dixi. Romuli nutrix Lupa honoribus est adfecta\ndiuinis, et ferrem, si animal ipsum, cuius figuram gerit.\nsed auctor est Liuius Larentinae esse simulacrum et quidem\nnon corporis, sed mentis ac morum. fuit enim Faustuli uxor\net propter uulgati corporis uilitatem lupa inter pastores id est\nmeretrix nuncupata est; unde etiam lupanar dicitur.\nexemplum\nscilicet Atheniensium in ea figuranda Romani secuti\nsunt, apud quos meretrix quaedam nomine Leaena cum tyrannum\noccidisset, quia nefas erat simulacrum constitui meretricis\nin templo, animalis effigiem posuerunt cuius nomen gerebat.\nitaque ut illi monumentum ex nomine, sic isti ex professione\nfecerunt. huius nomini etiam dies festus dicatus est et Larentinalia\nconstituta.\nnec hanc solam Romani meretricem colunt,\nsed Faulam quoque, quam Herculis scortum fuisse Verrius\nscribit. iam quanta ista inmortalitas putanda est, quam\netiam meretrices adsecuntur?\nFlora cum magnas opes ex\n\n\n\n\n\n\n\n\n\n\n[ arte meretricia quaesiuisset., populum scripsit heredem certamque\npecuniam reliquit, cuius ex annuo faenore suus natalis\ndies celebraretur editione ludorum, quos appellant Floralia.\nquod quia senatui flagitiosum uidebatur, ab ipso nomine argumentum\nsumi placuit, ut pudendae rei quaedam dignitas adderetur.\ndeam finxerunt esse quae floribus praesit eamque\noportere placari, ut fruges cum arboribus aut uitibus bene prospereque\nflorescerent.\neum colorem secutus in Fastis poeta\nnon ignobilem nympham fuisse narrauit quae sit Chloris uocitata\neamque Zephyro nuptam quasi dotis loco id accepisse\nmuneris a marito, ut haberet florum omnium potestatem.\nhoneste\nquidem ista dicuntur, sed inhoneste turpiterque creduntur\nnec debent, cum ueritas quaeritur, huiusmodi nos uelamenta\ndecipere.\ncelebrantur ergo illi ludi conuenienter memoriae\nmeretricis cum omni lasciuia. nam praeter uerborum licentiam,\nquibus obscenitas omnis effunditur, exuuntur etiam uestibus\npopulo flagitante meretrices, quae tunc mimarum funguntur\nofficio et in conspectu populi usque ad satietatem inpudicorum\nluminum cum pudendis motibus detinentur.\nCloacinae simulacrum\nin Cloaca Maxima repertum Tatius consecrauit et quia\ncuius esset effigies ignorabat, ex loco illi nomen inposuit. Pauorem\nPalloremque Tullus Hostilius figurauit et coluit.\nquid\nde hoc dicam nisi dignum fuisse qui semper deos suos, sicut\noptari solet, praesentes haberet? ab hoc illut Marci Marcelli\nde consecratione Honoris atque Virtutis honestate nominum\ndiffert, re congruit.\neadem uanitate Mentem quoque inter\n\n\n\n\n\n\n\ndeos senatus conlocauit, quam profecto si habuisset, eiusmodi\nsacra numquam suscepisset.\nmagnum Cicero audaxque\nconsilium suscepisse Graeciam dicit, quod Cupidinum et\nAmorum simulacra in gymnasiis consecrasset: adulatus\nest uidelicet Attico et inrisit hominem familiarem.\nnon enim\nmagnum illut aut omnino consilium dicendum fuit, sed inpudicorum\nhominum perdita et deplorata nequitia, qui liberos\nsuos, quos erudire ad honestatem deberent, prostituerunt libidini\niuuentutis: a quibus flagitiorum deos et in illis potissimum\nlocis, ubi nuda corpora corruptorum luminibus patent, et in\nilla coli aetate uoluerunt, quae simplex et inprouida prius inretiri\net in laqueos potest cadere quam cauere.\nquid mirum\nsi ab hac gente uniuersa flagitia manarunt, aput quam uitia\nipsa religiosa sunt eaque non modo non uitantur, uerum etiam\ncoluntur? et ideo huic sententiae, tamquam Graecos prudentia\nuinceret, adiecit: uirtutes enim oportere, non uitia\nconsecrari.\nquod si recipis, o Marce Tulli, non uides fore\nut inrumpant uitia cum uirtutibus, quia mala bonis adhaerent,\net in animis hominum potentiora sunt? quae si uetas consecrari,\nrespondebit tibi eadem illa Graecia se alios deos colere\nut prosint, alios uero ne noceant. haec enim semper excusatio\nest eorum qui mala sua pro diis habent, ut Romani robiginem\nac febrem.\nsi ergo uitia consecranda non sunt, in quo tibi\n\n\n\n\n\n\n\n\nadsentior, ne uirtutes quidem. non enim per se sapiunt aut\nsentiunt neque intra parietes aut aediculas luto factas, sed\nintra pectus collocandae sunt et interius conprehendendae, ne\nsint falsae, si extra hominem fuerint collocatae.\nitaque praeclaram\nillam legem tuam derideo quam ponis his uerbis: ast\nolla, propter quae datur homini ascensus in caelum,\nMentem Virtutem Pietatem Fidem: earumque laudum\ndelubra sunto. atquin haec separari ab homine non possunt.\nsi enim colenda sunt, in homine ipso sint necesse est.\nsi\nautem sint extra hominem, quid opus est ea colere quibus\ncareas? uirtus enim colenda est, non imago uirtutis, et colenda\nest non sacrificio aliquo aut ture aut precatione sollemni,\nsed uoluntate sola atque proposito.\nnam quid est aliut colere\nuirtutem nisi eam conprehendere animo ac tenere? quod unus\nquisque simulac coepit uelle, consequitur. hic solus uirtutis\nest cultus: nam religio ac ueneratio nulla alia nisi unius dei\ntenenda est.\nquid igitur opus est, o uir sapientissime, superuacuis\nextructionibus loca occupare quae possint humanis usibus\ncedere? quid sacerdotes constituere uana et insensibilia\nculturos? quid immolare uictimas? quid tantos sumptus uel\nfingendis uel colendis imaginibus inpendere?\nfirmius et incorruptius\ntemplum est pectus humanum: hoc potius ornetur,\nhoc ueris illis numinibus inpleatur.\nhas ergo falsas consecrationes\nsequitur quod necesse est. qui enim sic uirtutes\n\n\n\n\n\n\n\n\ncolunt id est qui umbras et imagines uirtutum consectantur,\nea ipsa quae uera sunt tenere non possunt.\nitaque nulla in\nquoquam uirtus est, uitiis ubique dominantibus, nulla fides,\nomnia pro se quoque rapiente, nulla pietas, nec consanguineis\nnec parentibus parcente auaritia et cupiditate in uenena et in\nferrum ruente, nulla pax, nulla concordia, publice bellis saeuientibus,\npriuatim uero inimicitiis usque ad sanguinem furentibus,\nnulla pudicitia, libidinibus effrenatis omnem sexum et\nomnes corporis partes contaminantibus.\nnec tamen desinunt\nea colere quae fugiunt et oderunt. colunt enim ture ac summis\ndigitis quae sensibus intimis horrere debuerunt: qui error\nomnis ex illius principalis ac summi boni ignoratione descendit.\nurbe a Gallis occupata obsessi in Capitolio Romani cum\nex mulierum capillis tormenta fecissent, aedem Veneri Caluae\nconsecrarunt.\nnon igitur intellegunt, quam uanae sint religiones\nuel ex eo ipso, quod eas his ineptiis cauillantur.\na\nLacedaemoniis fortasse didicerant deos sibi ex euentis fingere.\nqui cum Messenios obsiderent et illi furtim deceptis obsessoribus\negressi ad diripiendam Lacedaemonem cucurrissent, a\nSpartanis mulieribus fusi fugatique sunt.\ncognitis autem dolis\nhostium Lacedaemonii sequebantur. his armatae mulieres obuiam\nlongius exierunt. quae cum uiros suos cernerent parare\nse ad pugnam, quod putarent Messenios esse, corpora sua\nnudauerunt.\nat illi uxoribus cognitis et aspectu in libidinem\nconcitati, sicuti erant armati permixti sunt, utique\n\n\n\n\n\n\npromisce â€”\nnec enim uacabat discernere â€” sicut iuuenes ab\nisdem antea missi cum uirginibus, ex quibus sunt Partheniae\nnati. propter huius facti memoriam aedem Veneri Armatae\nsimulacrumque posuerunt: quod tametsi ex causa turpi uenit,\ntamen honestius uidetur armatam Venerem consecrasse quam\ncaluam.\neodem tempore Ioui quoque Pistori ara posita est,\nquod eos in quiete monuisset, ut ex omni frumento quod\nhabebant panem facerent et in hostium castra iactarent: eoque\nfacto soluta esset obsidio desperantibus Gallis inopia subigi\nposse Romanos. quae ista religionum derisio est?\nsi earum\ndefensor essem, quid tam grauiter queri possem quam deorum\nnumen in tantum uenisse contemptum, ut turpissimis nominibus\nludibrio habeatur?\nquis non rideat Fornacem deam uel ;\npotius doctos uiros celebrandis Fornacalibus operari? quis\ncum audiat deam Mutam, tenere risum queat? hanc esse\ndicunt ex qua sint Lares nati et ipsam Laram nominant uel\nLarundam. quid praestare colenti potest quae loqui non potest?\ncolitur et (Jaca, quae Herculi fecit indicium de turto\nboum, diuinitatem consecuta quia prodidit fratrem, et Cunina,\nquae infantes tuetur in cunis ac fascinum submouet, et Stercutus,\nqui stercorandi agri rationem primus induxit, et\n\n\n\n\n\n\n\n\n\n\nTutinus, in cuius sinu pudendo nubentes praesident, ut illarum\npudicitiam prior deus delibasse uideatur, et mille alia portenta,\nut iam uaniores qui haec colenda susceperint quam Aegyptios\nesse dicamus, qui monstruosa et ridicula quaedam simulacra\nuenerantur.\net haec tamen habent aliquam imaginem. quid\nqui lapidem colunt informem ac rudem cui nomen est Terminus?\nhic est quem pro Ioue Saturnus dicitur deuorasse nec\ninmerito illi honos tribuitur.\nnam cum Tarquinius Capitolium\nfacere uellet atque in eo loco multorum deorum sacella\nessent, consuluit eos per auguria utrum Ioui cederent, et cedentibus\nceteris solus Terminus mansit. unde illum poeta\nCapitoli inmobile saxum uocat.\nlam ex hoc ipso quam\nmagnus Iuppiter inuenitur, cui non cessit lapis, ea fortasse\nfiducia, quod illum de paternis faucibus liberauerat.\nfacto\nitaque Capitolio supra ipsum Terminum foramen est in tecto\nrelictum, ut quia non cesserat, libero caelo frueretur: quo ne\nipsi quidem fruebantur qui lapidem frui putauerunt..\net. huic\nergo publice supplicatur quasi custodi finium deo, qui non tantum\nlapis, sed etiam stipes interdum est.\nquid de ns dicas\nqui colunt talia nisi ipsos potissimum lapides ac stipites esse?\nDiximus de diis ipsis qui coluntur: nunc de sacris ac\nmysteriis eorum pauca dicenda sunt. aput Cyprios humanam\nhostiam Ioui Teucrus immolauit idque sacrificium posteris tradidit;\nquod est nuper Hadriano imperante sublatum.\nerat.\nlex aput Tauros inhumanam et feram gentem, ut Dianae\n\n\n\n\n\n\n\n\nhospites immolarentur, et id sacrificium multis temporibus\ncelebratum est.\nGalli Esum atque Teutaten humano cruore\nplacabant. ne Latini quidem huius immanitatis expertes fuerunt,\nsiquidem Latiaris Iuppiter etiamnunc sanguine colitur humano.\nquid ab his boni precantur qui sic sacrificant?\naut quid tales\ndii praestare hominibus possunt, quorum poenis propitiantur?\nsed de barbaris non est adeo mirandum, quorum religio cum\nmoribus congruit: nostri uero qui semper mansuetudinis et\nhumanitatis sibi gloriam uindicauerunt, nonne sacrilegis his\nsacris immaniores reperiuntur?\nii enim potius scelerati sunt\nhabendi, qui cum sint liberalium disciplinarum studiis expoliti,\nab humanitate desciscunt, quam qui rudes et inperiti ad mala\nfacinora bonorum ignoratione labuntur.\napparet tamen antieum\nesse hunc immolandorum hominum ritum, siquidem Saturnus\nin Latio eodem genere sacrificii cultus est, non quidem\nut homo ad aram immolaretur, sed ut in Tiberim de ponte\nMuluio mitteretur.\nquod ex responso quodam factitatum\nVarro auctor est: cuius responsi ultimus uersus est talis:\n\n\nϰαὶ ϰεϕαλὰς Ἀίδῃ καὶ τῷ πατρὶ πέμπετε φῶτα.\n[id est hominem] quod quia uidetur ambiguum, et fax illi et\nhomo iaci solet.\nuerum id genus sacrificii ab Hercule, cum\n\n\n\n\n\n\nex Hispania rediret, dicitur esse sublatum, ritu tamen permanente\nut pro ueris hominibus imagines iacerentur e scirpo, ut\nOuidius in Fastis docet:\ndonec in haec uenit Tirynthius arua, quotannis tristia Leucadio sacra peracta modo. illum stramineos in aquam misisse Quirites, Herculis exemplo corpora falsa iaci.\nhaec sacra Vestales uirgines faciunt, ut ait idem:\ntum quoque priscorum uirgo simulacra uirorum mittere roboreo scirpea ponte solet.\nnam de infantibus qui eidem Saturno immolabantur propter\nodium Iouis quid dicam non inuenio.\ntam barbaros, tam\nimmanes fuisse homines, ut parricidium suum id est taetrum\natque exsecrabile humano generi facinus sacrificium uocarent,\ncum teneras atque innocentes animas, quae maxime est aetas\nparentibus dulcior, sine ullo respectu pietatis extinguerent\nimmauitatemque omnium bestiarum, quae tamen fetus suos\namant, feritate superarent!\no dementiam insanabilem! quid\nillis isti dii facere amplius possent, si essent iratissimi, quam\nfaciunt propitii, cum suos cultores parricidiis inquinant. orbitatibus\nmactant, humanis sensibus spoliant?\nquid potest\nesse his hominibus sancti? aut quid in profanis locis faciant\nqui inter aras deorum summa scelera committunt?\nPescennius Festus in libris historiarum per saturam refert\nKarthaginienses Saturno humanas hostias solitos immolare\net cum uicti essent ab Agathocle rege Siculorum,\niratum sibi deum putauisse; itaque ut diligentius\npiaculum soluerent, ducentos nobilium filios immolasse.\ntantum religio potuit suadere malorum. quae peperit saepe scelerosa atque inpia facta.\ncui ergo dementissimi homines illo sacrificio consulebant, cum\ntantam partem ciuitatis occiderent, quantam fortasse ne Agathocles\nquidem uictor occiderat?\nab isto genere sacrorum\nnon minoris insaniae iudicanda sunt publica illa sacra, quorum\nalia sunt Matris, in quibus homines suis ipsi uirilibus litant\n— amputato enim sexu nec uiros se nec feminas faciunt —\nalia Virtutis, quam eandem Bellonam uocant, in quibus ipsi\nsacerdotes non alieno, sed suo cruore sacrificant.\nsectis\nnamque umeris et utraque manu destrictos gladios exerentes\ncurrunt ecferuntur insaniunt. optime igitur Quintilianus in\nFanatico istud inquit si deus cogit, iratus est.\netiamne\nhaec sacra sunt? non satius est pecudum modo uiuere quam\ndeos tam inpios, tam profanos, tam sanguinarios colere?\nsed\nunde isti errores et haec tanta flagitia manauerint, suo loco\ndisseremus. interim uideamus et cetera, quae carent scelere, ne\nstudio insectandi uideamur eligere peiora.\nIsidis Aegyptiae\n\n\n\n\n\n\n\n\n\n\n\n\nsacra sunt, quatenus filium paruulum uel perdiderit uel inuenerit.\nnam primo sacerdotes eius deglabrato corpore pectora\nsua tundunt lamentantur, sicut ipsa cum perdidit fecerat;\ndeinde puer producitur quasi inuentus et in laetitiam luctus\nille mutatur. ideo Lucanus:\nnumquamque satis quaesitus Osiris.\nsemper enim perdunt, semper inueniunt. refertur ergo in\nsacris imago rei quae uere gesta est, quae profecto si quid\nsapimus declarat mortalem mulierem fuisse ac paene orbam,\nnisi unicum repperisset. quod illum ipsum poetam minime\nfugit, apud quem Pompeius adulescens morte patris audita\nhaec loquitur:\neuoluam busto iam numen gentibus Isim et tectum lino spargam per uulgus Osirim.\nhic est Osiris, quem Serapim [uel Serapidem] uulgus appellat.\nsolent enim mortuis consecratis nomina immutari, credo\nne quis eos putet homines fuisse.\nnam et Romulus post\nmortem Quirinus factus est et Leda Nemesis et Circe Marica.\net Ino postquam se praecipitauit, Leucothea materque Matuta\net Melicertes filius eius Palaemon atque Portunus.\nsacra\nuero Cereris Eleusinae non sunt his dissimilia. nam sicut\n\n\n\n\n\n\n\n\nibi Osiris puer planctu matris inquiritur, ita hic ad incestum\npatrui matrimonium rapta Proserpina: quam quia facibus ex\nAetnae uertice accensis quaesisse in Sicilia Ceres dicitur, idcirco\nsacra eius ardentium taedarum iactatione celebrantur.\naput\nLampsacum Priapo litabilis uictima est asellus, cuius sacrificii\nratio in Fastis haec redditur. cum dii omnes ad festum Matris\nMagnae conuenissent epulisque satiati noctem lusibus ducerent,\nquieuisse humi Vestam somnumque cepisse; ibi Priapum\nsomno eius ac pudicitiae insidiatum, sed illam intempestiuo\nclamore aselli quo Silenus uehebatur excitatam, libidinem\nuero insidiatoris esse deceptam ;\nhac de causa Lampsacenos\nasellum Priapo quasi in ultionem mactare consuesse, aput\nRomanos uero eundem Vestalibus sacris in honorem pudicitiae\nconseruatae panibus coronari.\nquid turpius, quid flagitiosius,\nquam si Vesta beneficio asini uirgo est? at poeta fabulam\nfinxit.\nnum ergo illut est uerius quod referunt ii qui Phaenomena\nconscripserunt, cum de duabus Cancri stellis locuntur\nquas Graeci ο̌νους uocant, asellos fuisse qui Liberum patrem\ntransuexerint, cum amnem transire non posset, quorum alteri\nhoc praemium dederit, ut humana uoce loqueretur? itaque inter\neum Priapumque ortum esse certamen de obsceni magnitudine:\nPriapum uictum et iratum interemisse uictorem.\nhoe\nuero multo magis ineptum est, sed poetis licet quidquid uelint.\n\n\n\n\n\n\n\n\n\n\nnon excutio tam deforme mysterium nec Priapum denudo, ne\nquid appareat risu dignum. finxerint haec sane poetae, sed\nnecesse est maioris alicuius turpitudinis tegendae gratia ficta\nsint.\nquae sit ergo quaeramus. at ea profecto manifesta est.\nnam sicut Lunae taurus mactatur, quia similia habet cornua, et\n\nplacat equo Persis radiis Hyperiona cinctum, ne detur celeri uictima tarda deo,\nita in hoc quia magnitudo membri uirilis enormis est, non\npotuit ei monstro aptior uictima reperiri quam quae posset\nipsum cui mactatur imitari.\naput Lindum, quod est oppidum\nRhodi, Herculis sacra sunt, quorum a ceteris longe diuersus\nest ritus, siquidem non εὺϕημία̣ ut Graeci appellant, sed\nmaledictis et execratione celebrantur, eaque pro uiolatis habent,\nsi quando inter sollemnes ritus uel inprudenti alicui exciderit\nbonum uerbum.\ncuius rei haec ratio redditur, si famen ulla\nesse ratio in rebus uanissimis potest.\nHercules eo cum delatus\nesset famemque pateretur, aratorem quendam conspexit\noperantem ab eoque petere coepit, ut sibi unum bouem ueuderet.\nenimuero ille negauit fieri posse, quod spes sua omnis\ncolendae terrae duobus illis iuuencis niteretur.\nHercules solita\nuiolentia usus, quia unum accipere non potuit, utrumque sustulit.\nat ille infelix cum boues suos mactari uideret, iniuriam\nsuam maledictis ultus est, quod homini eleganti et urbano\ngratissimum fuit.\nnam dum comitibus suis epulas apparat\n\n\n\n\n\n\n\n\ndumque alienos boues deuorat, illum sibi amarissime conuiciantem\ncum risu et cachinnis audiebat.\nsed postquam Hercoli\ndiuinos honores ob admirationem uirtutis deferri placuit,\na ciuibus ara ei posita est, quam de facto βούζυγον nominauit,\nad quam duo iuncti boues immolarentur sicut illi quos abstulerat\naratori, eumque ipsum sibi constituit sacerdotem ac praecepit,\nut isdem maledictis semper in celebrandis sacrificiis\nuteretur, quod negaret se umquam epulatum esse iucundius.\nhaec iam non sacra sunt, sed sacrilegia, in quibus id sanctum\nducitur, quod in aliis si fiat, etiam seuerissime uindicatur.\nipsius autem Cretici Iouis sacra quid aliut quam quomodo sit\naut subtractus patri aut nutritus ostendunt? capella est Amaltheae\nnymphae; quae uberibus suis aluit infantem: de qua\nGermanicus Caesar in Arateo carmine sic ait:\nilla putatur nutrix esse Iouis, si uere Iuppiter infans ubera Cretaeae mulsit fidissima caprae, sidere quae claro gratum testatur alumnum.\nhuius capellae corio usum esse pro scuto Iouem contra\nTitanas dimicantem Musaeus auctor est, unde a poetis\nαὶγίοχος nominatur. ita quidquid est gestum in abscondendo\n\n\n\n\n\n\n\n\npuero, id ipsum per imaginem geritur in sacris.\nsed et matris\neius mysterium idem continet; quod Ouidius exponit in Fastis:\nardua iam dudum resonat tinnitibus Ide, tutus ut infanti uagiat ore puer. pars clipeos sudibus, galeas pars tundit inanes,hoc Curetes habent, hoc Corybantes opus. res latuit priscique manent imitamina facti, aera deae comites raucaque terga mouent. cymbala pro galeis, pro scutis tympana pulsant., tibia dat Phrygios ut dedit ante modos.\nhanc totam opinionem quasi a poetis fictam Sallustius respuit\nuoluitque ingeniose interpretari, cur altores. Iouis dicantur\nfuisse Curetes, et sic ait, quia principes diuini intellegendi\nfuerunt, uetustatem ut cetera in maius componentem\naltores Iouis celebrauisse.\nquantum errauerit\nhomo eruditus, iam res ipsa declarat. si enim princeps est\nIuppiter et deorum et religionum, si ante illum nulli dii uulgo\ncolebantur, quia nondum nati fuerant qui coluntur, apparet\nCuretas ex diuerso principes fuisse diuini non intellegendi, per\nquos error omnis inductus est et dei ueri memoria sublata.\nex ipsis itaque mysteriis et caerimoniis intellegere debuerunt\nhominibus se mortuis supplicare.\nnon igitur exigo, ut aliquis\n\n\n\n\n\n\n\n\npoetarum fictionibus credat: qui hos mentiri putat, pontificum\nipsorum scripta consideret et quidquid est litterarum ad sacra\npertinentium reuoluat: plura fortasse quam nos adferimus inueniet,\nex quibus intellegat inania inepta commenticia esse\nomnia quae pro sanctis habentur.\nsi quis autem percepta\nsapientia deposuerit errorem, profecto ridebit ineptias hominum\npaene dementium, illos dico qui uel inhonesto saltatu tripudiant\nuel qui nudi uncti coronati aut personati aut luto obliti\ncurrunt. quid de scutis uetustate iam putribus dicam?\nquae\ncum portant, deos ipsos se gestare umeris arbitrantur.\nnam\nFurius Bibaculus inter praecipua pietatis exempla numeratur:\nqui cum praetor esset, tamen lictoribus praeeuntibus ancile\nportauit, cum haberet magistratus beneficio muneris eius uacationem.\nnon ergo ille Funus, sed plane furiosus fuit, qui\npraeturam hoc ministerio se putauit ornare. merito igitur, cum\nhaec a uiris non inperitis ac rudibus fiant, Lucretius exclamat:\no stultas hominum mentes, o pectora caeca! qualibus in tenebris uitae quantisque periclis degitur hoc aeui quodcumque est!\nquis haec ludibna non rideat qui habeat aliquid sanitatis, cum\nuideat homines uelut mente captos ea serio facere, quae si\nquis faciat in lusum nimis lasciuus et ineptus esse uideatur?\nHarum uanitatum aput Romanos auctor et constitutor\nSabinus ille rex fuit, qui maxime animos hominum rudes atque\ninperitos nouis superstitionibus implicauit: quod ut faceret\naliqua cum auctoritate, simulauit cum dea Egeria nocturnos\nse habere congressus.\nerat spelunca quaedam peropaca in\nnemore Aricino, unde riuus perenni fonte manabat. huc se\nremotis arbitris inferre consueuerat, ut mentiri posset monitu\ndeae coniugis ea sacra populo se tradere, quae acceptissima\ndiis essent.\nuidelicet astutiam Minois uoluit imitari, qui se\nin antrum Iouis recondebat et ibi diu moratus leges tamquam\nsibi a Ioue traditas adferebat, ut homines ad parendum non\nmodo imperio, sed etiam religione constringeret.\nnec difficile\nsane fuit persuadere pastoribus. itaque pontifices flamines\nSalios augures creauit, deos per familias discripsit: sic noui\npopuli feroces animos mitigauit et ad studia pacis a rebus\nbellicis auocauit.\nsed cum alios falleret, se ipsum tamen\nnon fefellit. nam post annos plurimos Cornelio et Baebio consulibus\nin agro scribae Petili sub Ianiculo arcae duae lapideae\nsunt repertae a fossoribus, quarum in altera corpus Numae\nfuit, in altera septem Latini libri de iure pontificio, item Graeci\ntotidem de disciplina sapientiae scripti, quibus religiones non\neas modo quas ipse instituerat, sed omnes praeterea dissoluit.\n\n\n\n\n\n\n\n\nqua re ad senatum delata decretum est, ut hi libri abolerentur.\nita eos Quintus Petilius praetor urbanus in contione populi\nconcremauit.\ninsipienter id quidem: quid enim profuit libros\nesse combustos, cum hoc ipsum, quod sunt ideo combusti, quia\nreligionibus derogabant, memoriae sit traditum?\nnemo ergo\ntunc in senatu non stultissimus: potuerunt enim et libri aboleri\net tamen res in memoriam non exire. ita dum uolunt\netiam posteris adprobare quanta pietate defenderint religiones,\nauctoritatem religionum ipsarum testando minuerunt.\nsed ut\nPompilius aput Romanos institutor ineptarum religionum fuit,\nsic ante Pompilium Faunus in Latio, qui et Saturno auo nefaria\nsacra constituit et Picum patrem inter deos honorauit et\nsororem suam Fentam Faunam eandemque coniugem consecrauit;\nquam Gauius Bassus tradit Fatuam nominatam,\nquod mulieribus fata canere consuesset ut Faunus\nuiris.\neandem Varro scribit tantae pudicitiae fuisse,\nut nemo illam quoad uixerit praeter suum uirum mas\nuiderit nec nomen eius audierit.\nidcirco illi mulieres\nin operto sacrificant et Bonam Deam nominant. et\nSextus Clodius in eo libro quem Graece scripsit, refert Fauni\nhanc uxorem fuisse; quae quia contra morem decusque\nregium clam uini ollam ebiberat et ebria facta\nerat, uirgis myrteis a uiro ad mortem usque caesam;\npostea uero cum eum facti sui paeniteret ac desiderium\n\n\n\n\n\n\n\n\neius ferre non posset, diuinum illi honorem detulisse;\nidcirco in sacris eius obuolutam uini amphoram poni.\nreliquit ergo posteris Faunus quoque non parum erroris, quem\ntamen prudentes quique perspiciunt.\nnam Lucilius eorum\nstultitiam, qui simulacra deos putant esse, deridet his uersibus:\nterriculas Lamias, Fauni quas Pompiliique instituere Numae, tremit has, hic omnia ponit. ut pueri infantes credunt signa omnia aena uiuere et esse homines, sic isti omnia ficta uera putant, credunt signis cor inesse in aenis. pergula pictorum, ueri nihil, omnia ficta!\npoeta quidem stultos homines infantibus conparauit, at ego\nmulto inprudentiores esse dico. illi enim simulacra homines\nputant esse, hi deos; illos aetas facit putare quod non est, hos\nstultitia; illi utique breui desinent falli, horum uanitas et durat.\nsemper et crescit. sacra Liberi patris primus Orpheus induxit\nin Graecia primusque celebrauit in monte Boeotiae Thebis\nubi Liber natus est proximo; qui cum frequenter citharae\ncantu personaret, Cithaeron appellatus est.\nea sacra etiamnunc\nOrphica nominantur, in quibus ipse postea dilaceratus et\n\n\n\n\n\n\n\n\n\n\ncarptas est; et fuit per eadem fere tempora quibus Faunus.\nsed quis aetate praecesserit dubitari potest, siquidem per eosdem\nannos Latinus Priamusque regnarunt, item patres eorum\nFaunus et Laomedon, quo regnante Orpheus cum Argonautis\nad Iliensium litus accessit.\nprocedamus igitur ulterius et\nquaeramus, quis omnino colendorum deorum primus auctor\nextiterit.\nDidymus m libris ἐξηγήσεως Πινδαριϰη̆ς ait Melissea\nCretensium regem primum diis sacrificasse ac ritus\nnouos sacrorumque pompas introduxisse; huius duas\nfuisse filias, Amaltheam et Melissam, quae Iouem\npuerum caprino lacte ac melle nutrierint —\nunde poetica\nilla fabula originem sumpsit apes aduolasse atque os pueri\nmelle complesse â€”; Melissam uero a patre primam sacerdotem\nMatri Magnae constitutam, unde adhuc eiusdem\nMatris antistites Melissae nuncupentur.\nHistoria\nuero Sacra testatur ipsum Iouem postquam rerum potitus\nsit, in tantam uenisse insolentiam, ut ipse sibi fana\nin multis locis constituerit.\nnam cum terras circumiret,\nut in quamque regionem uenerat, reges principesue populorum\nhospitio sibi et amicitia copulabat et cum a quoque digrederetur,\niubebat sibi fanum creari hospitis sui nomine, quasi ut posset\namicitiae ac foederis memoria conseruari.\nsic constituta sunt\n\n\n\n\n\n\n\n\ntempla Ioui Ataburio, Ioui Labryandio: Ataburus enim et Labryandus\nhospites eius atque adiutores in bello fuerunt; item\nIoui Laprio, Ioui Molioni, Ioui Casio et quae sunt in eundem\nmodum. quod ille astutissime excogitauit, ut et sibi honorem\ndiuinum et hospitibus suis perpetuum nomen adquireret cum\nreligione coniunctum.\ngaudebant ergo illi et huic imperio\neius libenter obsequebantur et nominis sui gratia ritus annuos\net festa celebrabant.\nsimile quiddam in Sicilia fecit Aeneas,\ncum conditae urbi Acestae hospitis nomen inposuit, ut eam\npostmodum laetus ac libens Acestes diligeret augeret ornaret.\nhoc modo religionem cultus sui per orbem terrae Iuppiter seminauit\net exemplum ceteris ad imitandum dedit.\nsiue igitur\na Melisseo, sicut Didymus tradidit, colendorum deorum ritus\neffluxit siue ab ipso Ioue, ut Euhemerus, de tempore tamen\nconstat quando dii coli coeperint.\nMelisseus quidem multum\nantecessit aetate, quippe qui educauerit Iouem pro nepote. et\nidcirco fieri potest ut uel ante uel adhuc puero Ioue deos colere\ninstituerit id est alumni sui matrem (Opem) et auiam Tellurem,\nquae fuit Urani coniunx, patremque Saturnum et ipse hoc\nexemplo atque instituto Iouem ad tantam superbiam prouexerit,\nut postea sibi diuinos honores auderet assumere.\nNunc, quoniam uanarum superstitionum originem deprehendimus,\nsuperest ut etiam tempora colligamus, per quae\n\n\n\n\n\n\nfuerint illi quorum memoria colitur.\nTheophilus in libro de\ntemporibus ad Autolycum scripto ait in historia sua Thallum\ndicere quod Belus, quem Babylonii et Assyrii\ncolunt, antiquior Troiano bello fuisse inueniatur annis\ntrecentis uiginti duobus, Belum autem Saturni aequalem\nfuisse et utrumque uno tempore adoleuisse.\nquod adeo uerum est, ut ratione ipsa colligi possit.\nnam pt\nAgamemnon, qui gessit Troicum bellum, Iouis abnepos fuit\net Achilles Aiaxque pronepotes, et Ulixes eodem gradu proximus,\nPriamus quidem longa serie.... sed auctores quidam\ntradunt Dardanum et Iasium Corythi filios fuisse, non\nIonis: nec enim si ita fuisset, ad usus inpudicos Ganymeden\npronepotem suum habere potuisset.\nitaque parentibus illorum\nquos supra nominaui si congruentes annos diuidas, numerus\nconsentiet. ab excidio autem Troianae urbis colliguntur anni\nmille quadringenti septuaginta.\nex hac temporum ratione\n\n\n\n\n\n\n\n\n\n\nmanifestum est ante annos non amplius quam mille octingentos\nnatum esse Saturnum, qui sator omnium deorum fuit. non\nergo isti glorientur sacrorum uetustate, quorum et origo et\nratio et tempora deprehensa sunt.\nRestant adhuc aliqua quae ad coarguendas religiones falsas\nplurimum ualeant, sed iam finem libro facere decreui, ne\nmodum excedat.\nea enim plenius sunt exequenda, ut ommbus\nrefutatis quae ueritati uidentur obstare homines qui bonorum\nignorantia uagantur incerti ad religionem ueram possimus\ninbuere.\nprimus autem sapientiae gradus est falsa intellegere,\nsecundus uera cognoscere. ergo aput quem prima haec\ninstitutio nostra profecerit, qua falsa deteximus, excitabitur\nad ueri cognitionem, qua nulla est homini iucundior uoluptas,\net erit iam caelestis disciplinae sapientia dignus, qui ad cognoscenda\ncetera libens ac paratus accesserit.\nQuamquam primo libro religiones deorum falsas esse monstrauerim,\nquod ii quorum uarios dissimilesque cultus per\nuniuersam terram consensus hominum stulta persuasione suscepit,\nmortales fuerint functique uita diuinae necessitati morte\nconcesserint, tamen ne qua dubitatio relinquatur, hic secundus\nliber fontem ipsum patefaciet errorum causasque omnes\nexplicabit, quibus decepti homines et primitus deos esse crediderint\net postmodum persuasione inueterata in susceptis prauissime\nreligionibus perseuerauerint.\ngestio enim conuictis inanus\net hominum inpia uanitate detecta singularis dei adserere\nmaiestatem, suscipiens utilius et maius officium reuocandi homines\na prauis itineribus et in gratiam secum ipsos reducendi,\nne se, ut quidam philosophi faciunt, tanto opere despiciant\nneue se infirmos et superuacuos et nihili et frustra omnino\nnatos putent, quae opinio plerosque ad uitia compellit.\nnani\ndum existimant nulli deo esse nos curae aut post mortem nihil\nfuturos, totos se libidinibus addicunt et dum licere sibi putant,\nhauriendis uoluptatibus sitienter incumbunt, per quas inprudentes\nin laqueos mortis incurrant.\nignorant enim quae sit\n\n\n\n\nhominis ratio: quam si tenere uellent, in primis dominum\nsuum agnoscerent, uirtutem iustitiamque sequerentur, terrenis\nfigmentis animas suas non substernerent, mortiferas libidinum\nsuauitates non adpeterent, denique se ipsos magni aestimarent\natque intellegerent plus esse in homine quam uidetur: cuius\nuim condicionemque non aliter posse retineri, nisi cultum ueri\nparentis sui deposita prauitate susceperint.\nequidem sicut\noportet de summa rerum saepenumero cogitans admirari soleo,\nmaiestatem dei singularis quae continet regitque omnia in\ntantam uenisse obliuionem, ut quae sola debeat coli, sola potissimum\nneclegatur, homines autem ipsos ad tantam caecitatem\nesse deductos, ut uero ac uiuo deo mortuos praeferant,\nterrenos autem sepultosque in terra ei qui fundator\nipsius terrae fuit.\net tamen huic inpietati hominum posset\nuenia concedi, si omnino ab ignorantia diuini nominis ueniret\nhic error. cum uero ipsos deorum cultores saepe uideamus\ndeum summum et confiteri et praedicare, quam sibi ueniam\nsperare possint inpietatis suae qui non adgnoscunt cultum eius,\nquem prorsus ignorari ab homine fas non est?\nnam et cum\niurant et cum optant et cum gratias agunt, non Iouem aut\ndeos multos, sed deum nominant: adeo ueritas ipsa cogente\nnatura etiam ab inuitis pectoribus erumpit.\nquod quidem\nnon faciunt in prosperis rebus. nam tum maxime deus ex\nmemoria hominum elabitur, cum beneficiis eius fruentes\n\n\n\n\n\n\nhonorem dare diuinae indulgentiae debent.\nat uero si qua necessitas\ngrauis presserit, tunc deum recordantur: si belli terror\ninfremuit, si morborum pestifera uis incubuit, si alimenta frugibus\nlonga siccitas denegauit, si saeua tempestas, si grando\ningruit., ad deum confugitur, a deo petitur auxilium, deus ut\nsubueniat oratur.\nsi quis in mari uento saeuiente iactatur,\nhunc inuocat, si quis aliqua ui adflictatur, hunc potius inplorat,\nsi quis ad extremam mendicandi necessitatem deductus\nuictum precibus exposcit, deum solum obtestatur, per eius\ndiuinum atque unicum nomen hominum sibi misericordiam\nquaerit.\nnumquam igitur dei meminerunt, nisi dum in\nmalis sunt: postquam metus deseruit et pericula recesserunt,\ntum uero alacres ad deorum templa concurrunt, his libant,\nhis sacrificant, hos coronant.\ndeo autem quem in ipsa necessitate\nimplorauerant, ne uerbo quidem gratias agunt. adeo\nex rerum prosperitate luxuria, ex luxuria uero ut uitia omnia\nsic inpietas aduersus deum nascitur.\nquanam istut ex causa\nfieri putemus nisi esse aliquam peruersam potestatem, quae\nueritati sit semper inimica, quae humanis erroribus gaudeat,\ncui unum ac perpetuum sit opus offundere tenebras et hominum\ncaecare mentes, ne lucem uideant, ne denique in caelum aspiciant\nac naturam corporis sui seruent?\nnam cum ceterae\n\n\n\n\n\n\n\n\n\n\n\n\nanimantes pronis corporibus in humum spectent, quia rationem\nac sapientiam non acceperunt, nobis autem status rectus, sublimis\nuultus ab artifice deo datus sit, apparet istas religiones\ndeorum non esse rationis humanae, quia curuant caeleste animal\nad ueneranda terrena.\nparens enim noster ille unus et\nsolus cum fingeret hominem id est animal intellegens et rationis\ncapax, eum uero ex humo subleuatum ad contemplationem\nsui artificis erexit. quod optime ingeniosus poeta signauit:\npronaque cum spectent animalia cetera terram, os homini sublime dedit caelumque uidereiussit et erectos ad sidera tollere uultus.\nhinc utique ἄνθρωπον Graeci appellauerunt, quod sursum spectet.\nipsi ergo sibi renuntiant seque hominum nomine abdicant qui\nnon sursum aspiciunt, sed deorsum: nisi forte id ipsum quod\nrecti sumus sine causa homini adtributum putant.\nspectare\nnos caelum deus uoluit utique non frustra. nam et aues et\nex mutis paene omnia caelum uident, sed nobis proprie datum\nest caelum rigidis ac stantibus intueri, ut religionem ibi quaeramus,\nut deum, cuius illa sedes est, quoniam oculis non possumus,\nanimo contemplemur: quod profecto non facit qui aes\naut lapidem, quae sunt terrena, ueneratur.\nest autem prauissimum,\ncum ratio corporis recta sit, quod est temporale, ipsum\n\n\n\n\n\n\n\n\n\n\nuero animum, qui sit aeternus, humilem fieri, cum figura et\nstatus nihil aliut significet nisi mentem hominis eo spectare\noportere quo uultum, et animum tam rectum esse debere quam\ncorpus, ut id cui dominari debet imitetur.\nuerum homines\net nominis sui et rationis obliti oculos suos ab alto deiciunt\nsoloque defigunt ac timent opera digitorum suorum, quasi uero\nquicquam esse possit artifice suo maius.\nQuae igitur amentia est aut ea fingere quae ipsi postmodum\ntimeant aut timere quae finxerint? \\'non ipsa\\' inquiunt\n\\'timemus, sed eos ad quorum imaginem ficta et quorum nominibus\nconsecrata sunt.\\' nempe ideo timetis, quod eos in caelo\nesse arbitramini: neque enim, si dii sunt, aliter fieri potest.\ncur igitur oculos non in caelum tollitis et aduocatis eorum\nnominibus in aperto sacrificia celebratis? cur ad parietes et\nligna et lapides potissimum quam illo spectetis, ubi eos esse\ncredatis? quid sibi templa, quid arae uolunt, quid denique ipsa\nsimulacra, quae aut mortuorum aut absentium monumenta\nsunt?\nnam omnino fingendarum similitudinum ratio idcirco\nab hominibus inuenta est, ut posset eorum memoria retineri\nqui uel morte subtracti uel absentia fuerant separati.\ndeos\nigitur in quorum numero reponemus? si in mortuorum, quis\ntam stultus ut colat? si in absentium, colendi ergo non sunt,\nsi nec uident quae facimus nec audiunt quae precamur.\nsi\nautem dii absentes esse non possunt, qui quoniam diuini sunt,\nin quacumque parte mundi fuerint, uident et audiunt uniuersa,\nsuperuacua sunt ergo simulacra illis ubique praesentibus,\n\n\n\n\n\n\n\n\ncum satis sit audientium nomina precibus aduocare.\nat enim\npraesentes non nisi ad imagines suas adsunt. ita plane: quemadmodum\nuulgus existimat mortuorum animas circa tumulos\net corporum suorum reliquias oberrare.\nset tamen postquam\ndeus ille praesto esse coepit, iam simulacro eius opus non est.\nquaero enim, si quis imaginem hominis peregre constituti contempletur\nsaepius, ut ex ea solacium capiat absentis, num idem\nsanus esse uideatur, si eo reuerso atque praesente in contemplanda\nimagine perseueret eaque potius quam ipsius hominis\naspectu frui uelit?\nminime profecto. et tamen hominis imago\nnecessaria tum uidetur, cum procul abest, superuacua futura,\ncum praesto est, dei autem, cuius numen ac spiritus ubique diffusus\nabesse numquam potest, semper utique superuacua est.\nsed uerentur ne omnis illorum religio inanis sit et uana, si nihil\nin praesenti uideant quod adorent, et ideo simulacra constituunt,\nquae quia mortuorum sunt imagines, similia sunt mortuis:\nomni enim sensu carent.\ndei autem m aeternum umentis\nuiuum et sensibile debet esse simulacrum. quod si a similitudine\nid nomen accepit, qui possunt ista simulacra deo similia\niudicari quae nec sentiunt nec mouentur? itaque simulacrum\ndei non illut est quod, digitis hominis ex lapide aut aere aliaue\nmateria fabricatur, sed ipse homo, quoniam et sentit et mouetur\net multas magnasque actiones habet.\nnec intellegunt homines\nineptissimi quod, si sentire simulacra et moueri possent,\nultro adoratura hominem fuissent a quo sunt expolita: quae\n\n\n\n\nessent aut incultus et horridus lapis ant materia informis ac\nrudis, nisi fuissent ab homine formata.\nhomo igitur illorum\nquasi parens putandus est, per cuius manus nata sunt, per\nquem figuram speciem pulchritudinem habere coeperunt, et\nideo melior qui fecit quam illa quae facta sunt.\net tamen\nfactorem ipsum nemo suspicit aut ueretur: quae fecit timent,\ntamquam possit plus esse in opere quam in opifice.\nrecte\nigitur Seneca in libris moralibus simulacra inquit deorum\nuenerantur, illis supplicant genu posito, illa adorant,\nillis per totum adsident diem aut adstant, illis stipem\niaciunt, uictimas caedunt: et cum haec tanto opere suspiciant,\nfabros qui illa fecere contemnunt.\nquid inter\nse tam contrarium quam statuarium despicere, statuam adorare\net eum ne in conuictum quidem admittere qui tibi deos\nfaciat? quam ergo uim, quam potestatem habere possunt,\ncum ipse qui fecit illa non habeat? sed ne haec quidem\ndare iis potuit quae habebat, uidere audire loqui moueri.\nquisquamne igitur tam ineptus est, ut putet aliquid esse\nin simulacro dei, in quo ne hominis quidem quicquam est\npraeter umbram ? sed haec nemo considerat: infecti sunt\nenim persuasione (uana) ac mentes eorum penitus sucum stultitiae\nperbiberunt.\nadorant ergo insensibilia qui sentiunt,\n\n\n\n\n\n\n\n\ninrationabilia qui sapiunt, exanima qui uiuunt, terrena qui oriuntur\na caelo.\niuuat igitur uelut in aliqua sublimi specula\nconstitutum, unde uniuersi exaudire possint, Persianum illud\nproclamare :\no curuae in terris animae et caelestium inanes!\ncaelum potius intuemini, ad cuius spectaculum uos excitauit\nille artifex uester deus.\nille uobis sublimem uultum dedit,\nuos in terram curuamini, uos altas mentes et ad parentem\nsuum cum corporibus suis erectas ad inferiora deprimitis tamquam\nuos paeniteat non quadrupedes esse natos.\ntas non\nest caeleste animal cum terrenis in terramque uergentibus\ncoaequari. quid uos beneficiis caelestibus orbatis pronique in\nhumum uestra sponte procumbitis? humi enim miseri uolutamini,\ncum deorsum quaeritis quod in sublimi quaerere debuistis.\nnam ista mortalium digitorum ludicra et fragilia\nfigmenta ex quolibet materiae genere formata quid aliut sunt\nnisi terra ex qua nata sunt?\nquid ergo rebus inferioribus\nsubiacetis? quid capitibus uestris terram superponitis? cum\nenim uos terrae submittitis humilioresque facitis, ipsi uos ultro\nad inferos mergitis ad mortemque damnatis, quia nihil est inferius\net humilius terra nisi mors et inferi.\nquae si effugere\n\n\n\n\n\n\nuelletis, subiectam pedibus uestris terram contemneretis corporis\nstatu saluo, quod idcirco rectum accepistis, quo oculos atque\nmentem cum eo qui fecit conferre possetis.\ncontemnere autem\net calcare terram nihil aliut est quam simulacra non adorare,\nquia de terra ficta sunt, item diuitias non concupiscere, uoluptates\ncorporis spernere, quia opes et corpus ipsum cuius hospitio\nutimur terra est. uiuum colite, ut uiuatis: moriatur\nenim necesse est qui se suamque animam mortuis adiudicauit.\nSed quid prodest ad uulgus et ad homines inperitos hoc\nmodo contionari, cum uideamus etiam doctos ac prudentes uiros,\ncum religionum intellegant uanitatem, nihilo minus tamen in\niis ipsis quae damnant colendis nescio qua prauitate perstare?\nintellegebat Cicero falsa esse quae homines adorarent.\nnam\ncum multa dixisset quae ad euersionem religionum ualerent,\nait tamen non esse illa uulgo disputanda, ne susceptas\npublice religiones disputatio talis extinguat.\nquid eo\nfacias, qui cum errare se sentiat, ultro ipse in lapides inpingat,\nut populus omnis offendat, ipsi sibi oculos eruat, ut omnes\ncaeci sint? qui nec de aliis bene mereatur quos patitur errare\nnec de se ipso qui alienis accedit erroribus nec utitur\ntandem sapientiae suae bono, ut factis impleat quod mente\npercepit, sed prudens et sciens pedem laqueo inserit, ut simul\ncum ceteris quos liberare ut prudentior debuit et ipse capiatur.\nquin potius si quid tibi, Cicero, uirtutis est, experire populum\nsapientem. digna res est ubi omnes eloquentiae tuae\nexersas non enim uerendum est ne te in tam bona\ncausa deciciatdeficiat oratio, qui saepe etiam malas copiose ac fortiter\ndecendistidefendisti.\nsed nimirum Socratis carcerem times ideoque\npattoruiumpatrocinium ueritatis suscipere non audes. at mortem ut saprettssapiens\ncontemnere debuisti, et erat multo pulchrius ut ob\nbenedicta potius quam ob maledicta morerere, nec plus tibi\nlaudis Philippicae adferre potuerunt quam discussus error geueris\nhumani et mentes hominum ad sanitatem tua disputatione\nreuocatae.\nsed concedamus timiditati, quae in sapiente\nesse non debet: quid ergo ipse in eodem uersaris errore? uideo\nte terrena et manu facta uenerari: uana esse intellegis et\ntamen eadem facis quae faciunt ii quos ipse stultissimos confiteris.\nquid igitur profuit uidisse te ueritatem, quam nec\ndefensurus esses nec secuturus? sed libenter errant etiam ii\nqui errare se sentiunt: quanto magis uulgus indoctum, quod\npompis inanibus gaudet animisque puerilibus spectat omnia,\noblectatur friuolis et specie simulacrorum capitur nec ponderare\nsecum unam quamque rem potest, ut intellegat nihil colendum\nesse quod oculis mortalibus cernitur, quia mortale sit\nnecesse est!\nnec mirandum est si deum non uideat, cum\nipsi ne hominem quidem uideant quem uidere se credunt. hoc\nenim quod oculis subiectum est non homo, sed hominis receptaculum\nest: cuius qualitas et figura non ex liniamentis uasculi\nquo continetur, sed ex factis ac moribus peruidetur.\nqui\n\n\n\n\nergo colunt simulacra, corpora sunt hominibus carentia, quia\nse corporalibus dediderunt nec uident plus aliquid mente quam\ncorpore, cum sit animi officium ea subtilius cernere quae acies\ncorporalis non potest intueri.\nquos homines idem ille philosophus\nac poeta grauiter accusat tamquam humiles et abiectos,\nqui contra naturae suae rationem ad ueneranda se terrena\nprosternant. ait enim:\net faciunt animos humiles formidine diuum depressosque premunt ad terram.\naliut quidem ille cum haec diceret, sentiebat, nihil utique colendum\nesse, quoniam dii humana non curent.\ndenique alio\nloco religiones et cultus deorum inane esse officium confitetur:\nnec pietas ulla est uelatum saepe uideri uertere se ad lapidem atque omnis accedere ad aras et procumbere humi prostratum et pandere palmas ante deum delubra nec aras sanguine multo spargere quadrupedum nec uotis nectere uota.\nquae profecto si cassa sunt, non oportet sublimes et excelsos\nanimos auocari atque in terram premi, sed nihil aliut quam\ncaelestia cogitare.\ninpugnatae sunt ergo a prudentioribus\nfalsae religiones, quia sentiebant esse falsas, sed non est inducta\nuera, quia qualis aut ubi esset ignorabant.\nitaque sic\nhabuerunt tamquam nulla esset omnino, quia ueram non poterant\ninuenire, et eo modo inciderunt in errorem multo maiorem\n\n\n\n\n\n\n\n\nquam illi qui falsam tenebant.\nnam isti fragilium cultores\nquamuis sint inepti, quia caelestia constituunt in rebus corruptibilibus\natque terrenis, aliquid tamen sapientiae retinent\net habere ueniam possunt, qui summum hominis officium etsi\nnon re ipsa, tamen proposito tenent, siquidem hominum atque\nmutorum uel solum uel certe maximum in religione discrimen\nest.\nhi uero quanto fuerunt sapientiores, quod intellexerunt\nfalsae religionis errorem, tanto sunt facti stultiores, quod esse\naliquam ueram non putauerunt.\nitaque quoniam facilius cst\nde alienis iudicare quam de suis, dum aliorum praecipitium\nuident, non prospexerunt quid ante pedes suos esset.\nin\nutraque igitur parte et summa stultitia inuenitur et odor quidam\nsapientiae, ut possis dubitare quos dicas potissimum stultiores,\nillosne qui falsam religionem suscipiunt an eos qui\nnullam.\nsed ut dixi uenia coucedi potest inperitis et qui se\nsapientes non esse fateantur: iis uero non potest, qui sapientiam\nprofessi stultitiam potius exhibent.\nnon sum equidem\ntam iniquus, ut eos putem diuinare debuisse ut ueritatem\nper se ipsos inuenirent, quod ego fieri non posse confitear,\nsed hoc ab iis exigo quod ratione ipsa praestare potuerunt.\nfacerent enim prudentius, si et intellegerent esse aliquam\nueram religionem et falsis inpugnatis aperte pronuntiarent\neam quae uera esset ab hominibus non teneri. sed mouerit\neos fortasse illut, quod si qua esset uera religio, exereret se\nac uindicaret nec pateretur esse aliut quicquam.\nuidere enim\nnullo modo poterant quare aut a quo et quemadmodum religio\n\n\n\n\nuera opprimeretur, quod est diuini sacramenti et caelestis arcani:\nid uero nisi doceatur, aliquis scire nullo pacto potest.\nsumma rei haec est.\nmperiti et iusipieutes falsas reiigioucs\npro ueris habent, quia neque ueram sciunt neque falsam intellegunt,\nprudentiores autem quia ueram nesciunt, aut in his\nquas falsas esse intellegunt perseuerant, ut aliquid tenere uideantur,\naut omnino nihil colunt, ne incidant in errorem, cum\nid ipsum maximi sit erroris, uitam pecudum sub figura hominis\nimitari.\nfalsum uero intellegere est quidem sapientiae, sed\nhumanae, ultra hunc gradum procedi ab homine non potest,\nitaque multi philosophorum religiones ut docui sustulerunt:\nuerum autem scire diuinae sapientiae est; homo autem per se\nipsum peruenire ad hanc scientiam non potest, nisi doceatur\na deo.\nita philosophi quod summum fuit humauae sapicntiae\nadsecuti sunt, ut intellegerent quid non sit: illud adsequi nequiuerunt,\nut dicerent quid sit. nota Ciceronis uox est: utinam\ntam facile uera inuenire possem quam falsa conuincere.\nquod quia uires humanae condicioiiis excedit, eius\nofficii facultas nobis adtributa est, quibus tradidit deus scientiam\nueritatis. cui explicandae quattuor posteriores libri seruient:\nnunc interim falsa ut coepimus detegamus.\nQuid igitur maiestatis possunt habere simulacra, quae\nfuerunt in homunculi potestate uel ut aliud fierent uel ut\nomnino ne fierent? idcirco aput Horatium Priapus ita loquitur:\nolim truncus eram ficulnus, inutile lignum cam faber incertus scamnum faceretne Priapum,maluit esse deum. deus inde ego, furum auiumque maxima formido.\nquis non sit hoc tanto custode securus? fures enim tam\nstulti sunt, ut Priapi tentiginem timeant, cum aues ipsae, quas\nterrore falcis aut inguinis abigi existimant, simulacris fabre\nfactis id est hominum plane similibus insidant nidificent inquinent.\nsed Flaccus ut satirici carminis scriptor derisit hominum\nuanitatem, uerum u qui faciunt, seriam rem facere se\nopinantur.\ndemque poeta maximus, homo in cetens prudens,\nin hoc solo non poetice, sed aniliter desipit, cum in illis emendatissimis\nlibris etiam fieri hoc iubet:\net custos furum atque auium cum falce saligna Hellespontiaci seruet tutela Priapi.\nadorant ergo mortalia aut a mortalibus facta: frangi enim cremari\nperire possunt. nam et tectis uetustate labentibus saepe\ncomminui solent et consumpta incendio dilabuntur in cinerem\net plerumque, nisi sua illis magnitudo subuenerit aut custodia\ndiligens saepserit, in praedam furibus cedunt.\nquae igitur\ninsania est ea timere, pro quibus aut ruinae aut ignes aut\nfurta timeantur? quae uanitas ab iis aliquam sperare tutelam,\nquae tueri semet ipsa non possunt? quae peruersitas ad eorum\npraesidia decurrere, quae ipsa cum uiolantur inulta sunt, nisi\n\n\n\n\n\n\n\n\na colentibus uindicentur? ubi ergo ueritas est?\nubi nulla\nuis adhiberi potest religioni, ubi nihil quod uiolari possit apparet,\nubi sacrilegium fieri non potest. quidquid autem oculis\nmanibusque subiectum est, id uero quia fragile est, ab omni\nratione immortalitatis alienum est.\nfrustra igitur homines\nauro ebore gemmis deos excolunt et exornant, quasi uero ex\nhis rebus ullam possint capere uoluptatem.\nqui usus est\npretiosorum munerum nihil sentientibus? an ille qui mortuis?\npari enim ratione defunctorum corpora odoribus ac uestibus\npretiosis inlita. et conuoluta humi condunt qua deos honorant,\nqui neque cum fierent sentiebant neque cum coluntur sciunt;\nnec enim sensum consecratione sumpserunt.\nnon placcbat\nPersio quod aurea. uasa templis inferantur, superuacuum putanti\nesse inter religiones quod non sanctitatis, sed auaritiae\nsit instrumentum.\nilla enim satius est deo, quem recte colas,\ninferre pro munere\n\ncompositum ius fasque animo sanctosque recessus mentis et incoctum generoso pectus honesto.\negregie sapienterque sensit.\nuerum illut ridicule subdidit, hoc\nesse aurum in templis, quod sint Veneri donatae a\nuirgine pupae; quas ille ob minutiem fortasse contemserit.\nnon uidebat enim simulacra ipsa et effigies deorum Polycleti et\n\n\n\n\n\n\n\n\nEuphranoris et Phidiae manu ex auro atque ebore perfectas\nnihil aliut esse quam grandes pupas non a uirginibus, quaj-um\nlusibus uenia dari potest, sed a barbatis hominibus consecra.tas.\nmerito igitur etiam Renum stultitiam Seneca deridet.\nnon inquit bis pueri sumus ut uulgo dicitur, sed semper:\nuerum hoc interest, quod maiora nos ludimus.\nergo his ludicris et ornatis et grandibus pupis unguenta et\ntura et odores inferunt, his opimas et pingues hostias immolant,\nquibus est quidem os, sed carens officio dentium, his\npeplos et indumenta pretiosa, quibus usus uelaminis nullus\nest, his aurum et argentum consecrant, quae tam non habent\nqui accipiunt quam qui illa dona-runt.\nnec inmerito Dionysius\nSiciliae tyrannus post uictoriam Graecia potitus deos tales\ncontempsit spoliauit inlusit, siquidem sacrilegia sua iocularibus\netiam dictis prosequebatur.\nnam cum Ioui Olympio aureum\namiculum detraxisset, laneum iussit inponi dicens aestate graue\nesse aureum, hieme frigidum, laneum uero utrique tempori\naptum.\nidem auream barbain detrahens Aesculapio incongruens\net inicum esse ait, cum Apollo pater eius inberbis adhuc\nesset ac leuis, priorem filium quam patrem barbatum\nuideri.\nitem pateras et exuuias et parua quaedam sigilla,\nquae simulacrorum protentis manibus tenebantur, detrahebat\n\n\n\n\n\n\n\n\net accipere se illa, non auferre dicebat: perquam enim stultum\nesse et ingratum nolle accipere ab iis ultro porrigentibus, a\nquibus bona sibi homines precarentur.\nhaec ille fecit inpune,\nquia rex et uictor fuit, quin etiam secuta est eum solita felicitas:\nuixit enim usque ad senectutem regnumque per manus\nfilio tradidit. in eo igitur, quia homines sacrilegia uindicare\nnon poterant, oportuit deos ipsos sui uindices esse.\nat si\nhumilis quid tale commiserit, huic praesto sunt flagella ignes\neculei cruces et quidquid excogitare iratis ac furentibus licet.\nsed cum puniunt deprehensos in sacrilegio, ipsi (!\ne deorum\nsuorum potestate diffidunt. cur enim non ipsis potissimum\nrelinquant ulciscendi sui locum, si eos posse aliquid arbitra-ntur?\nquin etiam putant illorum numine accidisse, ut prapdones\nrerum sacrarum conprehensi tenerentur, et saeuiunt non\ntam ira quam metu, ne si deorum iniuriam non uindicauerint,\nin ipsos expetant poenae: incredibi!i scilicet. uanitate, qui nocituros\nsibi deos putent ob aliena scelera, qui ipsis a quibus\nuiola.ti spolia-tique sunt per se ipsos nihil nocere potuerunt.\nat enim saepe ipsi quoque in sacrilegos uindica.uerunt.\npotpst\nid uel casu accidisse, quod aliquando, non semper, sed tamen\npaulo post quomodo id acciderit ostendam.\nnunc interim\nquaero cur illi tot ac tanta sacrilegia in Dionysio non uindicauerint,\nqui non furtim, sed palam ludibrio deos habuit. cur\n\n\n\n\n\n\nhunc tam potentem sacrilegum a templis a caerimoniis ab\nimaginibus suis non arcuerunt? cur etiam sacris rebus ablatis\nprospere nauigauit? quod ioco ipse testatus est, ut solebat.\n26\\'uidetisne\\' inquit comitibus suis naufragium timentibus \\'quam\nprospera sacrilegis nauigatio ab ipsis diis inmortalibus tribuatur?\\'\nsed hic fortasse a Platone didicerat deos nihil esse.\nquid Gaius Verres, quem Tullius accusator eius eidem Dionysio\net Phalaridi et tyrannis omnibus comparat? nonne omnem\nSiciliam compilauit sublatis deorum simulacris ornamentisque\nfanorum?\notiosum est persequi singula, unum libet commemorare\nin quo accusator omnibus eloquentiae uiribus, omni\ndenique conatu uocis et corporis deplorauit de Cerere uel Catinensi\nuel Hennensi: quarum alterius tanta fuit religio, ut\nadire templi eius secreta penetralia uiris nefas esset, alterius\nantiquitas tanta., ut omnes historiae loquantur ipsam deam\nfruges in Hennae solo primum repperisse filiamque eius uirginem\nex eodem loco raptam.\ndenique Gracchanis temporibus\nturbata. re publica. et seditionibus et ostentis cum repertum\nesset in carminibus Sibyllinis antiquissimam Cererem debere\nplacari, legati sunt Hennam missi.\nhaec igitur Ceres uel\nreligiosissima, quam uidere maribus ne adorandi quidem gratia\nlicebat, uel antiquissima, quam senatus populusque Romanus\nsacrificiis donisque placauerat, ex arcanis ac uetustis\n\n\n\n\n\n\npenetralibus a Gaio Verre inmissis latronibus semis inpune sublata\nest.\nidem uero cum adfirmaret se a Siculis ut causam pronmciae\nsusciperet oratum, his usus est uerbis: sese ia.m ne\ndeos quidem in suis urbibus ad quos confugerent\nhabere, quod eorum simulacra sanctissima Gaius Verres\nex delubris religiosissimis sustulisset: quasi uero\nsi Verres ex urbibus delubrisque sustulerat, de caelo quoque\nsustulisset.\nunde apparet istos deos nihil habere in se amplius\nquam materiam de qua sint fabricati.\nnec inmerito ad\nte, Marce Tulli, hoc est ad hominem Siculi confugerunt, quoniam\ntriennio sunt experti deos illos nihil ualere: essent enim\nstultissimi, si ad eos ob defendendas iniurias hominum confugissent,\nqui Gaio Verri nec pro se ipsis irati esse potuerunt.\nat enim Verres ob haec facinora damnatus est.\nnon ergo du\nuindicauerunt, sed Ciceronis industria, qua uel defensores eius\noppressit uel gratiae restitit.\nquid quod aput ipsum Verrem\nnon fuit illa damnatio, sed uacatio, ut quemadmodum Dionysio\ndeorum spolia gestanti dii inmortales bonam dederant nauigationem,\nsic etiam Verri bonam quietem tri})uisse uideantur, m\nqua. sacrilegiis suis tranquille frui posset?\nnam frpmentibus\npostea bellis ciuilibus sub obtentu damnationis ab omni periculo\nac metu remotus aliorum graues casus ac miserabiles\nexitus audiebat et qui cecidisse solus uniuersis stantibus uidebatur,\nis uero uniuersis cadentibus stetit solus, donec illum et\n\n\n\n\n\n\n\n\n\n\nopibus sacrilegio partis et uita satiatum ac senectute confectum\nproscriptio triumuiralis auferret, eadem scilicet quae Tullium\nuiolatae deorum maiestatis ultorem.\nquin etiam felix in eo\nipso fuit, quod ante suam mortem crudelissimum exitum sui\naccusatoris audiuit, diis uidelicet prouidentibus ut sacrilegus\nac praedo ille religionum suarum non ante moreretur quam\nsolacium de ultione cepisset.\nQuanto igitur rectius est omissis insensibilibus et uanis\noculos eo tendere ubi sedes, ubi ha.bitatio est dei ueri, qui\nterram stabili firmitate suspendit, qui caelum distinxit astris\nfulgentibus, qui solem rebus humanis clarissimum ac singulare\nlumen in argumentum suae unicae maiestatis accendit, terris\nautem maria circumfudit, flumina sempiterno lapsu fluere\npraecepit,\niussit et extendi campos, subsidere ualles, fronde tegi siluas, lapidosos surgere montes.\nquae utique omnia non Iuppiter fecit, qui ante annos mille\nseptingentos natus est, sed\nille opifex rerum, mundi melioris origo,\nqui uocatur deus, cuius principium quoniam non potest conprehendi,\nne quaeri quidem debet.\nsatis pst homini ad ptenam\nperfectamque prudentiam, si deum esse intellegat. cuius\nintellegentiae uis et summa haec est, ut suspiciat et honorificet\ncommunem parentem generis humani et rerum mirabilium\n\n\n\n\n\n\nfabricatorem.\nunde quidam hebetis obtunsique cordis elementa,\nquae et facta sunt et carent sensu, tamquam deos\nadorant.\nqui cum dei opera mirarentur id est caelum cum\nuariis luminibus, terram cum campis et montibus, mare cum\nfluminibus et stagnis et fontibus, earum rerum admiratione\nopstupefacti et ipsius artificis obliti, quem uidere non poterant,\nopera eius uenerari et colere coeperunt nec umquam intellegere\nquiuerunt, quanto maior quantoque mirabilior sit qui illa\nfecit ex nihilo.\nquae cum uideant diuinis legibus obsequentia\ncommodis atque usibus hominis perpetua necessitate famulari,\ntamen illa deos existimant esse, ingrati aduersus beneficia diuina,\nqui deo et patri indulgentissimo sua sibi opera praetulerunt.\nsed quid mirum si aut barhari aut inperiti homines\nerrant, cum etiam philosophi Stoicae disciplinae in eadem sint\nopinione, ut omnia caelestia quae mouentur in deorum numero\nhabenda esse censeant? siquidem Lucilius Stoicus aput Ciceronem\nsic loquitur:\nbane igitur in stellis constantiam,\nhanc tantam in tam uariis cursibus in omni aeternitate\nconuenientiam temporum non possum intellegere\nsine mente ratione consilio. quae cum i!i sideribus\nesse uideamus, non possumus ea ipsa non in deorum\nnumero reponere.\nitem paulo superius: restat inquit ut\nmotus astrorum sit uoluntarius: quae qui uideat, non\n\n\n\n\n\n\n\n\n\n\nindocte solum, uerum etiam inpie faciat, si deos esse\nneget.\nnos uero et quidem constanter negamus ac uos, o\nphilosophi, non solum indoctos et inpios, uerum etiam caecos\nineptos deliros probamus, qui ignorantiam inperitorum uanitate\nuicistis. illi enim solem atque lunam, uos etiam sidera deos\nputatis.\ntradite igitur nobis stellarum mysteria, ut aras ac\ntempla singulis erigamus, ut sciamus quo quamque ritu, quo\ndie colamus, quibus nominibus, quibus precibus aduocemus:\nnisi forte nullo discrimine tam innumerabiles, tam minutos\ndeos aceruatim colere debemus.\nquid quod argumentum iliud,\nquo colligunt uniuersa caelestia deos esse, in contrarium ualet?\nnam si deos idcirco esse opinantur, quia certos et rationabiles\ncursus habent, errant. ex hoc enim apparet deos non esse, quod\nexorbitare illis a praestitutis itineribus non licet.\nceterum si\ndii essent, huc atque illuc passim sine ulla necessitate ferrentur\nsicut anima-ntes in terra, quarum quia liberae sunt uoluntates,\nhuc atque illuc uagantur ut libuit, et quo quamque mens duxerit,\neo fertur.\nnon pst igitur astrorum motus noluntarms,\nsed necessarius, quia praestitutis legibus officiisque deseruiunt.\nsed cum disputaret de cursibus siderum, quos ex ipsa rerum\nac temporum congruentia intellegebat non esse fortuitos, existimauit\nuoluntarios esse, tamquam non possent tam disposite,\ntam ordinate moueri, nisi sensus illis inesset officii sui sciens.\no quam difficilis est ignorantibus ueritas et quam facilis scicntibus!\n\\'si motus\\' inquit \\'astrorum fortuiti non sunt, nihil aliut\nrestat nisi ut uoluntarii sint\\'. immo uero ut non esse fortuitos\nmanifestum est, ita nec uoluntarios.\n\\'quomodo igitur in conficiendis\nitineribus constantiam suam seruant?\\' nimirum deus\nuniuersi artifex sic illa disposuit, sic machinatus est, ut per\nspatia caeli diuina et admirabili ratione decurrerent ad efficiendas\nsuccedentium sibi temporum uarieta-tes.\nan Archimedes Sicu-\n!ns concauo aere similitudinem mundi ac figuram potuit machinari,\nin quo ita solem lunamque composuit, ut inaequales\nmotus et caelestibus similes conuersionibus singulis quasi diebus\nefficerent et non modo accessus solis ac recessus uel incrementa\ndeminutionesque lunae, uerum etiam stellarum uel!\ninerrantium uel uagarum dispares cursus orbis ille dum uertitur\nexhiberet, deus ergo illa uera non potuit machinari et efficere\nquae potuit sollertia hominis imitatione simulare?\nutrumne\nigitur Stoicus si astrorum figuras in illo aere pictas effictasque\nuidisset, suo illa consilio moueri diceret ac non potius artificis\ningenio? inest ergo sideribus ratio ad peragendos meatus suos\napta, sed dei est illa ratio qui et fecit et regit omnia, non\nipsorum siderum quae mouentur. nam si solem stare uo!\nuisset,\nperpetuus utique dies esset. item si motus astra non\nhaberent, quis dubitat sempiternam noctem futuram fuisse?\nsed nt diei ac noctis uices essent, moueri ea uoluit et tam\nuarie moueri, ut non modo lucis atque tenebrarum mutuae uicissitudines\nfierent, quibus laboris et quietis alterna spatia constarent,\nsed etiam frigoris et caloris, ut diuersorum temporum\nuis ac potestas uel generandis uel maturandis frugibus conueniret.\nquam sollertiam diuinae potestatis in machmandis itineribus\nastrorum quia philosophi non uidebant, animalia esse\nsidera putauerunt, tamquam pedibus et sponte, non diuina\nratione procederent.\ncur autem ilia excogitauerit deus, quis\nnon intellegit? scilicet ne solis lumine decedente nimium\ncaeca nox taetris atque horrentibus tenebris ingrauesceret noceretque\nuiuentibus. itaque et caelum simul mira uarietate\ndistinxit et tenebras ipsas multis minutisque luminbus temperauit.\nquanto igitur Naso prudentius quam illi qui sapieutiae\nstudere se putant, qui sensit a deo lumina illa ut horrorem\ntenebrarum depellerent instituta! is eum librum quo Phaenomena.\nbreuiter conprehendit his tribus uersibus terminauit:\ntot numero talique deus simulacra figura inposuit caelo perque atras sparsa tenebras clara pruinosae iussit dare lumina nocti.\nquodsi fieri non potest ut stellae dii sint, ergo ne sol quidem\nac luna dii esse possunt, quoniam luminibus astrorum non\nratione differunt, sed magnitudine. quodsi hi dii non sunt,\nergo ne caelum quidem in quo illa omnia continentur.\nsimili\n\n\n\n\n\n\nmodo si terra, quam calcamus, quam subigimus et colimus ad\nnidum, deus non est, ne campi quidem ac montes dii erunt:\nsi hi non sunt, ergo ne tellus quidem uniuersa deus uideri\npotest.\nitem si aqua, quae seruit animantibus ad usum bibendi\naut lauandi, deus non est, ne fontes quidem ex quibus\naqua profluit; si fontes non sunt, ne flumina quidem\nquae de fontibus colliguntur; si flumina quoque dii non sunt,\nergo et mare quod ex fluminibus constat deus haberi non\npotest.\nquodsi neque caelum neque terra neque mare, quae\nmundi partes sunt, dii esse possunt, ergo ne mundus quidem\ntotus deus est, quem idem ipsi Stoici et animantem et sapientem\nesse contendunt et propterea deum. in quo tam inconstantes\nfuerunt, ut nihil ab iis dictum sit quod non ab isdem fuerit\neuersum.\nsic enim argumentantur: fieri non posse ut sensu\ncareat quod sensibilia ex se generat; mundus autem generat\nhominem, qui est sensu praeditus: ergo et ipsum esse sensibilem;\nitem, sine sensu esse nou posse cuius pars habeat\nsensum: igitur quia homo sensibilis est, etiam mundo cuius\npars est homo inesse sensum.\npropositiones quidem uerae\nsunt, et sensibile esse quod sensu praeditum gignat et habere\nsensum cuius pars sensu aucta sit, sed adsumtiones falsae\nquibus argumenta concludunt, quia neque mundus generat hominem\nneque homo mundi pars est. nam hominem a principio\nidem deus fecit qui et mundum, et non est pars mundi\nhomo sicut corporis membrum:\npotest enim mundus esse\nsine homine sicut urbs et domus. atquin ut domus unius\nhominis habitaculum est et urbs unius populi, sic et mundus\n\n\n\n\ndomicilium est totius generis humani: et aliut est quod incolitur-\n, aliut quod incolit.\nsed illi dum student id quod falso\nsusceperant confirmare, et sensibilem esse mundum et deum,\nnon uiderunt argumentorum suorum consequentia.\nnam si\nmundi pars est homo et sensibilis est mundus, quia homo\nsentit, ergo quia mortalis est homo, mortalis sit et mundus\nnecesse est nec tantum mortalis, sed et omnibus morbis passionibusque\nsubiectus.\net e contrario si deus est mundus et\npartes eius utique inmortales sunt, ergo et homo deus est,\nquia pars est ut dicitis mundi. si homo, ergo et iumenta et\npecudes et cetera genera bestiarum et auium et piscium, quoniam\net illa eodem modo sentiunt et mundi partes sunt.\nat\nhoc tolerabile est; nam et haec colunt Aegyptii. sed res eo\nperuenit ut et ranae et culices et formicae dii esse uideantur,\nquia et ipsis inest sensus et ex parte mundi sunt. ita semper\nargumenta ex falso petita ineptos et absurdos exitus habent.\nquid quod idem ipsi aiunt deorum et hominum causa mundum\nesse constructum quasi communem domum? ergo mundus\nnec deus est nec animans, si constructus est: animans enim\nnon construitur, sed nascitur, et si est aedificatus, sic utique\ntamquam domus, tamquam nauis. est ergo aliquis artifex\nmundi deus et seorsum erit mundus qui factus est, seorsum\nille qui fecit.\niam illut quam repugnans et absurdum, quod\ncum caelestes ignes ceteraque mundi elementa deos esse adfirment,\nidem mundum ipsum deum dicunt! quomodo potest ex\n\n\n\n\nmultorum deorum aceruo unus deus confici?\nsi astra dii sunt,\nmundus ergo non deus, sed domicilium deorum est. si uero\nmundus deus est, ergo illa omnia quae sunt in eo non dii\nsunt, sed dei membra, quae utique sola dei nomen accipere\nnon possunt.. nec enim recte quis dixerit membra.\nhominis\nunius multos homines esse. sed tamen non est similis comparatio\nanimalis et mundi. animal enim quia sensu praeditum\nest, etiam membra eius habent sensum nec nisi a corpore diuulsa\nbrutescunt. cuius igitur rei similitudinem gerit mundus?\nnimirum ipsi docent, cum factum esse non diffitentur, ut esset\ndiis et hominibus quasi communis domus. si ergo est constructus\nut domus, nec ipse deus est nec elementa, quae sunt\npartes eius, quia neque domus habere dominium sui potest\nneque illa de quibus domus constat.\nnon tantum igitur ucritate,\nsed etiam uerbis suis reuincuntur. sicut enim domus\nin usum habitandi facta per se nihil sentit dominoque subiecta\nest, qui eam fecit aut incolit, ita mundus per se nihil sentiens\nfactori deo subiacet, qui eum in usum sui fecit.\nDuplici ergo ratione peccatur ab insipientibus, primum\nquod elementa id est dei opera deo praeferunt, deinde quod\nelementorum ipsorum figuras humana specie conprehensas colunt.\nnam solis lunaeque simulacra.\nhumanum lu modum\nformant, item ignis et terrae et maris, quae illi Vulcanum\nVestam Neptunum uocant, nec elementis ipsis in aperto litant.\ntanta homines imaginum cupiditas tenet, ut iam uiliora ducantur\nilla quae uera sunt: auro scilicet et gemmis et ebore\n\n\n\n\n\n\ndelectantur.\nhorum pulchritudo ac nitor praestringit oculos nec\nullam religionem putant ubicumque illa non fulserint. itaque\nsub obtentu deorum auaritia et cupiditas colitur. credunt enim\ndeos amare quidquid ipsi concupiscunt, quidquid est propter quod\nfurta et homicidia et latrocinia cottidie saeuiunt, propter quod\nbella per totum orbem populos urbesque subuertunt.\nconsecrant\nergo diis manubias et rapinas suas, quos certe necesse est inbecillos\nesse ac summae uirtutis expertes, si subiecti sunt cupiditatibus.\ncur enim caelestes eos putemus, si desiderant aliquid\nde terra, uel beatos, si aliqua re indigent., uel incorruptos,\nsi uoluptati habent ea in quibus adpetendis cupiditas hominum\nnon inmerito damnatur?\nueniuut igitur ad deos non tam religionis\ngratia, quae nulla potest esse in rebus male partis et corruptibilibus,\nquam ut aurum oculis hauriant, nitorem leuigati\nmarmoris aut eboris aspiciant, ut insignes lapillis et coloribus\nuestes uel distincta gemmis fulgentibus pocula insatiabili contemplatione\ncontrectent. et quanto fuerint ornatiora templa et\npulchriora simulacra, tanto plus maiestatis habere creduntur:\nadeo religio eorum nihil est aliut quam quod cupiditas humana\nmiratur.\nhae sunt religiones, quas sibi a maioribus suis tra<ditas\npertinacissime tueri ac defendere perseuerant, uec considerant\nquales sint, sed ex hoc ueras ac probatas esse confidunt,\nquod eas ueteres tradiderunt, tantaque est auctoritas\nuetustatis, ut inquirere in eam scelus esse ducatur. itaque\ncreditur ei passim tamquam cognitae ueritati.\ndenique aput\nCiceronem sic dicit Cotta Lucilio: habes, Balbe, quid Cotta,\n\n\n\n\n\n\n\n\nquid pontifex sentiat. fac nunc ego intellegam quid\ntu sentias: a te enim philosopho rationem religionis\naccipere debeo, maioribus autem nostris etiam nulla\nratione reddita. credere.\nsi credis, cur ergo rationem\nrequiris, quae potest efficere ne credas? sin rationem quaerendam\nputas, ergo non credis: ideo enim quaeris, ut eam\nsequare, cum inueneris.\ndocet ecce tc ratio nou esse ueras\ndeorum religiones: quid facies? maioresne potius an rationem\nsequeris, quae quidem tibi non ab alio insinuata, sed a te\nipso inuenta et elata est, cum omnes religiones radicitus eruisti?\nsi rationem mauis, discedere te necesse est ab institutis ct\nauctoritate maiorum, quoniam id solum rectum est quod ratio\npraescribit: si autem pietas maiores sequi suadet., fatere igitur\net illos stultos fuisse, qui excogitatis contra rationem religionibus\nseruierunt, et te ineptum, qui id colas quod falsum esse\nconuiceris.\nsed tamen quoniam nobis tanto opere maiorum\nnomen opponitur, uideamus tandem qui fuerint. maiores illi, a\nquorum auctoritate discedi nefas ducitur.\nRomulus urbem\nconditurus pastores inter quos adoleuerat conuocauit cumque\nis numerus condendae urbi parum idoneus uideretur, constituit\nasylum. eo passim confugerunt ex finitimis locis pessimi\n\n\n\n\n\n\nquique sine ullo condicionis discrimine.\nita conflauit ex his\nomnibus populum legitque in senatum eos qui aetate anteibant\net patres appellauit, quorum consilio gereret omnia. de quo\nsenatu Propertius elegiarum scriptor haec loquitur:\n\nbucina cogebat priscos ad uerba Quirites,centum illi in prato saepe senatus erat. curia, praetexto nunc quae nitet alta senatu, pellitos habuit, rustica corda, patres.\nhi sunt patres quorum decretis eruditi ac prudentes uiri deuotissime\nseruiant, idque uerum atque inmutabile omnis posteritas\niudicet quod centum pelliti senes statutum esse uoluerunt:\nquos tamen, ut in primo libro dictum est, Pompilius inlexit,\nut uera esse crederent sacra quae ipse tradebat.\nest uero\nquod illorum auctoritas tanti habeatur a posteris, quos nemo\ncum uiuerent neque summus neque infimus adfinitate dignos\niudicauit.\nQuare oportet in ea re maxime in qua uitae ratio uersatur,\nsibi quemque confidere suoque iudicio ac propriis sensibus\nniti ad muestiga-ndam et perpendendam ueritatem, quam\ncredentem alienis erroribus decipi tamquam ipsum rationis\nexpertem.\ndedit ommbus deus pro uirili portione sapientiam,\nut et inaudita inuestigare possent et audita perpendere. nec\nquia nos illi temporibus antecesserunt, sapientia quoque\n\n\n\n\n\n\n\n\nantecesserant, quae si omnibus aequaliter datur, occupari ab antecedentibus\nnon potest.\niniibabUis est tamquam lux et claritas\nsolis, quia ut sol oculorum sic sapientia lumen est cordis humani.\nquare cum sapere id est ueritatem quaerere omnibus\nsit innatum, sapientiam sibi adimunt qui sine ullo iudicio inuenta\nmaiorum probant et ab aliis pecudum more ducuntur.\nsed hoc fallit, quod maiorum nomine posito non putant fiprt\nposse ut aut ipsi plus sapiant, quia minores uocantur, aut illi\ndesipuerint, quia maiores nominantur.\nquid ergo inpedit quin\nab ipsis sumamus exemplum, ut quomodo illi quae falsa inuenerant\nposteris tradiderunt, sic nos qui uerum inuenimus\nposteris meliora tradamus?\nSuperest ingens quaestio, cuius disputatio non ab ingenio, \\'\nsed a scientia uenit: quae pluribus explicanda erit, ne quid\nomnino dubium relinquatur. nam fortasse aliquis ad illa confugiat,\nquae a multis et non dubiis traduntur auctoribus, eos\nipsos quos docuimus deos non esse, maiestatem suam persaepe\nostendisse et prodigiis et somniis et auguriis et oraculis.\net\nsane mu!tA enumerari possunt digna miraculo, in primis illut,\nquod Attus Na-uius.summus augur cum Tarquinium Priscum\nmoneret, ut nihil noui facere inciperet, nisi prius esset inauguratus,\neique rex artis eius eleuans fidem diceret ut consultis\nauibus renuntiaret sibi, utrumne fieri posset id quod ipse animo\nconcepisset, adfirmaretque Nauius posse, \\'cape igitur* inquit\n\\'hanc cotem eamque nouacula dissice\\'. at ille incunctanter\n\n\n\n\n\n\n\n\naccepit ac secuit.\ndeinde illut, quod Castor et Pollux bello\nLatino aput lacum Iuturnae uisi sunt equorum sudorem abluentes,\ncum aedes eorum quae iuncta fonti erat sua sponte\npatuisset.\nidem bello Macedonico equis albis insidentes Publio\nVatieno Romam nocte uenienti se obtulisse dicuntur nuntiantes\neo die regem Persen uictum atque captum: quod paucis\npost diebus litterae Pauli uerum fuisse docuerunt.\nillut etiam\nmirabile, quod simulacrum Fortunae Muliebris non semel locutum\nesse traditur, item Iunonis Monetae, cum captis Veiis\nunus ex militibus ad eam transferendam missus iocabundus\nac ludens interrogaret utrumne Romam migrare uellet, uelle\nrespondit.\nClaudia quoque proponitur in exemplum miraculi.\nnam cum ex libris Sibyllinis Idaea mater esset accita. et in\nuado Tiberini fluminis nauis qua uehebatur haesisset nec ulla ui\ncommoueretur, Claudiam ferunt, quae semper inpudica esset\nhabita ob nimios corporis cultus, deam submissis genibus\norasse, ut si se castam iudicaret, suum cingulum sequeretur:\nita nauem, quae ab omni iuuentute non ualuit commoueri, ab\nuna muliere esse commotam.\nillut aeque mirum, quod !up\nsaeuiente Aesculapius Epidauro accitus urbem Romam diuturna\npestilentia.\nliberasse perhibetur. sacrilegi quoque numerari\n\n\n\n\n\n\n\n\npossunt, quorum praesentibus poenis iniuriam suam dii uindicasse\ncreduntur.\nAppius Claudius censor cum ad seruos\npublicos sacra Herculis transtulisset, luminibus orbatus est et\nPotitiorum gens, quae prodidit, intra unius anni tempus extincta\nest.\nitem censor Fuluius cum ei Iunonis Laciniae templo\nmarmoreas tegulas abstulisset, quibus aedem Fortunae Equestris\nquam Romae fecerat tegeret, et mente captus est et\namissis duobus filiis in Illyrico militantibus summo animi\nmaerore consumptus est.\npraefectus diam Marci Antonii\nTurullius cum aput Coos euerso Aesculapii luco classem fecisset,\neodem postea loco a militibus Caesaris interfectus est.\nhis exemplis adiungitur Pyrrhus, qui sublata cx thensauro\nProserpinae Locrensis pecunia naufragium fecit ac uicinis deae\nlitoribus inlisus est, ut nihil praeter eam pecuniam incolume\nreperiretur.\nCeres quoque Milesia multum sibi aput homines\nuenerationis adiecit. nam cum ab Alexandro capta ciuitas\nesset ac milites ad eam spoliandam inrupissent, oculos omnium\nrepente obiectus fulgor exstinxit.\nrppehuntur etiam somnia\n\n\n\n\n\n\nquae uim deorum uideantur ostendere. Tiberio namque Atinio\nhomini plebeio per quietem obuersatus esse Iuppiter dicitur et\npraecepisse, ut consulibus et senatui nuntiaret ludis Circensibus\nproximis praesultorem sibi displicuisse, quod Autronius Maximus\nquidam uerberatum seruum sub furca medio circo ad\nsupplicium duxerat, ideoque ludos instaurari oportere:\nquod\ncum ille neclexisset, eodem die filium perdidisse, ipse autem\ngraui morbo esse correptus; et cum rursus eandem imaginem\ncerneret quaerentem satisne poenarum pro neclecto imperio\npependisset, lectica delatus ad consules et omni re m senatu\nexposita recepisse corporis firmitatem suisque pedibus domum\nredisse.\nillut quoque somnium non minoris admirationis fuit\nquo Caesar Augustus dicitur esse seruatus. nam cum bello\nciuili Brutiano inplicitus graui morbo abstinere proelio statuisset,\nmedico eius Artorio Mineruae species obuersata est monens,\nne propter corporis inbecillitatem castris se Caesar contineret.\nitaque in aciem lectica perlatus est et eodem die a Bruto\ncastra.\ncapta sunt. multa practerea. possunt similia exempla\nproferri, sed uereor ne si fuero in propositione rerum contrariarum\ndiutius inmoratus, aut oblitus esse propositi uidear aut\ncrimen loquacitatis incurram.\nExponam igitur istorum omnium rationem, quo facilius .\n\n\n\n\n\n\n\n\nres difficiles et obscurae intellegantur, et has omnes simulati\nnuminis praestrigias reuelabo, quibus inducti homines a ueritatis\nuia longius recesserunt.\nsed repetam longe altius, ut\nsi quis ad legendum ueri expers et ignarus accesserit, instruatur\natque intellegat quod tandem sit caput horum et causa\nmalorum, et lumine accepto suos ac totius generis humani\nperspiciat errores.\ncum esset deus ad eicogitandum prouidentissimus,\nad faciendum sollertissimus, antequam ordiretur\nhoc opus mundi, quoniam pleni et consummati boni fons in\nipso erat, sicut est semper, ut ab eo bonum tamquam riuus\noreretur longeque proflueret, produxit similem sui spiritum,\nqui esset uirtutibus patris dei praeditus. quomodo autem id\nuoluerit, in quarto libro docere conabimur.\ndeinde fecit alterom,\nin quo indoles diuinae stirpis non permansit. itaque\nsuapte inuidia. tamquam ueneno infectus est et ex bono ad\nmalum transcendit suoque arbitrio, quod illi a deo liberum\nfuerat datum, contrarium sibi nomen a.dsciuit.\nunde apparet\n\n\n\n\n\n\n\n\n\n\n\n\n\n\ncunctorum malorum fontem esse liuorem. inuidit enim illi\nantecessori suo, qui deo patri perseuerando cum probatus tum\netiam carus est.\nhunc ergo ei bono per se malum enectum\nGraeci διβολον appellant, nos criminatorem uocamus, quod\ncrimina in quae ipse inlicit ad deum deferat.\nexorsus igitur\n\n\n\n\n\n\ndeas fabricam mundi illum primum et maximum filium praefecit\noperi uniuerso eoque simul et consiliatore usus est et\nartifice in excogitandis ordinandis perficiendisque rebus, quoniam\n\n\n\n\n\n\n\n\nis et prouidentia et ratione et potestate perfectus est; de quo\nnunc parcius, quod alio loco et uirtus eius et nomen et ratio\nenarranda nobis erit.\nnemo quaerat ei quibus ista materiis\ntam magna, tam mirifica opera deus fecerit: omnia enim fecit\nei nihilo. nec audiendi sunt poetae, qui aiunt chaos in principio\nfuisse, id est confusionem rerum atque elementorum,\npostea uero deum diremisse omnem illam congeriem singulisque\nrebus ex confuso aceruo separatis in ordinemque discriptis\ninstruxisse mundum pariter et ornasse.\nquibus facile est\nrespondere potestatem dei non intellegentibus, quem credant\nnihil efficere posse nisi ex materia. subiacente ac parata.: m\nquo errore etiam philosophi fuerunt.\nnam Cicero de natura\ndeorum disputans ait sic: primum igitur non est proba-.\nbile eam materiam rerum unde omnia. orta. sunt esse\ndiuina prouidentia effectam, sed et habere etha-buisse\nuim et naturam suam.\nut igitur faber cum quid\naedificaturus est, non ipse facit materiam, sed utitur\nea quae sit parata, fictorque item cera, sic isti prouidentiae\ndiuinae materiam praesto esse oportuit, non\nquam ipsa faceret, sed quam haberet paratam. quodsi\nmateria non est a deo facta, ne terra quidem et\naqua et aer et ignis a deo factus est.\no quam multa\nsunt uitia in his decem uersibus! primum quod is qui in\naliis disputationibus et libris fere omnibus pronidentia-e fuerit\n\n\n\n\n\n\n\n\n\n\nadsertor et qui acerrimis argumentis inpugnauerit eos qui\nprouidentiam non esse dixerunt, idem nunc quasi proditor aliquis\naut trans fuga prouidentiam conatus est tollere.\nin quo\nsi contra dicere uelis, nec cogitatione opus est nec labore: sua\nilli dicta recitanda sunt; nec enim poterit ab ullo Cicero quam\na Cicerone uehementius refutari.\nsed concedamus hoc mori\net instituto Academicorum, ut liceat hominibus ualde liberis\ndicere ac sentire quae uelint: sententias ipsas consideremus.\nnon est inquit probabile materiam rerum a deo factam.\nquibus hoc argumentis doces?\nnihil enim dixisti quare hoc\nnon sit proba-bile.\nitaque mihi e contrario uel maxime probabile\nuidetur, nec tamen temere uidetur, cogitanti plus esse\naliquid in deo, quem profecto ad inbecillitatem hominis redigis,\ncui nihil aliut quam opificium concedis.\nquo igitur ab homine\ndiuina illa uis differet, si ut homo sic etiam deus ope\nindiget aliena? indiget autem, si nihil moliri potest, nisi a.b\naltero illi materia, ministretur. quod si fit, inperfectae utique\nuirtutis est, et erit iam potentior iudicandus materiae institutor.\nquo ergo nomine appellabitur qui potentia deum uincit?\nsiquidem maius est propria facere quam aliena disponere.\nsi\nautem fieri non potest ut sit potentius deo quicquam, quem\nnecesse est perfectae esse uirtutis potestatis rationis, idem igitur\nmateriae fictor est qui et rerum ex materia constantium.\nneque enim deo non faciente et inuito esse aliquid aut potuit\naut debuit.\nsed probabile est inquit materiam rerum\n\n\n\n\n\n\n(et) habere et habuisse uim et naturam suam. quam\nuim potuit habere nullo dante, quam naturam nullo generante?\nsi habuit uim, ab aliquo eam sumpsit. a quo autem\nsumere nisi a deo potuit?\nsi habuit naturam, quae utique\na nascendo dicitur, nata est. a quo autem nisi a deo potuit\nprocreari? natura enim, qua dicitis orta esse omnia, si consilium\nnon habet, efficere nihil potest: si autem generandi et\nfaciendi potens est, habet ergo consilium et propterea deus sit\nnecesse est, nec alio nomine appellari potest ea uis, in qua\ninest et prouidentia excogitandi et sollertia potestasque faciendi.\nmelius igitur Seneca omnium Stoicorum acutissimus, qui uidit\nnihil aliut esse naturam quam deum. ergo inquit deum non\nlaudabimus, cui naturalis est uirtus? nec enim illam\ndidicit ex ullo. immo laudabimus. quamuis enim na.turalis\nilli sit, sibi illam dedit, quoniam deus ipse\nnatura est.\ncum igitur ortum rerum tribuis naturae ac\ndetrahis deo, in eodem luto haesitans uersura soluis, Geta.\na quo enim fieri negas, ab eodem plane fieri mutato nomine\nconfiteris.\nsequitur ineptissima comparatio. ut faber inquit\ncum quid aedificaturus est, non ipse facit materiam,\nsed utitur ea quae sit parata, fictorque item cera, sic\nisti prouidentiae diuinae materiam praesto esse oportuit,\nnon quam ipsa faceret, sed quam haberet paratam.\nimmo uero non oportuit: erit enim deus minoris\n\n\n\n\n\n\n\n\npotestatis, si ex parato facit; quod est hominis. faber sine ligno\nnihil aedificabit, quia lignum ipsum facere non potest; non\nposse autem inbecillitatis humanae est.\ndeus uero facit sibi\nipse materiam, quia potest: posse enim dei est; nam si non\npotest, deus non est.\nhomo facit ex eo quod est, quia per\nmortalitatem inbecillus est, per inbecillitatem definitae ac modicae\npotestatis; deus autem facit ex eo quod non est, quia\nper aeternitatem fortis est, per fortitudinem potestatis inmensae,\nquae fine ac modo careat sicut uita factoris.\nquid ergo miram\nsi facturus mundum deus prius materiam de qua faceret praeparauit\net praeparauit ei eo quod non erat? quia nefas est\ndeum aliunde aliquid mutuari, cum ex ipso uel in ipso sint\nomnia.\nnam si est aliquid ante illum, si factum est quicquam\nnon ab ipso, iam potestatem dei et nomen amittet. M\nenim materia numquam facta est sicut deus, qui ex materia\nfecit hunc mundum.\nduo igitur constituuntur aeterna et\nquidem inter se contraria, quod fieri sine discordia et pernicie\nnon potest; conlidant enim necesse est ea quorum uis ac ratio\ndiuersa. est. sic utraque aeterna esse non poterunt, si repugnant,\nquia superare alterum necesse est.\nergo fieri non\npotest quin aeterni natura sit simplex, ut inde omnia uelut\nex fonte descenderint. itaque aut deus ex materia ortus est\naut materia ex deo. quid horum sit uerius facile est intellegi.\nex his enim duobus alterum sensibile est, alterum caret sensu.\npotestas faciendi aliquid non potest esse nisi in eo quod sentit,\n\n\n\n\n\n\nquod sapit, quod cogitat, quod mouetur.\nnec incipi aut fieri\naut consummari quicquam potest, nisi fuerit ratione prouisum\net quemadmodum fiat antequam est et quemadmodum constet\npostquam fuerit effectum.\ndenique is facit aliquid qui habet\nuoluntatem ad faciendum et manus ad id quod uoluit inplendum.\nquod autem insensibile est, iners et torpidum semper\niacet; nihil inde oriri potest ubi nullus est motus uoluntarius.\nnam si omne animal ratione constat, certe nasci non potest\nex eo quod ratione praeditum non est, nec aliunde accipi potest\nid quod ibi unde petitur non est.\nnec tamen commoneat\naliquem quod animalia quaedam de terra nasci uidentur. haec\nenim non terra per se gignit, sed spiritus dei, sine quo nihil\ngignitur.\nnon ergo deus ex materia, quia sensu praeditum\nex insensibili, sapiens ex bruto, inpatibile de patibili, expers\ncorporis de corporali numquam potest oriri, sed materia potius\nex deo est.\nquidquid est enim solido et contrectabili corpore,\naccipit externam uim; quod accipit uim, dissolubile est; quod\ndissoluitur, interibit; quod interit, ortum sit necesse est; quod\nortum est, habuit fontem unde oreretur id est factorem aliquem\nsentientem prouidum peritumque faciendi. is est profecto\nnec ullus alius quam deus.\nqui quoniam sensu ratione\nprouidentia potestate uirtute praeditus est, et animantia et\n\n\n\n\ninanima, creare et efficere potest, quia tenet quomodo sit quidque\nfaciendum.\nmateria uero semper fuisse non potest, quia\nmutationem non caperet, si fuisset. quod enim semper fuit,\nsemper esse non desinit, et unde afuit principium, abesse hinc\netiam finem necesse est. quin etiam facilius est ut id quod\nhabuit initium fine careat, quam ut habeat finem quod initio\ncaruit.\nmateria igitur si facta non est, nec fieri ex ea quicquam\npotest; si fieri ex ea non potest, ne materia. quidem\nerit; materia est enim ex qua fit aliquid. omne autem ex quo\nfit, quia. recipit opificis manum, destruitur et aliut esse incipit.\nergo quoniam finem habuit materia tum, cum factus est ex ea\nmundus, et initium quoque habuit. nam quod destruitur,\naedificatum est, quod soluitur, alligatum, quod finitur, inceptum.\nsi ergo ex commutatione ac fine materia colligitur habuisse\nprincipium, a quo alio fieri nisi a deo potuit?\nsolus igitur\ndeus est qui factus non est, et idcirco destruere alia potest,\nipse destrui non potest. permanebit semper in eo quod fuit,\nquia non est aliunde generatus, nec ortus ac natiuitas eius ex\naliqua re altera. pendet, quae illum mutata dissoluat. ex se\nipso est, ut in primo diximus libro, et ideo talis est qualem\nesse se uoluit, inpassibilis inmutabilis incorruptus beatus aeternus.\niam uero illa conclusio qua sententiam terminauit\nmulto absurdior. quodsi materia inquit non est a deo\nfacta, ne terra quidem et aqua et aer et ignis a deo\nfactus est. quam callide periculum pra.eteruolauit!\nsic enim\n\n\n\n\n\n\n\n\nsuperius illut adsumpsit, tamquam probatione non indigeret,\ncum id multo esset incertius quam illud propter quod adsumptum\nest. si non est inquit a deo facta materia, nec\nmundus a deo factus est.\nex falso maluit colligere quod\nest falsum quam ex uero quod uerum, et cum debeant incerta\nde certis probari, hic probationem sumpsit ex incerto ad euertendum\nquod erat certum.\nnam diuina prouidentia efFectum\nesse mundum, ut taceam de Trismegisto qui hoc praedicat,\ntaceam de carminibus Sibyllarum quae idem nuntiant, taceam\nde prophetis qui opus mundi et opificium dei uno spiritu et\npari uoce testantur, etiam inter philosophos paene uniuersos\nconuenit; id enim Pythagorei Stoici Peripatetici, quae sunt\nprincipales omnium disciplinae.\ndenique a primis illis septem\nsapientibus ad Socraten usque ac Platonem pro confesso et indubitato\nhabitum est, donec unus multis post saeculis extitit\ndelirus Epicurus, qui auderet negare id quod est euidentissimum,\nstudio scilicet inueniendi noua, ut nomine suo constitueret\ndisciplinam.\net quia nihil noui potuit reperire, ut tamen\ndissentire a ceteris uideretur, uetera. uoluit euertere: in quo\nillum circumlatrantes philosophi omnes coarguerunt. certius\nest igitur mundum prouidentia instructum quam materiam\nprouidentia conglobatam.\nquare non oportuit pntare idcirco\nnon esse mundum diuina prouidentia factum, quia materia\n\n\n\n\n\n\neius diuina prouidentia facta non sit, sed quia mundus diuina\nprouidentia sit effectus, etiam materiam factam esse diuinitus.\ncredibilius est enim materiam potius a deo factam, quia deus\npotest omnia, quam mundum non esse a deo factum, quia sine\nmente ratione consilio nihil fieri potest.\nuerum haec non\nCiceronis est culpa, sed sectae. cum enim suscepisset disputationem\nqua deorum naturam tolleret, de qua philosophi garriebant,\nomnem diuinitatem ignorantia ueri putauit esse tollendam.\nitaque deos potuit toilere, quia non erant: cum\nautem prouidentiam diuinam quae est in uno deo conaretur\neuertere, quia contra ueritatem niti coeperat, deficientibus argumentis\nin hanc foueam necessario decidit, unde se extricare\nnon posset. hic ergo illum teneo haerentem, teneo defixum,\nquoniam Lucilius qui contra disserebat ommutuit.\nhic est\ncardo rerum, hic uertuntur omnia. explicet se Cotta si potest\nei hac uoragine, proferat argumenta quibus doceat semper\nfuisse materiam, quam nulla prouidentia effecerit, ostendat\nquomodo quicquam ponderosum et graue aut esse potuerit\nsine auctore aut inmutari ualuerit, ac desierit esse quod semper\nfuit, ut inciperet esse quod numquam fuit.\nquae si docuerit,\ntum demum adsentiar ne mundum quidem diuina prouidentia\nconstitutum, et tamen sic adsentiar, ut aliis illum\nlaqueis teneam.\neodem enim quo nolet reuoluetur, ut dicat\net materiam, de qua mundus est, et mundum, qui de materia\n\n\n\n\nest, natura extitisse, cum ego ipsam naturam deum esse contendam.\nnec enim potest facere mirabilia id est maxima\nratione constantia nisi qui habet mentem prouidentiam potestatem.\nita. fiet ut deus fecerit omnia nec quicquam esse\npossit omnino quod non originem a deo traxerit.\nat idem.\nquotiens Epicureus est ac non uult a deo factum esse mundum,\nquaerere solet quibus manibus, quibus machinis, quibus uectibus,\nqua molitione tantum hoc opus fecerit. uideres fortasse,\nsi eo tempore potuisses esse quo fecit.\nsed ne perspiceret\nhomo dei opera, noluit eum inducere in hunc mundum nisi\nperfectis omnibus.\nsed ne induci quidem poterat: quomodp\nenim subsisteret, cum fabricaretur desuper caelum, terra subter\nfundaretur, cum fortasse umida uel nimiis rigoribus torpora.ta.\nconcrescerent uel igneis caloribus incocta et solidata durescerent?\naut quomodo uiueret nondum sole instituto nec frugibus\naut animalibus natis? itaque necesse fuit hominem postremo\nfieri, cum iam mundo ceterisque rebus manus summa esset\ninposita.\ndenique sanctae litterae docent hominem fuisse\nultimum dei opus et sic inductum esse in hunc mundum\nquasi in domum iam paratam et instructam; illius enim causa\nfacta sunt omnia.\nidem etiam poetae fatentur. Omdius perfecto\niam mundo et uniuersis animalibus figuratis hoc addidit:\nsanctius his animal mentisque capacius altae derat adhuc et quod dominari in cetera posset, natus homo est.\n\n\n\n\n\n\n\n\nadeo nefas existimandum est ea scrutari quae deus uoluit\nesse celata.\nuerum ille non audiendi aut discendi studio\nrequirebat, sed refellendi, quia confidebat neminem id posse\ndicere: quasi uero ex hoc putandum sit non esse haec diniuitus\nfacta, quia quomodo facta sint non potest peruideri.\nan\ntu si educatus in domo fabre facta et ornata nullam umquam\nfabricam uidisses, domum illam putasses non esse ab homine\naedificatam, quia quomodo aedificetur ignorares? idem profecto\nde domo quaereres quod nunc de mundo requiris, quibus\nmanibus, quibus ferramentis homo tanta esset opera molitus,\nmaxime si saxa ingentia, inmensa caementa, uastas columnas,\nopus totum sublime et excelsum uideres. nonne haec tibi\nhumanarum uinum modum uiderentur excedere, quia illa non\ntam uiribus quam ratione atque artificio facta esse nescires?\nquodsi homo, m quo nihil perfectum est, tamen plus efficit\nratione quam uires eius exiguae patiuntur, quid est cur incredibile\ntibi esse uideatur, cum mundus dicitur factus a deo, in\nquo, quia perfectus est, nec sapientia potest habere terminum\nnec fortitudo mensuram?\nopera ipsius uidentur oculis, quomodo\nautem illa fecerit, ne mente quidem uidetur, quia, ut\nHermes ait, mortale inmortali, temporale perpetuo, corruptibile\nincorrupto propinquare non potest id est propius accedere et\nintellegentia subsequi. et ideo terrenum adhuc animal rerum\ncaelestium perspectionem non capit, quia corpore quasi custodia\n\n\n\n\n\n\nsaeptum tenetur, quominus soluto ac libero sensu cernat omnia.\nsciat igitur quam inepte faciat qui res inenarrabiles quaerat.\nhoc est enim modum condicionis suae transgredi nec intellegere\nquousque homini liceat accedere.\ndenique cum aperiret\nhomini ueritatem deus, ea sola scire nos uoluit quae interfuit\nhominem scire ad uitam consequendam, quae uero ad curiosam\net profanam cupiditatem pertinebant, reticuit, ut arcana.\nessent. quid ergo quaeris quae nec potes scire nec si scias,\nbeatior fies? perfecta est in homine sapientia, si et deum\nesse unum et ab ipso facta esse uniuersa cognoscat.\nNunc quoniam refutauimus eos qui de mundo et de factore\neius deo aliter sentiunt quam ueritas habet, ad diuinam\nmundi fabricam reuertamur, de qua in arcanis religionis sanctae\nlitteris traditur.\nfecit igitur dens primum omnium caelum\net in sublime suspendit, quod esset sedes ipsius dei conditoris.\ndeinde terram fundauit ac subdidit caelo, quam homo cum\nceteris animalium generibus incoleret. eam uoluit umore circumflui\net contineri.\nsuum uero habitaculum distinxit claris\nluminibus et inpleuit, sole scilicet et lunae orbe fulgenti et\nastrorum micantium splendentibus signis adornauit. tenebras\nautem, quod est his contrarium, constituit in terra; nihil enim\nper se continet luminis, nisi accipiat e caelo: in quo posuit lucem\nperennem et superos et uitam perpetuam, et contra in\nterra tenebras et inferos et mortem.\ntanto enim haec ab\nillis superioribus distant, quantum mala a bonis et uitia a uirtutibus.\nipsius quoque terrae binas partes contrarias inter\n\n\n\n\n\n\n\n\nse diuersasque constituit, orientem scilicet occidentemque. ex\nquibus oriens deo adcensetur, quia ipse luminis fons et inlustrator\nest rerum et quod oriri nos faciat ad uitam sempiter-\nnam: occidens autem conturbatae illi prauaeque menti adscribitur,\nquod lumen abscondat, quod tenebras semper inducat\net quod homines faciat occidere atque interire peccatis.\nnam\nsicut lux orientis est, in luce autem nitae ratio uersatur, sic\noccidentis tenebrae sunt, in tenebris autem mors et interitus\ncontinetur.\ndeinde alteras partes eadem ratione dimensus\nest, meridiem ac septentrionem, quae partes illis duabus societate\niunguntur.\nea enim quae est soiis caiore nagranuor,\nproxima est et cohaeret orienti, at illa quae frigoribus ac perpetuo\ngelu torpet, eiusdem est cuius extremus occasus. nam\nsient contrariae sunt lumini tenebrae, ita frigus calori.\nut\nigitur calor lumini est proximus, sic meridies orienti, ut frigus\ntenebris, ita plaga septentrionalis occasui. quibus singulis\npartibus suum tempus adtribuit, uer scilicet orienti, aestatem\nmeridianae plagae; occidentis autumnus est, septentrionis hibernum.\nin his quoque duabus partibus, meridiana.\net septentrionali,\nfigura uitae ac mortis continetur, quia uita in calore\nest, mors in frigore. sicut autem calor ex igni est, ita frigus\nei aqua.\nsecundum harum partium dimensionem diem quoque\nfecit ac noctem, quae spatia et orbes temporum perpetuos\n\n\n\n\n\n\nac uolubiles, quos uocamus annos, alterna per uices successione\nconficiant. dies, quem primus oriens subministrat, dei sit necesse\nest, ut omnia quaecumque meliora sunt, nox autem,\nquam occidens extremus inducit, eius scilicet quem dei esse\naemulum diximus. quae duo etiam in hoc praescius futurorum\ndeus fecit, ut ei his et uerae religionis et falsarum superstitionum\nimago quaedam ostenderetur.\nnam sicut sol, qui oritur\nin diem, licet sit unus, unde solem esse appellatum\nCicero uult uideri, quod obscuratis sideribus solus appareat,\ntamen quia uerum ac perfectae plenitudinis lumen\nest et calore potentissimo et fulgore clarissimo inlustrat omnia.,\nita in deo, licet sit unus, et maiestas et uirtus et claritudo\nperfecta est.\nnox autem, quam prauo illi antitheo dicimus\nadtributam, eius ipsius multas et uarias religiones per similitudinem.\nmonstrat. quamuis enim stellae innumerabiles nncare\nac radiare uideantur, tamen quia non sunt plena et solida\nlumina, nec caloris praeferunt quicquam nec tenebras\nmultitudine sua uincunt.\nduo igitur illa principalia inueniuntur,\nquae diuersam et contrariam sibi habent potestatem, calor\net umor, quae mirabiliter deus ad sustentanda et gignenda.\nomnia excogitauit. nam cum uirtus dei sit in calore et igni,\nnisi ardorem uimque eius admixta umoris ac frigoris materia\ntemperasset, nec nasci quicquam nec coha.erere potuisset, quin\nstatim conflagratione interiret quidquid esse coepisset.\nuude\n\n\n\n\n\n\n\n\net philosophi quidam et poetae discordi concordia. mundum\nconstare dixerunt, sed rationem penitus non uidebant.\nHera,clitus\nex igni nata esse dixit omnia, Thales ex aqua. uterque\nuidit aliquid, sed errauit tamen uterque, quod alterutrum si\nsolum fuisset, neque aqua nasci posset ex igni neque rursus\nignis ex aqua: sed est uerius simul ex utroque permixto cuncta\ngenerari.\nignis quidem permisceri cum aqua non potest,\nquia sunt utraque inimica et si comminus uenerint, alterutrum\nquod superauerit conficiat alterum necesse est, sed eorum substantiae\npermisceri possunt: substantia. ignis calor est, aquae\numor.\nrecte igitur Oaidius:\nquippe ubi temperiem sumpsere umorque calorque, concipiunt et ab his oriuntur cuncta duobus. cumque sit ignis aquae pugnax, uapor umidus omnes res creat et discors concordia fetibus apta. est.\nalterum enim quasi masculinum elementum est, alterum quasi\nfemininum, alterum actiuum, alterum patibile. ideoque a ueteribus\ninstitutum est ut sacramento ignis et aquae nuptiarum\nfoedera sanciantur, quod fetus animantium calore et umore corporentur\natque animentur ad uitam.\ncum enim constet omne\nanimal ex anima et corpore, materia corporis in umore est,\n\n\n\n\n\n\n\n\nanimae in calore: quod ex auium fetibus datur scire, quos\ncrassi umoris plenos nisi opifex calor fouerit, nec umor potest\ncorporari nec corpus animari.\nexulibus quoque igni et aqua\ninterdici solebat: adhuc enim nefas uidebatur quamuis malos,\ntamen homines supplicio capitis adficere.\ninterdicto igitur\nusu earum rerum quibus uita hominum constat perinde habebatur,\nac si esset qui eam sententiam exceperat morte multatus.\nadeo duo ista elementa prima sunt habita, ut nec ortum\nhominis nec uitam sine his crediderint posse constare.\nhorum\nalterum nobis commune cum ceteris animalibus est, alterum\nsoli homini datum. nos enim quoniam caeleste atque inmortale\nanimal sumus, igni utimur, qui nobis in argumentum inmortalitatis\nest datus, quoniam ignis e caelo est; cuius natura\nquia mobilis est et sursum nititur, uitae continet rationem.\ncetera uero animalia quoniam sunt tota mortalia, tantummodo\naqua utuntur, quod est elementum corporale atque terrenum.\ncuius natura quia mobilis est ac deorsum uergens, figuram\nmortis ostendit. ideo pecudes neque in caelum suspiciunt neque\nreligionem sentiunt, quoniam ab his usus ignis alienus\nest.\nunde autem uel quomodo deus haec duo principalia,\nignem et aquam, uel accenderit uel eliquauerit, solus potest\nscire qui fecit.\nConsummato igitur mundo animalia uarii generis, dissimilibus\nformis, et magna et minora uti fierent imperauit. et\nfacta sunt bina. id est diuersi sexus singula, ex quorum fetibus\n\n\n\n\n\n\net aer et terra et maria conpleta sunt, deditque his omnibus\ngeneratim deus alimenta de terra., ut usui esse homini possent,\nalia nimirum ad cibos, alia uero ad uestitum, quae autem\nmagnarum sunt uirium, ut in excolenda terra iuuarent; unde\nsunt dicta iumenta.\nita rebus omnibus mirabili discriptione\ncompositis regnum sibi aeternum parare constituit et innumerabiles\nanimas procreare, quibus inmortalitatem daret.\ntum\nfecit sibi ipse simulacrum sensibile atque intellegens id est ad\nimaginis suae formam, qua nihil potest esse perfectius: hominem\nfigurauit ex limo terrae; unde homo nuncupatus est,\nquod sit fictus ex humo.\ndenique Plato humanam formam\nθεοειδῆ esse ait, et Sibylla quae dicit:\nείϰών ὲστ\\' ᾰνθρωπος ἐμὴ λόγον ὀρθὸν ἔχουσα.\nde hac hominis fictione poetae quoque quamuis corrupte, tamen\nnon aliter tradiderunt: namque hominem de luto a Prometheo\nfactum esse dixerunt. res eos non fefellit, sed nomen artificis.\nnullas enim iitteras ueritatis attigerant, sed quae prophetarum\n\n\n\n\n\n\n\n\n\n\n\n\n\nuaticinio tradita in sacrario dei continebantur, ea de fabulis\net obscura opinione collecta et depraua-ta, ut ueritas a uulgo\nsolet uariis sermonibus dissipata corrumpi nullo non addente\naliquid ad id quod audierat, carminibus suis conprehenderunt. et\nhoc quidem inepte, quod tam mirabile tamque diuinum opificium\nhomini dederunt.\nquid enim opus fuit hominem de\nluto fingi, cum posset eadem ratione generari qua ipse Prometheus\nex Iapeto natus est? qui si fuit homo, generare hominem\npotuit, facere non potuit: de diis autem illum non\nfuisse poena eius in Caucaso monte declarat.\nsed neque\npatrem eius Iapetum patruumque Titana quisquam deos nuncupauit,\nquia regni sublimitas penes Saturnum solum fuit, per\nquam diuinos honores cum omnibus suis posteris consecutus\nest. multis argumentis hoc figmentum poetarum coargui potest.\nfactum esse diluuium ad perdendam tollendamque ex orbe\nterrae malitiam constat inter omnes. id enim et philosophi\net poetae scriptoresque rerum antiquarum locuntur in eoque\nuel maxime cum prophetarum sermone consentiunt.\nsi ergo\ncataclysmus ideo factus est, ut malitia quae per nimiam multitudinem\nincreuerat perderetur, quomodo fictor hominis Prometheus\nfuit, cuius filium Deucalionem idem ipsi ob iustitiam\nsolum dicunt esse seruatum? quomodo unus gradus et una\nprogenies orbem terrae tam celeriter potuit hominibus inplere?\nsed uidelicet hoc quoque sic corruperunt ut illut superius,\ncum ignorarent et quo tempore cataclysmus sit factus in terra\n\n\n\n\net quis ob iustitiam meruerit genere humano pereunte seruari\net quomodo aut cum quibus seruatus sit: quae omnia propheticae\nlitterae docent. apparet ergo esse falsum quod de opi-\nScio Promethei narrant.\nuerum quia poetas dixeram non\nomnino mentiri solere, sed figuris inuoluere et obscurare quae\ndicant, non dico esse mentitos, sed primum omnium Promethea\nsimulacrum hominis formasse de molli ac pingui luto ab eoque\nprimo natam esse artem statuas et simulacra fingendi,\nsiquidem Iouis temporibus fuit, quibus primum templa constitui\net noui deorum cultus esse coeperunt.\nsic ueritas fucata.\nmendacio est et illut quod a deo factum ferebatur, homini,\nqui opus diuinum imitatus est, coepit adscribi. ceterum\nfictio ueri ac uiui hominis e limo dei est.\nquod Hermes\nquoque tradit, qui non tantum hominem ad imaginem dei\nfactum esse dixit a deo, sed etiam illut explanare temptauit,\nquam subtili ratione singula quaeque in corpore hominis membra.\nformauerit, cum eorum nihil sit quod non tantundem ad\nusus necessitatem quantum ad pulchritudinem ualeat..\nid\nuero etiam Stoici cum de prouidentia disserunt, facere cona.ntur\net secutus eos Tullius pluribus quidem locis, sed tamen\nmateriam tam copiosam et uberem strictim contingit. quam\n\n\n\n\n\n\n\n\n\n\nego nunc idcirco praetereo, quia nuper proprium de ea re\nlibrum ad Demetrianum auditorem meum scripsi.\nillut hoc\nloco praeterire non possum quod errantes quidam philosophi\naiunt, homines ceteraque animalia sine ullo artifice orta. esse\nde terra,. unde illud est Vergilianum\nuirumque terrea progenies duris caput extulit aruis.\net u maxime in ea fuere sententia qui esse prouidentiam negant:\nnam Stoici animantium fabricam diuinae sollertiae tribuunt.\nAristoteles autem labore se ac molestia liberauit dicens semper\nfuisse mundum: itaque et humanum genus et cetera\nquae in eo sunt initium non habere, sed fuisse semper\nac semper fore.\nsed cum uideamus singula quaeque animalia\nquae ante non fuerint esse incipere et esse desinere, necesse\nest totum genus aliquando esse coepisse et aliquando desiturum\nesse, quia coepit.\nomnia enim tribus temporibus contmen\nnecesse est, praeterito praesenti futuro. praeteriti est origo,\npraesentis substantia, futuri dissolutio.\nquae omnia in singulis\nhominibus apparent : et incipimus enim, cum nascimur, et\nsumus, cum uiuimus, et desinimus, cum interimus. unde\netiam tres Parcas esse uoluerunt, unam quae uitam hominis\nordiatur, alteram quae contexat, tertiam quae rumpat ac finiat.\nin toto autem genere hominum quia solum praesens tempus\napparet, ex eo tamen et praeteritum id est origo colligitur et\nfuturum id est dissolutio.\nnam quoniam est, apparet aliquando\ncoepisse â€” esse enim nulla res sine exordio potest - et\nquia coepit, apparet quandoque desiturum; nec enim potest id\ntotum esse inmortale quod ex mortalibus constat.\nnam sicut\nuniuersi per singulos interimus, fieri potest ut aliquo casu\nomnes simul, uel sterilitate terrarum, quae accidere particulatim\nsolet, uel pestilentia, ubique diffusa, quae singulas urbes aut\nregiones plerumque populatur, uel incendio in orbem inmisso,\nquale iam fuisse sub Phaethonte dicitur, uel diluuio aquarum,\nquale sub Deucalione traditur, cum praeter unum hominem\ngenus omne deletum est.\nquod diluuium si casu accidit, profecto\npotuit accidere ut et ille unus qui superfuit interiret. si\nautem diuinae prouidentiae nutu, quod negari non potest, ad\nreparandos homines reseruatus est, apparet in dei potestate\nesse uel uitam uel interitum generis humani. quod si potest\noccidere in totum, quia per partes occidit, apparet aliquando\nesse ortum, et fragilitas ut initium, sic declarat et terminum.\nquae si uera sunt, non poterit defendere Aristoteles quominus\nhabuerit et mundus ipse principium. quod si Aristoteli Plato\net Epicurus extorquent, et Platoni et Aristoteli qui semper\nfore mundum putauerunt, licet sint eloquentes, ingratis tamen\nidem Epicurus eripiet quia sequitur ut habeat et finem.\nsed\nhaec in ultimo libro pluribus: nunc ad hominis originem recurramus.\nAiunt certis conuersionibus caeli et astrorum motibus\nmaturitatem quandam extitisse animalium serendorum, itaque\nterram nouam semen genitale retinentem folliculos ex se quosdam\nin uterorum similitudinem protulisse — de quibus Lucretius:\ncrescebant uteri terram radicibus apti —\neosque cum maturuissent, natura cogente ruptos animalia tenera\nprofudisse.\ndeinde terram ipsam umore quodam qui esset\nlacti similis exuberasse eoque alimento animantes esse nutritas.\nquomodo igitur uim frigoris uel caloris ferre aut uitare potuerunt\naut omnino nasci, cum sol exureret, frigus adstringeret?\n\\'non erant\\' inquiunt \\'in principio mundi nec hiemps nec aestas,\nsed perpetua temperies et uer aequabile.\ncur ergo nihil horum\nfieri etiamnunc uidemus? \\'quia semel fieri necessarium\nfuit ut animalia nascerentur; postquam uero esse coeperunt,\nconcessa. his facultate generandi et terra parere desiit et temporis\ncondicio mutata est.\no quam facile est redarguere\nmendacia! primum, quod nihil potest esse in hoc mundo,\nquod non sic permaneat ut coepit. nec enim sol et luna et\nastra. tunc non erant aut cum essent, meatus non habeba-ut\nac non diuina moderatio, quae cursus eorum temperat et gubernat,\ncum ipsis simul coeperat.\ndemue, quod si ita sit ut\ndicunt, esse prouidentiam necesse est, et in id ipsum incidunt\nquod maxime fugiunt.\nnondum enim natis animalibus aliquis\nutique prouidit ut nascerentur, ne orbis terrae desertus atque\nincultus horreret. ut autem de terra sine officio parentum\n\n\n\n\n\n\nnasci possent, necesse est magna ratione esse prouisum; deinde\nut umor ille concretus e terra in uarias imagines corporum\nfingeretur, item ut e folliculis quibus tegebantur accepta uiuendi\nsentiendique ratione tamquam ei aluo matrum profunderentur,\nmira inextricabilisque prouisio est.\nsed putemus id quoque\ncasu accidisse, illa certe quae secuntur fortuita. esse non possunt,\nut terra continuo lacte manaret, ut aeris temperies esset\naequalis.\nquae si constat idcirco esse tacta, ut animalia recens\nedita uel haberent alimentum uel non haberent periculum,\nnecesse est ut aliquis diuina nescio qua ratione prouiderit.\nquis autem potest prouidere nisi deus?\nuideamus tamen an\nid ipsum quod dictitant fieri potuerit, ut homines nascerentur\ne terra. si consideret aliquis quamdiu et quibus modis educetur\ninfans, intelleget profecto non potuisse terrigenas illos\npueros sine ullo educatore nutriri.\nfuit enim necesse conpluribus\nmensibus iacere proiectos, donec confirmatis neruis\nmouere se locumque mutare possent: quod uix intra unius\nanni spatium fieri potest.\niam uide utrumne infans eodem\nloco et eodem modo quo effusus est iacere per multos menses\nualuerit ac non et umore illo terrae, quem alimenti gratia\nministrabat, et sui corporis purgamentis in unum mixtis obrutus\ncorruptasque moreretur?\nitaque nullo modo fieri potest\nquin ab aliquo fuerit educatus: nisi forte animalia omnia non\n\n\n\n\n\n\ntenera nata sunt, sed excreta, quod ut dicerent numquam illis\nuenit in mentem.\nomnis igitur illa ratio inpossibilis et uana\nest, si tamen ratio dici potest qua id agitur, ut nulla sit ratio.\nqui enim dicit omnia sua sponte esse nata nihilque diuinae\nprouidentiae tribuit, hic profecto rationem non adserit, sed\neuertit.\nquodsi neque fieri quicquam sine ratione neque nasci\npotest, apparet esse diuinam prouidentiam, cuius est proprium\nquod dicitur ratio. deus igitur rerum omnium machinator\nfecit hominem.\nquod Cicero quamuis expers caelestium litterarum\nuidit tamen, qui libro de legibus primo hoc idem\ntradidit quod prophetae.\ncuius uerba. subieci. animal hoc\nprouidum sagax multiplex acutum memor plenum ra.tionis\net consilii, quem uocamus hominem, praeclara\nquadam condicione generatum esse a supremo deo.\nsolum est enim ex tot animantium generibus atque\nnaturis particeps rationis et cogitationis, cum cetera\nsint omnia expertia.\nuidesne hominem quamuis longe a\nueritatis notitia remotum tamen, quoniam imaginem sapientiae\ntuebatur, intellexisse non nisi a deo hominem potuisse generari?\nsed tamen diuinis opus est testimoniis, ne minus humana\nsufficiant. Sibylla hominem dei opus esse testatur:\nὃς μόνος ἐστὶ θεὸς ϰτίστης ὰϰράτητος ύπάρχωναὐτὸς δ\\' ἐστήριξε τύπον μορϕῆς μερόπων τε -αὐτὸς ἕμιξε ϕύσιν πάντων, γενέτης βιότοιο.\neadem sanctae litterae continent. deus ergo ueri patris officio\nfunctus est, ipse corpus effinxit, ipse animam qua spiramus\ninfudit, illius est totum quidquid sumus.\nquomodo id fecerit\nsi nos oporteret scire, docuisset, sicut docuit cetera quae cognitionem\nnobis et pristini erroris et ueri luminis adtulerunt.\nCum ergo marem primum ad similitudinem suam finxisset,\ntum etiam feminam configurauit ad ipsius hominis effigiem,\nut duo inter se permixti sexus propagare subolem possent\net omnem terram multitudine opere.\nm ipsius autem\nhominis fictione illarum duarum materiarum quas inter se\ndiximus esse contrarias, ignis et aquae, conclusit perfecitque\nrationem.\nficto euim corpore, inspirauit ei animam de mtah\nfonte spiritus sui qui est perennis, ut ipsius mundi ex contrariis\nconstantis elementis similitudinem gereret. constat enim\nex anima et corpore id est quasi ex caelo et terra,\n\n\n\n\n\n\nquandoquidem anima qua uiuimus uelut e caelo oritur a deo, corpus\ne terra, cuius e limo diximus esse formatum.\nEmpedocles,\nquem nescias utrumne inter poetas an inter philosophos numeres,\nquia de rerum natura uersibus scripsit ut aput Romanos\nLucretius et Varro, quattuor elementa constituit, ignem\naerem aquam terram, fortasse Trismegistum secutus, qui nostra,\ncorpora ei his quattuor elementis constituta. esse\ndixit a deo:\nhabere namque in se aliquid ignis, aliquid\naeris, aliquid aquae, aliquid terrae, et neque\nignem esse neque aerem neque aquam neque terram.\nquae quidem falsa non sunt: nam terrae ratio in carne est,.\numoris in sanguine, aeris in spiritu, ignis in calore uitali.\nsed neque sanguis a corpore secerni potest sicut umor a terra\nneque calor uitalis a spiritu sicut ignis ab aere: adeo rerum\nomnium duo sola reperiuntur elementa, quorum omnis ratio\nin nostri corporis fictione conclusa est.\nex rebus ergo diuersis\nac repugnantibus homo factus est sicut ipse mundus ex luce\nac tenebris, ex uita et morte: quae duo inter se pugnare in\nhomine praecepit, ut si anima superauerit quae oritur ex deo,\nsit inmortalis et in perpetua luce uersetur, si autem corpus\nuicerit animam dicionique subiecerit, sit in tenebris sempiternis\net in morte.\ncuius non ea uis est ut iniustas animas\nextinguat omnino, sed ut puniat in aeternum. eam poenam\nmortem secundam nominamus, quae est et ipsa perpetua. sicut\net inmortalitas.\nprimam sic definimus: mors est naturae\nanimantium dissolutio, uel ita: mors est corporis animaeque\n\n\n\n\n\n\n\n\n\n\nseductio; secundam uero sic: mors est aeterni doloris perpessio,\nuel ita: mors est animarum pro meritis ad aeterna supplicia\ndamnatio. haec mutas pecudes non adtingit, quarum animae\nnon ex deo constantes, sed ex communi aere morte soluuntur.\nin hac igitur societate caeli atque terrae, quorum effigies expressa\nest in homine, superiorem partem tenent ea quae sunt\ndei, anima scilicet quae dominium corporis habet, inferiorem\nautem ea quae sunt diaboli, corpus utique, quod quia terrenum\nest, animae debet esse subiectum sicut terra caelo.\nest enim\nquasi uasculum, quo tamquam domicilio temporali spiritus hic\ncaelestis utatur. utriusque officia sunt, ut hoc quod est ex\ncaelo et deo, imperet, illut uero quod ex terra et diabolo, seruiat.\nquod quidem non fugit hominem nequam Sallustium,\nqui ait: sed nostra omnis uis in a.nimo et corpore sita,\nest: animi imperio, corporis seruitio magis utimur.\nrecte, si ita uixisset ut locutus est.\nseruiuit enim foedissimis\nuoluptatibus suamque ipse sententiam uitae prauitate dissoluit.\nquodsi anima ignis est ut ostendimus, in caelum debet eniti\nsicut ignis, ne exstinguatur, hoc est ad inmortalitatem, quae in\ncaelo est: et sicut ardere ac uiuere non potest ignis, nisi aliqua\npingui materia teneatur in qua habeat alimentum, sic\nanimae materia et cibus est sola iustitia, qua tenetur ad uitam.\npost haec deus hominem qua exposui ratione generatum posuit\nin Paradiso id est in horto fecundissimo et amoenissimo: quem\n\n\n\n\n\n\n\n\nin partibus orientis omni genere ligni arborumque conseuit,\nut ex earum uariis fructibus aleretur expersque omnium laborum\ndeo patri summa deuotione seruiret.\ntum dedit ei certa\nmandata, quae si obseruasset, inmortalis maneret, si transcendisset,\nmorte adficeretur. id autem praeceptum fuit, ut ex\narbore una quae fuerat in medio Paradiso non gustaret, in\nqua posuerat intellegentiam boni ac mali.\ntum criminator\nille inuidens operibus dei omnes fallacias et calliditates suas\nad deiciendum hominem intendit, ut ei adimeret inmortalitatem.\net primo mulierem dolo inlexit ut uetitum cibum\nsumeret, et per ea.m ipsi quoque homini persuasit ut transcenderet\ndei legem. percepta igitur scientia boni et mali pudere\neum nuditatis suae coepit absconditque se a facie dei, quod\nantea non solebat.\ntum deus sententia in peccatores data\neiecit hominem de Paradiso, ut uictum sibi labore conquireret,\nipsumque Paradisum igni circumuallauit, ne homo posset accedere,\ndonec summum iudicium faciat in terra et iustos uiros\ncultores suos in eundem locum reuocet morte sublata, sicut\nsacrae uoces docent et Sibylla Erythraea, cum dicit:\n\nοἱ δὲ θεὸν τιμῶντες ἀληθινὸν ἀέναόν τεζωὴν κληρονομοῦσι, τὸν αἰῶνος χρόνον αὐτοὶοἰκοῦντες Παράδεισον ὁμῶς, ὲριθηλέα κῆπον.\n\n\n\n\n\n\n\n\n\n\n\naerum haec quoniam extrema sunt, in extrema.\noperis huius\nparte tractabimus: nunc ea quae prima sunt explicemus. mors\nitaque secuta est hominem secundum dei sententiam, quod\netiam Sibylla in carmine suo docet dicens:\nὰνθρωπον πλασθέντα θεοῦ παλάμαις άγίαισιν,ὃν ἀ ὲπλάνησεν ὅϕις δολίως ἐπὶ μοῖραν ἀνελθεῖντοῦ θανάτου γνῶσιν τε λαβεῖν ἀγαθοῦ τε κακοῦ τε.\nsic facta est uita hominis temporaria, sed tamen longa, quae\nin mille annos prorogaretur. quod diuinis litteris proditum\net per omnium scientiam publicatum cum Varro non ignoraret,\n\n\n\n\n\n\n\n\n\n\nargumentari nisus est, cur puta-rentur antiqui mille annos\nuictitasse.\naitenim, aput Aegyptios pro annis menses\nhaberi, ut non solis per duodecim signa. circuitus faciat\nannum, sed luna, quae orbem illum signiferum\ntriginta. dierum spatio lustrat. quod argumentum perspicue\nfalsum est: nemo enim tunc millesimum annum trans-\ngressus est, nunc uero qui ad centesimum perueniunt, quod\nfit saepissime, mille certe ac ducentis mensibus uiuunt. et\nauctores idonei tradunt ad centum uiginti annos perueniri\nsolere.\nsed quia ignorabat Varro cur aut quando esset uita\nhominis deminuta, ipse deminuit, cum sciret, mille et qua.drmgentis\nmensibus posse hominem uiuere.\nDeus autem postea cum uideret orbem terrae malitia\net sceleribus obpletum, statuit humanum genus diluuio perdere.\nsed tamen ad multitudinem reparandam delegit unum, quod\ncorruptis omnibus singulare iustitia supererat exemplum.\nhic\ncum sescentorum esset annorum, fabrica-uit arcam, sicut ei\npraeceperat deus, in qua ipse cum coniuge ac tribus filiis totidemque\nnuribus reseruatus est, cum aqua uniuersos montes\naltissimos operuisset.\ndeinde orbe siccato exsecratus iniustitiam\nprioris saeculi deus, ne rursus longitudo uitae causa esset\nexcogitandorum malorum, paulatim per singulas progenies deminuit\nhominis aetatem atque in centum et uiginti annis metam\nconlocauit, quam transgredi non liceret.\nille uero cum\negressus esset ex arca, sicuti sanctae litterae docent, terram\n\n\n\n\n\n\nstudiose coluit ac uineam sua manu seuit. unde arguuntur\nqui auctorem uini Liberum putant. ille enim non modo Liberum,\nsed etiam Saturnum atque Uranum multis antecessit aetatibus.\nqua ei uinea cum primum fructum cepisset, laetus\nfactas bibit usque ad ebrietatem iacuitque nudus. quod cum\nuidisset unus ei filiis, cui nomen fuit Cham, non texit patris\nnuditatem, sed egressus etiam fratribus indicauit. at illi sumpto\npallio intrauerunt auersis uultibus patremque texerunt.\nquae\nfacta cum pater recognosset, abdicauit atque expulit filium. at\nille profugus in eius terrae parte consedit quae nunc Arabia,\nnominatur, eaque terra de nomine eius Chanaan dicta est et\nposteri eius Chananaei.\nhaec fuit prima gens quae deum ignoranit,\nquoniam princeps eius et conditor cultum dei a patre\nnon accepit maledictus ab eo: itaque ignorantiam diuinitatis\nminoribus suis reliquit.\nab hac gente proximi quique populi\nmultitudine increscente fluxerunt. ipsius autem patris posteri\nHebraei dicti: penes quos religio dei resedit.\nsed et ab his\npostea multiplicato in inmensum numero cum eos angustiae\nlocorum suorum capere non possent, tum adulescentes uel\nmissi a parentibus uel sua sponte, cum rerum penuria cogeret,\nprofugi ad quaerendas sibi nouas sedes huc atque illuc\ndispersi omnes insulas et orbem totum repleuerunt et a stirpe\nsanctae radicis auulsi nouos sibi mores atque instituta pro arbitrio\ncondiderunt.\nsed omnium primi qui Aegyptum occupauerant\ncaelestia. suspicere atque adorare coeperunt. et quia\n\n\n\n\n\n\n\n\nneque domiciliis tegebantur propter aeris qualitatem nec ullis\nin ea regione nubibus subtexitur caelum, cursus siderum et\neffectus nota-uerunt, dum ea saepe uenerantes curiosius ac liberius\nintuentur.\npostea deinde portentificas animalium Sguras\nquas colerent commenti sunt quibusdam prodigiis inducti,\nquorum mox auctores aperiemus.\nceteri autem qui per terram\ndispersi fuerant admirantes elementa mundi, caelum solem\nterram mare, sine ullis imaginibus ac templis uenerabantur et\nhis sacrificia in aperto celebrabant, donec processu temporum\npotentissimis regibus templa et simulacra fecerunt eaque uictimis\net odoribus colere instituerunt. sic aberrantes a notitia\ndei gentes esse coeperunt.\nerrant igitur qui deorum cultus\nab exordio rerum fuisse contendunt et priorem esse gentilitatem\nquam dei religionem, quam putant posterius inuentam,\nquia. fontem atque originem ueritatis ignorant. nunc ad principium\nmundi reuertamur.\nCum ergo numerus hominum coepisset increscere, prouidens\ndeus ne fraudibus suis diabolus, cui ab initio dederat\nterrae potestatem, uel corrumperet homines uel disperderet,\nquod in exordio fecerat, misit angelos ad tutelam cultumque\ngeneris humani: quibus praecepit ante omnia, ne terrae contagione\nmaculati substantiae caelestis amitterent dignitatem.\nscilicet id eos facere prohibuit quod sciebat esse facturos, ut\n\n\n\n\n\n\n\n\n\n\nueniam sperare non possent.\nitaque illos cum hominibus\ncommorantes dominator ille terrae fallacissimus consuetudine\nipsa paulatim ad uitia pellexit et mulierum congressibus inquinauit.\ntum in caelum ob peccata quibus se inmerserant\nnon recepti ceciderunt in terram. sic eos diabolus ex angelis\ndei suos fecit satellites ac ministros.\nqui autem sunt ex his\nprocreati quia neque angeli neque homines fuerunt, sed mediam\nquandam naturam gerentes, non sunt ad inferos recepti sicut\nin caelum parentes eorum.\nita duo genera daemonum facta\nsunt, unum caeleste, alterum terrenum. hi sunt immundi\nspiritus, malorum quae geruntur auctores, quorum idem diabolus\nest princeps.\nunde illum Trismegistus daemonia-rchen\nuocat. daemonas autem grammatici dictos aiunt quasi δαή-\nμονας, id est peritos ac rerum scios: hos enim putant deos\nesse. sciunt illi quidem futura multa, sed non omnia, quippe\nquibus penitus consilium dei scire non liceat, et ideo solent\nresponsa in ambiguos exitus temperare.\neos poetae et sciunt\nesse daemonas et locuntur. Hesiodus ita tradit:\n\n\n\n\n\n\n\n\n\n\n\n\nτοὶ μὲν δαίμονές εἰσι Διὸς μεγάλου διὰ βουλὰςἐσθλοί, ἐπιχθόνιοι, ϕύλαϰες θνητῶν ἀνθρώπων.\nquod idcirco dictum est, quoniam custodes eos humano generi\ndeus miserat; sed et ipsi, cum sint perditores hominum, custodes\ntamen se uideri uolunt, ut ipsi colantur et deus non colatur.\nphilosophi quoque de his disserunt. nam Plato etiam\nnaturas eorum in Symposio exprimere conatus est et Socrates\nesse circa se adsiduum daemona loquebatur, qui puero sibi\nadhaesisset, cuius nutu et arbitrio sua uita regeretur.\nma.gorum\nquoque ars omnis ac potentia horum adspirationibus constat,\na quibus inuoca-ti uisus hominum praestigiis obcaecantibus\nfallunt, ut non uideant ea quae sunt et uidere se putent illa\nquae non sunt.\nhi ut dico spiritus contaminati ac perditi\nper omnem terram uagantur et in solacium perditionis suae\nperdendis hominibus operantur.\nitaque omnia insidiis fra.udibus\ndolis erroribus conplent: adhaerent enim singulis hominibus\net omnes ostiatim domos occupant ac sibi geniorum\nnomen adsumunt; sic enim latino sermone daemonas\n\n\n\n\n\n\n\n\ninterpretantur.\nhos in suis penetralibus consecrant, his cotidie\n(uina.) profundunt, et scientes daemonas uenerantur quasi terrestres\ndeos et quasi depulsores malorum quae ipsi faciunt et\nmroga.ut.\nqui quomam spiritus sunt tenues et inconprehensibiies,\ninsinuant se corporibus hominum et occulte in uisceribus\noperati ualetudinem uitiant, morbos citant, somniis animos\nterrent, mentes furoribus quatiunt, ut homines his malis cogant\nad eorum auxilia decurrere.\nQuarum omnium fallaciarum ratio expertibus ueritatis\nobscura est. prodesse enim putant eos, cum nocere desinunt,\nqui nihil possunt aliut quam nocere.\ndicat fortasse aliquis\ncolendos ergo esse, ne noceant, siquidem possint nocere. nocent\nilli quidem, sed iis a quibus timentur, quos manus dei potens\net excelsa. non protegit, qui profani sunt a sacramento ueritatis.\niustos autem id est cultores dei metuunt.\n, cuius nomine adiurati\nde corporibus excedunt: quorum uerbis tamquam flagris\nuerbera.ti non modo daemonas esse se confitentur, sed etiam\nnomina sua edunt, illa. quae in templis adorantur. quod plerumque\ncoram cultoribus suis faciunt, non utique in obprobrium\nreligionis, sed honoris sui, quia nec deo per quem adiurantur\nnec iustis quorum uoce torquentur mentiri possunt.\nitaque maximis saepe ululatibus editis uerberan se et ardere\net iam iamque exire proclamant:\ntantum habet cognitio dei\n\n\n\n\n\n\nac iustitia potestatis. cui ergo nocere possunt nisi iis quos\nhabent in sua potestate?\ndenique adfirmat Hermes eos qui\ncognouerint deum non tantum ab incursibus daemonum tutos\nesse, uerum etiam ne fato quidem teneri.\nμία\ninquit ϕυλαϰὴ\nεὐσέβεια. εὐσεβοῦς γὰρ ἀνθρώπου οὔτε δαίμων ϰαϰὸς οὔτε\nεἱμαρμένη ϰρατεῖ. θεὸς γὰρ\nῥύεται τὸν εὐσεβῆ ἐκ παντὸς κακοῦ. τὸ γὰρ ἓν καὶ μόνον ἐν ἀνθρώποις ἐστὶν ἀγαθὸν εὐσέβεια.\nquid sit autem εὺσέβεια, ostendit alio loco his uerbis:\nἠ γὰρ εὐσέβεια γνῶσίς έστιν τοῦ θεοῦ. Asclepius quoque\nauditor eius eandem sententiam latius explicauit in illo sermone\nperfecto quem scripsit ad regem.\nuterque uero daemonas\nesse adfirmat inimicos et uexatores hominum,\nquos ideo Trismegistus ἀγγέλους πονηρούς appellat: adeo non\nignorauit ex caelestibus deprauatos terrenos esse coepisse.\nEorum inuenta sunt astrologia et haruspicina et auguratio\net ipsa quae dicuntur oracula et necromantia. et ars magica et\nquidquid praeterea malorum exercent homines uel palam uel\nocculte: quae omnia per se falsa sunt, ut Sibylla Erythraea\ntestatur:\nέπεὶ πλάνα πάντα τάδ\\' έστιν,ὅσσαπερ ἄϕρονες ἄνδρες έρευνῶσιν ϰατὰ ήμαρ.\nsed idem ipsi auctores praesentia sua faciunt ut uera esse\ncredantur: ita hominum credulitatem mentita diuinitate deludunt,\nquod illis uerum aperire non expedit.\nht sunt qm nngere\nimagines et simulacra docuerunt, qui ut hominum mentes\na cultu ueri dei a.uerterent, effictos mortuorum regum uultus\net ornatos exquisita pulchritudine statui consecrarique fecerunt\net illorum sibi nomina quasi personas aliquas induerunt.\nsed\n\n\n\n\n\n\n\n\n\n\neos magi et ii quos uere maleficos uulgus appellat, cum artes\nsuas exsecrabiles exercent, ueris suis nominibus cient, illis\ncaelestibus quae in litteris sanctis leguntur.\nhi porro incesti\nac uagi spiritus ut turbent omnia et errores humanis pectoribus\noffundant, serunt ac miscent falsa cum ueris. ipsi enim\ncaelestes multos esse finxerunt unumque omnium regem Iouem\neo, quod multi sint in caelo spiritus angelorum et unus dominus\nac parens omnium deus: sed ueritatem mentitis nominibus\ninuolutam ex oculis abstulerunt.\nnam deus, ut m principio\ndocui, neque nomine, cum solus sit, eget neque angeli, cum\nsint inmortales, dici se deos aut patiuntur aut uolunt: quorum.\nunum solumque officium est seruire nutibus dei nec omnino\nquicquam nisi iussu facere.\nsic enim mundum regi a deo\ndicimus ut a rectore prouinciam: cuius apparitores nemo socios\nesse in regenda. prouincia dixerit, quamuis illorum ministerio\nres geratur.\net hi tamen possunt aliquid praeter iussa rectcris\nper ipsius ignorantiam, quae est condicionis humanae: ille\nautem praeses mundi et rector uniuersi, qui scit omnia, cuius\ndiuinis oculis nihil saeptum est, solus habet rerum omnium\npotestatem nec est in angelis quicquam nisi parendi necessitas.\nitaque nullum sibi honorem tribui uolunt, quorum honor omnis\nin deo est, illi autem qui desciuerunt a dei ministerio, quia\n\n\n\n\n\n\n\n\nsunt ueritatis inimici et praeuaricatores dei, nomen sibi et cultum\ndeorum uindicare conantur, non quo ullum honorem desiderent\n— quis enim perditis honor est? — nec ut deo noceant,\ncui noceri non potest, sed ut hominibus: quos nituntur a cultu\net notitia uerae maiestatis auertere, ne inmortalitatem possint\nadipisci, quam ipsi sua nequitia perdiderunt.\noffundunt itaque\ntenebras et ueritatem caligine obducunt, ne dominum, ne\npatrem suum norint, et ut facile inliciant, in templis se occulunt\net sacrificiis omnibus praesto adsunt eduntque saepe prodigia,\nquibus obstupefacti homines fidem commodent simulacris\ndiuinitatis ac numinis.\ninde est quod ab augure lapis noua-cula\nincisus est, quod Iuno Veiens migrare se Romam uelle respondit,\nquod Fortuna Muliebris periculum denuntiauit, quod Claudiae\nmanum nauis secuta. est, quod in sacrilegos et Iuno nudata\net Locrensis Proserpina. et Ceres Milesia uindicauit et Hercules\nde Appio et Iuppiter de Atinio et Minerua. do Caesare, hinc\nquod serpens urbem Romam pestilentia liberauit Epidauro accersitus.\nnam illuc daemoniarches ipse in figura sua sine\nulla dissimulatione perlatus est, siquidem legati a.d eam rem\n\n\n\n\n\n\n\n\n\n\nmissi draconem secum mirae magnitudinis aduexerunt.\nin\noraculis autem uel maxime fallunt, quorum praestrigias profani\na ueritate intellegere non possunt, ideoque ab ipsis adtribui\nputant et imperia et uictorias et opes et euentus prosperos\nrerum, denique ipsorum nutu saepe rem publicam periculis\ninminentibus liberatam, quae pericula et responsis denuntiauerint\net sacrificiis placati auerterint.\nsed omnia ista fallaciae\nsunt. nam cum dispositiones dei praesentiant, quippe qui ministri\neius fuerunt, interponunt se in his rebus, ut quaecumque\na deo uel facta sunt uel fiunt, ipsi potissimum facere\naut fecisse uideantur, et quotiens alicui populo uel urbi secun- ,\ndum dei statutum boni quid inpendet, illi se id facturos uel\nprodigiis uel somniis uel oraculis pollicentur, si sibi templa,\nsi honores, si sacrificia tribuantur. quibus datis cum illut\nacciderit quod necesse est, summam sibi pariunt uenerationem.\nhinc templa deuouentur et nouae imagines consecrantur, mactantur\ngreges hostiarum, sed cum haec facta sunt, nihilo minus\ntamen uita et salus eorum qui haec fecerint immolatur.\nquotiens\nautem pericula impendent, ob aliquam se ineptam et\nleuem causam profitentur iratos, sicut Iuno Varroni, quod\n\n\n\n\n\n\n\n\nformonsum puerum in tensa lorus ad exuuias tenendas conloca.cerat:\net ob hanc causam Romanum nomen aput Cannas paene\ndeletum est.\nquodsi luno alterum Ganymeden uerebatur,\ncor iuuentus Romana luit poenas? uel si dii tantummodo\nduces curant, ceteram multitudinem neclegunt, cur Varro solus\neuasit qui hoc fecit et Paulus qui nihil meruit occisus est?\nuidelicet nihil tunc Romanis accidit fatis lunonis iniquae,\ncum Hannibal duos exercitus populi Romani et astu et uirtute\nconfecit.\nnam Juno audere non poterat aut Carthaginem defendere,\nubi arma eius et currus fuit, aut Romanis nocere, quia\nprogeniem â€” Troiano a sanguine duci audierat, Tyrias olim quae uerteret arces.\nsed illorum sunt isti lusus, qui sub nominibus mortuorum delitiscentes\nuiuentibus plagas tendunt. itaque siue illut periculum\nquod imminet uitari potest, uideri uolunt id placati\nauertisse, siue non potest, id agunt ut propter illorum contemptum\naccidisse uideatur. ita sibi aput homines qui eos\nnesciunt auctoritatem pariunt ac timorem.\nhac uersutia et\nhis artibus notitiam dei ueri et singularis apud omnes gentes\ninueterauerunt. suis enim uitiis perditi saeuiunt et grassantur,\n\n\n\n\n\n\n\n\nut perdant.\nidcirco etiam humanas hostias excogitauerunt,\nipsi hostes generis humani, ut quam multas deuorent animas.\nDicet aliquis \\'cur ergo deus haec fieri patitur nec\ntam malis succurrit erroribus?\\' ut mala cum bonis pugnent,\nut uitia sint aduersa uirtutibus, ut habeat alios quos puniat,\nalios quos honoret. ultimis enim temporibus statuit de uiuis\nac mortuis iudicare; de quo iudicio mihi erit in ultimo libro\ndisputatio.\ndiffert igitur, donec ueniat temporum finis, quo\neffundat iram suam in potestate ac uirtute caelesti, sicut\nuatum praedicta piorumterribili monitu horrificant.\nnunc autem patitur homines errare et aduersum se quoque\ninpios esse, ipse iustus et mitis et patiens. nec enim fieri\npotest ut non is in quo perfecta. sit uirtus, sit etiam perfecta.\npatientia. unde quidam putant ne irasci quidem deum omnino,\nquod adfectibus, qui sunt perturba-tiones animi, subiectus\nnon sit, quia fragile est omne animal quod adficitur et commouetur.\nquae persuasio ueritatem ac religionem funditus tollit.\nsed seponatur interim nobis hic locus de ira dei disserendi, quod\net uberior est materia et opere proprio latius exequenda.. illos\nergo nequissimos spiritus quisquis ueneratus fuerit ac secutus,\nneque caelo neque luce potietur, quae sunt dei, sed in illa\n\n\n\n\n\n\n\n\n\n\ndecidet quae in distributione rerum adtributa esse ipsi malorum\nprincipi disputauimus, in tenebras scilicet et inferos et supplicium\nsempiternum.\nDocui religiones deorum triplici modo uanas esse: uno, quod\nsimulacra ista quae coluntur effigies sint hominum mortuorum;\nesse autem peruersum et incongruens ut simulacrum hominis\na simulacro dei colatur: colit enim quod est deterius et inbecillius;\ntum inexpiabile facinus esse deserere uiuentem, ut\ndefunctorum monumentis seruias, qui nec uitam nec lucem\ndare cuiquam possunt, qua ipsi carent; nec esse alium quemquam\ndeum praeter unum, cuius iudicio ac potestati omnis\nanima subiecta sit.\naltero, quod ipsae imagines sacrae quibus\nhomines inanissimi seruiunt omni sensu careant, quoniam terra\nsint.\nquis autem non intellegat nefas esse rectum animal\ncuruari, ut adoret terram? quae idcirco pedibus nostris subiecta\nest, ut calcanda nobis, non adoranda sit, qui simus ideo\nexcitati ex ea statumque sublimem praeter ceteras animantes\nacceperimus, ut non reuoluamur deorsum nec hunc caelestem\nuultum proiciamus ad terram, sed oculos eo dirigamus quo\nillos naturae suae condicio direxit nihilque aliut adoremus, nihil\ncolamus nisi solius artificis parentisque nostri unicum nomen,\n\n\n\n\n\n\n\n\nqui propterea hominem rigidum figurauit, ut sciamus nos ad\nsuperna et caelestia prouocari.\ntertio, quod spiritus qui\npraesunt ipsis religionibus condemnati et abiecti a deo per terram\nuolutentur; qui non tantum nihil praestare cultoribus suis possint,\nquoniam rerum potestas penes unum est, uerum etiam\nmortiferis eos inlecebris et erroribus perdant, quoniam hoc illis\ncottidianum sit opus, tenebras hominibus obducere, ne quaeratur\nab iis uerus deus.\nnon igitur colendi sunt, quia sententiae\ndei subiacent. est enim piaculum maximum addicere se potestati\neorum quibus, si iustitiam sequare, potentior esse possis\net eos adiuratione diuini nominis expellere ac fugare.\nquodsi\napparet religiones istas tot modis esse uanas quibus docui,\nmanifestum est eos qui uel mortuis supplicant uel terram\nuenerantur uel spiritibus inpuris animas suas mancipant, rationem\nhominum non tenere eosque inpietatis ac sceleris sui supplicia\npensuros, qui rebelles aduersus parentem generis humani\ndeum susceptis inexpiabilibus sacris fas omne uiolauerint.\nQuicumque igitur sacramentum hominis tueri rationemque\nnaturae suae nititur obtinere, ipse se ab humo suscitet et\nerecta mente oculos suos tendat in caelum. non sub pedibus\ndeum quaerat nec a uestigiis suis eruat quod adoret, quia quidquid\nhomini subiacet, infra hominem sit necesse est: sed quaerat\nin sublimi, quaerat in summo, quia nihil potest esse homine\nmaius nisi quod fuerit supra hominem. deus autem maior\nest homine: supra ergo, non infra est nec in ima potius, sed in\n\n\n\n\n\n\nsumma regione quaerendus est.\nquare non est dubium\nquin religio nulla sit ubicumque simulacrum est. nam si religio\nex diuinis rebus est, diuini autem nihil est nisi in rebus\ncaelestibus, carent ergo religione simulacra, quia nihil potest\nesse caeleste in ea re quae fit ex terra. quod quidem de\nnomine ipso apparere sapienti potest.\nquidquid enim simulatur,\nid falsum sit necesse est, nec potest umquam ueri\nnomen accipere quod ueritatem fuco et imitatione mentitur.\nsi autem omnis imitatio non res potissimum seria., sed quasi\nludus ac iocus est, non religio in simulacris, sed mimus religionis\nest.\npraeterendum est igitur taisis omniRus uerum,\ncalcanda terrena., ut caelestia. consequamur.\nita enim se res\nhabet, ut quisquis animam suam, cuius origo de caelo est, ad\ninferna et ima prostrauerit, eo cadat quo se ipse deiecerit, ideoque\noportet rationis ac status sui memorem non nisi ad superna\nniti semper ac tendere.\nquod qui fecerit, hic plane sapiens,\nhic iustus, hic homo, hic denique caelo dignus iudica-bitur, quem\nsuus parens non humilem nec ad terram more quadrupedis abiectum,\nsed stantem potius ac rectum sicut eum fecit adgnouerit.\nPeracta est nisi fallor magna et difficilis suscepti operis\nportio et maiestate caelesti suggerente nobis dicendi facultatem\nmuetera.tos depulimus errores.\nnunc uero maior nobis ac\ndifficilior cum philosophis proposita luctatio est, quorum summa\ndoctrina et eloquentia quasi moles aliqua mihi opponitur.\nnam ut illic multitudine ac prope consensu omnium gentium\npremebamur, ita hic auctoritate praestantium omni genere laudis\nuirorum.\nquis autem nesciat plus esse momenti in paucioribus\ndoctis quam in pluribus inperitis?\nsed non est desperandum\nistos quoque de sententia. deo et ueritate ducibus posse\ndepelli nec tam pertinaces fore arbitror, ut clarissimum solem\nsanis ac patentibus oculis uidere se negent.\nmodo illut uerum\nsit quod ipsi solent profiteri, studio inuestigandae ueritatis se\nteneri, efficiam profecto ut quaesitam ueritatem diu et aliquando\ninuentam esse credant et humanis ingeniis inueniri\nnon potuisse fateantur.\nVellem mihi, quoniam ueritas in obscuro latere adhuc\nexistimatur uel errore atque inperitia uulgi uariis et ineptis\nsuperstitionibus seruientis uel philosophis prauitate ingeniorum\nturbantibus eam potius quam inlustrantibus, etsi non qualis in\nMarco Tullio fuit, quia praecipua et admirabilis fuit, aliquam\ntamen proximam eloquentiae contingere facultatem, ut quantum\nueritas ui sua propria ualet, tantum ingenii quoque uiribus\nnixa exereret se aliquando et discussis conuictisque tam publicis\nquam eorum qui sapientes putantur erroribus humano generi\nclarissimum lumen inferret.\nquod quidem duabus ex causis\nfieri uellem: uel quod magis possent credere homines ornatae\nueritati, qui etiam mendacio credunt capti orationis ornatu\nlenocinioque uerborum, uel certe ut ipsi philosophi suis armis\npotissimum, quibus placere sibi et confidere solent, opprimerentur\na nobis.\nsed quoniam deus hanc rei uoluit esse naturam,\nut simplex et nuda ueritas esset luculentior, quia satis\nornata per se est ideoque ornamentis extrinsecus additis fucata\ncorrumpitur, mendacium uero specie placeret aliena, quia per\nse corruptum uanescit ac diffluit, nisi ornatu aliunde quaesito\ncircumlitum fuerit ac politum, aequo animo fero ingenium mihi\nmediocre esse concessum.\nuerum ego non eloquentiae, sed\nueritatis fiducia suscepi hoc opus maius fortasse quam ut\n\n\n\n\n\n\n\n\npossit meis uiribus sustineri: quod tamen, etiamsi ego defecerim,\ndeo cuius hoc munus est adiuuante ueritas ipsa complebit.\netenim cum sciam maximos quosque oratores a causidicis mediocribus\nsaepe uictos, quod tanta est potentia ueritatis, ut se\nipsa quamuis in rebus exiguis sua claritate defendat, cur hanc\nego in maxima causa ab ingeniosis quidem illis ac disertis\nuiris, sed tamen falsa dicentibus oppressuiri putem ac nou\nilla si minus oratione nostra, quae de tenui fonte admodum\nexilis emanat, lumine tamen suo clara et inlustris appareat?\nnec si philosophi doctrina litterarum mirabiles extiterunt, ego\nillis etiam scientiam ueri cognitionemque concesserim, quam.\nnemo cogitando aut disputando adsequi potest. neque ego\nnunc reprehendo eorum studium qui ueritatem scire uoluerunt,\nquia naturam hominis deus ueri adipiscendi cupientissimam\nfecit, sed id arguo, id reuinco, quod honestam illorum et optimam\nuoluntatem non sit secutus effectus, quia neque quid\nesset uerum ipsum sciebant neque quomodo aut ubi aut qua\nmente quaerendum.\nita dum succurrere humanis erroribus\ncupiunt, ipsi se in plagas et in errores maximos induerunt. ad\nhoc igitur me opus coarguendi philosophiam susceptae materiae\nordo ipse deduxit.\nnam cum error omnis aut ei religione\nfalsa oriatur aut ex sapientia, in eo conuincendo necesse est\nutrumque subuertere.\ncum enim sit nobis diuinis litteris\ntraditum cogitationes philosophorum stultas esse, id ipsum re\n\n\n\n\n\n\net argumentis docendum est, ne quis honesto sapientiae nomine\ninductus aut inanis eloquentiae splendore deceptus humanis\nmalit quam diuinis credere.\nquae quidem tradita sunt bremter\nac nude. nec enim decebat ut cum deus ad hominem\nloqueretur, argumentis adsereret suas uoces, tamquam aliter\nfides ei non haberetur, sed ut oportuit locutus est tamquam\nrerum omnium maximus iudex, cuius est non argumentari, sed\npronuntiare.\nuerum ipse, ut deus: nos autem cum ad res\nsingulas testimonia diuinae uocis habeamus, profecto monstrabimus\nquanto certioribus argumentis possint uera defendi, cum\netiam falsa sic defendantur, ut uera soleant uideri.\nquare\nnon est quod philosophis tantum honoris habeamus, ut eorum\neloquentiam pertimescamus.\nloqui enim bene potuerunt ut\nhomines eruditi, uere autem loqui nullo modo, quia ueritatem\nnon didicerant ab eo qui eius potens esset.\nnec sane magnum\naliquid efficiemus, quod illos ignorantiae redarguemus, quam\nipsi saepissime confitentur.\nin eo solo his quoniam non creditur\nin quo solo credi debuit, conabor ostendere numquam illos\ntam ueridicos fuisse quam cum sententiam de sua ignoratione\ndixerunt.\nNunc, quoniam duobus prioribus libris religionum falsitas\ndemonstrata est nec non origo ipsa totius erroris exposita.,\nhuius libri munus est philosophiam quoque ostendere quam\ninanis et falsa sit, ut omni errore sublato ueritas patefacta\n\n\n\n\n\n\n\n\nclarescat.\nordiamur itaque a communi philosophiae nomine,\nut ipso capite destructo facilior nobis aditus pateat ad excindendum\nomne corpus, si tamen potest corpus uocari, cuius partes\nac membra discordent nec ulla compage inter se cohaereant,\nsed quasi disiecta et dissipata palpitare potius uideantur quam\nuiuere.\nPhilosophia est, ut nomen indicat ipsique definiunt, studium\nsapientiae. unde igitur probem philosophiam non esse sapientiam\nquam ex ipsius nominis significatione? qui enim sapientiae\nstudet, utique nondum sapit, sed ut sapere possit studet.\nin ceteris artibus studium quid efficiat et quo tendat apparet:.\nquas cum discendo aliquis adsecutus est, iam non studiosus\nartificii, sed artifex nominatur.\nat enim uerecundiae causa\nstudiosos se sapientiae, non sapientes uocauerunt.\nimmo uero\nPythagoras, qui hoc primus nomen inuenit, cum paulo plus\nsaperet quam illi priores qui se sapientes putauerant, intellexit\nnullo humano studio posse ad sapientiam perueniri et ideo\nnon oportere inconprehensae atque inperfectae rei perfectum\nnomen inponi. itaque cum ab eo quaereretur quemnam se\nprofiteretur, respondit philosophum, id est quaesitorem sapientiae.\nsi ergo philosophia sapientiam quaerit, nec ipsa sapientia\nest, quia necesse est aliut esse quod quaerit, aliut quod quaeritur,\nnec quaesitio ipsa recta est, quia nihil potest inuenire.\nego uero ne studiosos quidem sapientiae philosophos esse concesserim,\nquia illo studio ad sapientiam non peruenitur.\nnam si\n\n\n\n\n\n\nfacultas inueniendae ueritatis huic studio subiaceret, si esset\nid studium tamquam iter ad sapientiam, aliquando esset inuenta.\ncum uero tot temporibus, tot ingeniis in eius inquisitione\ncontritis non sit conprehensa, apparet nullam ibi esse\nsapientiam.\nnon ergo sapientiae student qui philosophantur,\nsed ipsi studere se putant, quia illut quod quaerunt ubi aut\nquale sit nesciunt.\nsiue igitur sapientiae student siue non\nstudent, sapientes non sunt, quia numquam reperiri potest\nquod aut non recte quaeritur aut omnino non quaeritur. uideamus\ntamen id ipsum, possitne hoc studio reperiri aliquid\nan nihil.\nDuabus rebus uidetur philosophia constare, scientia et\nopinatione, nec ulla re alia.\nscientia uenire ab ingenio non\npotest nec cogitatione conprehendi, quia in se ipso habere\npropriam scientiam non hominis, sed dei est.\nmortalis autem\nnatura non capit scientiam nisi quae ueniat extrinsecus. idcirco\nenim oculos et aures et ceteros sensus patefecit in corpore\ndiuina sollertia, ut per eos aditus scientia permanet ad\nmentem.\nnam causas naturalium rerum disquirere aut scire\nuelle sol utrumne tantus quantus uidetur an multis partibus\nmaior sit quam omnis haec terra, item luna globosa sit an\nconcaua et stellae utrumne adhaereant caelo an per aerem\nlibero cursu ferantur, caelum ipsum qua magnitudine, qua\n\n\n\n\n\n\n\n\n\n\nmateria constet, utrum quietum sit et immobile an incredibili\nceleritate uoluatur, quanta sit terrae crassitudo aut quibus fundamentis\nlibrata et suspensa sit,\nhaec inquam disputando\net coniecturis uelle conprehendere tale est profecto, quale si\ndisserere uelimus, qualem esse arbitremur cuiuspiam remotissimae\ngentis urbem, quam numquam uidimus cuiusque nihil\naliut quam nomen audiuimus.\nsi nobis in ea re scientiam\nuindicemus quae non potest sciri, nonne insanire uideamur qui\nadfirmare id audeamus in quo reuinci possimus? quanto magis\nqui naturalia, quae sciri ab homine non possunt, scire se putant,\nfuriosi dementesque sunt iudicandi!\nrecte ergo Socrates et eum\nsecuti Academici scientiam sustulerunt, quae non disputantis\nest, sed diuinantis.\nsuperest ut opinatio in philosophia sola sit:\nnam unde abest scientia, id totum possidet opinatio. id enim\nopinatur quisque quod nescit. illi autem qui de rebus naturalibus\ndisputant, opinantur ita esse ut disputant. nesciunt igitur ueritatem,\nquoniam scientia certi est, opinatio incerti.\nredeamus\nad superius illud exemplum. age, opinemur de statu et qualitate\nurbis illius quae nobis rebus omnibus praeter nomen\nignota est. ueri simile est in plano sitam, lapideis moenibus,\naedificiis sublimibus, uiis pluribus, magnificis ornatisque delubris.\ndescribamus si placet mores habitumque ciuium. sed\ncum haec dixerimus, alius contraria disputabit et cum hic\n\n\n\n\n\n\n\n\n\n\nquoque perorauerit, surget tertius et alii deinceps et opinabuntur\nmulto disparia quam nos opinati sumus.\nquid ergo ex omnibus\nerit uerius? fortasse nihil. \\'at omnia dicta sunt quae\nin rerum naturam cadunt, ut necesse sit aliquid eorum esse\nuerum.\\' at nescietur quis uerum dixerit.\npotest fieri ut\nomnes ex parte aliqua errauerint, ex parte adtigerint ueritatem.\nstulti ergo simus, si hoc disputatione quaeramus: potest enim\nsuperuenire aliquis qui opiniones nostras derideat nosque pro\ninsanis habeat, qui uelimus id quod nesciamus quale sit opinari.\nuerum non opus est longe posita conquirere, unde nemo\nfortasse ueniat qui nos redarguat.\nage opinemur quid nunc\nin foro geratur, quid in curia. longum est id quoque. dicamus\ninterposito uno pariete quid fiat: nemo id potest scire\nnisi qui audierit aut uiderit. nullus igitur audet id dicere,\nquia statim non uerbis, sed re ipsa praesenti refutabitur.\natquin\nhoc idem faciunt philosophi, qui disputant in caelo quid\nagatur, sed eo se inpune id facere arbitrantur, quia nullus exsistit\nqui errores eorum coarguat.\nquodsi existimarent descensurum\naliquem qui eos delirare ac mentiri doceret, numquam\nquicquam de iis rebus quas scire non possunt disputarent.\nnec tamen ideo felicior putanda est eorum inpudentia et audacia,\nquia non redarguuntur: redarguit enim deus, cui soli ueritas\nnota est, licet coniuere uideatur, eamque hominum sapientiam\npro summa stultitia computat.\nRecte igitur Zenon ac Stoici opinationem repudiarunt.\nopinari enim te scire quod nescias non est sapientis, sed temerarii\npotius ac stulti.\nergo si neque sciri quicquam potest,\nut Socrates docuit, neque opinari oportet, ut Zenon, tota philosophia\nsublata est. quid quod non tantum ab his duobus\neuertitur qui philosophiae principes fuerunt, sed ab omnibus,\nut iam uideatur iam pridem suis armis esse confecta?\nin\nmultas sectas philosophia diuisa est et omnes uaria sentiunt.\nin qua ponimus ueritatem? in omnibus certe non potest.\ndesignemus quamlibet: nempe in ceteris omnibus sapientia non\nerit. transeamus ad singulas: eodem modo quidquid uni dabimus,\nceteris auferemus. una quaeque enim secta omnes alias.\neuertit, ut se suaque confirmet, nec ulli alteri sapere concedit,\nne se desipere fateatur: sed sicut alias tollit, sic ipsa quoque\nab aliis omnibus tollitur.\nnihilominus enim philosophi sunt\nqui eam stultitiae accusant. quamcumque laudauerisu eramque\ndixeris, a philosophis uituperatur ut falsa.\ncredemusne igitur\nuni se suamque doctrinam laudanti an multis unius alterius\nignorantiam culpantibus?\nrectius sit necesse est quod plurimi\nsentiunt quam quod unus. nemo enim de se potest recte\niudicare: quod nobilis poeta testatur:\n\n\n\n\n\n\nitan conparatam esse hominum naturam omnium, aliena ut melius uideant et diiudicent quam sua.\ncum igitur omnia incerta sint, aut omnibus credendum est\naut nemini. si nemini, sapientes ergo non sunt, quia singuli\nsapientes esse se putant, si omnibus, aeque non sunt sapientes,\nquia singuli ab omnibus negantur esse sapientes.\npereunt\nigitur uniuersi hoc modo et tamquam Sparti illi poetarum sic\ninuicem iugulant, ut nemo ex omnibus restet: quod eo fit, quia\ngladium habent, scutum non habent.\nsi ergo singulae sectae\nmultarum sectarum iudicio stultitiae conuincuntur, omnes igitur\nuanae atque inanes reperiuntur: ita se ipsa philosophia consumit\net conficit.\nquod cum intellegeret Arcesilas Academiae\nconditor, reprehensiones inter se omnium collegit confessionemque\nignorantiae clarorum philosophorum armauitque se aduersus\nomnes: ita constituit nouam non philosophandi philosophiam.\neo igitur auctore duo philosophiae genera esse coeperunt, unum\nillut uetus, quod scientiam sibi uindicat, alterum nouum repugnans,\nquod eam detrahit. in his duobus generibus uideo\ndiscidium et quasi ciuile bellum:\nsapientiam, quae distrahi\nnon potest, in qua parte ponemus? si natura rerum sciri\n\n\n\n\n\n\n\n\npotest, haec tironum caterua interibit; si non potest, ueterani\nconficientur; si pares fuerint, nihilominus peribit dux omnium\nphilosophia, quia distracta est: nihil enim potest sine interitu\nsibi esse contrarium.\nsi autem ut docui nulla in honiine\npotest esse interna et propria scientia ob fragilitatem condicionis\nhumanae, Arcesilae manus uincit. sed ne ipse quidem\nstabit, quia non potest omnino nihil sciri.\nSunt enim multa quae scire nos natura ipsa et usus frequens\net uitae necessitas cogit. itaque pereundum est, nisi scias\nquae ad uitam sint utilia, ut adpetas, quae periculosa, ut fugias\net uites.\npraeterea multa sunt quae usus inuenit. nam solis\nac lunae uarii cursus et meatus siderum et ratio temporum\ndeprehensa est, et natura corporum a medicis herbarumque\nuires, et ab agricolis natura terrarum nec non imbrium futurorum\nac tempestatum signa collecta sunt: nulla denique ars\nest quae non scientia constet.\ndebuit ergo Arcesilas, si quid\nsaperet, distinguere quae sciri possent quaeue nesciri. sed si\nid fecisset, ipse se in populum redegisset.\nnam uulgus interdum\nplus sapit, quia tantum quantum opus est sapit. a quo\nsi quaeras utrum sciat aliquid an nihil, dicet se scire quae\nsciat, fatebitur nescire quae nesciat.\nrecte ergo aliorum sustulit\ndisciplinas, sed non recte fundauit suam. ignoratio enim\nrerum omnium non potest esse sapientia, cuius est scire proprium.\nita cum philosophos expugnauerit ac docuerit nihil\neos scire, ipse quoque nomen philosophi perdidit, quia doctrina\n\n\n\n\n\n\neius est nihil sciri. nam qui alios reprehendit, quod nesciant.\n,\nipse debet sciens esse: cum autem nihil sciat, quae peruersitas\nquaeue insolentia est ob id ipsum se philosophum constituere\npropter quod ceteros tollat? possunt enim sic respondere:\n\\'si nihil nos scire conuincis et ideo non esse sapientes, quia\nnihil sciamus, ergo ne tu quidem sapiens es, quia te quoque\nconfiteris nihil scire:\nquid ergo promouit Arcesilas nisi quod\nconfectis omnibus philosophis se quoque ipsum eodem mucrone\ntrans fixi t ?\nNusquamne igitur sapientia est? immo uero inter ipsos\nfuit, sed nemo uidit. alii putauerunt posse sciri omnia: sapientes\nutique non fuerunt; alii nihil: ne hi quidem sapientes fuerunt:\nilli, quia plus homini dederunt, hi, quia minus; utrisque\nin utramque partem modus defuit. ubi ergo sapientia est?\nut neque omnia scire te putes, quod est dei, neque omnia\nnescire, quod pecudis. est enim aliquid medium quod sit hominis,\nid est scientia cum ignoratione coniuncta et temperata.\nscientia in nobis ab animo est, qui oritur e caelo, ignoratio a\ncorpore, quod ex terra; unde nobis et cum deo et cum animalibus\nest aliqua communitas.\nita quoniam ex his duobus\nconstamus elementis, quorum alterum luce praeditum est, alterum\ntenebris, pars nobis data est scientiae, pars ignorantiae.\nper hunc quasi pontem transire sine cadendi periculo licet:\nnam illi omnes qui se in alteram partem inclinauerunt, aut\ndextro aut sinistro uersus ceciderunt. utraque autem pars\n\n\n\n\nquomodo errauerit dicam.\nAcademici contra physicos ex rebus\nobscuris argumentati sunt nullam esse scientiam et exemplis\npaucarum rerum inconprehensibilium contenti amplexi sunt\nignorantiam, tamquam scientiam totam sustulissent, quia in\nparte sustulerant.\nphysici contra ex iis quae aperta sunt argumentum\ntrahebant (omnia) sciri posse contentique perspicuis\nretinebant scientiam, tamquam totam defendissent, quia ex parte\ndefenderant. ita neque hi clara neque illi obscura uiderunt,\nsed utrique dum solam scientiam consertis manibus uel retinent\nuel eripiunt, non uiderunt in medio constitutam forem,\nquae illos ad sapientiam transmitteret.\nuerum Arcesilas ignorantiae\nmagister cum Zenoni obtrectaret principi Stoicorum, ut\ntotam philosophiam euerteret, auctore Socrate suscepit hanc\nsententiam, ut adfirmaret sciri nihil posse.\nitaque coarguit\nexistimationem philosophorum, qui putassent ingeniis suis erutam\nesse atque inuentam ueritatem. uidelicet quia mortalis\nfuerat illa sapientia paucisque ante temporibus instituta ad\nsummum iam incrementum peruenerat, ut iam necessario consenesceret\nac periret, extitit repente Academia tamquam senectus\nphilosophiae, quae illam conficeret iam deflorescentem, recteque\nArcesilas uidit adrogantes uel potius stultos esse qui\nputent scientiam ueritatis coniectura posse conprehendi.\nsed\ntamen falsa dicentem redarguere non potest nisi qui scierit\nante quid uerum sit. quod Arcesilas ueritate non cognita facere\nconatus introduxit genus philosophiae asystatum, quod latine\n\n\n\n\n\n\ninstabile uel inconstans possumus dicere.\nut enim nihil sciendum\nsit, aliquid sciri necesse est: nam si nihil omnino scias,\nid ipsum, sciri nihil posse, tolletur.\nita qui uelut sententiae\nloco pronuntiat nihil sciri, tamquam perceptum profitetur et\ncognitum: ergo aliquid sciri potest.\nhuic simile est illut quod\nin scholis proponi solet in asystati generis exemplum, somniasse\nquendam ne somniis crederet. si enim crediderit, tum sequetur\nut non sit credendum, si autem non crediderit, tum sequetur\nut credendum sit.\nita si nihil sciri potest, necesse est id\nipsum sciri, quod nihil sciatur, si autem scitur non posse sciri,\nfalsum est ergo quod dicitur nihil sciri posse. sic inducitur\ndogma sibi ipsi repugnans seque dissoluens.\nsed homo uersutus\nceteris philosophis scientiam uoluit eripere, ut eam domi\nabsconderet — nam sibi illam profecto non adimit qui aliquid\nadfirmat, ut ceteris adimat —: sed nihil agit; apparet enim ac\nfurem suum prodit.\nquanto faceret sapientius ac uerius,\nsi exceptione facta diceret causas rationesque dumtaxat rerum\ncaelestium seu naturalium quia sunt abditae nec sciri posse,\nquia nullus doceat, nec quaeri oportere, quia inueniri quaerendo\nnon possint.\nqua exceptione interposita et physicos admonuisset,\nne quaererent ea quae modum excederent cogitationis\nhumanae, et se ipsum calumniae inuidia liberasset et\nnobis certe dedisset aliquid quod sequeremur.\nnunc autem\n\n\n\n\ncum ab aliis sequendis nos retraxerit, ne uelimus plus scire\nquam possumus, non minus a se quoque ipso retraxit.\nquis\nenim uelit laborare, ne quicquam sciat, aut eiusmodi suscipere\ndoctrinam, ut etiam communem scientiam perdat? quae si\ndoctrina est, scientia constet necesse est, si non est, quis tam\nstultus, ut discendum id putet in quo aut nihil discitur aut\netiam dediscitur?\nquare si neque omnia sciri possunt, quod\nphysici putauerunt, neque nihil, quod Academici, philosophia\nomnis extincta est.\nTranseamus nunc ad alteram philosophiae partem quam\nipsi moralem uocant, in qua totius philosophiae ratio contine-.\ntur, siquidem in illa physica sola oblectatio est, in hac etiam\nutilitas.\net quoniam in disponendo uitae statu formandisque\nmoribus periculo maiore peccatur, maiorem diligentiam necesse\nest adhiberi, ut sciamus quomodo nos oporteat uiuere.\nillic\npotest uenia concedi, quia siue aliquid dicunt, nihil prosunt,\nsiue delirant, nihil nocent, hic uero nullus discidio, nullus errori\nlocus est. unum sentire omnes oportet ipsamque philosophiam\nuno quasi ore praecipere, quia si quid fuerit erratum,\nuita omnis euertitur.\nin illa priore parte ut periculi minus,\nita plus difficultatis est, quod obscura rerum ratio cogit diuersa\net uaria sentire, hic ut plus periculi est, ita minus difficultatis,\n\n\n\n\n\n\nquod usus ipse rerum et cottidiana experimenta possunt docere\nquid sit melius et uerius.\nuideamus ergo utrumne consennant\naut quid nobis adferant, quo rectius uita degatur.\nnon\nnecesse est omnia circumire, unum eligamus ac potissimum,\nquod est summum ac principale, in quo totius sapientiae cardo\nuersatur.\nEpicurus summum bonum in uoluptate animi esse\ncenset, Aristippus in uoluptate corporis; Callipho et Dinomachus\nhonestatem cum uoluptate iunxerunt. Diodorus in priuatione\ndoloris summum bonum posuit, Hieronymus in non dolendo,\nPeripatetici autem in bonis animi et corporis et fortunae.\nHerilli summum bonum est scientia, Zenonis, cum natura congruenter\nuiuere, quorundam Stoicorum, uirtutem sequi. Aristoteles\nin honestate ac uirtute summum bonum conlocauit.\nhae sunt fere omnes omnium sententiae.\nin tanta diuersitate\nquem sequimur? cui credimus? par est in omnibus auctoritas.\nsi eligere possumus quod est melius, iam non est nobis philosophia\nnecessaria, quia sapientes iam sumus qui de sapientium\n\n\n\n\n\n\n\n\nsententiis iudicemus.\ncum uero discendae sapientiae causa\nueniamus, qui possumus iudicare qui nondum sapere coeperimus,\nmaxime cum praesto adsit Academicus, qui nos pallio\nretrahat ac uetet cuiquam credere nec tamen ipse adferat quod\nsequamur?\nQuid ergo superest nisi ut omissis litigatoribus furiosis\nac pertinacibus ueniamus ad iudicem, illum scilicet datorem\nsimplicis et quietae sapientiae, quae non tantum formare nos\net inducere in uiam possit, uerum etiam de controuersiis istorum\nferre sententiam?\nhaec nos docet quod sit hominis uerum\nac summum bonum. de quo priusquam dicere incipiam, illae.\nomnes sententiae refellendae sunt, ut appareat neminem illorum\nfuisse sapientem.\nCum de officio hominis agatur, oportet summum summi\nanimalis bonum in eo constitui, quod commune cum ceteris\nanimalibus esse non possit.\nsed ut feris dentes, armentis\ncornua, uolucribus pinnae propria sunt, sic homini aliquid suum\ndebet adscribi sine quo rationem suae condicionis amittat.\nnam quod uiuendi aut generandi causa datum est omnibus,\nest quidem bonum naturale, summum tamen non est, nisi\nquod est uni cuique generi proprium.\nsapiens ergo non fuit\n\n\n\n\n\n\n\n\nqui summum bonum credidit animi uoluptatem, quoniam siue\nilla securitas siue gaudium est, communis est omnibus.\nAristippo\nne respondendum quidem duco, quem semper in corporis\nuoluptates ruentem nihilque aliut quam uentri et Veneri\nseruientem nemini dubium est hominem non fuisse. sic enim\nuixit, ut nihil inter eum pecudemque distaret nisi unum, quod\nloquebatur.\nquodsi asino aut sui aut cani facultas loquendi\ntribuatur quaerasque ab iis quid sibi uelint, cum feminas tam\nrabide consectantur, ut uix diuelli queant, cibos etiam potumque\nneglegant, cur aut alios mares uiolenter abigant aut ne uicti\nquidem absistant, sed a fortioribus saepe contriti eo magis\ninsectentur, cur nec imbres nec frigora pertimescant, laborem\nsuscipiant, periculum non recusent, quid aliut respondebunt\nnisi summum bonum esse corporis uoluptatem? eam se adpetere,\nut adficiantur suauissimis sensibus eosque esse tanti,\nut adsequendorum causa nec laborem sibi ullum nec uulnera\nnec mortem ipsam recusandam putent.\nab hisne igitur praecepta\nuiuendi petemus, qui hoc idem sentiunt quod animae\nrationis expertes?\naiunt Cyrenaici uirtutem ipsam ex eo esse\nlaudandam, quod sit efficiens uoluptatis. \\'uero\\' inquit obscenus\ncanis aut sus ille lutulentus; \\'nam ideo cum aduersario\n\n\n\n\n\n\n\n\n\n\n\n\nsumma uirium contentione depugno, ut uirtus mea pariat mihi\nuoluptatem, cuius expers sim necesse est, si uictus abscessero’.\nab his ergo sapere discamus, quos a pecudibus ac beluis non sententia, sed lingua discernit? priuationem doloris summum bonum putare non plane Peripateticorum aut Stoicorum, sed\nclinicorum philosophorum est.\nquis enim non intellegat ab aegrotis et in aliquo dolore positis esse hoc disputatum? quid tam ridiculum quam id habere pro summo bono, quod medicus possit dare? dolendum est ergo, ut fruamur bono, et quidem\ngrauiter ac saepe, ut sit postea non dolere iucundius.\nmiser-\nrimus est igitur qui numquam doluit, quia bono caret: quem\nnos felicissimum putabamus, quia malo caruit.\nab hac uani-\ntate non longe afuit qui omnino nihil dolere summum bonum dixit, nam praeter quod omne animal doloris est fugiens, quis potest sibi hoc bonum praestare, quod nobis ut eueniat, nihil\naliut possumus quam optare?\nsummum autem bonum non potest efficere quemquam beatum, nisi semper fuerit in ipsius potestate: hoc autem 11011 uirtus homini, non doctrina, non\nlabor, sed natura ipsa cunctis animantibus praestat.\nqui uoluptatem cum honestate iunxerunt, communionem hanc effugere\nuoluerunt, sed effecerunt repugnans bonum, quoniam qui uo-luptati deditus est, honestate careat necesse est, qui honestati\nstudet, uoluptate.\nPeripateticorum bonum nimium multiplex et\n\n\n\n\n\n\n\n\n\n\n\n\n\nexceptis animi bonis, quae ipsa quae sint magna contentio\nest, commune cum beluis potest uideri.\nnam corporis bona\nid est incolumitas indolentia ualetudo non minus sunt mutis\nquam homini necessaria ac nescio an etiam magis, quia homo\net medellis et ministeriis subleuari potest, muta non possunt.\nitem, quae appellant fortunae bona:\nnam sicut homini opibus\nad uitam tuendam, sic illis praeda et pabulis opus est.\nita\ninducendo bonum quod non sit in hominis potestate, totum\nhominem alienae dicioni subiugauerunt.\naudiamus etiam Zenonem:\nnam is interdum uirtutem somniat. \\'summum\\' inquit\n*est bonum cum natura consentanee uiuere.\\' beluarum igitur\nnobis more uiuendum est.\nnam quae abesse debent ab homine,\nin his omnia deprehenduntur: uoluptates adpetunt, metuunt\nfallunt insidiantur occidunt et, quod ad rem maxime\nattinet, deum nesciunt.\nquid ergo me docet ut uiuam secundum\nnaturam, quae ipsa in deterius prona est et quibusdam\nblandimentis lenioribus in uitia praecipitat?\nuel si aliam\nmutorum, aliam hominis dicit esse naturam, quod homo ad\nuirtutem sit genitus, nonnihil hoc, sed tamen non erit definitio\nsummi boni, quia nullum est animal quod non secundum naturam\nsuam uiuat.\nqui scientiam summum bonum fecit, aliquid\nhomini proprium dedit, sed scientiam alterius rei gratia\nhomines adpetunt, non propter ipsam.\nquis enim scire contentus\nest non expetens aliquem fructum scientiae? artes ideo\n\n\n\n\n\n\n\n\ndiscuntur ut exerceantur, exercentur autem uel ad subsidia\nuitae uel ad uoluptatem uel ad gloriam. non est igitur summum\nbonum quod non propter se expetitur.\nquid ergo interest\nutrum scientiam summum bonum putemus an illa ipsa,\nquae scientia ex se parit id est uictum gloriam uoluptatem?\nquae non sunt homini propria et ideo ne summa quidem bona:\nnam uoluptatis et uictus adpetentia non homini solum, sed\netiam mutis inest.\nquid cupiditas gloriae? nonne in equis\ndeprehenditur, cum uictores exultant, uicti dolent?\n\ntantus amor laudum, tantae est uictoria curae.\nnec inmerito summus poeta experiendum esse ait,.\net quis cuique dolor uicto, quae gloria palmae.\nquodsi ea quae parit scientia communia sunt cum aliis animalibus,\nnon est ergo summum bonum scientia. praeterea\nnon mediocre huius definitionis est uitium, quod scientia node\nponitur. incipient enim beati omnes uideri qui artem aliquam\nscierint, immo uero qui et res malas scierint, ut tam beatus\nsit qui uenena didicerit temperare quam qui mederi.\nquaero\nigitur ad quam rem scientia referenda sit. si ad causas rerum\nnaturalium, quae beatitudo mihi erit proposita, si sciero unde\nNilus oriatur uel quidquid de caelo physici delirant? quid quod\nearum rerum non est scientia, sed opinatio, quae pro ingeniis\n\n\n\n\n\n\nnaria est?\nrestat ut scientia bonorum ac malorum summum\nbonum sit. cur ergo scientiam maluit quam ipsam sapientiam\nsummum bonum dicere, cum sit utriusque significatio et uis\neadem? nemo tamen usque adhuc summum bonum dixit esse\nsapientiam, quod melius dici potuit.\nnam scientia parum ost\nad bonum suscipiendum malumque fugiendum, nisi accedat\net uirtus. multi enim philosophorum cum de bonis malisque\ndissererent, aliter tamen quam loquebantur natura cogente uixerunt,\nquia uirtute caruerunt. uirtus autem cum scientia\nconiuncta sapientia est.\nsuperest ut eos etiam refellamus,\nqui uirtutem ipsam summum bonum putauerunt, in qua opi-\nDione etiam Marcus Tullius fuit: in quo multum inconsiderati\nfuerunt. non enim uirtus ipsa est summum bonum, sed effectrix\net mater est summi boni, quoniam perueniri ad illut sine\nuirtute non potest. utrumque intellectu facile est.\nquaero\nenim utrumne ad praeclarum illut bonum facile perueniri putent\nan cum difficultate ac labore? expediant acumen suum\nerroremque defendant.\nsi facile ad illut ac sine ullo labore\nperueniri potest, summum bonum non est. quid enim nos cruciemus,\nquid conficiamus enitendo diebus ac noctibus, quandoquidem\ntam in promptu id quod quaerimus iacet, ut illut quilibet\nsine ulla contentione animi comprehendat?\nsed si commune\nquoque ac mediocre quodlibet bonum non nisi labore adsequimur,\nquoniam bonorum natura in arduo posita est, malorum\nin praecipiti, summo igitur labore summum bonum adsequi\n\n\n\n\n\n\nnecesse est. quod si est uerissimum, ergo altera uirtute opus\nest, ut perueniamus ad eam uirtutem quae dicitur summum\nbonum: quod est incongruens et absurdum, ut uirtus per se\nipsam perueniat ad se ipsam.\nsi non potest ad ullum bonum\nnisi per laborem perueniri, apparet uirtutem esse per quam\nperueniatur, quoniam in suscipiendis ac perferendis laboribus\nuis officiumque uirtutis est. ergo summum bonum non potest\nesse id per quod necesse est ad aliut perueniri.\nsed illi cum\nignorarent quid -efficeret uirtus aut quo tenderet, honestius\nautem nihil reperirent, substiterunt in ipsius uirtutis nomine,\nquam nullo proposito emolumento adpetendam esse dixerunt,\nut bonum sibi constituerent quod bono indigeret.\nAristoteles\nab his non longe recessit, qui uirtutem cum honestate summum\nbonum putauit: quasi possit ulla esse uirtus inhonesta\nac non, si quid habuerit turpitudinis, uirtus esse desinat.\nsed\nuidit fieri posse ut de uirtute prauo iudicio male sentiatur, et\nideo existimationi hominum seruiendum putauit: quod qui faciat,\na recto bonoque discedet, quia non est in nostra potestate ut\nuirtus pro suis meritis honestetur. nam quid est honestas\nnisi honor perpetuus ad aliquem secundo populi rumore delatus?\nquid ergo fiet, si errore ac prauitate hominum mala\nexistimatio subsequatur? abiciemusne uirtutem, quia flagitiosa\net turpis ab insipientibus iudicetur?\nquae quoniam inuidia\n\n\n\n\n\n\npremi ac uexari potest, ut sit ipsa proprium ac perpetuum\nbonum, nullo extrinsecus adiumento indigere debet, quin suis\n. per se uiribus nitatur et constet.\nitaque nec ullum ei ab\nhomine bonum sperandum est nec ullum malum recusandum.\nVenio nunc ad uerae sapientiae summum bonum. cuius\nnatura hoc modo determinanda est, primum ut solius hominis\nsit nec cadat in ullum aliut animal, deinde ut solius animi\nnec communicari possit cum corpore, postremo ut non possit\ncuiquam sine scientia et uirtute contingere.\nquae circumscriptio\nillorum omnes sententias excludit ac soluit: eorum\nenim quae dixerunt nihil tale est.\ndicam nunc quid sit, ut\ndoceam quod institui, philosophos omnes caecos atque insipientes\nfuisse, qui quod esset homini summum bonum constitutum\nnec uidere nec intellegere nec suspicari aliquando quiuerunt.\nAnaxagoras, cum ab eo quaereretur cuius rei causa natus esset,\nrespondit caeli ac solis uidendi. hanc uocem admirantur omnes\nac philosopho dignam iudicant.\nat ego hunc puto non inuenientem\nquid responderet effudisse hoc passim, ne taceret: quod\nquidem secum, si sapiens fuisset, commentatum meditatumque\nhabere debuit, quia si quis rationem sui nesciat, ne homo sit\nquidem. set putemus non ex tempore dictum illut effusum.\nuideamus in tribus uerbis quot et quanta peccauerit:\nprimum,\nquod omne hominis officium in solis oculis posuit nihil ad\nmentem referens, sed ad corpus omnia. quid ?\nsi caecus\n\n\n\n\n\n\nfuerit, officiumne hominis amittet?\nquod fieri sine occasu animae\nnon potest. quid ceterae corporis partes? num carebunt\nsuis quaeque muneribus? quid quod plus est in auribus quam .\nin oculis situm, quoniam doctrina et sapientia percipi auribus\nsolis potest, oculis solis non potest?\ncaeli ac solis uidendi\ncausa natus es: quis te in hoc spectaculum induxit aut quid\ncaelo rerumque naturae uisio tua confert? nimirum ut hoc\ninmensum et admirabile opus laudes.\nconfitere igitur esse\nrerum omnium constitutorem deum, qui te in hunc mundum\nquasi testem laudatoremque tanti sui operis induxit.\nmagnum\nesse credis uidere caelum atque solem: cur ergo non gratias .\nagis ei qui huius beneficii auctor est? cur non ipsius uirtutem\nprouidentiam potestatem metiris animo, cuius opera miraris?\nnecesse est enim multo mirabilior sit qui mirabilia perfecit.\nsi te quispiam uocasset ad cenam in eaque optime acceptus\nesses, num sanus uiderere, si pluris faceres ipsam uoluptatem\nquam uoluptatis auctorem? adeo philosophi ad corpus referunt\nomnia, nihil prorsus ad mentem nec uident amplius quam\nquod sub oculos uenit.\natquin remotis omnibus officiis corporis\nin sola mente ponenda est hominis ratio. non ergo ideo\n\n\n\n\n\n\nnascimur, ut ea quae sunt facta uideamus, sed ut ipsum factorem\nrerum omnium contemplemur id est mente cernamus.\nquare si quis hominem qui uere sapiat interroget, cuius rei\ncausa natus sit, respondebit intrepidus ac paratus colendi se\ndei gratia natum, qui nos ideo generauit, ut ei seruiamus.\nseruire autem deo nihil aliut est quam bonis operibus tueri et\nconseruare iustitiam.. sed ille ut homo diuinarum rerum inperitus\nrem maximam redegit ad minimum duo sola deligendo,\nquae sibi diceret intuenda.\nquodsi natum se esse dixisset,\nut mundum intueretur, quamquam omnia conprehenderet ac\nmaiore uteretur sono, tamen non inplesset hominis officium,\nquia quanto pluris est anima quam corpus, tanto pluris est\ndeus quam mundus, quia mundum deus et fecit et regit.\nnon ergo mundus oculis, quia utrumque corpus est, sed deus\nanimo contemplandus est, quia deus ut est ipse inmortalis, sic\nanimum esse uoluit sempiternum. dei autem contemplatio\nest uenerari et colere communem parentem generis humani.\nquod si a philosophis afuit proiectique in terram fuerunt diuina\nignorando , existimandus est Anaxagoras ad quae uidenda\nnatum esse se dixerit, nec caelum uidisse nec solem.\nexpedita\nest igitur hominis ratio, si sapiat: cuius propria est\n\n\n\n\n\n\nhumanitas. (sed) ipsa humanitas quid est nisi iustitia? quid iustitia\nnisi pietas? pietas autem nihil aliut quam dei parentis agnitio.\nSummum igitur hominis bonum in sola religione est.\nnam cetera, etiam quae putantur esse homini propria, in ceteris\nquoque animalibus reperiuntur.\ncum enim suas uoces\npropriis inter se notis discernunt atque dinoscunt, conloqui\nuidentur. ridendi quoque ratio apparet in his aliqua, cum\ndemulsis auribus contractoque rictu et oculis in lasciuiam resolutis\naut homini adludunt aut suis. quid coniugibus ac fetibus\npropriis? nonne aliquid amori mutuo et indulgentiae simile\ninpertiunt?\niam illa quae sibi prospiciunt in futurum et cibos\nreponunt, habent utique prouidentiam. rationis quoque signa\nin multis deprehenduntur. nam quando utilia sibi adpetunt, malo\ncauent, periculum uitant, latibula sibi parant in plures exitus\ndispatentia, profecto aliquid intellegunt.\npotest aliquis negare\nillis inesse rationem, cum hominem ipsum saepe deludant? nam\nquibus generandi mellis officium est, cum adsignatas incolunt\nsedes, castra muniunt, domicilia inenarrabili arte componunt,\nregi suo seruiunt, nescio an in his sit perfecta prudentia.\nincertam igitur est utrumne illa quae homini tribuuntur communia\nsint cum aliis uiuentibus, religionis certe sunt expertia.\nequidem sic arbitror, uniuersis animalibus datam esse rationem,\nsed mutis tantummodo ad uitam tuendam, homini etiam ad\npropagandam. et quia in homine ratio ipsa perfecta est, sapientia\nnominatur, quae in hoc eximium facit hominem, quod\nsoli datum est intellegere diuina.\nqua de re Ciceronis uera\nsententia est: ex tot inquit generibus nullum est animal\npraeter hominem quod habeat notitiam aliquam dei,\nipsisque in hominibus nulla gens est neque tam mansueta\nneque tam fera, quae non etiamsi ignoret qualem\nhaberi deum deceat, tamen habendum sciat.\nex\nquo efficitur ut is agnoscat deum, qui unde ortus sit\nquasi recordetur.\nqui ergo philosophi uolunt animos omui\nmetu liberare, tollunt etiam religionem et orbant hominem\nsuo proprio ac singulari bono: quod est a recte uiuendo atque\nab omni humanitate diiunctum, quia deus ut cuncta uiuentia\nsubiecit homini, sic ipsum hominem sibi.\nnam quid est cur\nidem ipsi disputent eo dirigendam esse mentem quo uultus\nerectus est? si enim nobis in caelum spectandum est nihil\n\n\n\n\n\n\nutique aliut quam ob religionem, si religio tollitur, nulla nobis\nratio cum caelo est.\nitaque aut eo spectandum est aut in terram\nprocumbendum. in terram procumbere ne si uelimus quidem\npossumus, quorum status rectus est.\nin caelum igitur spectandum\nest, quo natura corporis prouocat. quod si constat esse\nfaciendum, aut ideo faciendum est, ut religioni seruiamus, a.ut\nideo, ut rationem rerum caelestium cognoscamus.\nsed rationem\nrerum caelestium cognoscere nullo modo possumus, quia nihil\neiusmodi potest cogitando inueniri, sicut supra docui.\nreligioni\nergo seruiendum est, quam qui non suscipit, ipse se prosternit\nin terram et uitam pecudum secutus humanitate se abdi-.\ncat. sapientiores igitur inperiti, qui etiamsi errant in religione\ndeligenda, tamen naturae suae condicionisque meminerunt.\nConstat igitur totius humani generis consensu religionem\nsuscipi oportere. sed quomodo in ea erretur explicandum est.\nnaturam hominis deus hanc esse uoluit, ut duarum rerum cupidus\net adpetens esset, religionis et sapientiae. sed homines\nideo falluntur, quod aut religionem suscipiunt omissa sapientia\naut sapientiae soli student omissa religione, cum alterum sine\naltero uerum esse non possit.\ncadunt ergo ad multiplices\nreligiones, sed ideo falsas, quia sapientiam reliquerunt, quae\nillos docere poterat deos multos esse non posse, aut student\nsapientiae, sed ideo falsae, quia religionem summi dei\n\n\n\n\n\n\n\n\nomiserunt, qui eos ad ueri scientiam potuit erudire.\nsic homines\nqui alterutrum suscipiunt uitam deuiam maximisque erroribus\nplenam secuntur, quoniam in his duobus inseparabiliter conexis\net officium hominis et ueritas omnis inclusa est.\nmiror\nitaque nullum omnino philosophorum extitisse, qui sedem ac\ndomicilium summi boni reperiret.\npotuerunt enim sic quaerere:\nquodcumque est summum bonum, necesse est omnibus\nesse propositum. uoluptas est quae adpetitur a cunctis, sed\nhaec et communis est cum beluis et honesti uim non habet\net satietatem adfert et nimia nocet et processu minuitur aetatis\net multis non contingit; nam qui opibus carent, quorum maior\nest numerus, etiam uoluptate careant necesse est. non est\nigitur summum bonum, sed ne bonum quidem uoluptas.\nquid\ndiuitiae? multo magis: nam et paucioribus et plerumque casu\net inertibus saepe et nonnumquam scelere contingunt et optantur\nab iis qui eas iam tenent. quid regnum ipsum?\nne id\nquidem: non enim cuncti homines regnare possunt et necesse\nest uniuersos summi boni capaces esse.\nquaeramus igitur aliquid\nquod propositum sit omnibus. num uirtus? negari non\npotest quin et bonum sit et omnium certe bonum. sed si\nbeata esse non potest, quia uis et natura eius in malorum\nperferentia posita est, non est profecto summum bonum. quaeramus\naliut.\nat nihil uirtute pulchrius, nihil sapiente dignius\n\n\n\n\n\n\n\n\ninueniri potest. si enim uitia ob turpitudinem fugienda sunt,\nuirtus igitur adpetenda est ob decorem. quid ergo? potestne\nfieri ut quod bonum, quod honestum esse constat, mercede ac\npraemio careat sitque tam sterile, ut nihil ex se commodi pariat?\nlabor ille magnus et difficultas et eluctatio aduersus\nmala, quibus haec uita plena est, aliquid magni boni pariat\nnecesse est.\nid uero quid esse dicemus? num uoluptatem?\nat nihil turpe ex honesto nasci potest. num diuitias? num\npotentatus? at ea quidem fragilia sunt et caduca. num gloriam?\nnum honorem? num memoriam nominis? at haec\nomnia non sunt in ipsa uirtute, sed in aliorum existimatione\natque arbitrio posita.\nnam saepe uirtus et inuisa est et malo\nadficitur. debet autem id bonum quod ex ea nascitur ita cohaerere,\nut diuelli atque abstrahi nequeat, nec aliter summum\nbonum uideri potest, quam si et proprium sit uirtutis et tale,\nut neque adici quicquam neque detrahi possit.\nquid quod in\nhis omnibus contemnendis uirtutis officia consistunt? nam uoluptates\nopes potentias honores eaque omnia quae pro bonis\nhabentur non concupiscere, non adpetere, non amare, quod\nceteri faciunt uicti cupiditate, id est profecto uirtutis.\naliut\nergo sublimius atque praeclarius efficit nec frustra his praesentibus\nbonis reluctatur, nisi quod maiora et ueriora desiderat.\nnon desperemus inueniri posse, modo uerset se cogitatio in\nomnia: neque enim leuia aut ludicra petuntur praemia.\nSi quaeritur quid sit propter quod nascimur, quid efficiat\nuirtus, possumus sic inuestigare. duo sunt ex quibus homo\nconstat, animus et corpus. multa sunt propria animi, multa\npropria corporis, multa utrique communia, sicut est ipsa uirtus:\nquae quotiens ad corpus refertur, discernendi gratia fortitudo\nnominatur.\nquoniam igitur utrique subiacet fortitudo, utrique\nproposita dimicatio est et utrique ex dimicatione uictoria: corpus\nquia solidum est et conprehensibile, cum solidis et conprehensibilibus\nconfligat necesse est, animus autem quia tenuis\nest et inuisibilis, cum iis congreditur hostibus qui uideri tangique\nnon possunt.\nqui sunt autem hostes animi nisi cupiditates\nuitia peccata? quae si uicerit uirtus ac fugauerit, inmaculatus\nerit animus ac purus.\nunde igitur colligi potest\nquid efficiat animi fortitudo? nimirum ex coniuncto et pari\nhoc est ex corporis fortitudine: quod cum in aliquam congressionem\ncertamenque uenerit, quid aliut ex uictoria quam uitam\npetit? siue enim cum homine siue cum bestia dimices, pro\nsalute certatur.\nergo ut corpus uincendo id adsequitur, ut\nnon intereat, sic et animus, ut permaneat, et sicut corpus ab\nhostibus suis uictum morte multatur, ita superatus a uitiis\nanimus moriatur necesse est.\nquid ergo intererit inter animi\net corporis dimicationem nisi quod corpus temporalem uitam\nexpetit, animus sempiternam?\nsi ergo uirtus per se ipsam\n\n\n\n\n\n\nbeata non est, quoniam in perferendis ut dixi malis tota uis\neius est, si omnia quae pro bonis concupiscuntur neclegit, si\nsummus eius gradus ad mortem patet, quandoquidem uitam\nquae optatur a ceteris saepe respuit mortemque quam ceteri\ntiment fortiter suscipit, si necesse est ut aliquid ex se magni\nboni pariat, quia suscepti et superati usque ad mortem labores\nsine praemio esse non possunt, si nullum praemium quod\nea dignum sit reperitur in terra, quandoquidem cuncta quae\nfragilia et caduca sunt spernit, quid aliud restat nisi ut caeleste\naliquid efficiat, quia terrena uniuersa contemnit, et ad\naltiora nitatur, quia humilia despicit? id uero nihil potest esse\naliut quam inmortalitas.\nmerito ergo philosophorum non obscurus\nEuclides qui fuit Megaricorum conditor disciplinae, dissentiens\na ceteris id esse dixit summum bonum, quod simile\nsit et idem semper.\nintellexit profecto quae sit natura summi\nboni, licet id non explicauerit, quid sit: id est autem inmortalitas\nnec aliut omnino quicquam, quia sola nec inminui nec\naugeri nec immutari potest.\nSeneca quoque inprudens incidit\nut fateretur nullum esse aliud uirtutis praemium quam inmortalitatem.\nlaudans enim uirtutem in eo libro quem de inmatura\nmorte conscripsit, una inquit res est uirtus, quae nos\ninmortalitate donare possit et pares diis facere.\nsed\n\n\n\n\n\n\n\n\n\n\net Stoici, quos secutus est, negant sine uirtute effici posse quemquam\nbeatum. ergo uirtutis praemium beata uita est, si uirtus,\nat recte dictum est, beatam uitam facit.\nnon est igitur ut\naiunt propter se ipsam uirtus expetenda, sed propter uitam\nbeatam, quae uirtutem necessario sequitur.\nquod argumentum\ndocere eos potuit, quod esset summum bonum. haec autem\nuita praesens et corporalis beata esse non potest, quia malis\nest subiecta per corpus.\nEpicurus deum beatum et incorruptum\nuocat, quia sempiternus est. beatitudo enim perfecta\nesse debet, ut nihil sit quod eam uexare aut minuere aut inmutare\npossit.\nnec aliter quicquam existimari beatum potest\nnisi fuerit incorruptum. incorruptum autem nihil est nisi quod\nest inmortale. sola ergo inmortalitas beata est, quia corrumpi\nac dissolui non potest.\nquodsi cadit in hominem uirtus,\nquod negare nullus potest, cadit et beatitudo: non potest enim\nfieri ut sit miser qui uirtute est praeditus. si cadit beatitudo,\nergo et inmortalitas cadit in hominem, quae beata est.\nsummum\nigitur bonum sola inmortalitas inuenitur, quia nec aliut\nanimal nec corpus adtingit nec potest cuiquam sine scientia\net uirtute id est sine dei cognitione ac iustitia prouenire.\ncuius adpetitio quam recta, quam uera sit, ipsa uitae huiusce\ncupiditas indicat, quae licet sit temporalis et labore plenissima,\n\n\n\n\n\n\n\n\n\n\n\n\nexpetitur tamen ab omnibus et optatur: hanc enim tam senes\nquam pueri, tam reges quam infimi, tam denique sapientes\nquam stulti cupiunt.\ntanti est, ut Anaxagorae uisum est,\ncontemplatio caeli ac lucis ipsius, ut quascumque miserias libeat\nsustinere.\ncum igitur laboriosa haec et breuis uita non\ntantum hominum, sed etiam ceterarum animantium consensu\nmagnum bonum esse ducatur, manifestum est eandem summum\nac perfectum fieri bonum, si et fine careat et omni malo.\ndenique nemo umquam extitisset qui hanc ipsam breuem contemneret\naut subiret (mortem) nisi spe uitae longioris. nam\nilli qui pro salute ciuium uoluntariae se neci optulerunt, sicut\nThebis Menoeceus, Athenis Codrus, Romae Curtius et Mures\nduo, numquam mortem uitae commodis praetulissent, nisi se inmortalitatem\nopinione ciuium consequi putauissent. qui tamenetsi\nnescierunt inmortalitatis uiam, res eos tamen non fefellit.\nsi enim uirtus diuitias et opes ideo contemnit, quia fragiles\nsunt, uoluptates ideo, quia breues, ergo et uitam fragilem\nbreuemque ideo contemnit, ut solidam et perpetuam consequatur.\nipsa igitur cogitatio per ordinem gradiens et uniuersa considerans\nperducit nos ad eximium illut ac singulare cuius causa\nnascimur bonum.\nquod si fecissent philosophi, non quod semel\napprehenderant tueri pertinaciter maluissent, profecto peruenissent\nad uerum hoc, ut ostendi modo. quod si non fuit eorum\nqui caelestes animas una cum corporibus extinguunt, illi tamen\n\n\n\n\nqui de inmortalitate animae disputant intellegere debuerunt\nideo propositam nobis esse uirtutem, ut perdomitis libidinibus\nrerumque terrestrium cupiditate superata purae ac uictrices\nanimae ad deum id est ad originem suam reuertantur.\nidcirco\nenim soli animantium ad aspectum caeli erecti sumus,\nut summum bonum nostrum in summo esse credamus,\nideo\nreligionem soli capimus, ut ex hoc sciamus humanum spiritum\nnon esse mortalem, quod deum qui est inmortalis et desiderat\net agnoscit.\nigitur ex omnibus philosophis qui aut scientiam\npro summo bono aut uirtutem sunt amplexi, tenuerunt quidem\nueritatis uiam, sed non peruenerunt ad summum.\nhaec enim\nduo sunt, quae simul efficiant illut quod quaeritur: scientia\nid praestat, ut quomodo et quo perueniendum sit nouerimus,\nuirtus, ut perueniamus. alterum sine altero nihil ualet: ex\nscientia enim uirtus, ex uirtute summum bonum nascitur.\nbeata igitur uita, quam philosophi quaesierunt semper et quaerunt\nsiue in cultu deorum siue in philosophia, nulla est et\nideo non potuit ab his reperiri, quia summum bonum non in\nsummo quaesierunt, sed in imo.\nsummum autem quid est\nnisi caelum et deus, unde animus oritur? imum quid nisi\nterra, unde corpus est?\nitaque licet quidam philosophi summum\nbonum non corpori, sed animo dederint, tamen quoniam\nillut ad hanc uitam rettulerunt quae cum corpore terminatur,\nad corpus reuoluti sunt, cuius est omne hoc tempus quod\ntransigitur in terra.\nquare non inmerito summum bonum non\nconprehenderunt, quia quidquid spectat ad corpus et inmortalitatis\nest expers, imum sit necesse est.\nnon cadit ergo in\nhominem beatitudo illo modo quo philosophi putauerunt, sed\n\n\n\n\n\n\n\n\nita cadit, non ut tunc beatus sit, cum uiuit in corpore, quod\nutique ut dissoluatur corrumpi necesse est, sed tunc, cum\nanima societate corporis liberata in solo spiritu uiuit.\nhoc\nuno beati esse in hac uita possumus, si minime beati esse\nuideamur, si fugientes inlecebras uoluptatum solique uirtuti\nseruientes in omnibus miseriis laboribusque uiuamus, quae sunt\nexercitia et corroboramenta uirtutis, si denique asperam illam\nuiam difficilemque teneamus, quae nobis ad beatitudinem patefacta\nest.\nsummum igitur bonum quod beatos facit non\npotest esse nisi in ea religione atque doctrina, cui spes inmortalitatis\nadiuncta est.\nRes exigere uidetur hoc loco, ut quoniam docuimus in-\\'\nmortalitatem esse summum bonum, id ipsum, inmortalem esse\nanimam, conprobemus.\nqua de re ingens inter philosophos\ndisceptatio est, nec quicquam tamen explicare aut probare potuerunt\nii qui uerum de anima sentiebant.\nexpertes enim diuinae\nhuius eruditionis nec argumenta uera quibus uincerent adtulerunt\nnec testimonia quibus probarent. sed oportunius hanc\nquaestionem tractabimus in ultimo libro, cum de uita beata\nnobis erit disserendum.\nsuperest pars illa philosophiae tertia\nquam uocant Xoycxiav, in qua tota dialectica et omnis loquendi\nratio continetur.\nhanc diuina eruditio non desiderat, quia non\n\n\n\n\n\n\n\n\nin lingua, sed in corde sapientia est nec interest quali utare\nsermone. res enim, non uerba quaeruntur. et nos non de\ngrammatico aut oratore, quorum scientia est quomodo loqui\ndeceat, sed de sapiente disserimus, cuius doctrina est quomodo\nuiuere oporteat.\nquodsi neque physica illa ratio necessaria\nest neque haec logica, quia beatum facere non possunt, restat\nat in sola ethica totius philosophiae uis contineatur; ad quam\nse abiectis omnibus Socrates contulisse dicitur.\nin qua etiam\nparte quoniam philosophos errasse docui, qui summum bonum\ncuius capiendi gratia generati sumus non conprehenderunt,\napparet falsam et inanem esse omnem philosophiam, quia\nnec instruit ad iustitiae munera nec officium hominis rationemque\nconsummat.\nsciant igitur errare se qui philosophiam putant\nesse sapientiam; non trahantur auctoritate cuiusquam, sed\nueritati potius et faueant et accedant. nullus hic temeritati\nlocus est, in aeternum stultitiae poena subeunda est, si aut\npersona inanis aut opinio falsa deceperit.\nhomo autem, qualiscumque\nest, si sibi credit hoc est si homini credit, ut non\ndicam stultus, qui suum non uideat errorem, certe adrogans\nest, qui sibi audeat uindicare quod humana condicio non recipit.\nipse e Romanae linguae summus auctor quantum fallatur,\nlicet ex illa sententia peruidere: qui cum in libris\n\n\n\n\n\n\n\n\n\n\nofficiorum philosophiam nihil aliut esse dixisset quam\nstudium sapientiae, ipsam autem sapientiam rerum\ndiuinarum et humanarum scientiam, tum adiecit: cuius\nstudium qui uituperat, haut sane intellego quidnam\nsit quod laudandum putet.\nnam si oblectatio quaeritur\nanimi requiesque curarum, quae conferri cum\neorum studiis potest, qui semper aliquid anquirunt\nquod spectet et ualeat ad bene beateque uiuendum?\nsiue ratio constantiae uirtutisque ducitur, aut haec\nest ars aut nulla omnino, per quam eas adsequamur.\nnullam dicere maximarum rerum artem esse, cum,\nminimarum sine arte nulla sit, hominum est parum\nconsiderate loquentium atque in maximis rebus errantium.\nsi autem est aliqua disciplina uirtutis, ubi ea\nquaeretur, cum ab isto discendi genere discesseris?\nequidem tametsi operam dederim ut quantulamcumque dicendi\nadsequerer facultatem propter studium docendi, tamen eloquens\nnumquam fui, quippe qui forum ne adtigerim quidem: sed\nnecesse est ipsa me faciat causae bonitas eloquentem, ad quam\ndiserte copioseque defendendam scientia diuinitatis et ipsa ueritas\nsufficit.\nuellem igitur Ciceronem paulisper ab inferis\n\n\n\n\n\n\nsurgere, ut uir eloquentissimus ab homunculo non diserto doceretur:\nprimum quidnam sit quod laudandum putet qui uituperat\nid studium quod uocatur philosophia; deinde neque illam\nesse artem qua uirtus et iustitia discatur nec aliam ullam,\nsicut putauit; postremo quoniam est uirtutis disciplina, ubi\nquaerenda sit, cum ab illo discendi genere discesseris, quod\nille non audiendi discendique gratia quaerebat. a quo enim\nposset audire, cum sciret id nemo?\nsed ut in causis facere\nsolebat, interrogatione uoluit urguere ad confessionemque perducere,\ntamquam confideret responderi prorsus nihil posse,\nquominus philosophia esset magistra uirtutis. quod quidem in\nTusculanis disputationibus aperte professus est ad eam ipsam\nconuersa oratione, tamquam se declamatorio dicendi genere\niactaret.\no (uitae) philosophia dux inquit o uirtutis indagatrix\nexpultrixque uitiorum! quid non modo nos,\nsed omnino uita hominum sine te esse potuisset? â€”\ntu inuentrix legum, tu magistra morum et disciplinae\nfuisti:\nquasi uero aliquid per se ipsa sentiret ac non potius\nille laudandus esset qui eam tribuit. potuit eodem modo\n\n\n\n\n\n\ngratias agere cibo et potui, quod sine his rebus constare uita non\npossit, in quibus ut sensus ita beneficii nihil est: atquin ut\nilla corporis alimenta sunt, sic animae sapientia.\nRectius itaque Lucretius, cum eum laudat qui sapientiam\nprimus inuenit, sed hoc inepte, quod ab homine inuentam\nputauit: quasi uero illam alicubi iacentem homo ille quem\nlaudabat inuenerit tamquam tibias ad fontem, ut poetae\naiunt.\nquodsi repertorem sapientiae ut deum laudauit — ita\nenim dicit:\nnemo, ut opinor, erit mortali corpore cretus.nam si, ut ipsa petit maiestas cognita rerum, - dicendum est, deus ille fuit, deus, inclute Memmi —\ntamen non erat sic laudandus deus, quod sapientiam inuenerit,\nsed quod hominem fecerit qui posset capere sapientiam: minuit\nenim laudem qui partem laudat ex toto.\nsed ille ut hominem\nlaudauit, qui tamen ob id ipsum deberet pro deo haberi, quod\nsapere inuenerit: nam sic ait:\nnonne decebit hunc hominem numero diuum dignarier esse?\nunde apparet aut Pythagoram uoluisse laudare, qui se primus\nut dixi philosophum nominauit, aut Milesium Thalen, qui de\nrerum natura primus traditur disputasse.\nita dum hominem\n\n\n\n\n\n\n\n\nquaerit extollere, rem ipsam depressit: non est enim magna,\nsi ab homine potuit inueniri.\nuerum potest ut poetae dari\nuenia. at ille idem perfectus orator, idem summus philosophus,\nne Graecos reprehendam quorum leuitatem semper accusat et\ntamen sequitur, ipsam sapientiam, quam alias donum, alias\ninuentum deorum uocat, poetice figuratam laudat in faciem.\ngrauiter etiam queritur extitisse aliquos qui eam uituperarent.\nquisquamne inquit uituperare uitae parentem et hoc\nparricidio se inquinare audet et tam inpie ingratus\nIt esse?\nnos ergo, Marce Tulli, parricidae sumus et insuendi\niudice in culleum, qui philosophiam negamus parentem\nesse uitae,\nan tu, qui aduersus deum tam inpie ingratus\nes, non hunc cuius effigiem ueneraris in Capitolio sedentem,\nsed illum qui mundum fecit hominemque generauit, qui sapientiam\nquoque ipsam inter cetera caelestia sua beneficia largitus\nest? magistram tu uirtutis aut parentem uitae uocas?\nad quam si quis accesserit, multo sit incertior necesse est\n\n\n\n\n\n\nquam prius fuerit.\ncuius enim uirtatisP quae ipsa ubi sita sit,\nadhuc philosophi non expediunt. cuius uitae? cum ipsi doctores\nante fuerint senectute ac morte confecti quam constituerint\nquomodo uiui deceat. cuius ueritatis indagatricem profiteri\npotes, qui saepe testaris, cum tanta multitudo fuerit philosophorum,\nsapientem tamen extitisse adhuc neminem ?\nquid ergo te magistra illa uitae docuit?\nan ut\npotentissimum consulem maledictis incesseres eumque hostem\npatriae uenenatis orationibus faceres? sed omittamus illa quae\npossunt excusari fortunae nomine.\nstuduisti nempe philosophiae\net quidem sic, ut nullus umquam diligentius, quippe\nqui omnes cognoueris disciplinas, sicut ipse gloriari soles, eamque\nipsam Latinis litteris inlustraueris imitatoremque te Platonis\nostenderis.\ncedo igitur quid didiceris aut in qua secta\nueritatem deprehenderis. in Academia scilicet, quam secutus\nes, quam probasti.\nat haec nihil docet nisi ut scias te nihil\nscire. tui ergo te libri arguunt, quam nihil a philosophia\ndisci possit ad uitam. haec tua uerba sunt: mihi autem\n\n\n\n\n\n\nnon modo ad sapientiam caeci uidemur, sed ad ea\nipsa quae aliqua ex parte cerni uideantur, hebetes\net obtunsi.\nsi ergo philosophia uitae magistra est, cur\ntibi ipse caecus et hebes et obtunsus uidebare, quem oportuit\nilla docente et sentire et sapere et in clarissima luce uersari?\nat quam confisus fueris philosophiae ueritate, docent ad filium\nconposita praecepta, quibus mones philosophiae quidem\npraecepta noscenda, uiuendum autem esse ciuiliter.\nquid tam repugnans dici potest?\nsi noscenda sunt praecepta\nphilosophiae, ideo utique noscenda sunt, ut recte sapienterque\nuiuamus, uel si ciuiliter uiuendum est, non est igitur philosophia\nsapientia, siquidem melius est ciuiliter quam philosophe\nuiuere.\nnam si sapientia est quae dicitur philosophia, stulte\nprofecto uiuet qui non secundum philosophiam uiuet: si autem.\nnon stulte uiuit qui ciuiliter uiuit, sequitur ut stulte uiuat qui\nphilosophe uiuit. tuo itaque iudicio philosophia stultitiae inanitatisque\ndamnata est.\nidem in Consolatione id est in opere\n\n\n\n\n\n\nnon ioculari hanc de philosophia sententiam tulisti: sed nescio a\nqui nos teneat error ac miserabilis ignoratio ueri. ubi\nest ergo philosophiae magisterium aut quid te docuit illa uitae\nparens, si uerum miserabiliter ignoras?\nquodsi haecerroris\nignorationisque confessio paene inuito tibi ab intimo\npectore expressa est, cur non tibi uerum fateris aliquando, :\nphilosophiam, quam tu nihil docentem in caelum laudibus extulisti,\nmagistram uirtutis esse non posse?\nEodem ductus errore Seneca — quis enim ueram uiam\nteneret errante Cicerone? — philosophia inquit nihil aliut\nest quam recta ratio uiuendi uel honeste uiuendi\nscientia uel ars rectae uitae agendae. non errabimus,\nsi dixerimus philosophiam esse legem bene honesteque\nuiuendi, et qui dixerit illam regulam uitae,\nsuum illi reddidit.\nhic plane non respexit ad commune\nphilosophiae nomen. quae cum sit in plures sectas disciplinasque\ndiffusa nihilque habeat certi, nihil denique de quo uniuersi\nuna mente ac uoce consentiant, quid potest esse tam\nfalsum quam regulam uitae philosophiam nominari, in qua\ndiuersitas praeceptorum rectum iter inpediat et turbet aut\nlegem bene uiuendi, cuius capita longe dissonant, aut scientiam\nuitae agendae, in qua nihil aliut efficitur contraria saepe\ndicendo quam ut nemo quicquam sciat?\nquaero enim utrumne\nAcademiam philosophiam putet esse an non. negaturum\nnon arbitror. quod si est, nihil ergo illorum cadit in philo- ss\nsophiam, quae ut omnia reddat incerta, legem abrogat, artem\n\n\n\n\n\n\nnullam putat, rationem subuertit, regulam deprauat, scientiam\nfunditus tollit. falsa igitur illa omnia, quia in rem semper\nincertam et adhuc nihil explicantem cadere non possunt.\nnulla\nitaque ratio uel scientia uel lex bene uiuendi nisi in hac unica\net uera et caelesti sapientia constituta est, quae philosophis\nfuerat ignota.\nnam illa terrena quoniam falsa est, uaria et\nmultiplex sibique tota contraria est. et sicut unus est huius\nmundi constitutor et rector deus, una ueritas, ita unam esse\nac simplicem sapientiam necesse est, quia quidquid est uerum\nac bonum, id perfectum esse non potest, nisi fuerit singulare.\nquodsi philosophia uitam posset instruere, nulli alii nisi philosophi\nessent boni et qui eam non didicissent, essent omnes\nsemper mali.\ncum uero innumerabiles exsistant et semper\nextiterint qui sint aut fuerint sine ulla doctrina boni, ex philosophis\nautem perraro fuerit qui aliquid in uita fecerit laude\ndignum, quis est tandem qui non uideat eos homines uirtutis,\nqua ipsi egent, non esse doctores?\nnam si quis mores eorum\ndiligenter inquirat, inueniet iracundos cupidos libidinosos adrogantes\nproteruos et sub obtentu sapientiae sua uitia celantes,\ntum domi facientes ea quae in scolis arguissent.\nmentior\nfortasse accusandi gratia: nonne id ipsum Tullius et fatetur\net queritur? quotus quisque inquit philosophorum inuenitur\nqui sit ita moratus, ita animo ac uita\n\n\n\n\n\n\nconstitutus, ut ratio postulat? qui disciplinam (suam) non\nostentationem scientiae, sed legem uitae putet? qui\nobtemperet ipse sibi et decretis pareat suis? uidere\nlicet alios tanta leuitate et iactatione, ut iis fuerit\nnon didicisse melius, alios pecuniae cupidos, alios\ngloriae, multos libidinum seruos, ut cum eorum uita\nmirabiliter pugnet oratio.\nNepos quoque Cornelius ad\neundem Ciceronem ita scribit: tantum abest ut ego magistram\nputem esse uitae philosophiam beataeque uitae\nperfectricem, ut nullis magis existimem opus esse\nmagistros uiuendi quam plerisque qui in ea disputanda\nuersantur. uideo enim magnam partem eorum\nqui in schola de pudore (et) continentia praecipiant\nargutissime, eosdem in omnium libidinum cupiditatibus\nuiuere.\nitem Seneca in Exhortationibus plerique inquit\nphilosophorum tales sunt, diserti in conuicium suum.\nquos si audias in auaritiam, in libidinem, in ambitionem\nperorantes, indicium professos putes: adeo redundant\nad ipsos maledicta in publicum missa. quos non\naliter intueri decet quam medicos, quorum tituli remedia\nhabent, puxides uenena.\nquosdam uero nec pudor\nuitiorum tenet, sed patrocinia turpitudini suae\n\n\n\n\n\n\nfingunt, ut etiam honeste peccare uideantur.\nâ€” faciet\nsapiens inquit idem Seneca etiam quae non. probabit,\nut etiam ad maiora transitum inueniat, nec relinquet\nmores bonos, sed tempori aptabit, et quibus alii utuntur\nin gloriam aut uoluptatem, utetur agendae rei\ncausa.\ndeinde paulo post: omnia quae luxuriosi faciunt\nquaeque inperiti, faciet et sapiens, sed non eodem\nmodo eodemque proposito. atquin nihil interest quo animo\nfacias quod fecisse uitiosum est, quia facta cernuntur, animus\nnon uidetur.\nAristippo Cyrenaicorum magistro cum Laide\nnobili scorto fuit consuetudo. quod flagitium grauis ille philosophiae\ndoctor sic defendebat, ut diceret multum inter se et\nceteros Laidis amatores interesse, quod ipse haberet Laidem,\nalii a Laide haberentur.\no praeclara et bonis imitanda sapientia!\nhuic uero liberos in disciplinam dares, ut discerent habere\nmeretricem? aliquid inter se ac perditos interesse dicebat,\nscilicet quod illi bona sua perderent, ipse gratis luxuriaretur.\nin quo tamen sapientior meretrix fuit:\nquae philosophum habuit\npro lenone, ut ad se omnis iuuentus doctoris exemplo et\n\n\n\n\n\n\n\n\n\n\nauctoritate corrupta sine ullo pudore concurreret.\nquid ergo interfuit\nquo animo philosophus ad meretricem famosissimam commearet,\ncum eum populus et riuales sui uiderent omnibus\nperditis nequiorem?\nnec satis fuit ita uiuere, sed docere\netiam libidines coepit ac mores suos de lupanari ad scolam\ntranstulit disserens uoluptatem corporis esse summum bonum.\nquae doctrina exsecrabilis et pudenda non in corde philosophi,\nsed in sinu meretricis est nata.\nnam quid ego de Cynicis\nloquar, quibus in propatulo coire cum coniugibus mos fuit?\nquid mirum si a canibus, quorum uitam imitantur, etiam uocabulum\nnomenque traxerunt?\nnullum igitur m hac disciplina\nmagisterium uirtutis est, cum etiam illi qui honestiora praecipiunt,\naut non faciant ipsi quae suadent aut si faciunt, quod\nraro accidit, non disciplina eos ad rectum, sed natura producat,\nquae saepius etiam indoctos inpellit ad laudem.\nVerum enim cum se perpetuae desidiae tradant nullam- que uirtutem capessant et omnem suam uitam nihil aliut\nquam in eloquendo peragant, quid aliut quam inertes debent\nputari?\nsapientia enim nisi in aliquo actu fuerit quo uim\nsuam exerceat, inanis et falsa est recteque Tullius ciuiles uiros,\nqui rem publicam gubernent, qui urbes aut nonas constituant\naut constitutas aequitate tueantur, qui salutem libertatemque\n\n\n\n\n\n\n\n\n\n\nciuium uel bonis legibus uel salubribus consiliis uel iudiciis\ngrauibus conseruent, philosophiae doctoribus praefert.\nbonos\nenim facere oportet potius quam inclusos in angulis facienda\npraecipere quae ne ipsi quidem faciant qui locuntur; et quoniam\nse a ueris actibus remouerunt, apparet eos exercendae\nlinguae causa uel auocandi (animi) gratia artem istam philosophiae\nrepperisse. qui autem docent tantum nec faciunt, ipsi\npraeceptis suis detrahunt pondus. quis enim optemperet, cum\nipsi praeceptores doceant non optemperare?\nbonum est autem\nrecta et honesta praecipere, sed nisi et facias, mendacium est,\net est incongruens atque ineptum non in pectore, sed in labris\nhabere bonitatem.\nnon ergo utilitatem ex philosophia, sed\noblectationem petunt. quod quidem Cicero testatus est. profecto\ninquit omnis istorum disputatio quamquam uberrimos\nfontes uirtutis et scientiae continet, tamen conlata\ncum eorum actis perfectisque rebus uereor ne\nnon tantum uideatur utilitatis adtulisse negotiis hominum\nquantam oblectationem otiis.\nuereri quidem non\ndebuit, cum uerum diceret, sed quasi timeret ne proditi mysterii\nreus a philosophis citaretur, non est ausus confidenter\n\n\n\n\n\n\n\n\n\n\npronuntiare quod fuit uerum, illos non ideo disputare ut do-1\nceant, sed ut se oblectent in otio. qui quoniam auctores sunt i\nrerum gerendarum nec ipsi quicquam gerunt, pro loquacibus \\'\nsunt habendi.\nsed profecto quia nihil ad uitam boni adferebant,\nnec ipsi decretis suis obtemperauerunt nec quisquam per\ntot saecula inuentus est qui eorum legibus uiueret. abicienda\nest igitur omnis philosophia, quia non studendum sapientiae,\nquod fine ac modo caret, sed sapiendum est et quidem mature.\nnon enim nobis altera uita conceditur, ut cum in hac sapientiam\nquaeramus, in illa sapere possimus: in hac utrumque fieri\nnecesse est. cito inueniri debet, ut cito suscipi possit, ne quid\npereat ex uita, cuius finis incertus est.\nCiceronis Hortensius\ncontra philosophiam disserens circumuenitur arguta conclusione,\nquod cum diceret philosophandum non esse, nihilominus\nphilosophari uidebatur, quoniam philosophi est quid in uita\nfaciendum uel non faciendum sit disputare.\nnos ah hac\ncalumnia inmunes ac liberi sumus qui philosophiam tollimus,\nquia humanae cogitationis inuentio est, sophiam defendimus,\nquia diuina traditio est, eamque ah omnibus suscipi oportere\ntestamur.\nille cum philosophiam tolleret nec melius aliquid\nadferret, sapientiam tollere putabatur eoque facilius de sententia\npulsus est, quia constat hominem non ad stultitiam, sed ad\nsapientiam nasci.\npraeterea illut quoque argumentum contra\n\n\n\n\n\n\n\n\nphilosophiam ualet plurimum, quo idem est usus Hortensius,\nex eo posse intellegi philosophiam non esse sapientiam,\nquod principium et origo eius appareat.\nquando\ninquit philosophi esse coeperunt? Thales ut opinor\nprimus. recens haec quidem aetas: ubi ergo aput\nantiquiores latuit amor iste inuestigandae ueritatis?\nidem Lucretius ait:\ndenique natura haec rerum ratioque reperta est nuper, et hanc primus cum primis ipse repertus nunc ego sum in patrias qui possim uertere uoces.\net Seneca non sunt inquit mille anni, ex quo initia sapientiae\nmota sunt. multis igitur saeculis humanum genus\nsine ratione uixit: quod inridens Persius\npostquam inquit sapere urbi cum pipere et palmis uenit,\ntamquam sapientia cum saporis mercibus fuerit inuecta. quae\nsi est secundum hominis naturam, cum homine ipso coeperit\nnecesse est, si uero non est, ne capere quidem illam posset\nhumana natura.\nsed quia recipit, a principio igitur fuisse\nsapientiam necesse est: ergo philosophia quia non a principio\n\n\n\n\n\n\n\n\nfuit, non est eadem uera sapientia. sed uidelicet Graeci quia\nsacras ueritatis litteras non attigerant, quemadmodum deprauata\nesset sapientia nescierunt;\net ideo cum uacare sapientia\nhumanam uitam putarent, philosophiam commenti sunt id est\nlatentem atque ignotam sibi ueritatem disserendo eruere uoluerunt:\nquod studium per ignorantiam ueri sapientiam putauerunt.\nDixi de philosophia ipsa quam potui breuiter. nunc ad philosophos ueniamus, non ut cum his decertemus, qui stare\nnon possunt, sed ut eos fugientes atque deiectos nostro campo\ninsequamur.\nEpicuri disciplina multo celebrior semper fuit\nquam ceterorum, non quia ueri aliquid adferat, sed quia multos\npopulare nomen uoluptatis inuitat. nemo enim non in\nuitia pronus est.\npraeterea ut ad se multitudinem contrahat,\nadposita singulis quibusque moribus loquitur. desidiosum uetat is\nlitteras discere, auarum populari largitione liberat, ignauum\nprohibet accedere ad rem publicam, pigrum exerceri, timidum\nmilitare.\ninreligiosus audit deos nihil curare, inhumanus et\nsuis commodis seruiens iubetur nihil cuiquam tribuere: omnia\nenim sua causa facere sapientem.\nfugienti turbam solitudo Jt\\'\n\n\n\n\n\n\n\n\nlaudatur, qui nimium parcus est, discit aqua et polenta uitam\nposse tolerari. qui odit uxorem, huic enumerantur caelibatus\nbona, habenti malos liberos orbitas praedicatur, aduersus parentes\ninpio, nullum uinculum esse naturae. inpatienti ac delicato\ndolorem esse omnium malorum maximum dicitur, forti,\netiam in tormentis beatum esse sapientem.\nqui claritati ac\npotentiae studet, huic praecipitur reges colere, qui molestiam\nferre non potest, huic regiam fugere.\nita homo astutus ex\nuariis diuersisque moribus circulum cogit et dum studet placere\nomnibus, maiore discordia secum ipse pugnauit quam inter se\nuniuersi. unde autem disciplina eius tota descendat, quam\noriginem habeat, explicandum est.\nuidebat Epicurus bonis\naduersa semper accidere, paupertatem labores exilia carorum\namissiones, malos contra beatos esse, augeri potentia, honoribus\nadfici; uidebat innocentiam minus tutam, scelera inpune committi;\nuidebat sine dilectu morum, sine ordine ac discrimine\nannorum saeuire mortem, sed alios ad senectutem peruenire,\nalios infantes rapi, alios iam robustos interire, alios in primo\nadulescentiae flore inmaturis funeribus extingui, in bellis meliores\npotius et uinci et peru\\'e.\nmaxime autem commouebat\nhomines in primis religiosos grauioribus malis adfici, iis autem\n\n\n\n\n\n\nqui aut deos omnino neclegerent aut non pie colerent, uel\nminora incommoda euenire uel nulla; ipsa etiam saepe templa\nfulminibus conflagrare.\nquod Lucretius queritur, cum dicit de deo:\ntum fulmina mittat et aedis ipse suas disturbet et in deserta recedens saeuiat exercens telum, quod saepe nocentes praeterit exanimatque indignos inque merentes.\nquodsi uel exiguam ueritatis auram colligere potuisset, numquam\ndiceret aedis illum suas disturbare, cum ideo disturbet,\nquia non sint suae.\nCapitolium, quod est Romanae urbis\net religionis caput summum, non semel, sed saepius fulmine\nictum conflagrauit:\nhomines autem ingeniosi quid de hoc existimauerint,\nex dicto Ciceronis apparet, qui ait diuinitus\nextitisse illam flammam, non quae terrestre illut domicilium\nIouis deleret, sed quae sublimius magnificentiusque\ndeposceret.\nqua de re etiam in libris consulatus\nsui eadem dixit quae Lucretius:\nnam pater altitonans stellanti nixus Olympo ipse suas arces atque inclyta templa petiuit et Capitolinis iniecit sedibus ignes.\npertinaci ergo stultitia non modo uim maiestatemque ueri dei\nnon intellexerunt, sed etiam inpietatem sui erroris auxerunt,\nqui templum caelesti iudicio saepe damnatum restituere contra\nfas omne contenderint.\ncum haec igitur cogitaret Epicurus,\nearum rerum uelut iniquitate inductus — sic enim causam\nrationemque ignoranti uidebatur — existimauit nullam esse\nprouidentiam. quod cum sibi persuasisset, suscepit etiam defendendum:\nsic in errores inextricabiles se ipse coniecit.\nsi\nenim prouidentia nulla est, quomodo tam ordinate, tam disposite\nmundus effectus est? nulla inquit dispositio est: multa\nenim facta sunt aliter quam fieri debuerunt. et inuenit\nhomo diuinus quae reprehenderet.\nquae singula si\nuacaret refellere, facile ostenderem nec sapientem hunc fuisse\nnec sanum. item si nulla prouidentia est, quomodo animalium\ncorpora tam prouidenter ordinata sunt, ut singula quaeque\nmembra mirabili ratione disposita sua officia conseruent?\nnihil\ninquit in procreandis animalibus prouidentiae ratio\nmolita est. nam neque oculi ad uidendum facti sunt\nneque aures ad audiendum neque lingua ad loquendum\nneque pedes ad ambulandum, quoniam prius haec nata\nsunt quam esset uidere audire loqui ambulare. itaque\nnon haec ad usum nata sunt, sed usus ex illis\nnatus est.\nsi nulla prouidentia est, cur imbres cadunt,\n\n\n\n\n\n\n\n\nfruges oriuntur, arbusta frondescunt? non inquit animantium\ncausa ista fiunt, quoniam prouidentiae nihil prosunt,\nsed omnia sua sponte fieri necesse est.\nj unde ergo\nnascuntur aut quomodo fiunt omnia quae geruntur non est\ninquit prouidentiae opus: sunt enim semina per inane\nuolitantia, quibus inter se temere conglobatis uniuersa\ngignuntur atque concrescunt.\ncur igitur illa non\nsentimus aut cernimus? quia nec colorem habent inquit\nnec calorem ullum nec odorem. saporis quoque et\numoris expertia sunt et tam minuta, ut secari ac diuidi\nnequeant.\nsic eum, quia falsum in principio susceperat,\nconsequentium rerum necessitas ad deliramenta perduxit. ubi\nenim sunt aut unde ista corpuscula? cur nemo illa praeter\nunum Leucippum somniauit, a quo Democritus eruditus hereditatem\nstultitiae reliquit Epicuro?\nquae si sunt corpuscula et\nquidem solida ut dicunt, sub oculos certe uenire possunt. si eadem\nest natura omnium, quomodo res uarias efficiunt? uario\ninquit ordine ac positione conueniunt sicut litterae: quae\ncum sint paucae, uarie tamen collocatae innumerabilia\nuerba conficiunt.\nat litterae uarias formas habent. 20\nita inquit et haec ipsa primordia: nam sunt aspera,\n\n\n\n\n\n\n\n\nsunt hamata, sunt leuia. secari ergo ac diuidi possunt, si\naliquid inest illis quod emineat. si autem leuia sunt et hamis\nindigent, cohaerere non possunt. hamata igitur esse oportet,\nut possint inuicem concatenari.\ncum uero tam minuta esse\ndicantur, ut nulla ferri acie dissici ualeant, quomodo hamos\naut angulos habent? quos, quia extant, necesse est posse diuelli.\ndeinde quo foedere inter se, qua mente conueniunt,\nut ex iis aliquid construatur? si sensu carent, nec coire tam\ndisposite possunt, quia non potest quicquam rationale perficere\nnisi ratio. quam multis coargui haec uanitas potest!\nsed\nproperat oratio. hic est ille,\nqui genus humanum ingenio superauit et omnes restinxit, stellas exortus ut aetherius sol.\nquos equidem uersus numquam sine risu legere possum.\nnon\nenim de Socrate hoc saltem aut Platone dicebat, qui uelut\nreges habentur philosophorum, sed de homine, quo sano ac\nuigente nullus aeger ineptius delirauit. itaque poeta inanissimus\nleonis laudibus murem non ornauit, sed obruit et obtriuit.\nat idem nos liberat metu mortis, de qua haec ipsius expressa\nuerba sunt: quando nos sumus, mors non est: quando\nmors est, nos non sumus. mors ergo nihil ad nos.\nquam argute nos fefellit!\nquasi uero transacta mors timeatur,\n\n\n\n\n\n\n\n\nqua iam sensus ereptus est, ac non ipsum mori, quo sensus\neripitur. est enim tempus aliquod quo et nos iam non sumus\net mors tamen nondum est, idque ipsum uidetur esse miserum,\nquod et mors esse incipit et nos esse desinimus;\nnec frustra\ndictum est: mors misera non est, aditus ad mortem\nest miser, hoc est morbo tabescere, ictum perpeti, ferrum\ncorpore excipere, ardere igni, dentibus laniari.\nhaec sunt\nquae timentur, non quia mortem adferunt, sed quia dolorem\nmagnum. quin potius effice ne dolor malum sit omnium\ninquit malorum maximum est. qui ergo possum non timere,\nsi id quod mortem antecedit aut efficit, malum est? quid quod\ntotum illut argumentum falsum est, quia non intereunt animae?\n(minime) uero inquit; nam quod cum corpore nascitur,\ncum corpore intereat necesse est. iam superius dixi differre\nme hunc locum et operi ultimo reseruare, ut hanc Epicuri\npersuasionem, siue illa Democriti siue Dicaearchi fuit, et\nargumentis et diuinis testimoniis redarguam.\nuerum ille fortasse\ninpunitatem uitiis suis spopondit: fuit enim turpissimae\n\n\n\n\n\n\n\n\nuoluptatis adsertor, cuius capiendae causa nasci hominem putauit.\nquis cum hoc adfirmari audiat, uitiis et sceleribus abstineat?\nnam si periturae sunt animae, adpetamus diuitias, ut\nomnes suauitates capere possimus. quae si nobis desunt, ab\niis qui habent auferamus clam dolo ui; eo magis, si humanas\nres nullus deus curat, quandocumque spes inpunitatis adriserit,\nrapiamus necemus.\nsapientis est enim male facere, si et\nutile sit et tutum, quoniam si quis in caelo deus est, non\nirascitur cuiquam. aeque stulti est bene facere, quia sicut ira\nnon commouetur, ita nec gratia tangitur.\nuoluptatibus igitur\nquoquo modo possumus seruiamus: breui enim tempore nulli\nerimus omnino. ergo nullum diem, nullum denique temporis\npunctum fluere nobis sine uoluptate patiamur, ne quia ipsi\nquandoque perituri sumus, id ipsum quod uiuimus pereat.\nhaec ille tametsi non dicit uerbo, re tamen ipsa docet.\nnam\ncum disputat omnia sapientem sua causa facere, ad utilitatem\nsuam refert omnia quae agit.\nita qui audit haec flagitia, nec\nboni quicquam faciendum putabit, quoniam bene facere ad utilitatem\nspectat alienam, nec ab scelere abstinendum, quia\n\n\n\n\n\n\n\n\nmaleficio praeda coniuncta est.\narchipirata quispiam uel latronum\nductor si suos ad grassandum cohortetur, quo alio sermone uti\npotest quam ut eadem dicat quae dicit Epicurus?\ndeos nihil\ncurare; non ira, non gratia tangi; inferorum poenas non esse\nmetuendas, quod animae post mortem occidant nec ulli omnino\nsint inferi; uoluptatem esse maximum bonum; nullam esse\nhumanam societatem; sibi quemque consulere; neminem esse\nqui alterum diligat nisi sua causa; mortem non esse metuendam\nforti uiro nec ullum dolorem, qui etiamsi torqueatur, si\nuratur, nihil curare se dicat.\nest plane cur quisquam putet\nhanc uocem uiri esse sapientis, quae potest latronibus aptissime\ncommodari.\nAlii autem contraria his disserunt, superesse animas post\nmortem: et hi sunt maxime Pythagorei ac Stoici, quibus etsi\nignoscendum est, quia uerum sentiunt, non possum tamen non\nreprehendere eos, quia non scientia, sed casu inciderunt in\nueritatem. itaque in eo ipso quod recte sentiebant, aliquid errarunt.\nnam cum timerent argumentum illud quo colligitur\nnecesse esse ut occidant animae cum corporibus, quia cum\ncorporibus nascuntur, dixerunt non nasci animas, sed insinuari 20\npotius in corpora et de aliis in alia migrare.\nnon putauerunt\n\n\n\n\n\n\n\n\naliter fieri posse ut supersint animae post corpora, nisi uideantur\nfuisse ante corpora. par igitur ac prope similis error est\npartis utriusque. sed haec in praeterito falsa est, illa in futuro.\nnemo enim uidit quod est uerissimum, et nasci animas et non\noccidere, quia cur id fieret aut quae ratio esset hominis nescierunt.\nmulti ergo ex iis qui aeternas esse animas suspicabantur,\ntamquam in caelum migraturi essent, sibi ipsi manus\nintulerunt, ut Cleanthes, ut Chrysippus, ut Zenon, ut Empedocles,\nqui se in ardentis Aetnae specus intempesta nocte\ndeiecit, ut cum repente non apparuisset, abisse ad deos crederetur,\net ex Romanis Cato, qui fuit in omni sua uita Stoicae\nuanitatis imitator.\nnam Democritus in alia fuit persuasione,\nsed tamen\nsponte sua leto caput obuius optulit ipse,\nquo nihil sceleratius fieri potest. nam si homicida nefarius\nest, quia hominis extinctor est, eidem sceleri obstrictus est\nqui se necat, quia hominem necat.\nimmo uero maius esse\nid facinus existimandum est, cuius ultio soli deo subiacet.\nnam sicut in hanc uitam non nostra sponte uenimus, ita\n\n\n\n\n\n\n\n\n\n\nrursus ex hoc domicilio corporis, quod tuendum nobis adsignatum\nest, eiusdem iussu recedendum est, qui nos in hoc corpus\ninduxit tamdiu habitaturos, donec iubeat emitti. et si uis aliqua\ninferatur, aequa mente patiendum, cum extincta innocentis\nanima inulta esse non possit habeamusque iudicem\nmagnum, cui soli uindicta in integro semper est.\nhomicidae\nigitur illi omnes philosophi et ipse Romanae sapientiae princeps\nCato, qui antequam se occideret, perlegisse Platonis librum\ndicitur qui est scriptus de aeternitate animarum, et ad summum\nnefas philosophi auctoritate conpulsus est. et hic tamen\naliquam moriendi causam uidetur habuisse, odium seruitutis.\nquid Ambraciotes ille, qui cum eundem librum perlegisset,\npraecipitem se dedit nullam aliam ob causam nisi quod Platoni\ncredidit? execrabilis prorsus ac fugienda doctrina, si abigit\nhomines a uita.\nquodsi scisset Plato atque docuisset a\nquo et quomodo et quibus et quae ob facta et quo tempore\ninmortalitas tribuatur, nec Theombrotum inpegisset in mortem\nuoluntariam nec Catonem, sed eos ad uitam et iustitiam potius\nerudisset.\nnam mihi Cato uidetur causam quaesisse moriendi\nnon tam ut Caesarem fugeret, quam ut Stoicorum decretis obtemperaret,\nquos sectabatur, suumque nomen grandi aliquo\n\n\n\n\n\n\nfacinore clarificaret: cui quid mali potuerit accidere, si uiueret,\nnon inuenio.\nGaius enim Caesar ut erat clemens, nihil aliut\nefficere uolebat etiam in ipso belli ciuilis ardore, quam ut bene\nmereri de re publica uideretur duobus optimis ciuibus Cicerone\net Catone seruatis. sed redeamus ad eos qui mortem pro bono\nlaudant.\nde uita quereris, quasi uixeris aut umquam tibi\nratio constiterit, cur omnino sis natus. nonne igitur tibi uerus\nille et communis omnium pater Terentianum illut iure increpauerit:\n\nprius disce quid sit uiuere, si displicebit uita, tum istoc utitor.\nindignaris te malis esse subiectum, quasi quicquam merearis\nboni qui patrem, qui dominum, qui regem tuum nescis, qui\nquamuis clarissimam lucem intuearis oculis, mens tamen caeca\nest et in profundis ignorantiae tenebris iacet. quae ignorantia\neffecit ut quosdam dicere non puderet idcirco nos esse natos,\nut scelerum poenas lueremus: quo quid delirius dici possit non\nuideo.\nubi enim uel quae scelera potuimus admittere qui\nomnino non fuimus? nisi forte credemus inepto illi seni, qui\nse in priore uita Euphorbum fuisse mentitus est. hic credo\n\n\n\n\n\n\n\n\nquod erat ignobili genere natus, familiam sibi ex Homeri carminibus\nadoptauit.\no miram et singularem Pythagorae memoriam\net o miseram obliuionem nostrum omnium, qui nesciamus\nqui ante fuerimus! sed fortasse uel errore aliquo uel\ngratia sit effectum, ut ille solus Lethaeum gurgitem non adtigerit\nnec obliuionis aquam gustauerit. uidelicet senex uanus,\nsicut otiosae aniculae solent, fabulas tamquam infantibus credulis\nfinxit.\nquodsi bene sensisset de iis quibus haec locutus\nest, si homines eos existimasset, numquam sibi tam petulanter\nmentiendi licentiam uindicasset. sed deridenda hominis leuissimi\nuanitas.\nquid Cicerone faciemus? qui cum in principio\nConsolationis suae dixisset luendorum scelerum causa\nnasci homines, iterauit id ipsum postea quasi obiurgans\neum qui uitam non esse poenam putet. recte ergo praefatus\nest errore ac miserabili ueritatis ignorantia se teneri.\nAt illi qui de mortis bono disputant quia nihil ueri\nsciunt, sic argumentantur: si nihil est post mortem, non est\nmalum mors; aufert enim sensum mali. si autem supersunt\nanimae, etiam bonum est, quia inmortalitas sequitur.\nquam\nsententiam Cicero de Legibus sic explicauit: gratulemurque\n\n\n\n\n\n\nnobis, quoniam mors aut meliorem quam qui est in\nuita aut certe non deteriorem adlatura est statum:\nnam sine corpore animo uigente diuina uita est, sensu\ncarente nihil profecto est mali.\nargute, ut sibi uidentur,\nquasi nihil esse aliut possit. atquin utrumque hoc falsum est.\ndocent enim diuinae litterae non extingui animas, sed aut pro\niustitia praemio adfici aut poena pro sceleribus sempiterna.\nnec\nenim fas est aut eum qui sceleratus in uita feliciter fuerit,\neffugere quod meretur aut eum qui ob iustitiam miserrimus\nfuerit, sua mercede fraudari.\nquod adeo uerum est, ut idem\nTullius in Consolatione non easdem sedes incolere iustos atque\ninpios praedicauerit.\nnec enim omnibus inquit idem illi\nsapientes arbitrati sunt eundem cursum in caelum\npatere. nam uitiis et sceleribus contaminatos deprimi\nin tenebras atque in caeno iacere docuerunt, castos\nautem animos, puros integros incorruptos, bonis\netiam studiis atque artibus expolitos leui quodam et\nfacili lapsu ad deos id est ad naturam similem sui\nperuolare. quae sententia superiori illi argumento repugnat.\nillut enim sic adsumptum est, tamquam necesse sit omnem\nhominem natum inmortalitate donari. quod igitur erit.\ndiscrimen\nuirtutis ac sceleris, si nihil interest utrumne Aristides\n\n\n\n\n\n\n\n\n\n\n\n\nsit aliquis an Phalaris, utrum Cato an Catilina? sed hanc\nrepugnantiam rerum sententiarumque non cernit nisi qui tenet\nueritatem.\nsi quis igitur nos roget utrumne bonum sit mors .\nan malum, respondebimus qualitatem eius ex uitae ratione\npendere. nam sicut uita ipsa bonum est, si cum uirtute uiuatur,\nmalum, si cum scelere, sic et mors ex praeteritis uitae\nactibus ponderanda est.\nita fit ut si uita in dei religione\ntransacta sit, mors malum non sit, quia translatio est ad\ninmortalitatem: sin aliter, malum sit necesse est, quoniam\nut dixi ad aeterna supplicia transmittit.\nquid ergo dicemus\nnisi errare illos qui aut mortem adpetunt tamquam bonum\naut uitam fugiunt tamquam malum? nisi quod sunt iniquissimi,\nqui pauciora mala non pensant bonis pluribus.\nnam cum\nomnem uitam per exquisitas et uarias traducant uoluptates,\nmori cupiunt, si quid forte iis amaritudinis superuenit, et sic\nhabent, tamquam illis numquam fuerit bene, si aliquando fuerit\nmale. damnant igitur uitam omnem plenamque nihil aliut\nquam malis opinantur.\nhine nata est inepta illa sententia,\nhanc esse mortem quam nos uitam putemus, illam uitam quam\nnos pro morte timeamus: ita primum bonum esse non nasci,\nsecundum, citius mori.\nquae ut maioris sit auctoritatis, Sileno\nadtribuitur. Cicero in Consolatione non nasci inquit longe\noptimum nec in hos scopulos incidere uitae, proximum\nautem, si natus sis, quam primum tamquam\n\n\n\n\n\n\nex incendio effugere fortunae. credidisse illum uanissimo\ndicto exinde apparet, quod adiecit de suo aliquid, ut ornaret.\nquaero igitur cui esse optimum putet non nasci, cum sit nullns\nomnino qui sentiat: nam ut bonum sit aliquid aut malum,\nsensus efficit.\ndeinde, cur omnem uitam nihil esse aliud\nquam scopulos et incendium putauerit: quasi aut in nostra\nfuerit potestate ne nasceremur aut uitam nobis fortuna tribuat,\nnon deus, aut uiuendi ratio quicquam simile incendio habere\nuideatur.\nnon dissimile Platonis illut est, quod aiebat se\ngratias agere naturae: primum quod homo natus esset\npotius quam mutum animal, deinde quod mas potius\nquam femina, quod Graecus quam barbarus, postremo\nquod Atheniensis et quod temporibus Socratis.\ndici\nnon potest quantam mentibus caecitatem, quantos pariat errores\nignoratio ueritatis. ego plane contenderim numquam quicquam\nin rebus humanis dictum esse delirius: quasi uero si\nant barbarus aut mulier aut asinus denique natus esset, idem\nipse Plato esset ac non illud ipsum quod natus fuisset.\nsed\nuidelicet Pythagorae credidit, qui ut uetaret homines animalibus\nuesci, dixit animas de corporibus in aliorum animalium\ncorpora commeare. quod et uanum et inpossibile est: uanum,\n\n\n\n\n\n\n\n\n\n\nquia necesse non fuit ueteres animas in noua corpora inducere,\ncum idem artifex qui primas aliquando fecerat, potuerit semper\nnouas facere, inpossibile, quia rectae rationis anima tam inmutare\nnaturam status sui non potest quam ignis aut deorsum\nniti aut in transuersum fluminis modo flammam suam fundere.\nexistimauit igitur homo sapiens potuisse fieri, ut anima quae\ntunc erat in Platone, in aliquod mutum animal includeretur\nessetque humano sensu praedita, ut intellegeret ac doleret incongruenti\nse corpore oneratam.\nquanto sanius faceret, si\ngratias agere se diceret, quod ingeniosus, quod docilis natus\nesset, quod in iis opibus, ut liberaliter erudiretur!\nnam quod\nAthenis natus est, quid in eo beneficii fuit? an non plurimi\nextiterunt in aliis ciuitatibus excellenti ingenio atque doctrina\nuiri, qui meliores singuli quam omnes Athenienses fuerunt?\nquanta hominum milia fuisse credamus qui et Athenis nati\net temporibus Socratis indocti tamen ac stulti fuerint? non\nenim parietes aut locus in quo quisque est effusus ex utero,\nconciliat homini sapientiam.\nquid uero attinuit Socratis se\ntemporibus natum gratulari? num Socrates ingenia discentibus\npotuit commodare?\nnon uenit in mentem Platoni Alcibiaden\nquoque et Critiam eiusdem Socratis adsiduos auditores\n\n\n\n\nfuisse, quorum alter hostis patriae acerrimus fuit, alter crudelissimus\nomnium tyrannorum?\nVideamus nunc quid in Socrate ipso tam magnum fuerit,\nut homo sapiens merito gratias ageret illius temporibus esse\nse natum.\nnon infitior fuisse illum paulo cordatiorem quam\nceteros, qui naturam rerum putauerint ingenio posse conprehendi:\nin quo illos non excordes tantum fuisse arbitror, sed\netiam inpios, quod in secreta caelestis illius prouidentiae curiosos\noculos uoluerint inmittere.\nRomae et in plerisque urbibus\nscimus esse quaedam sacra quae aspici a uiris nefas habeatur.\nabstinent igitur aspectu quibus contaminare illa non licet, et\nsi forte uel errore uel casu quopiam uir aspexit, primo poena\neius, deinde instauratione sacrificii scelus expiatur.\nquid his\nfacias qui inconcessa scrutari uolunt? nimirum multo sceleratiores\nqui arcana mundi et hoc caeleste templum profanare\ninpiis disputationibus quaerunt quam qui aedem Vestae aut\nBonae Deae aut Cereris intrauerit. quae penetralia quamuis\nadire uiris non liceat, tamen a uiris fabricata sunt.\nhi uero\nnon tantum inpietatis crimen effugiunt, sed, quod est multo\n\n\n\n\n\n\nindignius, eloquentiae famam et ingenii gloriam consecuntur.\nquid si aliquid inuestigare possent? sunt enim tam stulti in\nadseuerando quam inprobi in quaerendo, cum neque inuenire\nquicquam possint nec defendere, etiamsi inuenerint.\nnam si\nuerum uel fortuito uiderint, quod saepius contingit, committunt\nut ab aliis id pro falso refellatur. non enim descendit aliquis\ne caelo qui sententiam de singulorum opinionibus ferat.\nquapropter\nnemo dubitauerit eos qui ista conquirant stultos ineptos\ninsanos esse.\naliquid ergo Socrates habuit cordis humani,\nqui cum haec intellegeret non posse inueniri, ab eiusmodi\nquaestionibus se remouit, uereorque ne in eo solo. multa enim\nsunt eius non modo laude indigna, sed etiam reprehensione\n.\ndignissima, in quibus fuit suorum simillimus. ex his unum\neligam quod ab omnibus sit probatum. celebre hoc prouerbium\nSocrates habuit: quod supra nos, nihil ad nos.\nprocumbamus\nigitur in terram et manus ad praeclara opera nobis\ndatas conuertamus in pedes, nihil ad nos caelum, ad cuius\ncontemplationem sumus excitati, nihil denique lux ipsa pertineat.\n(at) certe uictus nostri causa de caelo est. quodsi hoc\nsensit, non esse de rebus caelestibus disputandum, ne illorum\nquidem rationem poterat conprehendere quae sub pedibus habebat.\nquid ergo? num errauit in uerbis? ueri simile non est,\n\n\n\n\n\n\n\n\nsed nimirum id sensit quod locutus est, religioni minime seruiendum:\nquod si aperte diceret, nemo pateretur.\nquis enim\nnon sentiat hunc mundum tam mirabili ratione perfectum aliqua\nprouidentia gubernari, quandoquidem nihil est quod possit\nsine ullo moderatore consistere?\nsic domus ab habitatore\ndeserta dilabitur, nauis sine gubernatore abit pessum et corpus\nrelictum ab anima diffluit, nedum putemus tantam istam molem\naut construi sine artifice aut stare tamdiu sine rectore potuisse.\nquodsi publicas illas religiones uoluit euertere, non inprobo,\nquin etiam laudabo, si ipse quod est melius inuenerit. uerum\nidem per canem et anserem deierabat. o hominem scurram,\nut ait Zeno Epicureus, ineptum perditum desperatum, si cauillari\nuoluit religionem, dementem, si hoc serio fecit, ut animal\nturpissimum pro deo haberet!\nquis iam superstitiones\nAegyptiorum audeat reprehendere quas Athenis Socrates auctoritate\nsua confirmauit? illut uero nonne summae uanitatis,\nquod ante mortem familiares suos rogauit, ut Aesculapio gallum\nquem uouerat prosecarent?\ntimuit uidelicet ne aput\n\n\n\n\n\n\n\n\nRhadamanthum reciperatorem reus uoti fieret ab Asclepio. dementisse\nhominem putarem, si morbo adfectus perisset. cum\nuero sanus hoc fecerit, est ipse insanus qui eum putat fuisse\nsapientem. en cuius temporibus natum esse se homo sapiens\ngratuletur!\nVideamus tamen quid illum Socrates docuerit: qui cum\ntotam physicam repudiasset, eo se contulit, ut de uirtute atque\nofficio quaereret. itaque non dubito quin auditores suos iustitiae\npraeceptis erudierit.\ndocente igitur Socrate non fugit\nPlatonem iustitiae uim in aequitate consistere, siquidem omnes\npari condicione nascuntur. ergo nihil inquit priuati ac proprii\nhabeant, sed ut pares esse possint, quod iustitiae\nratio desiderat, omnia in commune possideant.\nferri\nhoc potest, quamdiu de pecunia dici uidetur. quod ipsum\nquam inpossibile sit et quam iniustum, poteram multis rebus\nostendere, concedamus tamen ut possit fieri: omnes\nenim sapientes erunt et pecuniam contemnent.\nquo ergo\nillum communitas ista perduxit? matrimonia quoque inquit\ncommunia esse debebunt: scilicet ut ad eandem mulierem\nmulti uiri tamquam canes confluant et is utique optineat 20\n\n\n\n\n\n\n\n\n\n\nqui uiribus uicerit aut, si patientes sunt ut philosophi, expectent,\nut uicibus tamquam lupanar obeant.\no miram Platonis\naequitatem! ubi est igitur uirtus castitatis? ubi fides\nconiugalis? quae si tollas, omnis iustitia sublata est.\nat\nidem dixit beatas ciuitates futuras fuisse, si aut philosophi\nregnarent aut reges philosopharentur. huic uero\ntam iusto, tam aequo uiro regnum dares, qui aliis abstulisset\nsua, aliis condonasset aliena, prostituisset pudicitiam feminarum,\nquae nullus umquam non modo rex, sed ne tyrannus quidem\nfecit? quam tamen intulit rationem turpissimi huius consilii?\nsic inquit ciuitas concors erit et amoris mutui constricta\nuinculis, si omnes omnium fuerint et mariti\net patres et uxores et liberi.\nquae ista confusio generis\nhumani est? quomodo seruari caritas potest, ubi nihil certum\nest quod ametur? quis aut uir mulierem aut mulier uirum\ndiliget, nisi habitauerint semper una, nisi deuota mens et seruata\ninuicem fides indiuiduam fecerit caritatem? quae uirtus\nin illa promiscua uoluptate locum non habet.\nitem si omnes\nomnium liberi sint, quis amare filios tamquam suos poterit,\ncum suos esse aut ignoret aut dubitet? quis honorem tamquam\npatri deferet, cum unde natus sit nesciat? ex quo fit\nut non tantum alienum pro patre habeat, sed etiam patrem\npro alieno. quid quod uxor potest esse communis, filius non\npotest? quem concipi non nisi ex uno necesse est. perit ergo\nilli uni communitas ipsa reclamante natura.\nsuperest ut tantummodo\nconcordiae causa uxores uelit esse communes. at\nnulla uehementior discordiarum causa est quam unius feminae\na multis maribus adpetitio.\nquod Plato si ratione non potuit,\nexemplis certe potuit admoneri et mutorum animalium, quae\nob hoc uel acerrime pugnant, et hominum, qui semper ob eam\nrem grauissima inter se bella gesserunt.\nRestat ut communio ista nihil aliut habeat praeter adulteria\net libidines, propter quas funditus eruendas uirtus est\nuel maxime necessaria.\nitaque non inuenit concordiam quam\nquaerebat, quia non uidebat unde oriatur. nam iustitia in\nextra positis nihil momenti habet, ne in corpore quidem, sed\ntota in hominis mente uersatur.\nqui ergo uult homines adaequare,\nnon matrimonia, non opes subtrahere debet, sed adrogantiam\nsuperbiam tumorem, ut illi potentes et elati pares\nesse se etiam mendicissimis sciant.\ndetracta enim diuitibus\ninsolentia et iniquitate nihil intererit utrumne alii diuites, alii\npauperes sint, cum animi pares fuerint, quod efficere nulla res\nalia praeter religionem dei potest.\nputauit igitur se inuenisse\n\n\n\n\niustitiam, cum eam prorsus euerteret, quia non rerum fragilium,\nsed mentium debet esse communitas. nam si iustitia uirtutum\nomnium mater est, cum illae singulae tolluntur, ipsa subuertitur.\ntulit autem Plato ante omnia frugalitatem, quae utique\nnulla est ubi proprii nihil habetur, tulit abstinentiam, siquidem\nnihil fuerit quo abstineatur alienum, tulit temperantiam, tulit\ncastitatem, quae uirtutes in utroque sexu maximae sunt, tulit\nuerecundiam pudorem modestiam, si honesta et legitima esse\nincipiunt quae solent flagitiosa et turpia iudicari.\nsic uirtutem\ndum uult omnibus dare, omnibus ademit. nam rerum\nproprietas et uitiorum et uirtutum materiam continet, communitas\nautem nihil aliut quam uitiorum licentiam.\nnam uiri\nqui multas mulieres habent, nihil aliut dici possunt quam luxuriosi\nac nepotes. item mulieres quae a multis habentur, non\nutique adulterae, quia certum matrimonium nullum est, sed\nprostitutae ac meretrices sint necesse est.\nredegit ergo humanam\nuitam ad similitudinem non dicam mutorum, sed pecudum\nac beluarum. nam uolucres paene omnes matrimonia faciunt\net paria iungunt et nidos suos tamquam geniales toros concordi\nmente defendunt et fetus suos quia certi sunt amant\net si alienos subieceris abigunt.\nat homo sapiens contra morem\nhominum contraque naturam stultiora sibi quae imitaretur elegit\net quoniam uidebat in ceteris animalibus officia marum\nfeminarumque non esse diuisa, existimauit oportere etiam\n\n\n\n\n\nmulieres militare et consiliis publicis interesse et magistratus\ngerere et imperia suscipere. itaque his arma et equos adsignauit:\nconsequens est ut lanam et telam uiris et infantium gestationes.\nnec uidit inpossibilia esse quae diceret et ex eo, quod\nadhuc in orbe terrae neque tam stulta neque tam sapiens ulla\ngens extitit, quae hoc modo uiueret.\nCum igitur in tanta uanitate ipsi philosophorum principes\ndeprehendantur, quid illos minores putabimus? numquam\nsibi tam sapientes uideri solent quam cum pecuniae contemptu\ngloriantur. \\'fortis animus.\\' sed expecto quid faciant et quo\nille contemptus euadat.\ntradita sibi a parentibus patrimonia\ntamquam malum fugiunt ac deserunt et ne in tempestate naufragium\nfaciant, in tranquillum se ultro praecipitant, non uirtute,\nsed peruerso metu fortes, sicut illi, qui cum timent ne\nab hoste iugulentur, ipsi se iugulant, ut mortem morte deuitent.\nsic isti unde possent gloriam liberalitatis adquirere, sine\nhonore, sine gratia perdunt.\nlaudatur Democntus, quod agros\nsuos reliquerit eosque pascua publica fieri passus sit. probarem,\nsi donasset. nihil autem sapienter fit, quod si ab omnibus\nfiat, inutile est ac malum.\nsed haec neclegentia tolerabilis. 20\nquid ille qui patrimonium in nummos redactum effudit in mare?\n\n\n\n\n\n\nego dubito utrumne sanus an demens fuerit. \\'abite\\' inquit \\'in\nprofundum malae cupiditates, ego uos mergam, ne ipse mergar\na uobis.\n\\' si tantus pecuniae contemptus est, fac illam beneficium,\nfac humanitatem, largire pauperibus: potes hoc quod\nperditurus es multis succurrere, ne fame aut siti aut nuditate\nmoriantur.\nimitare insaniam saltem furoremque Tuditani:\nsparge populo diripiendam. potes et pecuniam effugere\net tamen bene collocare, quia saluum est quidquid pluribus profuit.\nZenonis autem paria peccata quis probat?\nsed omittamus\nid quod est ab omnibus semper inrisum: illut satis est\nad coarguendum furiosi hominis errorem, quod inter uitia et\nmorbos misericordiam ponit. adimit nobis adfectum quo ratio\nhumanae uitae paene omnis continetur.\ncum enim natura\nhominis inbecillior sit quam ceterorum animalium, quae uel\nad perferendam uim temporum uel ad incursiones a suis corporibus\narcendas naturalibus munimentis prouidentia caelestis\narmauit, homini autem quia nihil istorum datum est, accepit\npro istis omnibus miserationis adfectum qui plane uocatur humanitas,\nqua nosmet inuicem tueremur.\nnam si homo ad\nconspectum alterius hominis efferaretur, quod facere uidemus\nanimantes quarum natura soliuaga est, nulla esset hominum\nsocietas, nulla urbium condendarum uel cura uel ratio, sic ne\nuita quidem satis tuta, cum et ceteris animalibus exposita esset\ninbecillitas hominum et ipsi inter semet ipsos beluarum more\nsaeuirent. non minor in aliis dementia.\nquid enim dici\n\n\n\n\n\n\npotest de illo qui nigram esse dixit niuem? quam consequens\nerat ut etiam picem albam esse diceret! hic est ille qui se\nidcirco natum esse dixit, ut caelum ac solem uideret, qui in\nterra nihil uidebat sole lucente.\nXenophanes dicentibus mathematicis\norbem lunae duodeuiginti partibus maiorem esse\nquam terram stultissime credidit et quod huic leuitati fuit\nconsentaneum, dixit intra concauum lunae sinum esse aliam\nterram et ibi aliut genus hominum simili modo uiuere, quo\nnos in hac terra uiuimus.\nhabent igitur illi lnnatici homines\nalteram lunam, quae illis nocturnum lumen exhibeat sicut haec\nexhibet nobis, et fortasse noster hic orbis alterius inferioris\nterrae luna sit.\nfuisse Seneca inter Stoicos ait qui deliberaret,\nutrumne soli quoque suos populos daret: inepte\nscilicet, qui dubitauerit. quid enim perderet, si dedisset?\nsed credo calor deterrebat, ne tantam multitudinem periculo\ncommitteret, ne si aestu nimio perissent, ipsius culpa euenisse\ntanta calamitas diceretur.\nS\nQuid? illi qui esse contrarios uestigiis nostris antipodas\nputant num aliquid locuntur ? aut est quisquam tam ineptus\nqui credat esse homines quorum uestigia sint superiora quam\ncapita? aut ibi quae aput nos iacent, inuersa pendere, fruges\net arbores deorsum uersus crescere, pluuias et niues et grandines\nsursum uersus cadere in terram P et miratur aliquis\n\n\n\n\n\n\n\n\n\n\nhortos pensiles inter septem mira narrari, cum philosophi et .\nagros et urbes et maria et montes pensiles faciant? huius\nquoque erroris aperienda nobis origo est.\nnam semper eodem\nmodo falluntur. cum enim falsum aliquid in principio sumpserint\nueri similitudine inducti, necesse est eos in ea quae\nconsecuntur incurrere. sic incidunt in multa ridicula, quia necesse\nest falsa esse quae rebus falsis congruunt.\ncum autem\nprimis habuerint fidem, qualia sint ea quae secuntur non circumspiciunt,\nsed defendunt omni modo, cum debeant prima\nilla utrumne uera sint an falsa ex consequentibus iudicare.\nquae igitur illos ad antipodas ratio perduxit?\nuidebant siderum\ncursus in occasum meantium, solem atque lunam in eandem\npartem semper occidere et oriri semper ab eadem.\ncum\nautem non perspicerent quae machinatio cursus eorum temperaret\nnec quomodo ab occasu ad orientem remearent, caelum\nautem ipsum in omnes partes putarent esse deuexum, quod\nsic uideri propter inmensam latitudinem necesse est, existimauerunt\nrotundum esse mundum sicut pilam et ex motu siderum\nopinati sunt caelum uolui; sic astra solemque, cum occiderint,\nuolubilitate ipsa mundi ad ortum referri.\nitaque et aereos\norbes fabricati sunt quasi ad figuram mundi eosque caelarunt\nportentosis quibusdam simulacris, quae astra esse dicerent.\nhanc igitur caeli rotunditatem illut sequebatur, ut terra in\n\n\n\n\nmedio sinu eius esset inclusa. quod si ita esset, (esse) etiam\nipsam terram globo similem: neque enim fieri posse ut non\nesset rotundum quod rotundo conclusum teneretur.\nsi autem\nrotunda etiam terra esset, necesse esse ut in omnes caeli partes\neandem faciem gerat, id est montes erigat, campos (ex)tendat,\nmaria consternat. quod si esset, etiam sequebatur illut extremum,\nut nulla sit pars terrae quae non ab hominibus ceterisque\nanimalibus incolatur. sic pendulos istos antipodas caeli\nrotunditas adinuenit.\nquodsi quaeras ab iis qui haec portenta\ndefendunt, quomodo ergo non cadant omnia in inferiorem illam\ncaeli partem, hanc respondent rerum esse naturam, ut pondera\nin medium ferantur et ad medium conexa sint omnia, sicut\nradios uidemus in rota, quae autem lenia sunt, ut nebula\nfumus ignis, a medio differantur, ut caelum petant.\nquid\ndicam de his nescio, qui cum semel aberrauerint, constanter\nin stultitia perseuerant et uanis uana defendunt, nisi quod eos\ninterdum puto aut ioci causa philosophari aut prudentes et\nscios mendacia defendenda suscipere, quasi ut ingenia sua in\nmalis rebus exerceant uel ostendant.\nat ego multis argumentis\nprobare possem nullo modo fieri posse ut caelum terra sit inferius,\nnisi et liber iam concludendus esset et adhuc aliqua\nrestarent quae magis sint praesenti operi necessaria. et quoniam\nsingulorum errores percurrere non est unius libri opus, satis\n\n\n\n\nsit pauca enumerasse, ex quibus possit qualia sint cetera intellegi.\nNunc pauca nobis de philosophia in commune dicenda\nsunt, ut confirmata causa peroremus. summus ille noster\nPlatonis imitator existimauit philosophiam non esse uulgarem,\nquod eam non nisi docti homines adsequi possint.\nest inquit\nphilosophia paucis contenta iudicibus multitudinem\nconsulto ipsa fugiens. non est ergo sapientia, si ab hominum\ncoetu abhorret, quoniam sapientia si homini data est,\nsine ullo discrimine omnibus data est, ut nemo sit prorsus qui\neam capere non possit.\nat illi uirtutem humano generi datam\nsic amplexantur, ut soli omnium publico bono frui uelle uideantur,\ntam inuidi quam si uelint deligare oculos aut effodere\nceteris, ne solem uideant.\nnam quid est aliut hominibus\nnegare sapientiam quam mentibus eorum uerum ac diuinum\nlumen auferre?\nquodsi natura hominis sapientiae capax est,\noportuit et opifices et rusticos et mulieres et omnes denique\nqui humanam formam gerunt doceri, ut sapiant, populumque\n(sapientium) ex omni lingua et condicione et sexu et aetate\nconflari.\nmaximum itaque argumentum est philosophiam neque\nad sapientiam tendere neque ipsam esse sapientiam, quod\nmysterium eius barba tantum celebratur et pallio.\nsenserunt\nhoc adeo Stoici, qui et seruis et mulieribus philosophandum\n\n\n\n\n\n\n\n\n\n\nesse dixerunt, Epicurus quoque, qui rudes omnium litterarum ^\nad philosophiam inuitat, item Plato, qui ciuitatem de sapientibus\nuoluit conponere.\nconati quidem sunt illi facere quod\nueritas exigebat, sed non potuit ultra uerba procedi, primum,\nquia multis artibus opus est, ut ad philosophiam possit accedi.:\ndiscendae istae communes litterae propter usum legendi, quia\nin tanta rerum uarietate nec disci audiendo possunt omnia nec\nmemoria contineri.\ngrammaticis quoque non parum operae\ndandum est, ut rectam loquendi rationem scias; id multos annos\nauferat necesse est.\nne oratoria quidem ignoranda est, ut ea\nquae didiceris proferre atque eloqui possis. geometria quoque\nac musica et astrologia necessaria est, quod hae artes cum\nphilosophia habent aliquam societatem.\nquae uniuersa perdiscere\nneque feminae possunt, quibus intra puberes annos\nofficia mox usibus domesticis profutura discenda sunt, neque\nserui, quibus per eos annos uel maxime seruiendum est quibus\npossunt discere, neque pauperes aut opifices aut rustici, quibus\nin diem uictus labore quaerendus est. ob eam causam Tullius\nait abhorrere a multitudine philosophiam.\nat enim\nrudes Epicurus accipiet. quomodo ergo illa quae de principiis\nrerum dicuntur intellegent, quae perplexa et inuoluta uix etiam\npoliti homines adsecuntur ?\nin rebus igitur obscuritate\n\n\n\n\n\n\n\n\n\ninplicatis et ingeniorum uarietate confusis et eloquentium uirorum\nexquisito sermone fucatis quis inperito ac rudi locus est?\ndenique nullas umquam mulieres philosophari docuerunt praeter\nunam ex omni memoria Themisten neque seruos praeter unum\nPhaedonem, quem male seruientem redemisse ac docuisse traduntur.\nenumerant etiam Platonem ac Diogenem, qui tamen\nnon serui fuerunt, sed his seruitus euenerat: sunt enim capti.\nPlatonem quidem redemisse Anniceris quidam traditur sestertiis\nocto. itaque insectatus est conuiciis hunc ipsum redemptorem\nSeneca, quod Platonem paruo aestimauerit,\nfuriosus,\nut mihi uidetur, qui homini fuerit iratus, quod non multam pecuniam\nperdidit: scilicet aurum appendere debuit tamquam\npro mortuo Hectore aut tantum ingerere nummorum, quantum\nuenditor non poposcit.\nex barbaris uero nullum praeter unum\nAnacharsin Scytham, qui philosophiam ne somniasset quidem,\nnisi et linguam et litteras ante didicisset.\nQuod ergo illi poscente natura faciendum esse senserunt,\nsed tamen neque ipsi facere potuerunt neque a philosophis fieri\nposse uiderunt, sola haec efficit doctrina caelestis, quia sola\nsapientia est.\nilli scilicet persuadere cuiquam potuerunt, qui\nnihil persuadent etiam sibi, aut cuiusquam cupiditates\n\n\n\n\n\n\n\n\noppriment, iram temperabunt, libidinem cohercebunt, cum ipsi et\ncedant uitiis et fateantur plus ualere naturam?\ndei autem\npraecepta quia et simplicia et uera sunt, quantum ualeant in\nanimis hominum, cottidiana experimenta demonstrant.\nda mihi\nuirum qui sit iracundus maledicus effrenatus, paucissimis dei\nuerbis tam placidum quam ouem reddam.\nda cupidum\nauarum tenacem, iam tibi eum liberalem dabo et pecuniam\nsuam plenis manibus largientem.\nda timidum doloris ac\nmortis, iam cruces et ignes et Perilli taurum contemnet.\nda\nlibidinosum adulterum ganeonem, iam sobrium castum continentem\nuidebis.\nda cruaeiem et sanguinis aapetenteIll, lam\nin meram clementiam furor ille mutabitur.\nda iniustum insipientem\npeccatorem, continuo et aequus et prudens et innocens\nerit: uno enim lauacro malitia omnis abolebitur.\ntanta\ndiuinae sapientiae uis est, ut in hominis pectus infusa matrem\ndelictorum stultitiam uno semel inpetu expellat: ad quod efficiendum\nnon mercede, non libris, non lucubrationibus opus\nest.\ngratis ista fiunt, facile, cito, pateant modo aures et pectus\nsapientiam sitiat. nemo uereatur: nos aquam non uendimus\nnec solem mercede praestamus. dei fons uberrimus atque plenissimus\npatet cunctis et hoc caeleste lumen uniuersis oritur\n\n\n\n\n\n\nquicumque oculos habent.\nnum quis haec philosophorum aut\numquam praestitit aut praestare si uelit potest? qui cum aetates\nsuas in studio philosophiae conterant, neque alium quemquam\nneque se ipsos, si natura paululum obstitit, possunt facere\nmeliores. itaque sapientia illorum, ut plurimum efficiat, non\nexcindit uitia, sed abscondit.\npauca uero dei praecepta sic\ntotum hominem inmutant et exposito uetere nouum reddunt,\nut non cognoscas eundem esse.\nQuid ergo? nihilne illi simile praecipiunt? immo permulta,\net ad uerum frequenter accedunt, sed nihil ponderis\nhabent illa praecepta, quia sunt humana et auctoritate maiore\nid est diuina carent.\nnemo igitur credit, quia tam se hominem\nputat esse qui audit, quam est ille qui praecipit.\npraeterea\nnihil aput eos certi est, nihil quod a scientia ueniat, sed\ncum omnia coniecturis agantur, multa etiam diuersa et uaria\nproferantur, stultissimi est hominis praeceptis eorum uelle parere,\nquae utrum uera sint an falsa dubitatur: et ideo nemo\nparet, quia nemo uult ad incertum laborare.\nuirtutem esse\nStoici aiunt, quae sola efficiat uitam beatam. nihil potest\n10 uerius. sed quid si cruciabitur aut dolore adficietur? poteritne\nquisquam inter carnifices beatus esse? immo uero inlatus corpori\ndolor materia uirtutis est, itaque ne in tormentis quidem\n\n\n\n\n\n\nmiser est.\nEpicurus multo fortius sapiens inquit semper\nbeatus est et uel inclusus in Phalaridis tauro hanc\nuocem emittet: suaue est et nihil curo. quis eum non\ninriserit, maxime quod homo uoluptarius personam sibi uiri\nfortis inposuit et quidem supra modum? non enim fieri potest\nut quisquam cruciatus corporis pro uoluptatibus ducat, cum\nsatis sit ad officium uirtutis inplendum perferre ac sustinere.\nquid dicitis Stoici? quid tu Epicure? beatus est sapiens,\netiam cum torquetur. si propter gloriam patientiae, non\nfruetur: in tormentis enim fortasse morietur; si propter memoriam,\naut non sentiet, si occidunt animae, aut si sentiet, nihil ex\nea consequetur.\nquis ergo alius in uirtute fructus est? quae\nbeatitudo uitae? aequo aiunt animo moriatur. bonum\nmihi adfertis unius horae aut fortasse momenti, propter quod\nnon expediat in tota uita miseriis et laboribus confici.\nquantum\nautem temporis mors occupat? quae cum uenit, utrum\naequo an iniquo animo subieris, iam nihil refert. ita fit ut\nnihil aliut ex uirtute captetur nisi gloria.\nsed haec aut superuacua\net breuis est aut prauis hominum iudiciis non sequetur.\nnullus igitur ex uirtute fructus est, ubi uirtus mortalis est et\ncaduca.\nita qui haec locuti sunt, umbram quandam uirtutis\n\n\n\n\n\n\nuidebant, ipsam uirtutem non uidebant. defixi enim fuerunt\nin terram nec uultus suos in altum erigebant, ut eam possent\nintueri, quae sese a caeli regionibus ostentabat.\nhaec\ncausa est cur praeceptis eorum nullus obtemperet, quoniam\naut ad uitia erudiunt, si uoluptatem defendunt, aut si uirtutem\nadserunt, neque peccato poenam minantur nisi solius turpitudinis\nneque uirtuti ullum praemium pollicentur nisi solius honestatis\net laudis, cum dicant non propter aliut, sed propter\nse ipsam expetendam esse uirtutem.\nbeatus est igitur sapiens\nin tormentis: sed cum torquetur pro fide, pro iustitia, pro deo,\nilla patientia doloris beatissimum faciet.\nest enim deus qui\nsolus potest honorare uirtutem, cuius merces inmortalitas sola\nest. quam qui non adpetunt nec religionem tenent, cui aeterna\nsubiacet uita, profecto neque uirtutis uim sciunt, cuius praemium\nignorant, neque in caelum spectant, quod ipsi facere se\nputant, cum res non uestigabiles quaerunt, quia ratio in caelum\nspectandi nulla est alia nisi aut religionem suscipere aut\nanimam suam inmortalem esse credere.\nquisquis enim aut\ndeum colendum esse intellegit aut inmortalitatis spem propositam\nsibi habet, mens eius in caelo est et licet id non aspiciat\noculis, animi tamen lumine aspicit.\nqui autem religionem\nnon suscipiunt, terreni sunt, quia religio de caelo est, et qui\nanimam putant cum corpore interire, aeque in terram spectant,\nquia ultra corpus, quod est terra, nihil amplius uident quod sit\ninmortale.\nnihil igitur prodest ita fictum esse hominem, ut\n\n\n\n\n\n\nrecto corpore spectet in caelum, nisi erecta mente deum cernat\net cogitatio eius in spe uitae perpetuae tota uersetur.\nQuapropter nihil est aliut in uita quo ratio, quo condicio\nnostra nitatur, nisi dei qui nos genuit agnitio et religiosus ac\npius cultus: unde quoniam philosophi aberrauerunt, sapientes\nutique non fuerunt.\nquaesiuerunt illi quidem sapientiam, sed\nquia non rite quaerebant, prolapsi sunt longius et in nobis\nerrores inciderunt, ut etiam communem sapientiam non tenerent.\nnon enim tantum religionem adserere noluerunt, uerum\netiam sustulerunt, dum specie falsae uirtutis inducti conantur\nanimos omni metu liberare. quae religionis euersio naturae\nnomen inuenit.\nilli enim cum aut ignorarent a quo esset\nmundus effectus aut persuadere uellent nihil esse diuina mente\nperfectum, naturam esse dixerunt rerum omnium matrem,\nquasi dicerent omnia sua sponte esse nata: quo uerbo plane\ninprudentiam suam confitentur. natura enim, remota prouidentia\net potestate diuina, prorsus nihil est.\nquodsi deum naturam\nuocant, quae peruersitas est naturam potius quam deum nominare?\nsi autem natura est ratio uel necessitas uel condicio\nnascendi, non est per se ipsa sensibilis, sed necesse est mentem\nesse diuinam, quae sua prouidentia nascendi principium rebus\nomnibus praebeat, aut si natura est caelum atque terra et\nomne quod natum est, non est deus natura, sed dei opus.\nnon dissimili errore credunt esse fortunam quasi deam quandam\nres humanas uariis casibus inludentem, quia nesciunt unde\n\n\n\n\nsibi bona et mala eueniant.\ncum hac se compositos ad proeliandum\nputant nec ullam tamen rationem reddunt a quo et\nquam ob causam, sed tantum cum fortuna se digladiari momentis\nomnibus gloriantur.\niam quicumque consolati sunt\nalios ob interitum amissionemque carorum, fortunae nomen\nacerrimis accusationibus prosciderunt nec omnino ulla eorum\ndisputatio de uirtute est, in qua non fortuna uexetur.\nMarcus\nTullius in sua Consolatione pugnasse se semper contra\nfortunam loquitur eamque a se esse superatam, cum\nfortiter inimicorum impetus rettudisset; ne tum quidem\nse ab ea fractum, cum domo pulsus patria caruerit:\ntum autem, cum amiserit carissimam filiam, uictum\nse a fortuna turpiter confitetur. cedo inquit et manum\ntollo. quid hoc homine miserius, qui sic iaceat?\ninsipienter\ninquit, sed qui se profitetur esse sapientem. quid ergo sibi\nuult adsumptio nominis? quid contemptus ille rerum, qui\nmagnificis uerbis praetenditur? quid dispar ceteris habitus?\naut cur omnino praecepta sapientiae datis, si nemo adhuc qui\nsapiat inuentus est? et quisquam nobis inuidiam facit, quia\nphilosophos negamus esse sapientes, cum ipsi nec scire se\nquicquam nec sapere fateantur?\nnam si quando ita defecerint,\nut ne adtingere quidem quicquam possint, quod faciunt in rebus\n\n\n\n\n\n\n\n\n\n\nceteris, tura uero admonentur ignorantiae et quasi furibundi\nexiliunt et exclamant caecos esse se et excordes.\nAnaxagoras\npronuntiat circumfusa esse tenebris omnia; Empedocles angustas\nesse sensuum semitas queritur, tamquam illi ad cogita-ndum\nreda et quadrigis opus esset;\nDemocritus quasi in puteo\nquodam sic alto, ut fundus nullus sit, ueritatem iacere demersam:\nnimirum stulte, ut cetera.\nnon enim tamquam in puteo\ndemersa ueritas est, quo uel descendere uel etiam cadere illi\nlicebat, sed tamquam in summo montis excelsi uertice uel\npotius in caelo, quod est uerissimum.\nquid est enim cur eam\npotius in imum depressam diceret quam in summum leuatam?\nnisi forte mentem quoque in pedibus aut in imis calcibus constituere\nmalebat potius quam in pectore aut in capite.\nadeo\nremotissimi fuerunt ab ipsa ueritate, ut eos ne status quidem\nsui corporis admoneret ueritatem illis in summo esse quaerendam.\nex hac desperatione confessio illa Socratis nata est,\nqua se nihil scire dixit nisi hoc unum, quod nihil sciat, hinc\nAcademiae disciplina manauit, si tamen disciplina dici potest\nin qua ignoratio et discitur et docetur.\nsed ne illi quidem\nqui scientiam sibi adsumpserunt, id ipsum, quod scire se putabant,\nconstanter defendere potuerunt.\nqui, quoniam ratio illis\nnon quadrabat per ignorantiam rerum diuinarum, tam uarii,\ntam incerti fuerunt sibique saepe contraria disserentes, ut quid\n\n\n\n\n\n\n\n\nsentirent, quid uellent, statuere ac diiudicare non posses.\nquid\nigitur pugnes aduersus eos homines qui suo sibi gladio pereunt?\nquid labores ut eos destruas, quos sua ipsos destruit atque\nadfligit oratio? Aristoteles inquit Cicero ueteres philosophos\nos accusans ait eos aut stultissimos aut gloriosissimos\nfuisse, qui existimauissent philosophiam suis\ningeniis esse perfectam: sed se uidere, quod paucis\nannis magna accessio facta esset, breui tempore philosophiam\nplane absolutam fore.\nquod igitur fuit illut\ntempus? quando est aut a quibus absoluta? nam quod ait\nstultissimos fuisse, qui putassent ingeniis suis perfectam\nesse sapientiam, uerum est: sed ne ipse quidem\nsatis prudenter, qui aut a ueteribus coeptam aut a nouis auctam\n[aut] mox a posterioribus perfectuiri putauit.\nnumquam enim\npotest inuestigari quod non per uiam suam quaeritur.\nSed repetamus id quod omisimus. fortuna ergo per se\nnihil est: nec sic habendum est, tamquam sit in aliquo sensu,\nsiquidem fortuna est accidentium rerum subitus atque inopinatus\neuentus.\nuerum philosophi, ne aliquando non errent,\nin re stulta uolunt esse sapientes: qui fortunae sexum mutant\neamque non deam sicut uulgus, sed deum esse dicunt.\neundem\n\n\n\n\n\n\n\n\ntamen interdum naturam, interdum fortunam uocant, quod\nmulta inquit idem Cicero efficiat inopinata nobis propter\nobscuritatem ignorationemque causarum. cum igitur\ncausas ignorent propter quas fiat aliquid, et ipsum qui faciat\nignorent necesse est.\nidem in opere ualde serio, in quo pritecepta\nuitae deprompta ex philosophia filio dabat, magnam inquit\nesse fortunae uim in utramque partem quis nescit?\nnam et cum prospero flatu eius utimur, ad exitus peruenimus\noptatos, et cum reflauit, adfligimur.\nprimum,\nqui negat sciri posse quicquam, sic hoc dixit, tamquam et ipse\net omnes sciant. deinde, qui etiam quae clara sunt, dubia conatur\nefficere, hoc putauit esse clarum quod illi esse debuit\nuel maxime dubium: nam sapienti omnino falsum est.\nquis\ninquit nescit? ego uero nescio. doceat me, si potest, quae\nsit illa uis, qui flatus iste et qui reflatus. turpe igitur, hominem\ningeniosum id dicere, quod si neges probare non possit.\npostremo, quod is qui dicit adsensus esse retinendos, quod\nstulti sit hominis rebus incognitis temere assentire,\nis plane uulgi et inperitorum opinionibus credidit, qui fortunam\n\n\n\n\n\n\nputant esse quae tribuat hominibus bona et mala. nam simulacrum\neius cum copia et gubernaculo fingunt, tamquam haec\net opes tribuat et humanarum rerum regimen optineat.\ncui\nopinioni et Vergilius adsentit, qui fortunam omnipotentem\nuocat, et historicus, qui ait: sed profecto fortuna in omni\nre dominatur. quid ergo ceteris diis loci superest?\ncur\nnon aut ipsa regnare dicitur, si plus potest, aut sola colitur,\nsi omnia? uel si tantum mala immittit, aliquid causae proferant\ncur, si dea sit, inuideat hominibus eosque perditos cupiat,\ncum ab iis religiose colatur, cur aequior sit malis, iniquior autem\nbonis, cur insidietur adfligat decipiat exterminet,\nquis illam\ngeneri hominum uexatricem perpetuam constituerit, cur denique\ntam malam sortita sit potestatem, ut res cunctas ex\nlibidine magis quam ex uero celebret obscuretque.\nhaec, inquam, philosophos inquirere oportuit potius quam temere\ninnocentem accusare fortunam: quae etiamsi sit aliqua, nihil\ntamen adferri ab iis potest, cur hominibus tam inimica sit\nquam putatur.\nitaque illae omnes orationes quibus iniquitatem\nfortunae lacerant suasque uirtutes contra fortunam superbissime\niactant, nihil sunt aliut quam deliramenta inconsideratae\nleuitatis.\nquare non inuideant nobis, quibus aperuit ueritatem\n\n\n\n\n\n\ndeus: qui sicut scimus nihil esse fortunam, ita scimus esse\nprauum ac subdolum spiritum, qui sit inimicus bonis hostisque\niustitiae, qui contraria faciat quam deus, cuius inuidiae causam\nin secundo libro explicauimus.\nhic ergo insidiatur uniuersis:\nsed eos qui deum nesciunt errore inpedit, stultitia obruit, tenebris\ncircumfundit, ne quis possit ad diuini nominis peruenire\nnotitiam, in quo uno et sapientia continetur et uita perpetua;\neos autem qui deum sciunt dolis et astu adgreditur, ut cupiditate\naut libidine inretiat, ut peccatis blandientibus deprauatos\ninpellat ad mortem, uel si dolo nihil profecerit, ui et uiolentia\ndeicere conatur.\nidcirco enim in primordiis transgressionis\nnon statim ad poenam detrusus a deo est, ut hominem malitia\nsua exerceat ad uirtutem: quae nisi agitetur, nisi uexatione\nadsidua roboretur, non potest esse perfecta, siquidem uirtus\nest perferendorum malorum fortis atque inuicta patientia. ex\nquo fit ut uirtus nulla sit, si aduersarius desit.\nhuius itaque\nperuersae potestatis cum uim sentirent uirtuti repugnantem,\nnomen ignorarent, fortunae sibi uocabulum inane finxerunt:\nquod quam longe a sapientia sit remotum, declarat Iuuenalis\nhis uersibus:\n\n\n\n\n\n\n\n\n\n\nnullum numen habes, si sit prudentia: nos te, nos facimus, fortuna, deam caeloque locamus.\nstultitia igitur et error et caecitas pt, ut Cicero ait, ignoratio\nrerum atque causarum naturae ac fortunae nomina induxit.\nsed ut aduersarium suum nesciunt, sic ne uirtutem quidem\nsciunt, cuius scientia ab aduersarii notione descendit. quae si\nconiuncta est cum sapientia uel, ut ipsi dicunt, eadem ipsa\nsapientia est, ignorent necesse est in quibus rebus sita sit.\nnemo enim potest ueris armis instrui, si hostem contra quem\nfuerit armandus ignorat, nec aduersarium uincere qui in dimicando\nnon hostem uerum, sed umbram petit. prosternetur\nenim qui alio intentus uenientem uitalibus suis ictum nec\npraeuiderit ante nec cauerit.\nDocui, quantum mea mediocritas tulit, longe deuium\nphilosophos iter a ueritate tenuisse, sentio tamen quam multa\npraeterierim, quia non erat mihi propria contra philosophos\ndisputatio.\nsed huc necessario deuertendum fuit, ut ostenderem\ntot ac tanta ingenia in rebus falsis esse consumpta, ne quis\nforte a prauis religionibus exclusus ad eos se conferre uellet tamquam\ncerti aliquid reperturus.\nuna igitur spes homini, una\n\n\n\n\n\n\n\n\nsalus in hac doctrina quam defendimus posita est, omnis sapientia\nhominis in hoc uno est, ut deum cognoscat et colat:\nhoc nostrum dogma, haec sententia est.\nquanta itaque uoce\npossum, testificor proclamo denuntio: hic, hic est illut, quod\nphilosophi omnes in tota sua uita quaesierunt nec umquam\ntamen inuestigare conprehendere tenere ualuerunt, quia religionem\naut prauam retinuerunt aut totam penitus sustulerunt.\nfacessant igitur illi omnes, qui humanam uitam non instruunt,\nsed turbant. quid enim docent aut quem instruunt qui se ipsos\nnondum instruxerunt? quem sanare aegroti, quem regere caeci\npossunt? huc ergo nos omnes, quibus est cura sapientiae, conferamus.\nan expectabimus, donec Socrates aliquid sciat aut\nAnaxagoras in tenebris lumen inueniat aut Democritus ueritatem\nde puteo extrahat aut Empedocles dilatet animi sui semitas\naut Arcesilas et Carneades uideant sentiant percipiant?\nuox\necce de caelo ueritatem docens et nobis sole ipso clarius lumen\nostendens. quid nobis iniqui sumus et sapientiam suscipere\ncunctamur, quam docti homines contritis in quaerendo aetatibus\nsuis numquam reperire potuerunt?\nqui uult sapiens ac\nbeatus esse, audiat dei uocem, discat iustitiam, sacramentum\nnatiuitatis suae norit, humana contemnat, diuina suscipiat, ut\nsummum illut bonum ad quod natus est possit adipisci.\nDissolutis religionibus uniuersis et omnibus quaecumque in\nearum defensionem dici uel solebant uel poterant refutatis,\n\n\n\n\n\n\ndeinde conuictis philosophiae disciplinis, ad ueram nobis religionem\nsapientiamque ueniendum est, quoniam est ut docebo\nutrumque coniunctum, ut eam uel argumentis uel exemplis\nuel idoneis testibus adseramus et stultitiam, quam nobis isti\ndeorum cultores obiectare non desinunt, ut nullam penes nos,\nsic totam penes ipsos esse doceamus.\net quamquam prioribus\nlibris, cum falsas arguerem religiones, et hoc, cum falsam\nsapientiam tollerem, ubi ueritas sit ostenderim, planius tamen\nquae religio et quae sapientia uera sit liber proximus indicabit.\nCogitanti mihi et cum animo meo saepe reputanti priorem\nillum generis humani statum et mirum pariter et indignum\nuideri solet, quod unius saeculi stultitia religiones uarias suscipientis\ndeosque multos esse credentis in tantam subito ignorationem\nsui uentum est, ut ablata ex oculis ueritate neque religio\ndei ueri neque humanitatis ratio teneretur, hominibus non in\ncaelo summum bonum quaerentibus, sed in terra.\nquam ob\ncausam profecto saeculorum ueterum mutata felicitas est. coeperunt.\nenim relicto parente et constitutore omnium deo insensibilia\ndigitorum suorum figmenta uenerari. quae prauitas quid\neffecerit aut quid malorum adtulerit, res ipsa declarat.\nauersi\nnamque a summo bono, quod ideo beatum ac sempiternum\nest, quia uideri tangi conprehendi non potest, et a uirtutibus\nei bono congruentibus, quae sunt aeque inmortales, ad hos\ncorruptos et fragiles deos lapsi et studentes iis rebus quibus\nsolum corpus ornatur alitur delectatur, mortem sibi perpetuam\n\n\n\n\ncum diis et cum bonis corporalibus quaesierunt, quia morti\ncorpus omne subiectum est.\ninsecuta est igitur huiusmodi\nreligiones iniustitia et inpietas, sicuti fuerat necesse. desierunt\netenim uultus suos in caelum tollere, sed deorsum mentes\nhominum depressae terrenis ut religionibus, sic etiam bonis\ninhaerebant.\nsecutum est discidium generis humani et fraus\net nefas omne, quia spretis aeternis atque incorruptis bonis,\nquae sola debent ab homine concupisci, temporalia et breuia\nmaluerunt maiorque hominibus ad malum fides fuit, qui prauum\nrecto, quia praesentius fuerat, praetulerunt.\nsic humanam\nuitam prioribus saeculis in clarissima luce uersatam caligo\nac tenebrae conprehenderunt: et quod huic prauitati congruens\nerat, postquam sublata sapientia est, tunc demum sibi homines\nsapientium nomen uindicare coeperunt.\ntum autem nemo\nsapiens uocabatur, cum omnes erant: utinamque nomen illut\naliquando publicum quamuis ad paucos redactum tamen uim\nsuam retineret.\npossent enim fortasse pauci illi uel ingenio\nuel auctoritate uel adsiduis hortamentis liberare populum uitiis\net erroribus. sed adeo in totum sapientia occiderat, ut ex ipsa\nnominis adrogantia nullum eorum qui uocarentur appareat fuisse\nsapientem.\net tamen prius quam haec philosophia quae\n\n\n\n\n\n\n\n\ndicitur esset inuenta, septem fuisse traduntur, qui primi omnium\nquia de rebus naturalibus quaerere ac disputare sunt ausi,\nsapientes haberi appellarique meruerunt.\no miserum calamitosumque\nsaeculum, quo per orbem totum septem soli fuerunt\nqui hominum uocabulo cierentur! nemo enim potest iure dici\nhomo nisi qui sapiens est.\nsed si ceteri omnes praeter ipsos\nstulti fuerunt, ne illi quidem sapientes, quia nemo sapiens esse\nuere iudicio stultorum potest.\nadeo ab iis afuit sapientia, ut\nne postea quidem increscente doctrina et multis magnisque\ningeniis in id ipsum semper intentis potuerit perfici ac ueritas\nconprehendi. nam post illorum septem sapientium gloriam incredibile\nest, quanto studio inquirendae ueritatis Graecia omnis\nexarserit.\nac primum nomen ipsum sapientiae adrogans putauerunt\nseque non sapientes, sed studiosos sapientiae uocauerunt.\nquo facto et illos qui temere sapientium sibi nomen asciue- rant, erroris stultitiaeque damnarunt et se quoque ipsos igno- .\nrantiae, quam quidem non diffitebantur. nam ubicumque rerum\nnatura ingeniis eorum quasi manus opposuerat, ne rationem\npossent aliquam reddere, testificari solebant nihil scire\nse, nihil cernere. unde multo sapientiores inueniuntur qui se 20\n\n\n\n\n(insipientes esse) aliqua ex parte uiderunt quam illi qui se\nsapere crediderant.\nQuare si neque illi fuere sapientes qui sunt appellati\nneque posteriores qui non dubitauerunt insipientiam confiteri,\nquid superest nisi ut alibi sit quaerenda sapientia, quia non\nest ubi quaerebatur inuenta?\nquid autem putemus fuisse\ncausae cur tot ingeniis totque temporibus summo studio ac\nlabore quaesita non reperiretur, nisi quod eam philosophi extra\nfines suos quaesierunt?\nqui quoniam peragratis et exploratis\nomnibus nusquam ullam sapientiam conprehenderunt et alicubi\nesse illam necesse est, apparet ibi potissimum esse quaerendam\nubi stultitiae titulus apparet: cuius uelamento deus, ne arcanum\nsui diuini operis in propatulo esset, thensaurum sapientiae\nac ueritatis abscondit.\nunde equidem soleo mirari, quod cum\nPythagoras et postea Plato amore indagandae ueritatis incensi\nad Aegyptios et Magos et Persas usque penetrassent, ut earum\ngentium ritus et sacra cognoscerent — suspicabantur enim\nsapientiam in religione uersari —, ad Iudaeos tantum non accesserint,\npenes quos tunc solos erat et quo facilius ire potuissent.\nsed auersos esse arbitror diuina prouidentia, ne scire\npossent ueritatem, quia nondum fas erat alienigenis hominibus\nreligionem dei ueri iustitiamque notescere. statuerat\nenim deus adpropinquante ultimo tempore ducem magnum\ncaelitus mittere, qui eam perfido ingratoque populo ablatam.\n\n\n\n\n\n\nexteris nationibus reuelaret. qua de re in hoc libro adgrediar\ndisputare, si prius ostendero sapientiam cum religione sic cohaerere,\nut diuelli utrumque non possit.\nDeorum cultus, ut in primo libro docui, non habet sapientiam,\nnon modo quia diuinum animal, hominem, terrenis\nfragilibusque substernit, sed quia nihil ibi disseritur quod pro-\nSciat ad mores excolendos uitamque formandam; nec habet\ninquisitionem aliquam ueritatis, sed tantummodo ritum colendi,\nqui non officio mentis, sed ministerio corporis constat.\net\nideo non est illa uera religio iudicanda, quia nullis iustitiae\nuirtutisque praeceptis erudit efficitque meliores. ita philosophia\nquia religionem id est summam pietatem non habet, non est\nuera sapientia.\nnam si diuinitas, quae gubernat hunc mundum,\nincredibili beneficentia genus hominum sustentat et quasi paterna\nindulgentia fouet, uult profecto gratiam sibi referri et\nhonorem dari, nec constare homini ratio pietatis potest, si caelestibus\nbeneficiis extiterit ingratus, quod non est utique sapientis.\nquoniam igitur ut dixi philosophia et religio deorum diiuncta\nsunt longeque discreta, siquidem alii sunt professores sapientiae,\nper quos utique ad deos non aditur, alii religiones antistites,\nper quos sapere non discitur, apparet nec illam esse\nueram sapientiam nec hanc religionem.\nidcirco nec philosophia\npotuit ueritatem conprehendere nec religio deorum rationem\nsui, qua caret, reddere.\nubi autem sapientia cum religione\n\n\n\n\n\n\ninseparabili nexu cohaeret, utrumque esse uerum necesse est,\nquia et in colendo sapere debemus, id est scire quid nobis et\nquomodo sit colendum, et in sapiendo colere id est re et actu\nquod scierimus inplere.\nubi ergo sapientia cum religione\nconiungitur? ibi scilicet ubi deus colitur unus, ubi uita et\nactus omnis ad unum caput et ad unam summam refertur,\ndenique idem sunt doctores sapientiae qui et dei sacerdotes.\nnec tamen moueat quemquam quia et saepe factum est et fieri\npotest, ut philosophus aliquis deorum suscipiat sacerdotium:\nquod cum fit, non tamen coniungitur philosophia cum religione,\nsed et philosophia inter sacra cessabit, et religio, quando philosophia\ntractabitur.\nilla enim religio muta est, non tantum\nquia mutorum est, sed quia ritus eius in manu et in digitis est,\nnon in corde aut in lingua, sicut nostra, quae uera est.\nidcirco\net in sapientia religio et in religione sapientia est. ergo\nnon potest segregari, quia sapere nihil aliut est nisi deum\nuerum iustis ac piis cultibus honorare.\nmultorum autem deorum\ncultum non esse secundum naturam etiam hoc argumento\ncolligi et conprehendi potest: omnem deum qui ab homine\ncolitur necesse est inter sollemnes ritus et precationes patrem\nnuncupari, non tantum honoris gratia, uerum etiam rationis,\nquod et antiquior est homine et quod uitam salutem uictum\n\n\n\n\n\n\npraestat ut pater.\nitaque et Iuppiter a precantibus pater uocatur\net Saturnus et Ianus et Liber et ceteri deinceps: quod\nLucilius in deorum concilio inridet:\nut nemo sit nostrum, quin aut pater optimus diuumaut Neptunus pater, Liber, Saturnus pater, Mars, Ianus, Quirinus pater siet ac dicatur ad unum.\nquodsi natura non patitur ut sint unius hominis multi patres\n— ex uno enim procreatur —, ergo etiam deos multos colere\ncontra naturam est contraque pietatem.\nunus igitur colendus\nest, qui potest uere pater nominari: idem etiam dominus sit\nnecesse est, quia sicut potest indulgere, ita etiam cohercere.\npater ideo appellandus est, quia nobis multa et magna largitur,\ndominus ideo, quia castigandi ac puniendi habet maximam\npotestatem. dominum uero eundem esse qui sit pater etiam\niuris ciuilis ratio demonstrat. quis enim poterit filios educare,\nnisi habeat in eos domini potestatem?\nnec inmerito pater\nfamilias dicitur, licet tantum filios habeat: uidelicet nomen\npatris conplectitur etiam seruos, quia \\'familias\\' sequitur, et\nnomen familiae conplectitur etiam filios, quia \\'pater\\' antecedit.\n\n\n\n\n\n\nunde apparet eundem ipsum et patrem esse seruorum et dominum\nfiliorum.\ndenique et filius manu emittitur tamquam\nseruus et seruus liberatus patroni nomen accipit tamquam\nfilius. quodsi propterea pater familias nominatur, ut appareat\neum duplici potestate praeditum, quia et indulgere\ndebet, quia pater est, et cohercere, quia dominus, ergo idem\nseruus est qui et filius, idem dominus qui et pater.\nsicut\nigitur naturae necessitate non potest esse nisi unus pater, ita\nnec dominus nisi unus. quid enim faciet seruus, si multi\ndomini diuersa imperauerint?\n-ergo contra rationem contraque\nnaturam sunt religiones multorum deorum, siquidem nec patres\nmulti possunt esse nec domini, deos autem et patres et dominos\nnuncupari necesse est.\nteneri ergo ueritas non potest\nubi homo idem multis patribus dominisque subiectus est, ubi\nanimus in multa dispersus huc atque illuc diuagatur,\nnec\nhabere ullam firmitatem religio potest, quando certo et stabili\ndomicilio caret.\ncultus igitur deorum ueri esse non possunt,\neodem modo quo matrimonium dici non potest ubi mulier una\nmultos uiros habet, sed haec aut meretrix aut adultera nominabitur:\na qua enim pudor castitas fides abest, uirtute careat\nnecesse est.\nsic et religio deorum iupudica est et incesta,\nquia fide caret, quia honos ille instabilis et incertus caput atque\noriginem non habet.\nQuibus rebus apparet quam inter se coniuncta sint sapientia\net religio. sapientia spectat ad filios, quae exigit amorem, religio\nad seruos, quae exigit timorem. nam sicut illi patrem\ndiligere debent et honorare, sic hi dominum colere ac uereri.\ndeus autem, qui unus est, quoniam utramque personam sustinet\net patris et domini, et amare eum debemus, quia filii\nsumus, et timere, quia serui. non potest igitur nec religio a\nsapientia separari nec sapientia a religione secerni, quia idem\ndeus est qui et intellegi debet, quod est sapientiae, et honorari,\nquod est religionis.\nsed sapientia praecedit, religio sequitur,\nquia prius est deum scire, consequens colere. ita in duobus\nnominibus una uis est, quamuis diuersa esse uideantur: alterum\nenim positum est in sensu, alterum in actu; sed tamen similia\nsunt duobus riuis ex uno fonte manantibus.\nfons autem sapientiae\net religionis deus est, a quo hi duo riui si aberrauerint,\narescant necesse est: quem qui nesciunt, nec sapientes\nesse possunt nec religiosi.\nsic fit ut et philosophi et qui\ndeos colunt similes sint aut filiis abdicatis aut seruis fugitiuis,\nquia neque illi patrem quaerunt neque hi dominum. et sicut\nabdicati hereditatem patris non adsecuntur et fugitiui inpunitatem,\nita neque philosophi inmortalitatem accipient, quae est\nregni caelestis hereditas, id est summum bonum, quod illi maxime\nquaerunt, neque cultores deorum poenam sempiternae\nmortis effugient, quae est animaduersio ueri domini aduersus\n\n\n\n\n\n\nfugitiuos suae maiestatis ac nominis.\ndeum uero esse patrem\neundemque dominum utrique ignorauerunt, tam cultores deorum\nquam ipsi sapientiae professores, quia aut nihil omnino colendum\nputauerunt aut religiones falsas adprobauerunt aut, etiamsi\nuim potestatemque summi dei intellexerunt, ut Plato, qui ait\nunum esse fabricatorem mundi deum, et Marcus Tullius,\nqui fatetur hominem praeclara quadam condicione a\nsupremo deo esse generatum, tamen ei debitum cultum\ntamquam summo patri non reddiderunt, quod erat consequens\nac necessarium.\ndeos autem neque patres neque dominos\nesse posse non tantum multitudo, ut supra ostendi, sed etiam\nratio declarat, quia neque fictum esse a diis hominem traditur neque\ndeos ipsos antecedere originem hominis inuenitur,\nsiquidem\nfuisse in terra homines ante quam Vulcanus et Liber et Apollo\net ipse Iuppiter nascerentur apparet; sed neque Saturno fictio\nhominis neque Caelo patri eius adsignari solet.\nquodsi nullus\neorum qui coluntur formasse a principio atque instituisse\nhominem traditur, nullus igitur ex his pater hominis nuncupari\npotest, ita ne deus quidem. ergo fas non est uenerari\neos a quibus non sit homo generatus, quia neque .... a\nmultis generari potest.\nunus igitur ac solus coli debet qui\nIouem, qui Saturnum, qui caelum ipsum terramque antecessit.\n\n\n\n\n\n\n\n\nis enim necesse est hominem figurauerit, qui ante hominem\ncaelum terramque perfecit.\nsolus pater uocandus est qui\ncreauit, solus dominus nuncupandus qui regit, qui habet uitae\nac necis ueram et perpetuam potestatem: quem qui non adorat,\net insipiens seruus est, qui dominum suum aut fugiat aut\nnesciat, et inpius filius, qui suum uerum patrem uel oderit uel\nignoret.\nNunc, quoniam docui sapientiam et religionem non posse\ndiduci, superest ut de ipsa religione ac sapientia disseramus.\nsentio quidem quam sit difficilis de rebus caelestibus disputatio,\nsed tamen audendum est, ut inlustrata ueritas pateat multique\nab errore atque interitu liberentur, qui eam sub uelamine stultitiae\nlatentem aspernantur ac respuunt.\nsed priusquam incipiam\nde deo et operibus eius dicere, pauca mihi de prophetis\nante dicenda sunt, quorum testimoniis nunc uti necesse est:\nquod in prioribus libris ne facerem temperaui.\nante omnia\nqui ueritatem studet conprehendere, non modo intellegendis\nprophetarum uocibus animum debet intendere, sed etiam tempora\nper quae quisque illorum fuerit diligentissime requirere,\nut sciat et quae futura praedixerint et post quot annos praedicta\nconpleta sint.\nnec difficultas in his colligendis inest\nulla. testati sunt enim sub quo quisque rege diuini spiritus\nfuerit passus instinctum, multique scriptores libros de temporibus\nediderunt initium facientes a propheta Moyse, qui\n\n\n\n\n\n\nTroianum bellum nongentis fere annis antecessit. is autem cum\nper annos quadraginta populum rexisset, successorem habuit\nIesum, qui septem ac uiginti annis tenuit principatum.\nexmde\nsub iudicibus fuerunt per annos trecentos septuaginta.\ntum mutato statu reges habere coeperunt. quibus imperium\ntenentibus per annos quadringentos quinquaginta usque ad Sedeciae\nregnum obpugnati a rege Babylonio captique Iudaei\ndiuturnum seruitium pertulerunt, donec septuagesimo post\nanno Cyrus maior terris ac sedibus suis redderet, qui per\nidem tempus in Persas suscepit imperium quo Romae Tarquinius\nSuperbus.\nquare cum omnis temporum series et\nex Iudaicis et ex Graecis Romanisque historiis colligatur, etiam\nsingulorum prophetarum tempora colligi possunt; quorum sane\nultimus Zacharias fuit, quem constat sub Dario rege, secundo\nanno regni eius octauo mense cecinisse. adeo antiquiores etiam\nGraecis scriptoribus prophetae reperiuntur.\nquae omnia eo\nprofero, ut errorem suum sentiant qui scripturam sacram coarguere\nnituntur tamquam nouam et recens fictam, ignorantes\n\n\n\n\n\n\nex quo fonte religionis sanctae origo manauerit.\nquodsi quis\ncollectis perspectisque temporibus fundamentum doctrinae salubriter\niecerit, et ueritatem penitus conprehendet et errorem\ncognita ueritate deponet.\nDeus igitur machinator constitutorque rerum, sicut in se- s\ncundo libro diximus, antequam praeclarum hoc opus mundi\nadoriretur, sanctum et incorruptibilem spiritum genuit, quem\nfilium nuncuparet.\net quamuis alios postea innumerabiles\ncreauisset, quos angelos dicimus, hunc tamen solum primogenitum\ndiuini nominis appellatione dignatus est, patria scilicet\nuirtute ac maiestate pollentem.\nesse autem summi dei filium,\nqui sit potestate maxima praeditus, non tantum congruentes\nin unum uoces prophetarum, sed etiam Trismegisti praedicatio\net Sibyllarum uaticinia demonstrant.\nHermes in eo libro\n\n\n\n\n\n\n\n\n\n\nqui λόγος τέλειος inscribitur, his usus est uerbis:\n\n\n\nὁ κύριος καὶ τῶν πάντων ποιητὴς, ὃν Θεὸν καλεῖν νενομίκαμεν, ἐπεὶ τὸν δεύτερον ἐποίησε θεὸν ὁρατὸν καὶ αἰσθητὸν — αἰσθητὸν δέ φημι οὐ διὰ τὸ αἰσθάνεσθαι αὐτὸν, περὶ γὰρ τούτου, πότερον αὐτὸς αἰσθάνεται ἣ μή, εἰσαῦθις ῥηθήσεται, ἀλλ᾽ ὅτι\n\n\n\n\n\n\n\n\n\n\n\n\n\n\n\n\n\nεἰς αἴσθησιν ὑποπέμπει καὶ εἰς ὅρασιν — ἐπεὶ οὖν τοῦτον ἐποίησε πρῶτον καὶ μόνον καὶ ἕνα, καλὸς δέ αὐτῷ ἐφάνη, καὶ πληρέστατος πάντων τῶν ἀγαθῶν, ἠγάσθη τε καὶ πάνυ ἐφίλησεν ὤς ἴδιον τόκον.\nSibylla Erythraea in carminis sui\n\n\n\n\n\n\n\n\n\n\n\n\n\n\n\n\n\n\n\n\n\nEt rursus in fine eiusdem carminis:\n\n\nprincipio, quod a summo deo exorsa est, filium dei ducem et\nimperatorem omnium his uersibus praedicat:\nπαντοτρόφον κτίστην, ὅστις γλυκὺ πνεῦμα ἅπασινκάτθετο, χἠγητῆρα Θεὸν πάντων ἐποίησεν.\n\n\n\n\n\n\net rursus in fine:\n\nἄλλον ἔδωκε Θεὸς πιστοῖς ἀνδράσσι γεραίρειν.\n\n\n\n\n\n\n\n\n\n\n\n\n\n\n\n\n\n\net alia Sibylla praecipit hunc oportere cognosci:\n\nαὐτὸν σου γίνωσκε Θεὸν Θεοῦ υἱὸν ἐόντα.\nuidelicet et ipse est dei filius, qui per Solomonem sapientissimum\nregem diuino spiritu plenum locutus est ea quae subiecimus:\ndominus condidit me initium uiarum suarum\nin opera sua, ante saeculum fundauit me: in principio\nantequam terram faceret et antequam abyssos\nconstitueret, priusquam procederent fontes aquarum,\nante omnes colles genuit me. dominus fecit regiones\n\n\n\n\n\n\n\n\n\n\n\n\net fines inhabitabiles sub caelo.\ncum pararet caelum,\naderam illi, etcum secerneret suam sedem: cum super\nuentos faceret ualidas nubes et cum confirmatos ponebat\nfontes sub caelo, quando fortia faciebat fundamenta\nterrae, eram penes illum disponens.\nego eram\ncui adgaudebat. cottidie autem iucundabar ante faciem\neius, cum laetaretur orbe perfecto.\nidcirco illum Trismegistus\nδημιουργὸν TOO seou et Sibylla σύμβουλον appellat,\nquod tanta sapientia et uirtute sit instructus a deo patre,\nut consilio eius et manibus uteretur in fabricatione mundi.\nFortasse quaerat aliquis hoc loco, quis sit iste tam potens,\ntam deo carus, et quod nomen habeat, cuius prima natiuitas\nnon modo antecesserit mundum, uerum etiam prudentia\n\n\n\n\n\n\n\n\n\n\n\n\ndisposuerit, uirtute construxerit.\nprimum scire nos conuenit nomen\neius ne angelis quidem notum esse qui morantur in caelo, sed\nipsi soli ac deo patri, nec ante id publicabitur, ut est sanctis\nlitteris traditum, quam dispositio dei fuerit impleta;\ndeinde\nnec enuntiari posse hominis ore, sicut Hermes docet haec dicens:\nαἴτιος δὲ τούτου τοῦ αἰτίου ἡ τοῦ θεοῦ ἅτε τοῦ ἀγαθοῦ\n\n\n\n\n\n\n\n\n\n\n\n\n\n\n\nβούλησις, οὗ τὸ ὄνομα οὐ δύναται ἀνθρωπίνῳ στόματι λαληθῆναι.\n\n\n\net paulo post ad filium:\nἔστι γὰρ τις, ὦ τέκνον, ἀπόῤῥητος λόγος σοφίας ὅσιος τε περὶ τοῦ μόνου κυρίου πάντων, καὶ πάντα προεννοουμένου Θεοῦ, ὃν εἰπεῖν ὑπὲρ ἄνθρωπόν ἐστιν.\nsed quamuis nomen eius, quod ei a principio pater\nsummus inposuit, nullus alius praeter ipsum sciat, habet\ntamen et inter angelos aliut uocabulum et inter homines aliut.\nIesus quippe inter homines nominatur. nam Christus non proprium\nnomen est, sed nuncupatio potestatis et regni: sic enim\nIudaei reges suos appellabant.\nsed exponenda huius nominis\n\n\n\n\n\n\n\n\n\n\nratio est propter ignorantium errorem, qui eum inmutata littera\nChrestum solent dicere.\nerat Iudaeis ante praeceptum\nut sacrum conficerent unguentum, quo perungui possent ii\nqui uocabantur ad sacerdotium uel ad regnum, et sicut nunc\nRomanis indumentum purpurae insigne est regiae dignitatis\nassumptae, sic illis unctio sacri unguenti nomen ac potestatem\nregium conferebat.\nuerum quoniam Graeci ueteres χρίεσθαι\ndicebant ungui, quod nunc ἀλείϕεσθαι, sicut indicat Homeri uersus\nille:\n\nτοὺς δ\\' ἐπεὶ οὖν δμῳαὶ λοῦσαν καὶ χρῖσαν ἐλαίῳ,\nob hanc rationem nos eum Christum nuncupamus, id est unctum,\nqui Hebraeice Messias dicitur. unde in quibusdam Graecis\nscripturis, quae male de Hebraeicis interpretatae sunt, ήλειμ-\nμένος scriptum inuenitur, ἀπὸ tou ἀλείϕεσθαι.\nsed tamen\n\n\n\n\n\n\n\n\nutrolibet nomine rex significatur, non quod ille regnum hoc terrenum\nfuerit adeptus, cuius capiendi nondum tempus aduenit,\nsed quod caeleste ac sempiternum; de quo disseremus in ultimo\nlibro. nunc uero de prima eius natiuitate dicamus.\nIn primis enim testificamur illum bis esse natum, primum\nin spiritu, postea in carne. unde aput Hieremiam ita dicitur:\npriusquam te formarem in utero, noui te. item: beatus\nqui erat, antequam nasceretur; quod nulli alii contigit\npraeter Christum.\nqui cum esset a principio filius dei, regeneratus\nest denuo secundum carnem. quae duplex natiuitas\neius magnum intulit humanis pectoribus errorem circumfuditque\ntenebras etiam iis qui uerae religionis sacramenta\nretinebant.\nsed nos id plane dilucideque monstrabimus, ut\namatores sapientiae facilius ac diligentius instruantur. qui\naudit dei filium dici, non debet tantum nefas mente concipere,\nut existimet ex conubio ac permixtione feminae alicuius deum\nprocreasse, quod non facit nisi animal corporale mortique subiectum.\ndeus autem cum solus adhuc esset, cui permiscere\nse potuit? aut cum esset tantae potestatis, ut quidquid uellet\n\n\n\n\n\n\n\n\n\n\n\nefficeret, utique ad creandum societate alterius non indigebat:\nnisi forte existimabimus deum, sicut Orpheus putauit, et marem\nesse et feminam, quod aliter generare non quiuerit, nisi haberet\nuim sexus utriusque, quasi aut ipse secum coierit aut sine\ncoitu non potuerit procreare.\nsed et Hermes in eadem fuit\nopinione, cum dicit eum αὺτοπάτορα et αὺτομήτορα. quod si\nita esset, ut a prophetis pater dicitur, sic etiam mater diceretur.\nquomodo igitur procreauit? primum nec sciri a quoquam possunt\nnec enarrari opera diuina, sed tamen sanctae litterae\ndocent, in quibus cautum est illum dei filium dei esse sermonem\nitemque ceteros angelos dei spiritus esse. nam sermo\nest spiritus cum uoce aliquid significante prolatus.\nsed tamen\nquoniam spiritus et sermo diuersis partibus proferuntur, siquidem\nspiritus naribus, ore sermo procedit, magna inter hunc\ndei filium ceterosque angelos differentia est. illi enim ex deo\ntaciti spiritus exierunt, quia non ad doctrinam dei tradendam,\nsed ad ministerium creabantur.\nille uero cum sit et ipse\nspiritus, tamen cum uoce ac sono ex dei ore processit sicut\n\n\n\n\n\n\n\n\nuerbum, ea scilicet ratione, quia uoce eius ad populum fuerat\nusurus, id est quod ille magister futurus esset doctrinae dei et\ncaelestis arcani ad homines perferendi. ipsum primo locutus\nest, ut per eum ad nos loqueretur et ille uocem dei ac uoluntatem\nnobis reuelaret.\nmerito igitur sermo ac uerbum dei\ndicitur, quia deus procedentem de ore suo uocalem spiritum,\nquem non utero, sed mente conceperat, inexcogitabili quadam\nmaiestatis suae uirtute ac potentia in effigiem, quae proprio\nsensu et sapientia uigeat, conprehendit; et alios item spiritus\nsuos in angelos figurauit.\nnostri spiritus dissolubiles sunt,\nquia mortales sumus, dei autem spiritus et uiuunt et manent\net sentiunt, quia ipse immortalis est et sensus ac uitae dator.\nnostrae uoces licet aurae misceantur atque uanescant, tamen\nplerumque permanent litteris conprehensae: quanto magis dei\nuocem credendum est et manere in aeternum et sensu ac uirtute\ncomitari, quam de deo patre tamquam riuus de fonte\ntraduxerit!\nquodsi quis miratur ex deo deum prolatione uocis\nac spiritus potuisse generari, si sacras uoces prophetarum cognouerit,\ndesinet profecto mirari.\nSolomonem patremque eius\nDauid potentissimos reges fuisse et eosdem prophetas etiam iis\nfortasse sit notum, qui diuinas litteras non attigerunt: quorum\nalter, qui posterius regnauit, Troianae urbis excidium centum\n\n\n\n\n\n\n\n\net quadraginta annis antecessit.\nhuius pater diuinorum scriptor\nhymnorum in psalmo XXXII sic ait: uerbo dei caeli\n\n\n\n\n\n\nsolidati sunt et spiritu eius omnis uirtus eorum. item\nrursus in psalmo XLIIII: eructauit cor meum uerbum\nbonum, dico ego opera mea regi, contestans uidelicet nulli\nalii opera dei esse nota nisi filio soli, qui est uerbum dei et\nquem regnare in perpetuum necesse est.\nitem Solomon ipsum\nuerbum dei esse demonstrat, cuius manibus opera ista mundi\nfabricata sint. ego inquit ex ore altissimi prodiui ante\nomnem creaturam. ego in caelis feci ut oreretur\nlumen indeficiens, et nebula texi omnem terram. ego\nin altis habitaui et thronus meus in columna nubis.\nIohannes\nquoque ita tradit: in principio fuit uerbum et\n\n\n\n\n\n\n\n\nuerbum erat aput deum et deus erat uerbum. hoc fuit in\nprincipio aput deum. omnia per illum facta sunt et\nsine illo factum est nihil.\nSed melius Graeci λόγον dicunt quam nos uerbum siue\nsermonem: λόγος enim et sermonem significat et rationem,\nquia ille est et uox et sapientia dei.\nhunc sermonem diuinum\nne philosophi quidem ignorauerunt, siquidem Zenon rerum\nnaturae dispositorem atque opificem uniuersitatis λόγον praedicat,\nquem et fatum et necessitatem rerum et deum et\nanimum Iouis nuncupat, ea scilicet consuetudine, qua solent\nIouem pro deo accipere.\nsed nihil obstant uerba, cum sententia\ncongruat ueritati. est enim spiritus dei quem ille animum\nIouis nominauit. nam Trismegistus, qui ueritatem paene\nuniuersam nescio quo modo inuestigauit, uirtutem maiestatemque\nuerbi saepe descripsit, sicut declarat superius illut\n\n\n\n\n\n\n\n\n\n\nexemplum, quo fatetur esse ineffabilem quendam sanctumque\nsermonem, cuius enarratio modum hominis excedat.\nDixi de natiuitate prima breuiter ut potui. nunc de secunda,\nquoniam controuersia est in ea maxime, latius disserendum\nest, ut ueritatem scire cupientibus lumen intellegentiae praeferamus.\nIn primis igitur scire homines oportet sic a principio processisse\ndispositionem summi dei, ut esset necesse adpropinquante\nsaeculi termino dei filium descendere in terram, ut\nconstitueret deo templum doceretque iustitiam, uerum tamen\nnon in uirtute angeli aut potestate caelesti, sed in figura hominis\net condicione mortali, et cum magisterio functus fuisset,\ntraderetur in manus inpiorum mortemque susciperet, ut ea\nquoque per uirtutem domita resurgeret et homini, quem induerat,\nquem gerebat, et spem uincendae mortis offerret et ad\npraemia inmortalitatis admitteret.\nhanc ergo dispositionem\nne quis ignoret, docebimus praedicta esse omnia quae in Christo\nuidemus esse conpleta.\nnemo adseuerationi nostrae fidem\ncommodet, nisi ostendero prophetas ante multam temporum\nseriem praedicasse, fore aliquando ut filius dei nasceretur sicut\nhomo et mirabilia faceret et cultum dei per totam terram\nseminaret et postremo patibulo figeretur et tertio die resurgeret.\nquae omnia cum probauero eorum ipsorum litteris\nqui deum suum mortali corpore utentem uiolauerunt, quid aliut\n\n\n\n\n\n\nobstabit quominus ueram sapientiam clarum sit in hac sola\nreligione uersari?\nNunc a principio totius sacramenti origo narranda est. maiores\nnostri, qui erant principes Hebraeorum, cum sterilitate\natque inopia laborarent, transierunt in Aegyptum rei frumentariae\ngratia ibique diutius commorantes intolerabili seruitutis\niugo premebantur.\ntum misertus eorum deus eduxit eos ac\nliberauit de manu regis Aegyptiorum post annos quadringentos\net triginta duce Moyse, per quem postea lex illis a deo data\nest. in qua eductione ostendit uirtutem maiestatis suae deus.\ntransiecit enim populum medio mari rubro praecedente angelo\net scindente aquam, ut populus per siccum gradi posset, quem\nuerius, ut ait poeta,\ncuruata in montis faciem circumstetit unda.\nqua re audita tyrannus Aegyptiorum cum magna suorum manu\ninsecutus et mare adhuc patens temere ingressus coeuntibus\naquis cum omni exercitu deletus est. Hebraei uero ingressi\nin solitudinem multa mirabilia uiderunt.\nnamque cum sitim\n\n\n\n\n\n\n\n\n\n\npaterentur, ictu uirgae rupe percussa prosiliuit fons aquae populumque\nrecreauit.\nquo rursus esuriente caelestis alimenti\npluuia descendit; quin etiam coturnices in castra eorum uentus\ninuexit, ut non modo pane caelesti, sed etiam instructioribus\nepulis saturarentur.\npro his tamen diuinis beneficiis bonorem\ndeo non reddiderunt, sed depulsa iam seruitute, iam siti\nfameque deposita in luxuriam prolapsi ad profanos Aegyptiorum.\nritus animos transtulerunt.\ncum enim Moyses dux eorum\nascendisset in montem atque ibi quadraginta diebus moraretur,\naureum caput bouis, quem uocant Apim, quod eos in signo\npraecederet, figurarunt.\nquo peccato ac scelere offensus deus\ninpium et ingratum populum pro merito poenis grauibus adfecit\net legi quam per Moysen dederat subiugauit.\npostea\nuero cum in deserta quadam parte Syriae consedissent, amiserunt\nuetus nomen Hebraei, et quoniam princeps examinis\neorum ludas erat, Iudaei appellati et terra quam incoluere\nIudaea.\net primo quidem non dominio regum subiecti fuerunt,\nsed populo ac legi ciuiles iudices praesidebant, non tamen in\nannum constituti sicut Romani consules, sed perpetua iurisdictione\nsubnixi. tum sublato iudicum nomine potestas regalis\ninducta est.\nuerum iudicibus regimen eorum tenentibus\n\n\n\n\n\n\n\n\n\n\nprauas religiones saepe susceperant, atque offensus ab iis deus\ntotiens alienigenis subiugabat, donec rursus paenitentia populi\nmitigatus liberaret eos seruitute.\nitem sub regibus finitimorum\nbellis ob delicta uexati, postremo capti abductique Babylonem\npoenas inpietatis suae graui seruitio pependerunt, donec\nCyrus ueniret in regnum, qui statim Iudaeos restituit edicto.\nexinde tetrarchas habuerunt usque ad Herodem, qui fuit sub\nimperio Tiberii Caesaris: cuius anno quinto decimo id est\nduobus Geminis consulibus ante diem decimum Kalendarum\nAprilium Iudaei Christum cruci adfixerunt.\nhic rerum textus,\nhic ordo in arcanis sanctarum litterarum continetur. sed prius\nostendam qua de causa in terram uenerit Christus, ut fundamentum\ndiuinae religionis et ratio clarescat.\nCum saepe Iudaei praeceptis salutaribus repugnarent\natque a diuina lege desciscerent aberrantes ad inpios cultus\ndeorum, tum deus iustos et electos uiros sancto spiritu inplebat,\nprophetas, in media plebe constituens, per quos peccata\ningrati populi uerbis minacibus increparet et nihilominus hortaretur\nad paenitentiam sceleris agendam:\nquam nisi egissent\natque abiectis uanitatibus ad deum suum redissent, fore\n\n\n\n\n\n\n\n\nut testamentum suum mutaret id est hereditatem uitae inmortalis\nad exteras conuerteret nationes aliumque sibi populum\nfideliorem ex alienigenis congregaret.\nilli autem a prophetis\nincrepiti non modo uerba eorum respuerunt, sed quod sibi\npeccata exprobrarentur offensi eos ipsos exquisitis cruciatibus\nnecauerunt. quae omnia diuinae litterae signata conseruant.\ndicit enim propheta Hieremias:\nmisi ad uos seruos meos\nprophetas. ante lucem mittebam, et non audiebatis\nme neque intendebatis auribus uestris, cum dicerem\nuobis: conuertantur unus quisque a uia sua mala et a\nnequissimis adfectationibus uestris, et habitabitis in\nterra ista, quam dedi uobis et patribus uestris a saeculo\nusque in saeculum. nolite ambulare post deos\nalienos, ut seruiatis eis, et ne incitetis me in operibus\nmanuum uestrarum ad disperdendos uos.\nHesdras\netiam propheta, qui fuit eiusdem Cyri temporibus a quo Iudaei\n\n\n\n\n\n\n\n\n\n\n\n\n\nsunt restituti, sic loquitur: desciuerunt a te et abiecerunt\nlegem tuam post corpus suum et prophetas tuos interfecerunt,\nqui obtestabantur eos ut reuerterentur ad\nte.\nitem Helias m libro Basilion tertio: aemulando aemulatus\nsum domino deo omnipotenti, quia dereliquerunt\nte filii Israhel, altaria tua demolierunt et prophetas\ntuos interfecerunt gladio: et remansi ego solitarius\net quaerunt animam meam auferre eam.\npropter has\nillorum inpietates abdicauit eos in perpetuum, itaque desiit\nprophetas mittere ad eos. sed illum filium suum primogenitum,\nillum opificem rerum et consiliatorem suum, delabi\niussit e caelo, ut religionem sanctam dei transferret ad\ngentes, id est ad eos qui deum ignorabant, doceretque iustitiam,\nquam perfidus populus abiecerat.\nquod iam pridem denuntiauerat\nse esse facturum, sicut Malachiel propheta indicat dicens:\nnon est mihi uoluntas circa uos, dicit dominus,\net sacrificium acceptum non habebo ex manibus\n\n\n\n\n\n\n\n\nuestris, quoniam a solis ortu usque in occasum clarificabitur\nnomen meum apud gentes.\nitem Dauid in psalmo\nXVII: constitues me in caput gentium: populus quem\nnon cognoui seruiuit mihi.\nEsaias quoque sic loquitur:\nuenio colligere omnes gentes et linguas, et uenient\net uidebunt claritatem meam. et dimittam super eos\nsignum et mittam ex iis conseruatos in gentes quae\nlonge sunt, quae non audierunt gloriam meam, et\nnuntiabunt claritatem meam in gentes.\nuolens igitur\ndeus metatorem templi sui mittere in terram noluit eum in\npotestate et claritate caelesti mittere, ut ingratus in deum\npopulus in errorem maximum induceretur ac poenas pro facinoribus\nsuis luerent qui dominum ac deum suum non recepissent:\nquod olim prophetae cecinerant sic esse futurum.\nEsaias\n\n\n\n\n\n\n\n\n\n\nenim, quem ipsi Iudaei serra consectum crudelissime necauerunt,\nita dicit: audi caelum et percipe auribus terra, quoniam\ndominus locutus est: filios generaui et exaltaui,\nipsi autem me spreuerunt. agnouit bos possessorem\net asinus praesepem domini sui: Israhel autem me non\nagnouit et populus me non intellexit. Hieremias quoque\nsimiliter ait:\ncognouit tempus suum turtur et hirundo,\net ruris passeres custodierunt tempora introitus\nsui, populus autem meus non cognouit indicium\ndomini. quomodo dicetis: sapientes sumus et lex domini\nnobiscum est? in cassum facta est metatura\nfalsa scribae, confusi sunt sapientes, trepidauerunt\n\n\n\n\n\n\n\n\net capti sunt, quia uerbum domini reprobauerunt.\nergo, ut coeperam dicere, cum statuisset deus doctorem uirtutis\nmittere ad homines, renasci eum denuo in carne praecepit et\nipsi homini similem fieri, cui dux et comes et magister esset\nfutures.\nsed tamen quoniam clemens et pius est erga suos\ndeus, ad eos ipsos eum misit quos oderat, ne illis in perpetuum\nsalutis uiam clauderet, sed daret iis liberam facultatem\nsequendi deum, ut et praemium uitae adipiscerentur, si secuti\nfuissent, quod plurimi eorum faciunt atque fecerunt, et culpa\nsua in poenam mortis incurrerent, si regem suum repudiassent.\naput illos igitur et ex eorum semine regenerari eum iussit,\nne si fuisset alienigena, iustam possent excusationem de lege\npraetendere, quod eum non suscepissent, simul, ut nulla omnino\ngens esset in terra cui spes inmortalitatis negaretur.\nDescendens itaque de caelo sanctus ille spiritus dei\nsanctam uirginem cuius utero se insinuaret elegit. at illa\ndiuino spiritu hausto repleta concepit et sine ullo adtactu uiri\nrepente uirginalis uterus intumuit.\nquodsi animalia quaedam\nuento et aura concipere solere omnibus notum est, cur\n\n\n\n\n\n\n\n\nquisquam mirum putet, cum dei spiritu, cui facile est quidquid\nuelit, grauatam esse uirginem dicimus?\nquod sane incredibile\nposset uideri, nisi hoc futurum ante multa saecula prophetae\ncecinissent. Solomon in ode undeuicesima ita dicit:\ninfirmatus est uterus uirginis et accepit fetum, et\ngrauata est et facta est in multa miseratione mater\nuirgo.\nitem propheta Esaias, cuius uerba sunt haec: propter\nhoc dabit deus ipse uobis signum: ecce uirgo accipiet\nin uterum et pariet filium, et uocabitis nomen\neius Emmanuel.\nquid hoc manifestius dici potest? legebant\nista Iudaei qui eum necauerunt. si quis nos haec fingere\narbitratur, ab his requirat, ab his potissimum sumat: satis\n\n\n\n\n\n\n\n\nfirmum testimonium est ad probandam ueritatem quod ab ipsis\nperhibetur inimicis.\nEmmanuel autem numquam uocitatus\nest, sed Iesus, qui latine dicitur salutaris siue saluator, quia\ncunctis gentibus salutifer uenit: sed propheta declarauit hoc\nnomine quod deus ad homines in carne uenturus esset.\nEmmanuel\nenim significat \\'nobiscum deus\\', scilicet quia illo per\nuirginem nato confiteri homines oportebat deum secum esse\nid est in terra et in carne mortali. unde Dauid in psalmo\nLXXXIIII ueritas inquit de terra orta est, quia deus, in\nquo ueritas est, terrenum corpus accepit, ut terrenis uiam salutis\naperiret.\nitem Esaias ipse: ipsi autem non crediderunt\net exacerbauerunt spiritum sanctum et conuersus\nest eis ad inimicitiam. et ipse expugnauit et recordatus\nest dierum saeculi, qui suscitauit de terra pastorem\nouium.\nquis autem futurus esset ille pastor, declarauit\nalio loco dicens: exsultent caeli desuper et nubes induant\niustitiam, aperiatur terra. et pullulet\n\n\n\n\n\n\n\n\n\n\nsaluator. ego enim dominus deus creaui eum. saluator uero\nest, ut supra diximus, Iesus.\nsed et alio loco idem propheta\nsic praedicauit: ecce natus est uobis puer, et datus\nest uobis filius, cuius imperium super umeros eius:\net uocatum est nomen eius \\'magni consilii nuntius\\'.\nidcirco enim missus est a deo patre, ut uniuersis gentibus\nquae sub caelo sunt singularis et ueri dei sanctum mysterium\nreuelaret ablatum perfido populo, qui aduersus deum saepe\ndeliquit.\nDaniel quoque similia praelocutus est. uidebam\ninquit in uisu noctis: et ecce in nubibus caeli ut filius\nhominis ueniens et usque ad uetustum dierum peruenit.\net qui adsistebant, obtulerunt eum: et datum est\nei regnum et honor et imperium, et omnes populi tribus\nlinguae seruient ei, et potestas eius aeterna, quae\n\n\n\n\n\n\n\n\n\n\n\n\nnumquam transibit et regnum eius non corrumpetur.\nquomodo igitur Iudaei et conStentur et sperant Christum dei,\nqui hunc idcirco reprobauerant, quia ex homine natus est?\nnam cum ita sit a deo constitutum, ut idem Christus bis adueniat\nin terram, semel ut unum deum gentibus nuntiet, deinde\nrursus ut regnet, quomodo in secundum eius aduentum credunt\nqui in primum non crediderunt?\natquin propheta utrosque\naduentus eius paucis uerbis comprehendit. ecce inquit in nubibus\ncaeli ut filius hominis ueniens. non dixit ut filius\ndei, sed ut filius hominis, ut ostenderet quod carne indui\nhaberet in terra, ut suscepta hominis figura et condicione mortali\ndoceret homines iustitiam et cum mandatis dei functus\nueritatem gentibus reuelasset, multaretur etiam morte, ut inferos\nquoque uinceret ac resignaret atque ita demum resurgens\nad patrem proficisceretur in nube sublatus.\nadiecit enim propheta\net ait: et usque ad anticum dierum peruenit et\noblatus est ei. anticum dierum appellauit deum summum,\ncuius aetas et origo non potest conprehendi, quia solus a saeculis\nfuit, ut erit semper in saecula.\nChristum autem post\npassionem ac resurrectionem ascensurum esse ad deum patrem\nDauid in psalmo CVIIII contestatus est his uerbis: dixit\n\n\n\n\n\n\n\n\ndominus domino meo: sede ad dexteram meam, quoadusque\nponam inimicos tuos subpedaneum pedu m\ntuorum. qui propheta cum rex esset, quem appellare dominum\nsuum posset qui sederet ad dexteram dei nisi Christum\nfilium dei, qui est rex regum et dominus dominorum?\nquod Esaias apertius ostendit dicens: sic dicit dominus\ndeus Christo domino meo, cuius tenui dexteram obaudire\nante eum gentes, et fortitudinem regum disrumpam,\naperiam ante illum portas et ciuitates non\ncludentur. ego ante te ibo et montes deplanabo, et\nfores aereas conteram et seras ferreas confringam. et\ndabo tibi thensauros absconditos et inuisibiles, ut\n\n\n\n\n\n\nscias quia ego dominus deus, qui uoco nomen tuum.\ndenique ob uirtutem ac fidem, quam deo eihibuit in terra,\ndatum est ei regnum et honor et imperium et omnes\npopuli tribus linguae seruiunt ei, et potestas eius\naeterna, quae numquam transibit, et regnum eius non\ncorrumpetur.\nquod quidem duobus modis intellegitur, quia\net nunc habet perpetuam potestatem, cum omnes gentes et\nomnes linguae nomen eius uenerantur, maiestatem confitentur,\ndoctrinam secuntur, uirtutem imitantur, habet imperium atque\nhonorem, cum omnes tribus terrae praeceptis eius obtemperant,\net idem postea, cum rursus aduenerit in claritate ac potestate,\n\n\n\n\n\n\n\n\n\n\nat omnem animam iudicet et iustos restituat ad uitam, tunc\nuere totia= terrae regimen obtinebit: tunc sublato de rebus\nhumanis omni malo aureum saeculum at poetae uocant, id est\niustum ac pacificum tempus orietur.\nsed haec uberius in\nultimo libro disseremus, cum de secundo aduentu loquemur:\nnunc de primo ut coepimus< explicemus.\nSummus igitur deus ac parens omnium cum religionem\nsuam transferre uoluisset, doctorem iustitiae misit e caelo, ut\nnouis cultoribus nouam legem in eo uel per eum daret, non\nsicut ante fecerat per hominem, sed tamen nasci eum uoluit\ntamquam hominem, ut per omnia summo patri similis existeret.\nipse enim pater deus, origo et principium rerum, quo-niam\nparentibus caret, ὰπάπωρ atque ὰμήτωρ a Trismegisto\nuerissime nominatur, quod ei nullo sit procreatus. idcirco\netiam filium bis nasci oportuit, ut et ipse fieret ὰπάτωρ atque\nὰμήτωρ.\nin prima enim natiuitate spiritali ὰμήτωρ fuit, quia\nsine officio matris a solo deo patre generatus est, in secunda\nuero carnali ὰπάτωρ fuit, quoniam sine patris officio uirginali\nutero procreatus est, ut mediam inter deum hominemque substantiam\ngerens nostram hanc fragilem inbecillamque naturam\n\n\n\n\n\n\n\n\n\n\n\n\nquasi manu ad inmortalitatem posset educere.\nfactus est\net dei filius per spiritum et hominis per carnem, id est et deus\net homo. dei uirtus in eo ex operibus quae fecit apparuit,\nfragilitas hominis ex passione quam pertulit: quam cur susceperit\npaulo post docebo.\ninterim et deum fuisse et hominem\nex utroque genere permixtum prophetis uaticinantibus discimus.\nEsaias deum fuisse testatur his uerbis: fatigata est\nAegyptus, et negotiatio Aethiopum et Sabain uiri alti\nad te transgredientur et tui erunt serui et post te ambulabunt\nuincti conpedibus et adorabunt te et in te\nprecabuntur: quoniam in te deus est, et non est deus\nalius praeter te. tu enim es deus, et nos nesciebamus,\ndeus Israhel saluator. confundentur et reuerebuntur\nomnes qui aduersantur tibi, et cadent in confessionem.\n\n\n\n\n\n\n\n\n\n\nitem propheta Hieremias sic ait:\nhic deus noster est et non\ndeputabitur alius absque illo, qui inuenit omnem\nuiam prudentiae et dedit eam Iacob puero suo et Israhel\ndilecto sibi. post haec in terris uisus est et cum\nhominibus conuersatus est.\nitem Dauid in psalmo XLEQI:\nthronus tuus, deus, in saecula saeculorum, uirga aequitatis\nuirga regni tui. dilexisti iustitiam, odio habuisti\niniustitiam. propterea unxit te dominus deus\ntuus oleum exultationis. quo uerbo etiam nomen ostendit,\nsiquidem, ut supra docui, ab unctione appellatus est Christus.\ndeinde hominem fuisse eundem Hieremias docet dicens: et homo\n\n\n\n\n\n\n\n\n\n\n\n\nest et quis cognouit eum? item Esaias: et mittet eis\ndominus hominem, qui saluabit eos et iudicans sanabit\neos. sed et Moyses in Numeris ita loquitur: orietur\nstella ex Iacob et exsurget homo ex Israhel.\npropterea\nMilesius Apollo consultus utrumne deus an homo fuerit, hoc\nmodo respondit:\n\nθνητὸς ἔην κατὰ σάρκα σοϕὸς τερατώδεσιν ἕργοις,ἀλλ\\' ύπὸ Χαλδαίοισι διϰασπολίαισιν ἀλώσας,γομϕωθεὶς σκολόπεσσι πιϰρὴν ἀνέπλησε τελευτήν.\nprimo uersu uerum quidem dixit, sed argute consultorem fefellit\nsacramentum ueritatis penitus nescientem: uidetur enim negasse\nillum deum. sed cum fatetur secundum carnem fuisse mortalem,\nquod etiam nos praedicamus, consequens est ut secundum\nspiritum deus fuerit, quod nos adfirmamus.\nquid enim\nfuerat necesse carnis facere mentionem, cum satis esset dicere\nfuisse mortalem? sed ueritate pressus negare non potuit quemadmodum\nse res haberet, sicut illut, quod ait sapientem fuisse.\nquid ad hoc, o Apollo, respondes? si sapiens fuit, ergo doctrina\neius sapientia est nec ulla alia, et sapientes qui secuntur\nnec ulli alii. cur igitur uulgo pro stultis et uanis et ineptis\nhabemur, qui sectamur magistrum etiam ipsorum deorum confessione\nsapientem?\nnam quod ait portentifica illum opera\nfecisse, quo maxime diuinitatis fidem meruit, adsentiri nobis\niam uidetur, cum dicit eadem quibus nos gloriamur.\nsed\ncolligit se tamen et ad daemoniacas fraudes redit. cum enim\nuerum necessitate dixisset, iam deorum ac sui proditor uidebatur,\nnisi quod ab eo ueritas expresserat, mendacio fallente\n(obs)curasset. ait ergo illum fecisse quidem opera miranda,\nuerum non diuina uirtute, sed magica.\nquid mirum, si hoc\n\n\n\n\n\n\nApollo ueritatem ignorantibus persuasit, cum Iudaei quoque,\ncultores ut uidebantur summi dei, hoc idem putauerint, cum\nante oculos eorum cottidie fierent illa miracula? nec tamen\ntantarum uirtutum contemplatione inpelli potuerunt ut deum\ncrederent, quem uidebant.\npropterea Dauid, quem praeter\nceteros prophetas uel maxime legunt, in psalmo XXVII sic\neos damnat: redde illis retributionem eorum, quoniam\nnon intellexerunt in operibus domini. ex huius ipsius\ndomo Christum generatuiri secundum carnem et ipse Dauid et\nalii prophetae adnuntiauerunt.\naput Esaiam ita scriptum est:\net erit in illa die radix Iesse et qui exsurget principari\nin nationes: in eum gentes sperabunt et erit requies\neius in honore.\net alio loco: exiet uirga de radice\n\n\n\n\n\n\n\n\n\n\nIesse et flos de radice ascendet: et requiescet super\neum spiritus dei, spiritus sapientiae et intellectus,\nspiritus consilii et fortitudinis, spiritus scientiae et\npietatis: inplebit illum spiritus timoris dei.\nIe-ssp\nautem fuit pater Dauid, ex cuius radice ascensurum esse florem\npraelocutus est, eum scilicet, de quo Sibylla dicit\nἀνθήσει δ\\' ἄνθος καθαρόν.\nitem in Basilion libro secundo propheta Nathan missus est\nad Dauid uolentem deo templum fabricare. et fuit uerbum\ndomini ad Nathan dicens: uade et dic seruo meo\n\n\n\n\n\n\n\n\nDauid: haec dicit dominus deus omnipotens: non tu aedificabis\nmihi domum ad inhabitandum, sed cum inpleti\nfuerint dies tui et dormieris cum patribus tuis,\nsuscitabo semen tuum post te et parabo regnum eius.\nhic aedificabit mihi domum in nomine meo et erigam\nthronum eius usque in saeculum, et ego ero ei in patre\net ipse erit mihi in filio. et fidem consequetur domus\neius, et regnum eius usque in saeculum.\nsed haec ut\nIudaei non intellegerent, illa fuit causa, quod Solomon filius\nDauid templum deo aedificauit et ciuitatem, quam de suo nomine\nHierosolymam nuncupauit. itaque ad ipsum quae a propheta\ndicta sunt rettulerunt. Solomon autem ab ipso patre\n\n\n\n\n\n\nsuo imperii regimen accepit.\nprophetae uero de eo loquebantur\nqui tum nasceretur, postquam Dauid cum patribus suis\nrequieuisset. praeterea Solomonis imperium perpetuum non\nfuit: annis enim quadraginta regnauit.\ndeinde, quod numquam\nfilius dei dictus est, sed filius Dauid, et domus quam\naedificauit non est fidem consecuta sicut ecclesia, quae est\nuerum templum dei, quod non in parietibus est, sed in corde\nac fide hominum qui credunt in eum ac uocantur fideles:\nillut uero Solomonium templum quia manu factum est, manu\ncecidit.\ndenique pater eius in psalmo CXXVI de operibus\nfilii sui prophetauit hoc modo: si dominus non aedificauerit\ndomum, in uanum laborauerunt qui illam aedificauerunt:\nsi dominus non custodierit ciuitatem, in\nuacuum uigilauit qui eam custodiuit.\nQuibus ex rebus apparet prophetas omnes denuntiasse\nde Christo, fore aliquando ut ex genere Dauid corporaliter\n\n\n\n\n\n\n\n\nnatus constitueret aeternum templum deo, quod appellatur\necclesia, et uniuersas gentes ad religionem ueram dei conuocaret.\nhaec est domus fidelis, hoc inmortale templum, in quo\nsi quis non sacrificauerit, inmortalitatis praemium non habebit.\ncums templi et magni et aeterni quoniam Christus fabricator\nfuit, idem necesse est habeat in eo sacerdotium sempiternum,\nnec potest nisi per eum qui constituit ad templum et ad conspectum\ndei perueniri.\nDauid in psalmo CVIIII id ipsum\ndocet dicens: ante luciferum genui te. iurauit dominus\net non paenitebit eum: tu es sacerdos in aeternum.\nitem in Basilion libro primo: et suscitabo mihi\nsacerdotem fidelem, qui omnia quae sunt in corde\nmeo faciet, et aedificabo ei domum fidelem, et transibit\nin conspectu meo omnibus diebus.\nquis autem\nfuturus esset cui deus aeternum sacerdotium pollicebatur, Zacharias\netiam nomine posito apertissime docuit. sic enim\ndixit: et ostendit mihi dominus Iesum sacerdotem\n\n\n\n\n\n\nmagnum stantem ante faciem angeli domini, et diabolus\nstabat ad dexteram ipsius, ut contradiceret ei.\net\ndixit dominus ad diabolum: imperet dominus in te,\nqui elegit Hierusalem: et ecce titio eiectus ab igni.\net Iesus erat indutus uestimenta sordida, et stabat\nante faciem angeli. et respondit et dixit ad circumstantes\nante faciem ipsius dicens:\nauferte uestimenta\nsordida ab eo et induite eum tunicam talarem et imponite\ncidarim mundam super caput ipsius. et cooperuerunt\neum uestimenta et imposuerunt cidarim super\ncaput eius. et angelus domini stabat et testificabatur\nad Iesum dicens: haec dicit dominus omnipotens:\nsi\nin uiis meis ambulaueris et praecepta mea seruaueris,\ntu iudicabis domum meam, et dabo tibi qui conuersentur\nin medio horum circumstantium. audi itaque,\n\n\n\n\nIesu sacerdos magne.\nquis non igitur captos mentibus\ntum fuisse Iudaeos arbitretur, qui cum haec et legerent et\naudirent, nefandas manus deo suo intulerunt?\natquin ab eo\ntempore quo Zacharias fuit usque ad annum quintum decimum\nimperii Tiberi Caesaris, quo Iesus fixus est, prope quingenti\nanni numerantur, siquidem Darii et Alexandri adoleuit aetate,\nqui fuerunt non multo post quam Tarquinius Superbus exactus\nest.\nsed illi rursus eodem modo falsi deceptique sunt putantes\nhaec de Iesu esse dicta filio Naue, qui successor Moysi fuit,\naut de sacerdote Iesu filio Iosedech: in quos nihil congruit\neorum quae propheta narrauit.\nnon enim sorditati umquam\nilli fuerunt, cum alter eorum potentissimus princeps fuisset,\nalter sacerdos, aut perpessi sunt aliquid aduersi, ut tamquam\ntitio eiectus ex igni putarentur, aut aliquando in conspectu\ndei et angelorum steterunt aut propheta de praeteritis loquebatur\npotius quam futuris.\nlocutus est igitur de Iesu filio\ndei, ut ostenderet eum primo in humilitate et carne uenturum.\n\n\n\n\nhaec est enim uestis sordida, ut pararet templum deo et sicut\ntitio igni ambureretur id est ab hominibus cruciamenta perferret\net ad ultimum extingueretur. titionem enim uulgus\nappellat extractum foco torrem semiustum et extinctum.\nquomodo\nautem et cum quibus mandatis a deo mitteretur in\nterram, declarauit spiritus dei per prophetam docens futurum\nut cum uoluntatem summi patris fideliter et constanter inplesset,\nacciperet iudicium atque imperium sempiternum.\nsi in\nuiis meis inquit ambulaueris et praecepta mea seruaueris,\ntu iudicabis domum meam. quae fuerint uiae\ndei et quae praecepta eius, nec ambiguum nec obscurum est.\ndeus enim cum uideret malitiam et falsorum deorum cultus\nper orbem terrae ita inualuisse, ut iam nomen eius ex hominum\nmemoria fuisset paene sublatum — siquidem Iudaei quoque,\nquibus solis arcanum dei creditum fuerat, relicto deo uiuo\nad colenda figmenta inretiti daemonum fraudibus aberrassent\nnec increpiti per prophetas reuerti ad deum uellent —, filium\nsuum principem angelorum legauit ad homines, ut eos conuerteret\nab inpiis et uanis cultibus ad cognoscendum et colendum\ndeum uerum, item ut eorum mentes a stultitia ad sapientiam,\nab iniquitate ad iustitiae opera traduceret.\nhae sunt uiae dei\nin quibus eum ambulare praecepit, haec praecepta quae\n\n\n\n\n\n\nseruanda mandauit. ille uero exhibuit deo fidem: docuit enim\nquod unus deus sit eumque solum coli oportere, nec umquam\nse ipse deum dixit, quia non seruasset fidem, si missus ut deos\ntolleret et unum adsereret, induceret alium praeter unum.\nhoc erat non de uno deo facere praeconium nec eius qui miserat,\nsed suum proprium negotium gerere ac se ab eo quem inlustratum\nuenerat separare.\npropterea quia tam fidelis extitit,\nquia sibi nihil prorsus adsumpsit, ut mandata mittentis inpleret,\net sacerdotis perpetui dignitatem et regis summi honorem et\niudicis potestatem et dei nomen accepit.\nQuoniam de secunda natiuitate diximus, qua se hominibus\nin carne monstrauit, ueniamus ad opera illa miranda, quae\ncum essent caelestis indicia uirtutis, magum Iudaei putauerunt.\ncum primum coepit adolescere, tinctus est ab Iohanne propheta\nin Iordane flumine, ut lauacro spiritali peccata non sua, quae utique\nnon habebat, sed carnis quam gerebat aboleret, ut quemadmodum\nIudaeos suscepta circumcisione, sic etiam gentes\nbaptismo id est purifici roris perfusione saluaret.\ntum uox\naudita de caelo est: filius meus es tu, ego hodie genui\nte. quae uox aput Dauid praedicta inuenitur. et descendit\n\n\n\n\n\n\n\n\nsuper eum spiritus dei formatus in specie columbae candidae.\nexinde maximas uirtutes coepit operari, non praestrigiis magicis,\nquae nihil ueri ac solidi ostentant, sed ui ac potestate caelesti:\nquae iam pridem prophetis nuntiantibus canebantur.\nquae\nopera tam multa sunt, ut unus liber ad conplectenda omnia\nsatis non sit. enumerabo igitur illa breuiter atque generatim\nsine ulla personarum ac locorum designatione, ut ad exponendam\npassionis eius crucisque rationem possim peruenire, quo\niam dudum festinat oratio.\nuirtutes eius fuerunt quas Apollo\nportentificas appellauit, quod quacumque iter faciebat, aegros\nac debiles et omni morborum genere laborantes uno uerbo\nunoque momento reddebat incolumes, adeo ut membris omnibus\ncapti receptis repente uiribus roborati ipsi lectulos suos\nreportarent, in quibus fuerant paulo ante delati.\nclaudis uero\nac pedum uitio adflictis non modo gradiendi, sed etiam currendi\ndabat facultatem. tum quorum caeca lumina in altissimis\ntenebris erant, eorum oculos in pristinum restituebat aspectum.\nmutorum quoque linguas in eloquium sermonemque soluebat\nitem surdorum patefactis auribus insinuabat auditum, pollutos\net aspersos maculis repurgabat.\net haec omnia non manibus\n\n\n\n\n\n\n\n\naut aliqua medella, sed uerbo ac iussione faciebat, sicut etiam\nSibylla praedixerat:\n\n\nπάντα λόγῳ πράσσων πᾶσάν τε νόσον θεραπεύων\nnec utique mirum quod uerbo faceret mirabilia, cum ipse esset\ndei uerbum caelesti uirtute ac potestate subnixum.\nnec satis\nfuit quod uires inbecillis redderet, quod debilibus integritatem,\nquod aegris et languentibus sanitatem, nisi etiam mortuos\nsuscitaret uelut e somno solutos ad uitamque reuocaret.\nquae\nuidentes tunc Iudaei daemonica potentia fieri arguebant, cum\nomnia sic futura ut facta sunt arcanae illorum litterae continerent.\nlegebant quippe cum aliorum prophetarum tum Esaiae\nuerba dicentis: confortamini, manus resolutae, et genua\ndebilia, consolamini. qui estis pusilli animi, nolite\ntimere, nolite metuere. deus noster iudicium\n\n\n\n\n\n\n\n\n\n\n\nretribuet, ipse ueniet et saluos faciet nos.\ntunc aperientur\noculi caecorum et aures surdorum audient: tunc\nsaliet clodus sicut cernus et plana erit lingua mutorum,\nquia rupta est in deserto aqua et riuus in terra\nsitienti.\nsed et Sibylla eadem cecinit his uersibus:\n\nνεκρῶν δὲ ἀνάστασις ἔσταικαὶ χωλῶν δρόμος ὠκύτατος καὶ κωφὸς ἀκούσεικαὶ τυφλοὶ βλέψουσι, λαλήσουσ᾽ οὐ λαλέοντες.\n\n\nνεϰρω̃ν 8\\' ὲπανάστασις eatat\nxat xwXoiv δρόμος ὼϰύτατος ϰαὶ ϰωϕός axoucet\nxat tuaXot βλέψουσι, λαλήσουσ\\' OJ λαλέοντες.\nob has eius uirtutes et opera diuina cum magna illum multitudo\nsequeretur uel debilium uel aegrorum uel eorum qui curandos\nsuos offerre cupiebant, ascendit in montem quendam\ndesertum, ut ibi adoraret. ubi cum triduo moratus esset. ac\nfame populus laboraret, uocauit discipulos suos quaerens quantos\nsecum cibos gestarent. at illi quinque panes et duos pisces\n\n\n\n\n\n\n\n\nin para se habere dixerunt. adferri ea iussit ac multitudinem\nper quinquagenos distributam discumbere.\nquod dum discipuli\nfaciunt, frangebat ipse panem minutatim carnemque piscium\ncomminuebat: et utraque in manibus eius augebantur. et cum\nadponere illa populo discipulis imperasset, saturata sunt quinque\nmilia hominum et insuper duodecim cophini de residuis\nfragminibus inpleti. quid aut dici aut fieri potest mirabilius?\nat id futurum Sibylla cecinerat olim, cuius uersus tales feruntur:\nἐκ τ\\' ἄρτων ἅμα πέντε καὶ ἰχθύος εἰναλίοιοἀνδρῶν χιλιάδας ἐν ἐρήμῳ πέντε κορέσσεικαὶ τὰ περισσεύοντα λαβὼν μετὰ κλάσματα πάντα,δώδεκα πληρώσει κοφίνους εἰς ἐλπίδα λαῶν.\n\n\nI* t\\' aptwv άμα πέντε ϰαὶ ἰχθύος εἰναλίοιο\nἀνδρω̃ν χιλιάδας ev wevte ϰορέσσει\nxai xa ρερισσεύοντα λαβὼν μετὰ ϰλάσματα πάντα\nδώδεϰα πληρώσει ϰοϕίνους et ὲλπίδα λαω̃ν.\nquaero igitur quid hic potuerit ars magica moliri, cuius peritia\nnihil aliut quam ad circumscribendos oculos ualet.\nidem secessurus\norandi gratia, sicut solebat, in montem praecepit discipulis,\nut nauiculam sumerent seque praecederent. atque illi\nurguente iam uespera profecti contrario uento laborare coeperunt.\ncumque iam medium fretum tenerent, tum pedibus\nmare ingressus consecutus est eos tamquam in solido gradiens,\nnon ut poetae Orionem mentiuntur in pelago incedentem, qui\ndemersa corporis parte umero supereminet undas.\net\nrursus cum obdormisset in naui ac uentus usque ad extremum\npericulum saeuire coepisset, excitatus e somno silere uentum\nprotinus iussit et fluctus qui maximi ferebantur conquiescere:\nstatimque sub uerbo eius tranquillitas insecuta est.\nmentiuntur\nfortasse litterae sanctae docentes tantam fuisse in eo potestatem,\nut imperio suo cogeret uentos obsequi, maria seruire,\nmorbos cedere, inferos oboedire.\nquid quod eadem Sibyllae\ncarminibus suis ante docuerunt? quarum una, cuius supra\nfecimus mentionem, sic ait.:\n\n\n\n\n\n\n\n\n\n\nτοὺς ἀνέμους παύσειε λόγῳ, στρώσει δὲ θάλασσανμαινομένην ποσὶν εἰρήνης πίστει τε πατήσας.\net rursus alia, quae dicit:\n\nκύματα πεζεύσει, νόσον ἀνθρώπων ἀπολύσει,στήσει τεθνηῶτας, ἀπώσεται ἄλγεα πολλὰ,ἐκ δὲ μιῆς πήρης ἄρτου κόρος ἔσσεται ἀνδρῶν.\nhis testimoniis quidam relicti solent eo confugere, ut aiant\nnon esse illa carmina Sibyllina, sed a nostris ficta atque conposita.\nquod profecto non putabit qui Ciceronem Varronemque\nlegerit aliosque ueteres, qui Erythraeam Sibyllam ceterasque\ncommemorant, quarum ex libris ista exempla proferimus: qui\nauctores ante obierunt quam Christus secundum carnem nasceretur.\nuerum non dubito quin illa carmina prioribus temporibus\npro deliramentis habita sint, cum ea nemo intellegeret,\ndenuntiabant enim monstruosa quaedam miracula, quorum nec\nratio nec tempus nec auctor designabatur.\ndenique Erythraea\nfore ait ut diceretur insana et mendax. ait enim:\n\nφήσουσι Σιβλληνμαινομένην, ψευστείραν· ἐπὰν δὲ γένηται ἅπαντα,τηνίκα μου μνήμην ποιήσετε κοὐκέτι μ᾽ οὐδεὶςμαινομένην φήσειε, θεοῦ μεγάλοιο προφῆτιν.\niacuerunt igitur multis saeculis, postea uero animaduersa sunt\nquam natiuitas Christi et passio patefecit arcana, sicut etiam\nuoces prophetarum. quae cum per annos mille quingentos et\neo amplius lectae fuissent a populo Iudaeorum, nec tamen intellectae\n(sunt) nisi postquam illas Christus et uerbo et operibus\ninterpretatus est â€”\nillum enim prophetae adnuntiauerant\nâ€” nec ullo modo poterant quae illi loquebantur intellegi, nisi\nfuissent uniuersa conpleta.\nVenio nunc ad ipsam passionem, quae uelut obprobrium\nnobis obiectari solet, quod et hominem et ab hominibus insigni\nsupplicio adfectum et cruciatum colamus, ut doceam eam ipsam\npassionem adeo cum magna et diuina ratione susceptam et in\nea sola et uirtutem et ueritatem et sapientiam contineri.\nneque\nenim si beatissimus in terra fuisset et per omnem uitam\nin summa felicitate regnasset, quisquam illum sapiens aut\ndeum credidisset aut honore diuino dignum iudicasset: quod\nfaciunt uerae diuinitatis expertes, qui caducas opes et fragilem\npotentiam et alieni beneficii bona non tantum suspiciunt, uerum\netiam consecrant et scientes memoriae mortuorum deseruiunt\nfortunam iam extinctam colentes, quam ne uiuam quidem praesentemque\nsapientes colendam sibi umquam putauerunt.\nnec\n\n\n\n\n\n\n\n\n\n\nenim potest aliquid in rebus terrenis esse uenerabile caeloque\ndignum, sed sola est uirtus, sola iustitia quae potest uerum\nbonum et caeleste et perpetuum iudicari, quia nec datur cuiquam\nnec aufertur.\nqua uirtute ac iustitia quoniam Christus\ninstructus uenit in terram, immo uero quoniam ipse uirtus et\nipse iustitia est, descendit, ut eam doceret hominemque formaret.\nquo magisterio ac dei legatione perfunctus ob eam ipsam uirtutem,\nquam simul et docuit et fecit, ab omnibus gentibus et\nmeruit et potuit deus credi.\nergo cum magnus populus ad\neum uel ob iustitiam quam docebat uel ob miracula quae\nfaciebat subinde conflueret et praecepta eius audiret et a deo\nmissum deique filium crederet, tum primores Iudaeorum ac\nsacerdotes et ira stimulati, quod ab eo tamquam peccatores\nincrepabantur, et inuidia deprauati, quod confluente ad eum\nmultitudine contemni se ac deseri uidebant, et, quod caput\nsceleris illorum fuit, stultitia et errore caecati et inmemores\npraeceptorum caelestium ac prophetarum coierunt aduersus eum\ninpiumque consilium de eo tollendo cruciandoque ceperunt:\nquod prophetae multo ante descripserant.\nnam et Dauid in\nprincipio psalmorum suorum prouidens in spiritu quantum\nfacinus admissuri essent, beatum esse ait qui non abierit\n\n\n\n\n\n\n\n\nin consilio inpiorum.\net Solomon in libro sapientiae his\nuerbis usus est: circumueniamus iustum, quoniam insuauis\nest nobis et exprobrat nobis peccata legis. promittit\nscientiam dei se habere et filium dei se nominat.\nfactus est nobis in traductionem cogitationum nostrarum,\ngrauis est nobis etiam ad uidendum, quoniam\ndissimilis est aliis uita illius et mutatae sunt uiae\nillius.\ntamquam nugaces aestimati sumus ab eo,\ncontinet se a uiis nostris quasi ab inmunditiis et praefert\nnouissima iustorum et gloriatur patrem dominum.\nuideamus ergo si sermones illius ueri sunt, et temptemus\nquae euentura sunt illi.\ncontumelia et tormenta\n\n\n\n\n\n\n\n\n\n\ninterrogemus eum, et sciamus reuerentiam illius et\nprobemus patientiam illius. morte turpissima condemnemus\neum.\nhaec cogitauerunt., et errauerant:\nexcaecauit enim illos stultitia ipsorum et nescierunt\nsacramenta dei. nonne ita descripsit nefarium illud consilium\nab inpiis initum contra deum, ut plane interfuisse uideatur ?\natquin a Solomone qui haec cecinit usque ad id tempus quo\ngesta res est mille ac decem anni fuerunt.\nnihil nos adfingimus,\nnihil addimus: habebant haec qui fecerunt, legebant in\nquos haec dicta sunt. sed et nunc heredes nominis ac sceleris\nillorum et habent et damnationem suam prophetarum uoce\npraedictam cottidianis lectionibus personant nec aliquando in\n\n\n\n\n\n\n\n\ncor suum, quae pars est et ipsa damnationis, admittunt.\nincrepiti\nergo a Christo saepe Iudaei exprobrante illis peccata et\niniustitiam et a populo paene deserti concitati sunt ad eum\nnecandum: cuius rei audaciam dedit illis humilitas eius.\nnam\ncum legerent cum quanta uirtute et claritate filius dei uenturus\nesset e caelo, Iesum autem cernerent humilem sordidum informem,\nnon credebant filium dei esse ignorantes duos eius\naduentus a prophetis esse praedictos, primum in humilitate\ncarnis obscurum, secundum in fortitudine maiestatis manifestum.\nde primo Dauid in psalmo LXXI sic ait:\ndescendet sicut\npluuia in uellus, et orietur in diebus eius iustitia et\nabundantia pacis, donec extollatur luna. sicut enim\npluuia si descendat in uellus, animaduerti non potest, quia\nstrepitum non facit, ita Christum in terram sine cuiusquam\nsuspicione uenturum esse dixit, ut iustitiam doceat et pacem.\nEsaias quoque ita tradidit:\ndomine, quis credidit auditui\nnostro et bracchium dei cui reuelatum est? adnuntiauimus\ncoram ipso sicut pueri et sicut radix in terra\n\n\n\n\n\n\n\n\nsitienti. non est figura eius neque claritas: et uidimus\nillum, et non habuit figuram neque decorem, sed\nfigura eius sine honore et deficiens praeter ceteros\nhomines. homo in plaga positus et sciens ferre inbecillitatem,\nquia auersus est et non est conputatus.\nhic peccata nostra portat et pro nobis dolet, et nos\nputauimus ipsum esse in dolore et in plaga et in uexatione:\nipse autem uulneratus est propter facinora\nnostra et infirmatus est propter peccata nostra. doctrina\npacis nostrae super illum, liuore eius nos sanati\nsumus. omnes sicut oues errauimus, et deus tradidit\nillum pro peccatis nostris.\net Sibylla eodem modo:\n\nοἰκτρὸς ἄτιμος ἄμορφος, ἐν οἰκτροῖς ἐλπίδα δώσει.\n\n\n\n\n\n\n\n\n\n\n\n\npropter hanc humilitatem deum suum non adgnoscentes inierunt\nconsilium detestandum, ut priuarent eum uita qui ut eos uiuificaret\naduenerat.\nSed irae atque inuidiae suae, quam in cordibus suis gerebant\nintus inclusam, alias causas praeferebant: quod legem dei\nper Moysen datam solueret, id est quod sabbatis non uacaret\noperans in salutem hominum, quod circumcisionem uacuefaceret,\nquod abstinentiam suillae carnis auferret:\nin quibus\nrebus Iudaicae religionis sacramenta consistunt. ob haec itaque\ncetera pars populi, quae nondum ad Christum secesserat,\na sacerdotibus incitabatur ut inpium iudicaret eum, quod legem\ndei solueret, cum hoc ille non suo iudicio, sed ex dei uoluntate\net secundum praedicta faceret prophetarum.\nMicheas\nenim nouam legem datuiri denuntiauit hoc modo: lex de Sion\n\n\n\n\n\n\n\n\n\n\nproficiscetur et sermo domini ab Hierusalem. et iudi\ncabit inter plurimos populos et reuincet et detege\nualidas nationes.\nilla enim prior lex quae per Moyseqj\ndata est, non in monte Sion, sed in monte Choreb data est\nquam Sibylla fore ut a filio dei solueretur ostendit:\n\n† ἀλλ᾽ ὅτε δὴ ταῦτα πάντα τελειωθῇ ἅπερ εἶπον,εἰς αὐτὸν τότε πᾶς λύεται νόμος.\nsed et ipse Moyses, per quem sibi datam legem dum pertinaciter\ntuentur, exciderunt a deo et deum non adgnouerunt, praedixerat\nfore ut propheta maximus mitteretur a deo, qui sit\n\n\n\n\n\n\n\n\nsupra legem, qui uoluntatem dei ad homines perferat.\nin Deuteronomio\nita scriptum reliquit: et dixit dominus ad me:\nprophetam excitabo eis de fratribus eorum sicut te\net dabo uerbum meum in os eius, et loquetur ad eos\nea quae praecepero ei. et quisque non audierit ea\nquae loquetur propheta ille in nomine meo, ego uindicabo\nin eum.\ndenuntiauit scilicet deus per ipsum legiferum\nquod filium suum id est uiuam praesentemque legem missurus\nesset et illam ueterem per mortalem datam soluturus, ut denuo\nper eum qui esset aeternus, legem sanciret aeternam.\nitem\nde circumcisione soluenda Esaias ita prophetauit: haec dicit\ndominus uiris Iuda et qui inhabitant in Hierusalem:\nrenouate inter uos nouitatem et ne seminaueritis in\n\n\n\n\n\n\nspinis. circumcidite uos deo uestro et circumcidite\npraeputium cordis uestri, ne exeat ira mea sicut ignis\net non sit qui extinguat item Moyses ipse:\nin nouissimis\ndiebus circumcidet deus cor tuum ad dominum\ndeum tuum amandum. item Iesus Naue successor eius: et\ndixit dominus ad Iesum: fac tibi cultellos petrinos\nnimis acutos et sede et circumcide secundo filios\nIsrahel.\nsecundam circumcisionem futuram esse dixit non\ncarnis, sicut fuit prima, qua etiamnunc Iudaei utuntur, sed\ncordis ac spiritus, quam tradidit Christus, qui uerus Iesus\nfuit.\nnon enim propheta sic ait \\'et dixit dominus ad me\\\\\nsed \\'ad Iesum\\', ut ostenderet quod non de se loqueretur, sed\nde Christo, ad quem tum deus loquebatur.\nChristi enim\n\n\n\n\n\n\nfiguram gerebat ille Iesus. qui cum primum Auses uocaretur,\nMoyses futura praesentiens iussit eum Iesum uocari, ut quoniam\ndux militiae delectus esset aduersus Amalech, qui obpugnabat\nfilios Israhel, et aduersarium debellaret per nominis figuram\net populum in terram promissionis induceret.\net idcirco etiam\nMoysi successit, ut ostenderetur nouam legem per Christum\nIesum datam ueteri legi successuram, quae data per Moysen\nfuit.\nnam illa carnis circumcisio caret utique ratione, quia\nsi deus id uellet, sic a principio formasset hominem, ut praeputium\nnon haberet: sed huius secundae circumcisionis figura\nerat significans nudandum esse pectus, id est aperto et simplici\ncorde oportere nos uiuere, quoniam pars illa corporis quae\ncircumciditur habet quandam similitudinem cordis et est pudenda.\nob hanc causam deus nudari eam iussit, ut hoc argumento\nnos admoneret, ne inuolutum pectus habeamus, id est\nne quod pudendum facinus intra conscientiae secreta uelemus.\nhaec est cordis circumcisio, de qua prophetae loquuntur:\nquam\ndeus a carne mortali ad animam transtulit, quae sola mansura\nest.\nuolens enim uitae ac saluti nostrae pro aeterna sua\npietate consulere, paenitentiam nobis in illa circumcisione proposuit,\nut si cor nudauerimus, id est si peccata nostra confessi\n\n\n\n\n\n\nsatis deo fecerimus, ueniam consequamur, quae contumacibus\net admissa sua celantibus denegatur ab eo qui non faciem\nsicut homo, sed intima et arcana pectoris intuetur.\neodem\nspectat etiam carnis suillae interdictio. qua cum eos abstinere\ndeus iussit, id potissimum uoluit intellegi, ut se peccatis atque\ninmunditiis abstinerent.\nest enim lutulentum hoc animal et\ninmundum nec umquam caelum aspicit, sed in terram toto et\ncorpore et ore proiectum uentri semper et pabulo seruit, nec\nullum alium cum uiuit praestare usum potest sicut ceterae\nanimantes, quae uel sedendi uehiculum praebent uel in cultibus\nagrorum iuuant uel plaustra collo trahunt uel onera tergo\ngestant uel indumentum exuuiis suis exhibent uel copia lactis\nexuberant uel custodiendis domibus inuigilant.\nmterdixit ergo\nne porcina carne uterentur, id est ne uitam porcorum imitarentur,\nqui ad solam mortem nutriuntur, ne uentri ac uoluptatibus\nseruientes ad faciendam iustitiam inutiles essent ac morte adficerentur;\nitem ne se foedis libidinibus inmergerent sicut\nsus, qui se ingurgitat caeno, uel ne terrenis seruiant simulacris\nac se luto inquinent. luto enim se oblinunt qui deos id est\nlutum terramque uenerantur. sic uniuersa praecepta Iudaicae\nlegis ad exhibendam iustitiam spectant, quoniam per ambagem\ndata sunt, ut per carnalium figuram spiritalia noscerentur.\nCum igitur ea quae deus fieri uoluit quaeque per prophetas\nsuos multis saeculis ante praedixit, Christus inpleret,\nob ea incitati et diuinas litteras nescientes coierunt, ut deum\nsuum condemnarent.\nquod cum sciret futurum ac subinde\ndiceret oportere se pati atque interfici pro salute multorum,\nsecessit tamen cum discipulis suis, non ut uitaret quod necesse\nerat perpeti ac sustinere, sed ut ostenderet quod ita fieri oporteat\nin omni persecutione, ne sua quis culpa incidisse uideatur;\nac denuntiauit fore ut ab uno eorum proderetur.\nitaque ludas\npraemio inlectus tradidit eum Iudaeis.\nat illi conprehensum\nac Pontio Pilato, qui tum legatus Syriam regebat, oblatum cruci\nadfigi postulauerunt obicientes ei nihil aliut nisi quod diceret\nse filium dei esse, regem Iudaeorum; item quia dixerat: si\nsolueritis hoc templum, quod aedificatum est annis\nXLVI, ego illut in triduo sine manibus resuscitabo,\nsignificans futuram breui passionem suam et se a Iudaeis\ninterfectum tertio die resurrecturum. ipse enim fuerat uerum\ndei templum.\nhas uoces eius tamquam infaustas et inpias\n\n\n\n\n\n\n\n\ninsectabantur. quae cum Pilatus audisset et ille in defensionem\nsui nihil diceret, pronuntiauit nihil in eo damnatione dignum\nuideri. at illi iniustissimi accusatores cum populo, quem incitauerant,\nsubclamare coeperunt et crucem eius uiolentis uocibus\nflagitare.\ntum Pontius et illorum clamoribus et Herodis tetrarchae\ninstigatione metuentis, ne regno pelleretur; uictus est,\nnec tamen ipse sententiam protulit, sed tradidit eum Iudaeis,\nut ipsi de illo secundum legem suam iudicarent.\nduxerunt\nigitur eum flagellis uerberatum et priusquam cruci adfigerent,\ninluserunt: indutum enim coloris punicei ueste ac spinis coronatum\nquasi regem salutarunt et dederunt ei cibum fellis et\nmiscuerunt ei aceti potionem.\npost haec conspuerunt faciem\neius et palmis ceciderunt. cumque ipsi carnifices de uestimentis\neius contenderent, sortiti sunt inter se de tunica et\npallio.\net cum haec omnia fierent, nullam uocem ex ore suo,\ntamquam si mutus esset, emisit. tum suspenderunt eum inter\nduos noxios medium, qui ob latrocinia damnati erant, crucique\nfixerunt.\nquid ego hic in tanto facinore deplorem aut quibus\nuerbis tantum nefas conquerar? non enim Gauianam crucem\ndescribimus, quam Marcus Tullius uniuersis eloquentiae suae\nneruis ac uiribus uelut effusis totius ingenii fontibus prosecutus\nest, facinus indignum esse proclamans ciuem Romanum\n\n\n\n\n\n\ncontra omnes leges in crucem esse sublatum.\nqui\nquamuis innocens fuerit et illo supplicio indignus, mortalis\ntamen et ab homine scelesto qui iustitiam ignoraret adfectus.\nquid de huius crucis indignitate dicemus, in qua deus a cultonbus\ndei suspensus est atque subfixus? quis tam facundus et\ntanta rerum uerborumque copia instructus existet, quae oratio\ntantae affluentiae ubertate decurrens, ut illam crucem merito\ndeploret, quam mundus ipse et tota mundi elementa luxerunt?\nhaec autem sic futura esse et prophetarum uocibus et Sibyllinis\ncarminibus denuntiatum est. aput Esaiam ita scriptum\ninuenitur: non sum contumax neque contradico: dorsum\nmeum posui ad flagella et maxillas meas ad palmas,\nfaciem autem meam non auerti a foeditate sputorum.\nsimiliter Dauid in psalmo XXXIIII:\ncongregata sunt in\nme flagella et ignorauerunt, dissoluti sunt nec conpuncti\nsunt: temptauerunt me et deriserunt derisum,\n\n\n\n\n\n\n\n\n\n\n\n\nstriderunt super me dentibus suis.\nSibylla quoque eadem\nfutura monstrauit:\n\nεἰς ἀνόμους χεῖρας καὶ ἀπίστων ὕστερον ἥξει,δώσουσι δὲ θεῷ ῥαπίσματα χερσὶν ἀνάγνοις,καὶ στόμασιν μιαροῖσι ἐμπτύσματα φαρμακόεντα·δώσει δ᾽ εἰς μάστιγας ἁπλῶς ἁγνὸν τότε νῶτον.\nitem de silentio eius, quod usque ad mortem pertinaciter tenuit,\nEsaias iterum sic locutus est: sicut ouis ad immolandum\nadductus est et sicut agnus coram tondentibus sine\nuoce, sic non aperuit os suum.\net Sibylla supra dicta:\n\nκαὶ κολαφιζόμενος σιγήσει, μή τις ἐπιγνῶτίς λόγος ἢ πόθεν ἦλθεν, ἵνα φθιμένοισι λαλήσει,καὶ στέφανον φορέσει τὴν ἀκάνθινον.\nde cibo uero et potu, quem antequam figerent ei obtulerunt, Dauid\nin psalmo LXVIII sic ait: et dederunt in escam meam fel\net in siti mea potum mihi dederunt acetum.\nidem hoc\nfuturum etiam Sibylla contionata est:\n\nεἰς δὲ τὸ βρῶμα χολὴν καὶ εἰς δίψαν ὄξος ἔδωκαν,τῆς ἀφιλοξενίης ταύτην δείξουσι τράπεζαν.\n\n\nEt alia Sibylla Iudaeam terram his increpat increpat:\net alia Sibylla Iudaeam terram his increpat uersibus:\n\n\n\n\n\n\n\n\n\n\n\n\nαὐτὴ γὰρ δύσφρων, τὸν σὸν θεὸν οὐκ ἐνόησαςπαίζοντα θνητοῖσι νοήμασιν, ἀλλὰ ἀπ\\' ἀκάνθηςἔστεψας στεφάνῳ φοβερὴν τε χολὴν ἐκέρασσας.\nfore autem ut Iudaei manus inferrent deo suo eumque interficerent,\ntestimonia prophetarum haec antecesserunt.\naput\nHesdram ita scriptum est: et dixit Hesdras ad populum:\nhoc pascha saluator noster est et refugium nostrum.\ncogitate et ascendat in cor uestrum, quoniam\n\n\n\n\n\n\n\n\n\n\n\nhabemus humiliare eum in signo: et post haec sperabimus\nin eum, ne deseratur hic locus in aeternum tempus,\ndicit dominus deus uirtutum. si non credideritis ei neque\nexaudieritis adnuntia tionem eius, eritis derisio\nin gentibus.\nunde apparet Iudaeos nullam aliam spem\nhabere nisi se abluerint a sanguine ac sperauerint in eum\nipsum quem necauerunt.\nEsaias quoque facinus eorum designat\net dicit: in humilitate iudicium eius sublatam\nest. natiuitatem eius quis enarrabit? quoniam auferetur\na terra uita eius, a facinoribus populi mei abductus\nest ad mortem. et dabo malos pro sepultura\neius et diuites pro morte eius, quia facinus non fecit\nneque insidias ore suo locutus est.\npropterea ipse\n\n\n\n\n\n\n\n\nconsequetur multos et fortium diuidet spolia, propterea\nquod traditus est ad mortem et inter facinerosos\ndeputatus est: et ipse peccata multorum pertulit et\npropter facinora illorum traditus est.\nDauid quoque\nin psalmo XCIII: captabunt in animam iusti et sanguinem\ninnocentem condemnabunt, et factus est mihi\ndominus in refugium.\nitem Hieremias: domine, significa\nmihi, et cognoscam. tunc uidi meditationes eorum:\nego sicut agnus sine malitia perductus sum ad\n\n\n\n\n\n\n\nuictimam: in me cogitauerunt cogitationem dicentes: uenite, mittamus lignum in panem eius et eradamus a terra uitam eius et nomen eius non erit in memoria amplius.\nlignum autem crucem significat et panem corpus eius, quia ipse est cibus ac uita omnium qui credunt in carnem quam\nportauit et in crucem qua pependit.\nde qua tamen apertius ipse Moyses in Deuteronomio ita praedicauit: et erit pendens uita tua ante oculos tuos, et timebis die ac nocte et non credes uitae tuae, idem rursus in Numeris: non quasi homo dominus suspenditur neque quasi filius hominis minas patitur. Zacharias etiam sic tradidit: et\nintuebuntur in me, quem transfixerunt.\nitem Dauid in\n\n\n\n\npsalmo XXI: effoderunt manus meas et pedes meos, di-numerauerunt omnia ossa mea: ipsi autem contemplati sunt et uiderunt me et diuiserunt uestimenta mea sibi et super uestem meam sortem miserunt.\nquae utique propheta non de se locutus est. fuit enim rex et numquam illa perpessus est, sed spiritus dei per eum loquebatur, qui fuerat illa passurus post annos mille et quinquaginta, tot enim colliguntur anni a regno Dauid usque ad crucem Christi.\nsed et Solomon filius eius, qui Hierosolymam condidit, eam ipsam perituram esse in ultionem sanctae crucis prophetauit: quodsi auertimini a me, dicit dominus, et non custodieritis ueritatem meam, reiciam Israhel a terra quam dedi illis, et domum hanc quam aedificaui illis in nomine\n\n\n\n\nmeo, proiciam illam es omnibus, et erit Israhel in perditionem et in inproperium populo, et domus haec erit deserta, et omnis qui transiet per illam admirabitur et dicet: propter quam rem deus fecit terrae huic et huic domui haec mala?\net dicent: quia reliquerunt dominum deum suum et persecuti sunt regem suum dilectissimum deo et cruciauerunt illum in humilitate magna: propter hoc inportauit illis deus mala haec.\nQuid amplius iam de facinore Iudaeorum dici potest quam excaecatos tum fuisse atque insanabili furore correptos, io qui haec cottidie legentes neque intellexerunt neque quin facerent cauere potuerunt?\nsuspensus igitur et adfixus exclamauit ad deum uoce magna et ultro spiritum posuit. et eadem hora terrae motus factus est et uelum templi quod separabat duo tabernacula scissum est in duas partes et sol repente subductus est et ab hora sexta usque in nonam tenebrae fuerunt.\nqua de re Amos propheta testatur: et erit in illo die, dicit\n\n\n\n\n\n\n\ndominus, occidet sol meridie et obtenebrabitur dies lucis: et conuertam dies festos uestros in luctum et cantica uestra in lamentationem.\nitem Hieremias: exterrita est quae parit et taeduit anima, et subiuit sol ei, cum adhuc medius dies esset, contusa est et maledicta: reliquos eorum in gladium dabo in conspectu inimicorum eorum. et Sibylla:\nναοῦ δὲ σχισθῆ τὸ πέτασμα, καὶ ἤματι μέσσῳνὺξ ἔσται σκοτόεσσα πελώριος ἐν τρίσιν ὤραις.\ncum haec facta essent, ne prodigiis quidem caelestibus facinus\nsuum intellegere quiuerunt, sed quoniam praedixerat se tertio\ndie ab inferis resurrecturum, metuentes ne a discipulis subrepto\net amoto corpore uniuersi resurrexisse eum crederent et\nfieret multo maior in plebe confusio, detraxerunt eum cruci\net conclusum in monumento firmiter militari custodia circumdederunt.\nuerum tertio die ante lUcem terrae motu repente\nfacto patefactum est sepulcrum et custodibus quos adtonitos\nobstupefecerat pauor nihil uidentibus integer e sepulcro ac uiuas\negressus in Galilaeam profectus est, ut discipulos suos quaereret,\nin sepulcro uero nihil repertum est nisi exuuiae, quibus\nconuolutum corpus incluserant.\nillum autem aput inferos non\nremansurum, sed die tertio resurrecturum prophetae cecinerant.\nDavid in psalmo XV: non derelinques animam meam\nad inferos neque dabis sanctum tuum uidere interitum.\n\n\n\n\n\n\n\n\nitem in tertio: ego dormiui et somnum cepi, et surrexi,\nquoniam dominus auxiliatus est mihi.\nOsee quoque\nprimus duodecim prophetarum de resurrectione eius testificatus\nest: hic filius meus sapiens, propter quod nunc non\nresistet in contribulatione filiorum suorum: et de\nmanu inferorum eruam eum.. ubi est iudicium tuum,\nmors, aut ubi est aculeus tuus? idem alio loco: uiuificabit\nnos post biduum die tertio.\net ideo Sibylla inpositurum\nesse morti terminum dixit post tridui somnum:\n\n\nκαὶ θανάτου μοῖραν τελέσει τρίτον ἧμαρ ὑπνώσας·καὶ τότ᾽ ἀπὸ φθιμένων ἀναλύσας εἰς φάος ἥξειπρῶτος ἀναστάσεως κλητοῖς ἀρχὴν ὑποδείξας.\nuitam enim nobis adquisiuit morte superata nulla igitur spes\nalia consequendae immortalitatis homini datur. nisi crediderit\nin eum et Clim crac-tm portandam patiendamque susceperit.\nProfectus ergo in Galilaeam — noluit enim se Iudaeis\nostendere, ne adduceret eos in paenitentiam atque inpios resanaret\n—, discipulis iterum congregatis scripturae sanctae litteras\nid e-t prophetarum arcana patefecit. quae antequam pateretur\nperspici nullo modo poterant. quia ipsum passionemque eius\nadnuntiabant.\nidcirco Moyses et idem ipsi prophetae legem\nquae Iudaeis data est testamentum uocant, quia nisi testator\nmortuus fuerit, nec confirmari testamentum potest nec sciri\nquid in eo scriptum sit, quia clausum et obsignatum est.\nitaque nisi Christus mortem suscepisset, aperiri testamentum\nid est reuelari et intellegi mysterium dei non potuisset uerum\nscriptura omnis in duo testamenta diuisa est illut quod aduentum\npassionemque Christi antecessit, id est lex et prophetae,\nuetus dicitur, ea uero quae post resurrectionem eius scripta\n\n\n\n\n\n\n\n\n\n\nsunt, nouum testamentum nominatur.\nIudaei uetere utuntur,\nnos nouo: sed tamen diuersa non sunt, quia nouum ueteris adinpletio\nest et in utroque idem testator est Christus, qui pro\nnobis morte suscepta nos heredes regni aeterni facit abdicato\net exheredato populo Iudaeorum, sicut Hieremias propheta testatur,\ncum loquitur talia:\necce dies ueniunt, dicit dominus,\net consummabo domui Israhel et domui Iuda testamentum\nnouum, non secundum testamentum quod\ndisposui patribus eorum in die, qua adprehendi manum\neorum, ut educerem illos de terra Aegypti, quia ipsi\nnon perseuerauerunt in testamento meo, et ego neclexi\neos, dicit dominus.\nidem alio loco similiter ait: dereliqui\ndomum meam, dimisi hereditatem meam in manus\ninimicorum eius. facta est hereditas mea mihi\nsicut leo in silua, dedit ipsa super me uocem suam,\nidcirco odiui eam.\ncum sit hereditas eius caeleste regnum,\nnon utique ipsam hereditatem se dicit odisse, sed heredes, qui\naduersus eum ingrati et inpii extiterunt.\nfacta est inquit\n\n\n\n\n\n\n\n\nhereditas mea mihi sicut leo, id est praeda et deuoratio\nfactus sum heredibus meis, qui me immolauerunt sicut pecus.\ndedit super me uocem suam, id est sententias aduersus me\nmortis crucisque dixerunt.\nnam quod superius ait consummaturum\nse domui Iuda testamentum nouum, ostendit\nuetus illut testamentum quod per Moysen datum est non fuisse\nperfectum, id autem quod per Christum dari haberet consummatum\nfore.\ndomum autem Iuda et Israhel non utique Iudaeos\nsignificat, quos abdicauit, sed nos, qui ab eo conuocati\nex gentibus in illorum locum adoptione successimus et appellamur\nfilii Iudaeorum: quod declarat Sibylla, cum dicit:\nἸουδαίων μακάρων θεῖον γένος οὐρανιώνων.\nquod autem futurum esset id genus, Esaias docet, apud quem\npater summus ad filium loquitur dicens: ego dominus deus\nuocaui te in iustitiam, et tenebo manum tuam et confirmabo\nte, et dedi te in testamentum generis mei, in\n\n\n\n\n\n\n\n\n\n\nlucem gentium, aperire oculos caecorum, producere\nex uinculis alligatos et de domo carceris sedentes in\ntenebris.\ncum igitur nos antea tamquam caeci et tamquam\ncarcere stultitiae inclusi sederemus in tenebris ignorantes deum\net ueritatem, inluminati ab eo sumus, qui nos testamento suo\nadoptauit et liberatos malis uinculis atque in lucem sapientiae\nproductos in hereditatem regni caelestis adsciuit.\nOrdinata uero discipulis suis euangelii ac nominis sui\npraedicatione circumfudit se repente nubes eumque in caelum\nsustulit, quadragesimo post passionem die, sicut Daniel\nfore ostenderat dicens: et ecce in nubibus caeli ut filius\nhominis ueniens (et) usque ad uetustum dierum peruenit.\ndiscipuli uero per prouincias dispersi fundamenta ecclesiae\nubique posuerunt facientes et ipsi in nomine magistri dei\nmagna et paene incredibilia miracula, quia discedens instruxerat\neos uirtute ac potestate, quo posset nouae adnuntiationis ratio\nfundari et confirmari. sed et futura illis aperuit omnia: quae\nPetrus et Paulus Romae praedicauerunt et ea praedicatio in\nmemoriam scripta permansit. in qua cum multa alia mira\ntum etiam hoc futurum esse dixerunt, ut post breue\n\n\n\n\n\n\n\n\ntempus inmitteret deus regem, qui expugnaret Iudaeos\net ciuitates eorum solo adaequaret, ipsos autem fame\nsitique confectos obsideret.\ntum fore ut corporibus\nsuorum uescerentur et consumerent inuicem, postremo\nut capti uenirent in manus hostium et in conspectu\nsuo uexari acerbissime coniuges suas cernerent,\nuiolari ac prostitui uirgines, diripi pueros, allidi paruulos,\nomnia denique igni ferroque uastari, captiuos\nin perpetuum terris suis exterminari, eo quod exultauerint\nsuper amantissimum et probatissimum dei\nfilium.\nitaque post illorum obitum, cum eos Nero interemisset,\nIudaeorum nomen et gentem Vespasianus extinxit fecitque\nomnia quae illi futura praedixerant.\nConfirmata sunt ut opinor quae falsa et incredibilia putantur\nab iis quos uera caelestium litterarum doctrina non inbuit.\nsed tamen ut refellantur a nobis etiam illi qui nimium\nnon sine malo suo sapiunt rebusque diuinis fidem detrahunt,\nargumentis quoque illorum coarguamus errorem, ut tandem\naliquando peruideant ita fieri oportuisse, sicut nos ostendimus\nfactum.\net quamquam aput bonos iudices satis habeant firmitatis\nuel testimonia sine argumentis uel argumenta sine testimoniis,\nnos tamen non contenti alterutro sumus, cum subpetat\n\n\n\n\n\n\nnobis utrumque, ne cui peruerse ingenioso aut non intellegendi\naut contra disserendi locum relinquamus.\nnegant fieri potuisse\nut naturae inmortali quicquam decederet, negant denique deo\ndignum ut homo fieri uellet seque infirmitate carnis oneraret,\nut passionibus, ut dolori, ut morti se ipse subiceret —\nquasi non facile illi esset ut citra corporis inbecillitatem\nse hominibus ostenderet eosque iustitiam doceret, siquidem id\nuolebat, maiore auctoritate ut professi dei —:\ntunc enim\ncunctos fuisse praeceptis caelestibus parituros, si ad ea uirtus\nac potestas dei praecipientis accederet.\n\\'cur igitur aiunt \\'ad\ndocendos homines non ut deus uenit? cur se tam humilem\ninbecillumque constituit, ut ab hominibus et contemni et poena\nadfici posset? cur uim ab inbecillis et mortalibus passus est?\ncur non manus hominum aut uirtute reppulit aut diuinitate\nuitauit? cur non maiestatem suam sub ipsa saltem morte\npatefecit, sed ut inualidus in iudicium ductus est, ut nocens\ndamnatus, ut mortalis occisus?\n\\' refutabo haec diligenter\nnec quemquam patiar errare. illa enim magna et mirabili\nratione sunt facta: quam quicumque perceperit, non tantum\nmirari desinet deum ab hominibus esse cruciatum, uerum etiam\nfacile peruidebit ne deum quidem potuisse credi, si ea ipsa quae\narguit facta non essent.\nQuicumque praecepta dat hominibus ad uitam moresque fingit\naliorum, quaero debeatne ipse facere quae praecipit an\n\n\n\n\n\n\n\n\n\n\n\nnon debeat.\nsi non fecerit, soluta praecepta sunt. si enim\nbona sunt quae praecipiuntur, si uitam hominum in optimo\nstatu collocant, non se debet ipse praeceptor a numero coetuque\nhominum segregare inter quos agit, et ipsi eodem modo\nuiuendum est quo docet esse uiuendum, ne si aliter uixerit,\nipse praeceptis suis fidem detrahat leuioremque doctrinam suam\nfaciat, si re ipsa resoluat quod uerbis nitatur adstringere.\nunus\nquisque enim cum audit praecipientem, non uult inponi sibi\nnecessitatem parendi, tamquam sibi ius libertatis adimatur.\nrespondet itaque doctori hoc modo: \\'non possum facere quae\niubes, quoniam sunt inpossibilia. uetas me irasci, uetas cupere,\nuetas libidine commoueri, uetas dolorem, uetas mortem timere,\nsed hoc adeo contra naturam est, ut his adfectibus animalia\nuniuersa subiecta sint: uel si adeo putas repugnari posse naturae,\ntu ipse qui praecipis fac, ut sciam fieri posse.\ncum autem\nipse non facias, quae insolentia est ut homini libero inponere\nuelis leges quibus ipse non pareas? prius disce qui doces et\nantequam mores aliorum corrigas, tuos corrige.\\' quis neget\niustam esse hanc responsionem? quin etiam in contemtum\nueniet huiusmodi doctor et deludetur uicissim, quia uidebitur\net ipse deludere.\nquid ergo faciet ille praeceptor, si haec ei\nfuerint obposita? quomodo adimet excusationem\n\n\n\n\n\n\ncontumacibus, nisi ut praesentibus factis doceat possibilia se docere?\ninde euenit ut philosophorum praeceptis nullus obtemperet.\nhomines enim malunt exempla quam uerba, quia loqui facile\nest, praestare difficile: utinamque tam multi bene facerent\nquam multi locuntur bene! sed qui praecipiunt nec faciunt,\nabest ab iis fides: et si homines fuerint, contemnentur ut leues,\nsi deus, opponetur ei excusatio fragilitatis humanae.\nsuperest\nut factis uerba firmentur: quod philosophi facere nequeunt.\nitaque cum ipsi praeceptores uincantur adfectibus quos uinci\npraedicant oportere, neminem possunt ad uirtutem quam falso\npraedicant erudire ob eamque causam putant neminem adhuc\nperfectum extitisse sapientem, id est in quo summae doctrinae\nac scientiae summa uirtus et perfecta iustitia consenserit; quod\nquidem uerum fuit.\nnemo enim post mundum conditum talis\nextitit nisi Christus, qui et uerbo sapientiam tradidit et doctrinam\npraesenti uirtute firmauit.\nAge nunc consideremus an doctor e caelo missus possit\nnon esse perfectus. nondum de hoc loquor quem uenisse a\ndeo negant. fingamus aliquem de caelo esse mittendum, qui\nuitam hominum rudimentis uirtutis instituat et ad iustitiam\nformet.\nnemini dubium potest esse quin is doctor qui caelitus\nmittitur tam scientia sit rerum omnium quam uirtute perfectus,\nne nihil inter caelestem terrenumque differat.\nnam\nin homine interna et propria doctrina esse nullo pacto potest:\n\n\n\n\n\n\n\n\nnec enim mens terrenis uisceribus inclusa et tabe corporis inpedita\naut conprehendere per se potest aut capere ueritatem,\nnisi aliunde doceatur.\net si maxime possit, summam tamen\nuirtutem capere nequeat et omnibus uitiis resistere, quorum\nmateria in uisceribus continetur. eo fit ut terrenus doctor perfectus\nesse non possit.\nat uero caelestis, cui scientiam diainitas,\nuirtutem inmortalitas tribuit, in docendo quoque sicut in\nceteris perfectus et consummatus sit necesse est. at id omnino\nfieri non potest, nisi mortale sibi corpus adsumat. cur autem\nfieri non possit, ratio clara est.\nnam si ueniat ad homines ut\ndeus, ut omittam quod mortales oculi claritatem maiestatis\neius conspicere ac sustinere non possunt, ipse certe deus uirtutem\ndocere non poterit, quia expers corporis non faciet quae\ndocebit ac per hoc doctrina eius perfecta non erit.\nalioquin\nsi summa uirtus est dolorem patienter pro iustitia officioque\nperferre, si uirtus est mortem ipsam et intentatam non metuere\net inlatam fortiter sustinere, debet ergo doctor ille perfectus\net docere ista praecipiendo et confirmare faciendo, quia qui\ndat praecepta uiuendi amputare debet omnium excusationum\nuias, ut inponat hominibus parendi necessitatem non ui aliqua\nsed pudore, et tamen libertatem relinquat, ut et praemium\nsit constitutum parentibus, quia poterant non parere si uellent,\net non parentibus poena, quia poterant parere si uellent.\nquomodo igitur poterit amputari excusatio, nisi ut qui docet, faciat\nquae docet et sit quasi praeuius et manum porrigat secuturo?\nquemadmodum autem potest facere quae docet, si non sit similis\nei quem docet?\nnam si nulli subiectus sit passioni, potest ei\ndocenti homo sic respondere: \\'uolo equidem non peccare, sed\nuincor: indutus sum enim carne fragili et inbecilla, haec est\nquae concupiscit, quae irascitur, quae dolere, quae mori timet.\nitaque ducor inuitus et pecco, non quia uolo, sed quia cogor.\nsentio me et ipse peccare, sed necessitas fragilitatis inpellit,\ncui repugnare non possum.\n\\' quid ad haec respondebit praeceptor\nille iustitiae? quomodo confutabit ac redarguet hominem\nqui delictis suis excusationem carnis obtendet, nisi et ipse\ncarne fuerit indutus, ut ostendat etiam carnem posse capere\nuirtutem? contumacia enim redargui non potest nisi exemplo.\nnam si habere non possunt quae doceas tirmitatem, nisi ea prior\nfeceris, quia natura hominum procliuis in uitia uideri uult non\nmodo cum uenia, sed etiam cum ratione peccare,\noportet\nmagistrum doctoremque uirtutis homini simillimum fieri, ut\nuincendo peccatum doceat hominem uinci ab eo posse peccatum.\nsin uero sit inmortalis, exemplum proponere homini\nnullo modo potest. exsistet enim constans aliquis ac dicet:\n\n\n\n\n\n\n\\'tu quidem non peccas, quia liber es ab hoc corpore, non concupiscis,\nquia immortali nihil est necessarium: mihi uero multis\nrebus opus est ut tuear hanc uitam. mortem non times, quia\nualere in te non potest, dolorem contemnis, quia nullam uim\npati potes:\nat ego mortalis utrumque timeo, quia cruciatus\nmihi grauissimos inferunt, quos tolerare carnis infirmitas non\npotest.\\' doctor itaque uirtutis etiam hanc excusationem debuit\nhominibus auferrre, ne quis quod peccat necessitati potius\nadscribat quam culpae suae.\nergo ut perfectus esse possit,\nnihil ei debet opponi ab eo qui docendus est, ut si forte dixerit\n\\'inpossibilia praecipis\\', respondeat \\'ecce ipse facio.\\' (at ego carne\nindutus sum, cuius est peccare proprium.\\' \\'et ego eandem car-\nnem gero et tamen peccatum in me non dominatur.\\' mihi\nopes contemnere difficile est, quia uiui aliter non potest in hoc\ncorpore: \\'ecce et mihi corpus est et tamen pugno contra\nomnem cupiditatem.\\' \\'non possum pro iustitia nec dolorem\nferre nec mortem, quia fragilis sum.\\' \\'ecce et in me dolor ac\nmors habet potestatem et (tamen) ea ipsa quae times uinco,\nut uictorem te faciam doloris ac mortis. prior uado per ea\nquae sustineri non posse praetendis: si praecipientem sequi\nnon potes, sequere antecedentem.\\' sublata omnis hoc modo\nexcusatio est et fateri hominem necesse est sua culpa iniustum\nesse qui doctorem uirtutis et eundem ducem non sequatur.\nuides ergo quanto perfectior sit mortalis doctor, quia dux esse\n\n\n\n\n\n\nmortali potest, quam inmortalis, quia patientiam docere non\npotest qui subiectus passionibus non est.\nnec hoc tamen eo\npertinet ut hominem deo praeferam, sed ut ostendam neque\nhominem perfecta doctrina esse posse, nisi sit idem deus, ut\nauctoritate caelesti necessitatem parendi hominibus inponat,\nneque deum, nisi mortali corpore induatur, ut praecepta sua\nfactis adinplendo ceteros parendi necessitate constringat.\nliquido\nigitur apparet eum qui uitae dux et iustitiae sit magister\ncorporalem esse oportere nec aliter fieri posse ut sit illius plena\net perfecta doctrina habeatque radicem ac fundamentum stabilisque\naput homines ac fixa permaneat, ipsum autem subire\ncarnis et corporis inbecillitatem uirtutemque in se recipere\ncuius doctor est, ut eam simul et uerbis doceat et factis; item,\nsubiectum esse morti et passionibus cunctis, quoniam et in\npassione toleranda et in morte subeunda uirtutis officia uersantur.\nquae omnia ut dixi consummatus doctor perferre debet,\nut doceat posse perferri.\nDiscant igitur homines et intellegant quare deus summus\ncum legatum ac nuntium suum mitteret ad erudiendam\npraeceptis iustitiae mortalitatem, uoluerit eum carne indui et\ncruciatu adfici et morte multari.\nnam cum iustitia nulla esset\nin terra, doctorem misit quasi uiuam legem, ut nomen ac\n\n\n\n\n\n\n\ntemplum nouum conderet, ut uerum ac pium cultum per omnem\nterram et uerbis et exemplo seminaret.\nsed tamen ut certum\nesset a deo missum, non ita illum nasci oportuit, sicut homo\nnascitur ex mortali utroque concretus, sed ut appareret etiam\nin homine illum esse caelestem, creatus est sine opera genitoris.\nhabebat enim spiritalem patrem deum et sicut pater\nspiritus eius deus sine matre, ita mater corporis eius uirgo sine\npatre.\nfuit igitur et deus et homo, inter deum atque hominem\nmedius constitutus, unde illum Graeci μεσίτην uocant,\nut hominem perducere ad deum posset id est ad inmortalitatem:\nquia si deus tantum fuisset, ut supra dictum est, exempla uirtutis\nhomini praebere non posset, si homo tantum, non posset\nhomines ad iustitiam cogere, nisi auctoritas ac uirtus homine\nmaior accederet.\netenim cum constet homo ex carne ac spiritu\net oporteat spiritum iustitiae operibus emereri ut fiat\naeternus, caro quoniam terrena est ideoque mortalis, copulatum\nsibi spiritum trahit secum et ab inmortalitate inducit ad mortem.\nergo spiritus carnis expers dux esse homini ad inmortalitatem\nnullo pacto poterat, quoniam caro inpedit spiritum\n\n\n\n\n\n\n\n\n\n\n\n\nquominus deum sequatur. est enim fragilis et subiecta peccato,\npeccatum autem pabulum mortis est.\nitaque idcirco mediator\naduenit id est deus in carne, ut caro eum sequi posset, et eriperet\nhominem morti cuius est dominatio in carnem. ideo\ncarne se induit, ut desideriis carnis edomitis doceret non necessitatis\nesse peccare, sed propositi ac uoluntatis.\nuna enim\nnobis et magna et praecipua cum carne luctatio est, cuius infinitae\ncupiditates premunt animam nec dominium retinere patiuntur,\nsed eam uoluptatibus et inlecebris suauibus mancipatam\nmorte adficiunt sempiterna.\nquibus ut repugnare possemus,\ndeus nobis uiam superandae carnis et aperuit et ostendit.\nquae uirtus perfecta et omnibus numeris absoluta coronam\nuincentibus et mercedem inmortalitatis inpertit.\nDixi de humilitate et fragilitate et passione, cur haec deus\nsubire maluerit: nunc ipsius crucis ratio reddenda est et uis\nenarranda.\nquid summus pater a principio disposuerit et\nquemadmodum cuncta quae gesta sunt ordinarit, non tantum\ndiuinatio prophetarum, quae in Christum uera praecessit, sed\netiam ratio ipsius passionis docet.\nquaecumque enim passus\nest, non fuerunt inania, sed habuerunt figuram et significantiam\nmagnam sicut etiam diuina illa opera quae fecit: quorum uis\net potentia ualebat quidem in praesens, sed declarabat aliquid\nin futurum. aperuit caecorum lumina.\ncaelestis uirtus,\n\n\n\n\n\n\n\n\nlucem non uidentibus reddidisse: sed hoc facto significabat fore\nut conuersus ad gentes quae deum nesciebant insipientium pectora\ninluminaret luce sapientiae et ad ueritatem contemplandam\noculos cordis aperiret.\nuere enim caeci sunt qui caelestia\nnon uidentes et tenebris ignorantiae circumfusi terrena et fragilia\nuenerantur.\npatefecit aures surdorum. non utique hactenus\nuis illa caelestis operata est: sed declarabat breui fore\nut qui erant ueritatis expertes, et audirent et intellegerent diuinas\ndei uoces. uere enim surdos dixeris qui caelestia et uera\net facienda non audiunt.\nmutorum linguas in eloquium soluit.\nadmirabilis, etiam cum (hoc tantum) fieret, potentia: sed\ninerat huic uirtuti alia significatio, quae ostenderet mox futurum\nut rerum caelestium nuper ignari percepta sapientiae disciplina\nde deo et ueritate dissererent.\nnam qui rationem diuinitatis\nignorat, is uere elinguis et mutus est, licet sit omnium disertissimus.\nlingua enim cum uerum loqui coeperit id est uirtutem\nmaiestatemque dei singularis interpretari, tum demum officio\nnaturae suae fungitur, quamdiu autem falsa loquitur, in usu\nsuo non est: et ideo infans sit necesse est qui diuina proloqui\nnon potest.\npedes quoque claudorum ad officium gradiendi reformauit.\nlaudabilis diuini operis fortitudo: sed figura id\ncontinebat, quod cohibitis erroribus uitae saecularis ac deuiae\niter ueritatis aperiretur, per quod graderentur homines ad dei\ngratiam consequendam.\nis enim uere claudus existimandus\nest qui caligine ac tenebris insipientiae inplicatus et quo tendat\n\n\n\n\nignarus offensibilibus et caducis gressibus per uiam mortis incedit.\nitem labes et maculas inquinatorum corporum repurgauit.\nnon exigua immortalis potentiae opera: uerum id portendebat\nhaec uis, quod peccatorum labibus ac uitiorum maculis\ninquinatos doctrina eius purificatura esset eruditione iustitiae.\nleprosi enim uere atque elephantiaci debent haberi quos uel\ninfinitae cupiditates ad scelera uel insatiabiles uoluptates ad\nflagitia conpellunt et dedecorum maculis inustos labe adficiunt\nsempiterna.\niacentia mortuorum corpora erexit eosque nominibus\nsuis inclamatos a morte reuocauit. quid congruentius\ndeo? quid miraculo dignius omnium saeculorum quam decursam\nuitam resignasse, conpletis hominum temporibus adiecisse,\narcana mortis reuelasse?\nsed haec inenarrabilis potestas\nimago uirtutis maioris fuit, quae demonstrabat tantam uim\nhabituram esse doctrinam suam, ut gentes in orbe toto, quae\nalienae a deo subiectae morti fuerunt, cognitione ueri luminis\nanimatae ad inmortalitatis praemia peruenirent.\neos enim\nrecte mortuos aestimaueris, qui datorem uitae deum nescientes\natque animas suas a caelo in terram deprimentes in laqueos\naeternae mortis incurrunt.\nquae igitur tum faciebat in praesens,\nimagines erant futurorum, quae in laesis adfectisque corporibus\nexhibebat, ea spiritalium figuram gerebant, ut et in\n\n\n\n\npraesenti uirtutis non terrenae opera monstraret et in futurum\npotestatem caelestis suae maiestatis ostenderet.\nergo sicut\nopera eius significantiam quoque maioris potestatis habuerunt,\nita etiam passio non simplex nec superuacua nec fortuita praecessit.\nsed ut illa quae fecit magnam uirtutem ac potestatem\ndoctrinae eius significabant, sic ea quae passus est odio futuram\nesse sapientiam nuntiabant. aceti enim potus ac fellis\ncibus acerbitates et amaritudines in hac uita sectatoribus ueritatis\npollicebatur.\net quamquam passio ipsa per se acerba et\namara specimen nobis futurorum tormentorum dabat, quae\nmorantibus in hoc saeculo uirtus ipsa proponit, tamen illiusmodi\npotus et cibus in os doctoris nostri ueniens pressurarum\nnobis et laborum et miseriarum praebebat exemplum.\nquae\nomnia tolerare ac perpeti necesse est eos qui ueritatem secuntur,\nquoniam ueritas acerba est et inuisa omnibus qui uirtutis\nexpertes uitam suam mortiferis uoluptatibus dedunt nam\ncorona spinea capiti eius inposita id declarabat, fore ut diuinam\nsibi plebem de nocentibus congregaret. corona enim dicitur\ncircumstans in orbem populus.\nnos autem, qui ante cognitionem\ndei fuimus iniusti, spinae id est mali ac nocentes eramus,\nignorantes quid esset bonum, et a iustitiae notione atque\noperibus alieni omnia scelere ac libidine polluebamus.\nelecti\n\n\n\n\n\n\nergo ex dumis et sentibus sanctum dei caput cingimus, quia\nconuocati ab ipso et circumfusi undique ad eum magistro ac\ndoctori deo adsistimus regemque illum mundi et omnium uiuentium\ndominum coronamus.\nquod uero ad crucem spectat,\nmagna in ea uis ac ratio est: quam nunc conabor ostendere.\ndeus namque, sicut superius exposui, cum statuisset hojninem\nliberare, magistrum uirtutis legauit in terram, qui et praeceptis\nsalutaribus formaret homines ad innocentiam et operibus factisque\npraesentibus iustitiae uiam panderet, qua gradiens homo\net doctorem suum sequens ad uitam aeternam perueniret.\nis\nigitur corporatus est et ueste carnis indutus, ut homini, ad\nquem docendum uenerat, uirtutis exempla et incitamenta praeberet.\nsed cum in omnibus uitae officiis iustitiae specimen\npraebuisset, ut doloris quoque patientiam mortisque contemptum,\nquibus perfecta et consummata fit uirtus, traderet homini, uenit\nin manus inpiae nationis, cum et uitare potuisset scientia futuri\nquam gerebat et repellere eadem uirtute qua mirabilia\nfaciebat. sustinuit ergo cruciatus et uerbera et spinas.\npostremo\netiam mortem suscipere non recusauit, ut homo illo duce\nsubactam et catenatam mortem cum suis terroribus triumpharet.\ncur autem summus pater id potissimum genus mortis\n\n\n\n\n\n\n\n\nelegerit quo adfici eum sineret, haec ratio est dicat enim\nfortasse aliquis: \\'cur si deus fuit et mori uoluit, non saltem\nhonesto aliquo mortis genere adfectus est? cur potissimum\ncruce? cur infami genere supplicii, quod etiam homine libero\nquamuis nocente uideatur indignum?\\' primum, quod is qui\nhumilis aduenerat, ut humilibus et infimis opem ferret et omnibus\nspem salutis ostenderet, eo genere adficiendus fuit quo\nhumiles et infimi solent, ne quis esset omnino qui eum non\nposset imitari.\ndeinde, ut integrum corpus eius consernaretnr,\nquem die tertio resurgere ab inferis oportebat. nec hoc enim\ncuiquam ignorandum est, quod ipse ante de sua passione praedicans\netiam id notum fecerit habere se potestatem cum uellet\ndeponendi spiritum et resumendi.\nsubfixus itaque quia spiritum\ndeposuerat, necessarium carnifices non putauerunt ossa\neius suffringere, sicut mos eorum ferebat, sed tantummodo\nlatus eius perforauerunt.\nsic integrum corpus patibulo detractum\nest et sepulchro diligenter inclusum. quae omnia idcirco\nfacta sunt, ne laesum ac deminutum corpus ad resurgendum\ninhabile redderetur. illa quoque praecipua fuit causa cur deus\ncrucem maluerit, quod illa exaltari eum fuit necesse\n\n\n\n\n\n\n\n\nomnibusque gentibus passionem dei notescere.\nnam quoniam is qui\npatibulo suspenditur, et conspicuus est omnibus et ceteris\naltior, crux potius electa est, quae significaret illum tam conspicuum\ntamque sublimem futurum, ut ad eum cognoscendum\npariter et colendum cunctae nationes ei omni orbe concurrerent.\ndenique nulla gens tam inhnmana est, nulla regio tam remota,\ncui aut passio eius aut sumas maiestatis ignota. sit.\nextendit\nergo in passione manus suas orbemque dimensus est,\nut iam tunc ostenderet ab ortu solis usque ad occasum magnum\npopulum ex omnibus linguis et tribubus congregatum sub alas\nsuas esse uenturum signumque illut maximum atque sublime\nfrontibus suis suscepturum.\ncuius rei figuram Iudaei etiamnunc\nexhibent, cum limina sua de cruore agni notant. deus\nenim percussurus Aegyptios, ut ab ea plaga inmunes faceret\nHebraeos, praeceperat his ut agnum candidum sine macula\nimmolarent ac signum liminibus suis de sanguine eius inponerent.\nitaque cum Aegyptiorum primogenita una nocte interissent,\nHebraei soli signo sanguinis tuti fuerunt, non quia cruor\npecudis tantam in se uim gerebat, ut hominibus saluti esset,\nsed Imago fuerat rerum futurarum.\nagnus enim candidus\nsine macula Christus fuit, id est innocens et iustus et sanctus,\nqui ab isdem Iudaeis immolatus saluti est omnibus, qui signum\n\n\n\n\n\n\nsanguinis, id est crucis qua sanguinem fudit, in sua fronte con-i\nscripserint. frons enim summum limen est hominis et lignum\nsanguine delibutum crucis significatio est.\ndenique immolatio\npecudis ab iis ipsis qui faciunt pascha nominatur ἀπὸ τοῦ\nπάσχειν, quia passionis figura est, quam deus praescius futurorum\ntradidit per Moysen populo suo celebrandam.\nsed tum\nfigura ualuit in praesenti ad depellendum periculum, ut appareret\nquantum ueritas ipsa ualitura sit ad plebem dei protegendam\nin extrema totius orbis necessitate.\nquomodo autem\nuel in qua plaga tuti omnes sint futuri qui signum hoc ueri\net diuini sanguinis in summo corporis sui notauerint, in nouissimo\nlibro docebo.\nNunc satis est huius signi potentiam quantum ualeat\nexponere. quanto terrori sit daemonibus hoc signum, sciet qui\nuiderit quatenus adiurati per Christum de corporibus quae obsederint\nfugiant.\nnam sicut ipse cum inter homines ageret,\nuniuersos daemonas uerbo fugabat hominumque mentes emotas\net malis incursibus furiatas in sensus pristinos reponebat, ita\nnunc sectatores eius eosdem spiritus inquinatos de hominibus\n\n\n\n\n\n\n\n\n\n\net nomine magistri sui et signo passionis excludunt.\ncuius\nrei non difficilis est probatio. nam cum diis suis immolant, si\nadsistat aliquis signatam frontem gerens, sacra nullo modo litant\nnec responsa potest consultus reddere uates.\n\n\net haec saepe causa praecipua iustitiam persequendi malis regibus\nfuit.\ncum enim quidam ministrorum nostri sacrificantibus\ndominis adsisterent, inposito frontibus signo deos illorum fugauerunt,\nne possent in uisceribus hostiarum futura depingere.\nquod cum intellegerent haruspices, instigantibus isdem daemonibus\nquibus prosecant conquerentes profanos homines sacris\ninteresse egerunt principes suos in furorem, ut expugnarent\ndei templum seque uero sacrilegio contaminarent, quod grauissimis\npersequentium poenis expiaretur.\nnec tamen ex hoc\nipso caeci homines intellegere possunt aut hanc esse ueram\nreligionem cui ad uincendum tanta uis inest aut illam falsam\nquae subsistere aut congredi non potest.\nsed aiunt hoc deos\nnon metu, uerum odio facere: quasi quisquam possit odisse\n\n\n\n\n\n\n\n\n\n\n\n\nnisi eum qui aut noceat aut possit nocere. immo uero congruens\nmaiestati fuit ut eos quos oderant, praesentibus poenis\nadficerent potius quam fugerent.\nsed quoniam neque accedere\nad eos possunt in quibus caelestem notam uiderint nec\niis nocere quos signum immortale munierit tamquam inexpugnabilis\nmurus, lacessunt eos per homines et manibus persecuntur\nalienis.\nquos profecto si esse conStentur, uicimus.\nnecesse est enim ueram esse hanc religionem, quae et rationem\ndaemonum nouit et astutiam intellegit et uim retundit et\neos spiritalibus armis domitos ac subactos cedere sibi cogit.\nsi negant, testimoniis poetarum ac philosophorum refellentur.\nquodsi esse et malos esse infitias non eunt, quid superest nisi\nut alios esse dicant deos, alios daemonas?\nexponant igitur\nnobis differentiam generis utriusque, ut sciamus quid colendum,\nquid exsecrandum sit, habeantne inter se aliquod consortium\nan uero inimici sint. si sunt aliqua necessitudine copulati, quatenus\neos discernemus aut quomodo utriusque generis honorem\ncultumque (non) miscebimus? si autem sunt inimici, cur aut\ndaemones deos non timent aut dii daemonas fugare non possunt?\necce aliquis instinctu daemonis percitus dementit effertur insanit:\nducamus hunc in Iouis Optimi Maximi templum uel, quia sanare\n\n\n\n\n\n\nhomines Iuppiter nescit, in Aesculapi uel Apollinis fanum.\niubeat utriuslibet sacerdos dei sui nomine ut nocens ille\nspiritus excedat ex homine: nullo id pacto fieri potest.\nquae\nigitur uis deorum est, si subiectos sibi daemonas non habent?\nat uero idem daemones adiurati per nomen dei ueri protinus.\nfugiunt.\nquae ratio est ut Christum timeant, Iouem non\ntimeant, nisi quod idem sunt daemones quos uulgus deos\nesse opinatur? denique si constituantur in medio et is quem\nconstat incursum daemonis perpeti et Delphici Apollinis\nuates, eodem modo dei nomen horrebunt et tam celeriter\nexcedet de uate suo Apollo quam ex homine spiritus ille daemonicus\net adiurato fugatoque deo suo uates in perpetuum\nconticescet. ergo idem sunt daemones quos fatentur execrandos\nesse, idem dii, quibus supplicant.\nsi nobis credendum\nesse non putant, credant Homero, qui summum illum Iouem\ndaemonibus adgregauit, sed et aliis poetis ac philosophis, qui\neosdem modo daemonas, modo deos nuncupant, quorum alterum\nuerum, alterum falsum est.\nilli enim nequissimi spiritus ubi\nadiurantur, ibi se daemonas confitentur, ubi coluntur, ibi se\ndeos mentiuntur, ut errores hominibus immittant et auocent a\nueri dei notione, per quam solam potest mors aeterna uitari.\nidem sunt qui deiciendi hominis causa;\nuarios sibi cultus\n\n\n\n\n\n\n\n\n\n\nper diuersa regionum condiderunt, mentitis tamen adsumptisque\nnominibus ut fallerent. nam quia diuinitatem per se ipsos\nadfectare non poterant, adsciuerunt sibi nomina potentium regum,\nsub quorum titulis honores sibi deorum uindicarent.\nqui\nerror discuti potest et in lucem ueritas protrahi. nam si quis\nstudet altius inquirere, congreget eos quibus peritia est ciere\nab inferis animas. euocent Iouem Neptunum Volcanum Mercurium\nApollinem patremque omnium Saturnum: respondebunt\nab inferis omnes et interrogati loquentur et de se ac deo fatebuntur.\npost haec euocent Christum: non aderit, non adparebit,\nquia non amplius quam biduo aput inferos fuit.\nquid\nhac probatione certius proferri potest? ego uero non dubito\nquin ad ueritatem Trismegistus hac aliqua ratione peruenerit,\nqui de deo patre omnia, de filio locutus est multa quae diuinis\ncontinentur arcanis.\nQuae cum ita se habeant ut ostendimus, apparet nullam\naliam spem uitae homini esse propositam, nisi abiectis uanitatibus\net errore miserabili deum cognoscat et deo seruiat,\nnisi huic temporali renuntiet uitae ac se rudimentis iustitiae\nad cultum uerae religionis instituat.\nhac enim condicione\ngignimur, ut generanti nos deo iusta et debita obsequia\n\n\n\n\n\n\npraebeamus, hunc solum nouerimus, hunc sequamur.\nhoc uinculo\npietatis obstricti deo et religati sumus: unde ipsa religio nomen\naccepit, non ut Cicero interpretatus est a relegendo, qui libro\nde natura deorum secundo ita dixit:\nnon enim philosophi\nsolum, uerum etiam maiores nostri superstitionem a\nreligione separauerunt. nam qui totos dies precabantur\net immolabant, ut sibi sui liberi superstites essent,\nsuperstitiosi sunt appellati,\nqui autem omnia quae\nad cultum deorum pertinerent, retractarent et tamquam\nrelegerent, ii sunt dicti religiosi ex relegendo,\ntamquam ex eligendo elegantes, ei diligendo diligentes,\nei intellegendo intellegentes. his enim uerbis omnibus\ninest uis legendi eadem quae in religioso. ita factum\nest in superstitioso et religioso alterum uitii nomen,\nalterum laudis.\nhaec interpretatio quam inepta sit,\nei re ipsa licet noscere. nam si in isdem diis colendis et superstitio\net religio uersatur, exigua uel potius nulla distantia est.\nquid enim mihi adferet causae cur precari pro salute filiorum\nsemel religiosi et idem decies facere superstitiosi esse hominis\narbitretur? si enim semel facere optimum est, quanto magis\nsaepius? si hora prima, ergo et toto die, si una hostia placabilis,\nplacabiliores utique hostiae plures, quia multiplicata obsequia\ndemerentur potius quam offendunt.\nnon enim nobis odiosi\nuidentur ii famuli qui adsidui et frequentes ad obsequium\nfuerint, sed magis cari. cur igitur sit in culpa et nomen reprehensibile\nsuscipiat qui aut filios suos magis diligit aut deos\nmagis honorat, laudetur autem qui minus?\nquod argumentam\netiam ex contrario ualet. si enim totos dies precari et immolare\ncriminis est, ergo et semel; si superstites filios subinde\noptare uitiosum est, superstitiosus igitur et ille qui etiam raro\nid optauerit. aut cur uitii nomen sit ex eo tractum quo\nnihil honestius, nihil iustius optari potest?\nnam quod ait religiosos\na relegendo appellatos qui retractent ea diligenter\nquae ad cultum deorum pertineant, cur ergo illi\nqui hoc saepe in die faciant religiosorum nomen amittant, cum\nmulto utique diligentius ex adsiduitate ipsa relegant ea quibus\ndii coluntur?\nquid ergo est? nimirum religio ueri cultus\nest, superstitio falsi. et omnino quid colas interest, non quemadmodum\ncolas aut quid precere. sed quia deorum cultores\n\n\n\n\nreligiosos se putant, cum sint superstitiosi, nec religionem\npossunt a superstitione discernere nec significantiam nominum\nexprimere.\ndiximus nomen religionis a uinculo pietatis esse\ndeductum, quod hominem sibi deus religauerit et pietate constrinxerit,\nquia seruire nos ei ut domino et obsequi ut patri\nnecesse est.\neo melius ergo id nomen Lucretius interpretatus\nest, qui ait religionum se nodos soluere. superstitiosi autem\nuocantur non qui filios superstites optant — omnes enim optamus\n—, sed aut ii qui superstitem memoriam defunctorum\ncolunt aut qui parentibus suis superstites colebant imagines\neorum domi tamquam deos penates.\nnam qui nonos sibi\nritus adsumebant, ut deorum uice mortuos honorarent quos ex\nhominibus in caelum receptos putabant, hos superstitiosos uocabant,\neos uero qui publicos et antiquos deos colerent, religiosos\nnominabant. unde Vergilius:\nuana superstitio ueterumque ignara deorum.\nsed cum ueteres quoque deos inueniamus eodem modo consecratos\nesse post obitum, superstitiosi ergo qui multos ac\nfalsos deos colunt, nos autem religiosi qui uni et uero deo\nsupplicamus.\nFortasse quaerat aliquis quomodo, cum deum nos unum\ncolere dicamus, duos tamen esse adseueremus, deum patrem\net deum filium. quae adseueratio plerosque in maximum\n\n\n\n\n\n\n\n\ninpingit errorem.\nquibus cum probabilia uideantur esse quae\ndicimus, in hoc uno labare nos arbitrantur, quod et alterum\net mortalem deum fateamur. de mortalitate iam diximus:\nnunc de unitate doceamus.\ncum dicimus deum patrem et\ndeum filium, non diuersum dicimus nec utrumque secernimus,\nquia nec pater a filio potest nec filius a patre secerni, siquidem\nnec pater sine filio nuncupari nec filius potest sine patre generari.\ncum igitur et pater filium faciat et filius patrem, una\nutrique mens, unus spiritus, una substantia est: sed ille quasi\nexuberans fons est, hic tamquam defluens ex eo riuus, ille\ntamquam sol, hic quasi radius ex sole porrectus.\nqui quoniam\nsummo patri et fidelis et carus est, non separatur, sicut nec\nriuus a fonte nec radius a sole, quia et aqua fontis in riuo\nest et solis lumen in radio; aeque nec uox ab ore seiungi nec\nuirtus aut manus a corpore diuelli potest.\ncum igitur a prophetis\nidem manus dei et uirtus et sermo dicatur, utique nulla\ndiscretio est, quia et lingua, sermonis ministra, et manus, in\nqua est uirtus, indiuiduae sunt corporis portiones.\npropiore\nuti exemplo libet. cum quis habet filium quem unice diligat,\nqui tamen sit in domo et in manu patris, licet ei nomen domini\npotestatemque concedat, ciuili tamen iure et domus una et\n\n\n\n\n\n\nunus dominus nominatur.\nsic hic mundus una dei domus est\net filius ac pater, qui unanimes incolunt mundum, deus unus,\nquia et unus est tamquam duo et duo tamquam unus.\nneque\nid mirum, cum et filius sit in patre, quia pater diligit filium,\net pater in filio, quia uoluntati patris fideliter paret, nec umquam\nfaciat aut fecerit nisi quod pater aut uoluit aut iussit.\ndenique unum deum esse tam patrem quam filium Esaias in\nillo exemplo quod superius posuimus ostendit, cum diceret:\nadorabunt te et in te precabuntur: quoniam in te\ndeus est, et non est deus alius praeter te. sed et alio\nloco similiter ait: sic dicit deus rex Israhel et qui eruit\neum deus aeternus: ego primus et ego nouissimus et\npraeter me non est deus.\ncum duas personas proposuisset,\ndei regis, id est Christi, et dei patris, qui eum post\npassionem ab inferis excitauit, sicut ostendisse diximus Osee\nprophetam qui ait: et de manu inferorum eruam eum,\ntamen ad utramque personam referens intulit: et praeter me\nnon est deus, cum posset dicere \\'praeter nos\\': sed fas non\nerat plurali numero separationem tantae necessitudinis fieri.\nunus est enim, solus, liber, deus summus, carens origine, quia\n\n\n\n\n\n\n\n\nipse est origo rerum et in eo simul et filius et omnia continentur.\nquapropter cum mens et uoluntas alterius in altero\nsit uel potius una in utroque, merito unus deus uterque appellatur,\nquia quidquid est in patre, ad filium transfluit et quidquid\nest m filio, a patre descendit.\nnon potest igitur summus\nille ac singularis deus nisi per filium coli. qui solum patrem\nse colere putat, sicut filium non colit ita ne patrem quidem.\nqui autem filium suscipit et nomen eius gerit, is uero cum\nfilio simul et patrem colit, quoniam legatus et nuntius et sacerdos\nsummi patris est filius. hic templi maximi ianua est, hic\nlucis uia, hic dux salutis, hic ostium uitae.\nSed quoniam multae haereses extiterunt et instinctibus\ndaemonum populus dei scissus est, determinanda est nobis ueritas\nbreuiter et in suo proprio domicilio conlocanda, ut si quis\naquam uitae cupiet haurire, non ad detritos lacus deferatur\nqui non habent uenam, sed uberrimum dei nouerit fontem\nquo inrigatus perenni luce potiatur.\nante omnia scire nos\nconuenit et ipsum et legatos eius praedixisse quod plurimae\nsectae haberent exsistere quae concordiam sancti corporis rumperent,\nac monuisse ut summa prudentia caueremus, ne quando\nin laqueos et fraudes illius aduersarii nostri cum quo nos\n\n\n\n\n\n\n\n\nluctari deus uoluit incideremus;\ntum dedisse certa mandata,\nquae in perpetuum custodire debemus: quorum plerique immemores\ndeserto itinere caelesti uias sibi deuias per anfractus et\npraecipitia condiderunt, per quas partem plebis incautam et\nsimplicem ad tenebras mortemque deducerent. quod quatenus\nacciderit exponam.\nfuerunt quidam nostrorum uel minus stabilita\nfide uel minus docti uel minus cauti, qui discidium facerent\nunitatis et ecclesiam dissiparent.\nsed ii quorum fides fuit\nlubrica, cum deum nosse se et colere simularent, augendis\nopibus et honori studentes adfectabant maximum sacerdotium.\net a potioribus uicti secedere cum suffragatoribus suis maluerunt\nquam eos ferre praepositos quibus concupierant ipsi ante\npraeponi.\nquidam uero non satis caelestibus litteris eruditi\ncum ueritatis accusatoribus respondere non possent, obicientibus\nuel inpossibile uel incongruens esse ut deus in uterum se mulieris\nincluderet nec caelestem illam maiestatem ad tantam infirmitatem\npotuisse deduci, ut hominibus contemtui derisui\ncontumeliae ludibrio esset, postremo etiam cruciamenta perferret\natque exsecrabili patibulo figeretur,\nquae omnia cum neque\ningenio neque doctrina defendere ac refutare possent — nec\nenim uim rationemque penitus peruidebant —, deprauati sunt\nab itinere recto et caelestes litteras corruperunt, ut nouam sibi\ndoctrinam sine ulla. radice ac stabilitate conponerent.\nnonnulli\nautem falsorum prophetarum uaticinio inlecti, de quibus\n\n\n\n\net ueri prophetae et ipse praedixerat, exciderunt a doctrina dei\net traditionem ueram reliquerunt.\nsed illi omnes daemonicis\nfraudibus inretiti, quas prospicere et cauere debuerant, diuinum\nnomen et cultum per inprudentiam perdiderunt.\ncum enim\nPhryges aut Nouatiani aut Valentiniani aut Marcionitae aut Anthropiani\nseu quilibet alii nominantur, Christiani esse desierunt,\nqui Christi nomine amisso humana et externa uocabula\ninduerunt.\nsola igitur catholica ecclesia est quae uerum cultum\nretinet. hic est fons ueritatis, hoc domicilium fidei, hoc\ntemplum dei: quo si quis non intrauerit uel a quo si quis\nexierit, a spe uitae ac salutis alienus est. neminem sibi oportet\npertinaci concertatione blandiri.\nagitur enim de uita et\nsalute: cui nisi caute ac diligenter consulatur, amissa et extincta\nerit.\nsed tamen quia singuli quique coetus haereticorum\nse potissimum Christianos et suam esse catholicam ecclesiam\nputant, sciendum est illam esse ueram in qua est\nconfessio et paenitentia, quae peccata et uulnera quibus subiecta\nest inbecillitas carnis salubriter curat.\nhaec interim\npaucis admonendi gratia rettuli, ne quis errorem fugere cupiens\nmaiore inplicetur errore, dum penetrale ueritatis ignorat: postea\nplenius et uberius contra omnes mendaciorum sectas proprio\nseparatoque opere pugnabimus.\nSequitur ut quoniam satis de religione uera et sapientia locuti\nsumus, in proximo libro de iustitia disseramus.\nNon est aput me dubium quin hoc opus nostrum, quo singularis ille rerum conditor et huius inmensi rector adseritur,\nsi quis attigerit ex istis inepte religiosis, ut sunt nimia superstitione\ninpatientes, insectetur etiam maledictis et uix lecto\nfortasse principio adfligat proiciat exsecretur seque inexpiabili\nscelere contaminari atque adstringi putet, si haec aut legat patienter\naut audiat.\nab hoc tamen si fieri potest humanitatis\niure postulamus, ut non prius damnet quam uniuersa cognouerit.\nnam si sacrilegis et proditoribus et ueneficis potestas\ndefendendi sui datur nec praedamnari quemquam incognita\ncausa licet, non iniuste petere uidemur, ut si quis erit ille qui\ninciderit in haec, si leget, perlegat, si audiet, sententiam differat\nin extremum.\nsed noui hominum pertinaciam: num-quam inpetrabimus. timent enim ne a nobis reuicti manus\ndare aliquando clamante ipsa ueritate cogantur.\nobstrepunt\nigitur et intercedunt, ne audiant, et oculos suos opprimunt, ne\n\n\n\n\n\n\n\n\n\n\nlumen uideant quod offerimus: quo plane ipsi diffidentiam suae\nperditae rationis ostendunt, cum neque cognoscere neque congredi\naudent, quia sciunt se facile superari.\net idcirco disceptatione\nsublata\npellitur e medio sapientia, ui geritur res,\nut ait Ennius. et quia student damnare tamquam nocentes\nquos utique sciunt innocentes, constare de ipsa innocentia\nnolunt: quasi uero maior iniquitas sit probatam innocentiam\ndamnasse quam inauditam.\nsed ut dixi uerentur, ne si\naudierint, damnare non possint, et ideo cultores dei summi\nhoc est iustos homines torquent interficiunt exterminant. nec\ncausas odiorum reddere ipsi possunt qui tam uehementer oderunt:\nquia ipsi errant, lrascuntur iis qui ueram uiam secuntur,\net cum corrigere se possint, errores suos insuper crudelibus\nfactis coaceruant, innocentium cruore maculantur et dicatas\ndeo mentes euisceratis corporibus extorquent.\ncum talibus\nnunc congredi et disputare contendimus, hos ad ueritatem ab\ninepta persuasione traducere, qui sanguinem facilius hauserint\nquam uerba iustorum. quid igitur? operamne perdemus?\nminime. nam si lucrari hos a morte, ad quam concitatissime\n\n\n\n\n\n\n\n\ntendunt, non potuerimus, si ab illo itinere deuio ad uitam\nlucemque reuocare, quoniam ipsi saluti suae repugnant, nostros\ntamen confirmabimus, quorum non est stabilis ac solidis radicibus\nfundata et fixa sententia. nutant enim plurimi ac maxime\nqui litterarum aliquid attigerunt.\nnam et in hoc philosophi\net oratores et poetae perniciosi sunt, quod incautos animos\nfacile inretire possunt suauitate sermonis et carminum dulci modulatione\ncurrentium.\nob eamque causam uolui sapientiam\ncum religione coniungere, ne quid studiosis inanis illa doctrina\npossit officere, ut iam scientia litterarum non modo nihil noceat\nreligioni atque iustitiae, sed etiam prosit quam plurimum,\nsi is qui eas didicerit, sit in uirtutibus instructior, in ueritate\nsapientior.\npraeterea etiamsi nulli alii, nobis certe proderit:\ndelectabit se conscientia, gaudebitque mens in ueritatis se luce\nuersari, quod est animae pabulum incredibili quadam iucunditate\nperfusum.\nuerum non est desperandum, fortasse non\ncanimus surdis. nec enim tam in malo statu res est, ut\ndesint sanae mentes, quibus et ueritas placeat et monstratum\n\n\n\n\n\n\nsibi rectum iter et uideant et sequantur.\ncircumlinatur modo\npoculum caelesti melle sapientiae, ut possint ab inprudentibus\namara remedia sine offensione potari, dum inliciens prima dulcedo\nacerbitatem saporis asperi sub praetexto suauitatis occultat.\nnam haec in primis causa est cur aput sapientes et doctos et\nprincipes huius saeculi scriptura sancta fide careat, quod prophetae\ncommuni ac simplici sermone ut ad populum sunt locuti.\ncontemnuntur itaque ab iis qui nihil audire uel legere nisi\nexpolitum ac disertum uolunt nec quicquam haerere animis\neorum potest nisi quod aures blandiore sono mulcet, illa uero\nquae sordida uidentur, anilia. inepta uulgaria existimantur.\nadeo nihil uerum putant nisi quod auditu suaue est, nihil credibile\nnisi quod potest incutere uoluptatem: nemo rem ueritate\nponderat, sed ornatu.\nnon credunt ergo diuinis, quia\nfuco carent, sed ne illis quidem qui ea interpretantur, quia\nsunt et ipsi aut omnino rudes aut certe parum docti. nam\nut plane sint eloquentes, perraro contingit: cuius rei causa in\naperto est.\neloquentia enim saeculo seruit, populo se iactare\net in rebus malis placere gestit, siquidem ueritatem saepius\nexpugnare conatur, ut uim suam monstret: opes expetit, honores\nconcupiscit, summum denique gradum dignitatis exposcit.\nergo haec quasi humilia despicit, arcana tamquam contraria\nsibi fugit, quippe quae publico gaudeat et multitudinem celebritatemque\ndesideret:\neo fit ut sapientia et ueritas idoneis\npraeconibus indigeat. et si qui forte litteratorum se ad eam\ncontulerunt, defensioni eius non suffecerunt.\nex iis qui mihi\nnoti sunt Minucius Felix non ignobilis inter causidicos loci\nfuit. huius liber, cui Octauio titulus est, declarat quam idoneus\nueritatis adsertor esse potuisset, si se totum ad id studium\ncontulisset.\nSeptimius quoque Tertullianus fuit omni\ngenere litterarum peritus, sed in eloquendo parum facilis et\nminus comptus et multum obscurus fuit. ergo ne hic quidem\nsatis celebritatis inuenit.\nunus igitur praecipuus et clarus\nextitit Cyprianus, quoniam et magnam sibi gloriam ex artis\noratoriae professione quaesierat et admodum multa conscripsit\nin suo genere miranda.\nerat enim ingenio facili copioso suaui\net, quae sermonis maxima est uirtus, aperto, ut discernere non\nqueas, utrumne ornatior in eloquendo an felicior in explicando\nan potentior in persuadendo fuerit.\nhic tamen placere ultra\nuerba sacramentum ignorantibus non potest, quoniam mystica\nsunt quae locutus est et ad id praeparata, ut a solis fidelibus\naudiantur: denique a doctis huius saeculi, quibus forte scripta\n\n\n\n\neius innotuerunt, derideri solet.\naudiui ego quendam hominem\nsane disertum, qui eum inmutata una littera Coprianum\nuocaret, quasi quod elegans ingenium et melioribus rebus aptum\nad aniles fabulas contulisset.\nquodsi accidit hoc ei cuius eloquentia\nnon insuauis est, quid tandem putemus accidere eis\nquorum sermo ieiunus est et ingratus? qui neque uim persuadendi\nneque subtilitatem argumentandi neque ullam prorsus\nacerbitatem ad reuincendum habere potuerunt.\nErgo quia defuerunt aput nos idonei peritique doctores, qui\nuehementer, qui acriter errores publicos redarguerent, qui causam\nomnem ueritatis ornate copioseque defenderent, prouocauit quosdam\nhaec ipsa penuria, ut auderent scribere contra ignotam sibi\nueritatem.\nomitto eos qui prioribus eam temporibus nequicquam\nlacessierunt. ego cum in Bithynia oratorias litteras accitus docerem\ncontigissetque ut eodem tempore dei templum euerteretur,\nduo extiterunt ibidem qui iacenti atque abiectae ueritati nescio\nutrum superbius an inportunius insultarent.\nquorum alter\n\n\n\n\n\n\n\n\nantistitem se philosophiae profitebatur, uerum ita uitiosus, ut\ncontinentiae magister non minus auaritia quam libidinibus\narderet, in uictu tam sumptuosus, ut in schola uirtutis adsertor,\nparsimoniae paupertatisque laudator, in palatio peius\ncenaret quam domi. tamen uitia sua capillis et pallio et,\nquod maximum est uelamentum, diuitiis praetegebat: quas ut\naugeret, ad amicitias iudicum miro ambitu penetrabat eosque\nsibi repente auctoritate falsi nominis obligabat, non modo\nut eorum sententias uenderet, uerum etiam ut confines suos,\nquos sedibus agrisque pellebat, a suo repetendo hac potentia\nretardaret.\nhic uero qui suas disputationes moribus destruehat\nuel mores suos disputationibus arguebat ipse aduersum se\ngrauis censor et accusator acerrimus, eodem ipso tempore quo\niustus populus nefarie lacerabatur tres libros euomuit contra\nreligionem liomenque Christianum, professus ante omnia\nphilosophi officium esse erroribus hominum subuenire\natque illos ad ueram uiam reuocare id est ad cultus\ndeorum, quorum numine ac maiestate mundus gubernetur,\nnec pati, homines inperitos quorundam fraudibus\ninlici, ne simplicitas eorum praedae ac pabulo sit\nhominibus astutis:\nitaque se suscepisse hoc munus\nphilosophia dignum, ut praeferret non uidentibus lumen\nsapientiae, non modo ut susceptis deorum cultibus\nresanescant, sed etiam ut pertinaci obstinatione\ndeposita corporis cruciamenta deuitent neu saeuas\nmembrorum lacerationes frustra perpeti uelint.\nut\nautem appareret cuius rei gratia opus illut elaborasset, effusus est\n\n\n\n\nin principum laudes, quorum pietas et prouidentia, ut\nquidem ipse dicebat, cum in ceteris rebus tum praecipue\nin defendendis deorum religionibus claruisset: consultum\nesse tandem rebus humanis, ut cohibita inpia\net anili superstitione uniuersi homines legitimis sacris\nuacarent ac propitios sibi deos experirentur.\nubi\nautem religionis eius contra quam perorabat infirmare uoluit\nrationem, ineptus uanus ridiculus apparuit, quia grauis ille\nconsultor utilitatis alienae non modo quid obpugnaret, sed\netiam quid loqueretur nesciebat.\nnam si qui nostrorum adfuerunt,\nquamuis temporis gratia coniuerent, animo tamen derisere\nutpote cum uiderent hominem profitentem se inluminaturum\nalios, cum ipse caecus esset, reducturum alios ab errore\\', cum\nipse ignoraret ubi pedes suos poneret, eruditurum alios ad\nueritatem, cuius ille ne scintillam quidem unam uidisset aliquando,\nquippe cum sapientiae professor profligare sapientiam\nniteretur.\nomnes tamen id arguebant, quod illo potissimum\ntempore id operis esset adgressus quo furebat odiosa crudelitas.\no philosophum adulatorem ac tempori seruientem!\nuerum\nhic pro sua inanitate contemptus est, qui et gratiam quam\nsperauit non adeptus est et gloria quam captauit in culpam\nreprehensionemque conuersa est.\nalius eandem materiam\n\n\n\n\n\n\nmordacius scripsit, qui erat tum e numero iudicum et qui auctor\nin primis faciendae persecutionis fuit: quo scelere non contentus\netiam scriptis eos quos adflixerat insecutus est.\nconposuit\nenim libellos duos, non contra Christianos, ne inimice insectari\nuideretur, sed ad Christianos, ut humane ac benigne consulere\nputaretur: in quibus ita falsitatem scripturae sacrae arguere\nconatus est, tamquam sibi esset tota contraria.\nnam quaedam\ncapita quae repugnare sibi uidebantur exposuit adeo multa,\nadeo intima enumerans, ut aliquando ex eadem disciplina fuisse\nuideatur.\nquod si fuit, quis eum Demosthenes poterit ab inpietate\ndefendere, qui religionis cui fuerat accensus et fidei\ncuius nomen induerat et sacramenti quod acceperat proditor\nfactus est? nisi forte casu in manus eius diuinae litterae inciderunt.\nquae igitur temeritas erat id audere dissoluere quod\nilli nemo interpretatus est? bene, quod aut nihil didicit aut\nnihil intellexit. tantum enim abest a diuinis litteris repugnantia,\nquantum ille afuit a fide et ueritate.\npraecipue tamen\nPaulum Petrumque lacerauit ceterosque discipulos tamquam\nfallaciae seminatores, quos eosdem tamen rudes\net indoctos fuisse testatus est: nam quosdam eorum piscatorio\nartificio fecisse quaestum; quasi aegre ferret quod\nillam re(ligione)m non Aristophanes aliquis aut Aristarchus commentatus\nsit.\nAfuit ergo ab his fingendi uoluntas et astutia, quoniam\nrudes fuerunt. aut quis possit indoctus apta inter se et\n\n\n\n\ncohaerentia fingere, cum philosophorum doctissimi, Plato et Aristoteles\net Epicurus et Zenon, ipsi sibi repugnantia et contraria\ndixerint ? haec est enim mendaciorum natura, ut cohaerere\nnon possint.\nillorum autem traditio quia uera est, quadrat\nundique ac sibi tota consentit et ideo persuadet, quia constanti\nratione subfulta est.\nnon igitur quaestus et commodi gratia\nreligionem istam conmenti sunt, quippe qui et praeceptis et re\nipsa eam uitam secuti sint, quae et uoluptatibus caret et\nomnia quae habentur in bonis spernit, et qui non tantum pro\nfide mortem subierint, sed etiam morituros esse se et scierint\net praedixerint et postea uniuersos qui eorum disciplinam secuti\nessent acerba et nefanda passuros.\nipsum autem Christum\nadfirmauit a Iudaeis fugatum collecta nongentorum hominum\nmanu latrocinia fecisse.\nquis tantae auctoritati\naudeat repugnare? credamus hoc plane, nam fortasse illi hoc\nin somnis Apollo aliquis nuntiauit. tot semper latrones perierunt\net cottidie pereunt, utique multos et ipse damnasti: quis\neorum post crucem suam non dicam deus,\nsed homo appellatus\nest? uerum tu forsitan ex eo credidisti, quia uos homicidam .\nMartem consecrastis ut deum: quod tamen non fecissetis, si\nillum Ariopagitae in crucem sustulissent.\nidem cum facta\neius mirabilia destrueret nec tamen negaret, uoluit ostendere\nApollonium uel paria uel etiam maiora fecisse. mirum\nquod Apuleium praetermisit, cuius solent et multa et mira\n\n\n\n\n\nmemorari.\ncur igitur, o delirum caput, nemo Apollonium\npro deo colit? nisi forte tu solus, illo scilicet deo dignus, cum\nquo te in sempiternum uerus deus puniet.\nsi magus Christus,\nquia mirabilia fecit, peritior utique Apollonius, qui ut describis\ncum Domitianus eum punire uellet, repente in iudicio\nnon conparuit. quam ille qui et conprehensus est et\ncruci adfixus.\nat enim ex hoc ipso fortasse insolentiam Christi\nuoluit arguere, quod deum se constituerit, ut ille uerecundior\nfuisse uideatur, qui cum maiora faceret, ut hic putat, tamen id\nsibi non adrogauerit.\nomitto nunc ipsa opera conparare, quia\nin secundo et in superiore libro de fraude ac praestigiis artis\nmagicae dixi.\nnego esse quemquam qui non optet in primis\nid sibi post mortem contingere quod etiam reges maximi concupiscunt.\ncur enim sibi homines sepulchra magnifica, cur\nstatuas, cur imagines conparant? cur aliquibus claris factis aut\netiam pro ciuibus morte suscepta student opiniones hominum\npromereri? cur denique ipse ingenii tui monumentum hoc detestabile\nstultitia tamquam caeno aedificatum constituere uoluisti,\nnisi quod inmortalitatem de memoria nominis speras?\nstultum\nigitur est id putare Apollonium noluisse quod optaret\nutique, si posset, quia nemo est qui inmortalitatem recuset,\nmaxime cum eum dicas et adoratum esse a quibusdam\n\n\n\n\n\n\nsicut deum et simulacrum eius sub Herculis Alexicaci\nnomine constitutum ab Ephesiis etiam nunc honorari.\nnon potuit ergo post mortem deus credi, quia et hominem\net magum fuisse constabat, et ideo alieni nominis titulo\nadfectauit diuinitatem, quia suo nec poterat nec audebat. noster\nuero et potuit deus credi, quia magus non fuit, et creditus\nest, quia uere fuit.\nnon in quit hoc dico, idcirco\nApollonium non haberi deum, quia noluerit, sed ut\nappareat nos sapientiores esse, qui mirabilibus factis\nnon statim fidem diuinitatis adiunximus, quam uos,\nqui ob exigua portenta deum credidistis.\nnon est\nmirum si tu, qui a dei sapientia longe remotus es, nihil prorsus\nintellegis eorum quae legisti, cum Iudaei, qui a principio\nprophetas lectitauerant quibusque sacramentum dei fuerat adsignatum,\ntamen quid legerent ignorauerint.\ndisce igitur, si\nquid tibi cordis est, non idcirco a nobis deum creditum, quia\nmirabilia fecit, sed quia uidimus in eo facta esse omnia quae\nnobis adnuntiata sunt uaticinio prophetarum.\ntecit mirabilia:\nmagum putassemus, ut et uos nunc putatis et Iudaei tunc\n\n\n\n\nputauerunt, si non illa ipsa facturum prophetae omnes uno\nspiritu praedixissent.\nitaque deum credimus non magis ex factis\noperibusque mirandis quam ex illa ipsa cruce, quam uos sicut\ncanes lambitis, quoniam simul et illa praedicta est.\nnon îgitur\nsuo testimonio — cui enim de se dicenti potest credi? —,\nsed prophetarum testimonio, qui omnia quae fecit ac passus\nest multo ante cecinerunt, fidem diuinitatis accepit, quod neque\nApollonio neque Apuleio neque cuiquam magorum potuit\naut potest aliquando contingere.\ncum igitur talia ignorantiae\nsuae deliramenta fudisset, cum ueritatem penitus excindere\nconisus esset, ausus est libros suos nefarios ac dei hostes φιλαληθεῖς;\nadnotare.\no caecum pectus, o mentem Cimmeriis ut\naiunt tenebris atrorem! discipulus hic fortasse Anaxagorae\nfuerit, cui niues atramentum fuerunt. atquin eadem caecitas\nest et uero falsitatis et mendacio ueritatis nomen inponere.\nuidelicet homo subdolus uoluit lupum sub ouis pelle celare, ut\nfallaci titulo posset in retire lectorem.\nuerum esto, inscitia hoc,\nnon malitia feceris: quam tandem nobis adtulisti ueritatem,\nnisi quod adsertor deorum eos ipsos ad ultimum prodidisti?\nprosecutus enim summi dei laudes, quem regem, quem\nmaximum, quem opificem rerum, quem fontem\n\n\n\n\nbonorum, quem parentem omnium, quem factorem altoremque uiuentium\nconfessus es, ademisti Ioui tuo regnum eumque\nsumma potestate depulsum in ministrorum numerum redegisti.\nepilogus itaque te tuus arguit stultitiae uanitatis erroris.\nadfirmas\nenim deos esse et illos tamen subicis et mancipas ei\ndeo cuius religionem conaris euertere.\nHi ergo de quibus dixi cum praesente me ac dolente\nsacrilegas suas litteras explicassent, et illorum superba inpietate\nstimulatus et ueritatis ipsius conscientia et, ut ego arbitror,\ndeo, suscepi hoc munus, ut omnibus ingenii mei uiribus accusatores\niustitiae refutarem, non ut contra hos scriberem qui\npaucis uerbis obteri poterant, sed ut omnes qui ubique idem\noperis efficiunt aut effecerunt, uno semel inpetu profligarem.\nnon dubito enim quin et alii plurimi et multis in locis et non\nmodo Graecis, sed etiam Latinis litteris monumentum iniustitiae\nsuae struxerint. quibus singulis quoniam respondere non poteram,\nsic agendam mihi hanc causam putaui, ut et priores cum\nsuis omnibus scriptis peruerterem et futuris omnem facultatem\nscribendi aut respondendi amputarem. praebeant modo aures :\nefficiam profecto ut quicumque ista cognouerit, aut suscipiat\nquod ante damnauit aut, quod est proximum, deridere aliquando\ndesistat.\nquamquam Tertullianus eandem causam plene perorauerit\nin eo libro cui Apologeticum nomen est, tamen quoniam\n\n\n\n\n\n\naliut est accusantibus respondere, quod in defensione aut negatione\nsola positum est, aliut instituere, quod nos facimus, in\nquo necesse est doctrinae totius substantiam contineri, non defugi\nhunc laborem, ut inplerem materiam, quam Cyprianus\nnon est exsecutus in ea oratione, qua Demetrianum sicut\nipse ait oblatrantem atque obstrepentem ueritati redarguere\nconatur.\nqua materia non est usus ut debuit: non enim\nscripturae testimoniis, quam ille utique uanam fictam commenticiam\nputabat, sed argumentis et ratione fuerat refellendus.\nnam cum ageret contra hominem ueritatis ignarum, dilatis\npaulisper diuinis lectionibus formare hunc a principio tamquam\nrudem debuit eique paulatim lucis principia monstrare, ne toto\nlumine obiecto caligaret.\nnam sicut infans solidi ac fortis\ncibi capere uim non potest ob stomachi teneritudinem, sed\nliquore lactis ac mollitudine alitur, donec firmatis uiribus uesci\nfortioribus possit, ita et huic oportebat, quia nondum poterat\ncapere diuina, prius humana testimonia offerri id est philosophorum\net historicorum, ut suis potissimum refutaretur auctoribus.\nquod quia ille non fecit raptus eximia eruditione diuinarum\nlitterarum, ut iis solis contentus esset quibus fides\nconstat, accessi deo inspirante, ut ego facerem et simul ut uiam\nceteris ad imitandum pararem.\nac si hortatu nostro docti\n\n\n\n\n\n\nhomines ac diserti huc se conferre coeperint et ingenia sua\nuimque dicendi in hoc ueritatis campo iactare maluerint, euanituras\nbreui religiones falsas et occasuram esse omnem philosophiam\nnemo dubitauerit, si fuerit omnibus persuasum cum\nhanc solam religionem, tum etiam solam ueram esse sapientiam.\nsed euagatus sum longius quam uolebam.\nNunc reddenda est de iustitia proposita disputatio. quae\naut ipsa est summa uirtus aut fons est ipse uirtutis: quam\nnon modo philosophi quaesierunt, sed poetae quoque, qui priores\nmulto fuerunt et ante natum philosophiae nomen pro sapientibus\nhabebantur.\nhi plane intellexerunt abesse hane a rebus\nhumanis eamque finxerunt offensam uitiis hominum cessisse terra\nin caelumque migrasse. atque ut doceant quid sit iuste uiuere\n— solent enim praecepta per ambages dare —, a Saturni temporibus,\nquae illi uocant aurea, repetunt exempla iustitiae narrantque\nin quo statu fuerit humana uita, dum illa in terra moraretur..\nquod quidem non pro poetica nctione, sed pro uero habendum\nest. Saturno enim regnante, nondum deorum cultibus institutis\nnec adhuc illa gente ad diuinitatis opinionem consecrata, deus\n\n\n\n\n\n\nutique colebatur.\net ideo non erant neque dissensiones nequp\ninimicitiae neque bella,\nnondum uesanos rabies nudauerat enses,\nut Germanicus Caesar in Arateo loquitur carmine,\nnec consanguineis fuerat discordia nota,\nimmo ne alienigenis quidem, sed neque ulli omnino gladii qui\nnudarentur fuerunt.\nquis enim praesente ac uigente iustitia\naut de tutela sui, cum nemo insidiaretur, aut de pernicie alterius\ncogitaret, cum nemo quicquam concupisceret?\nmalebant tenui contenti uiuere cultu,\nut Cicero in suo narrat: quod est proprium nostrae religionis.\nne signare quidem aut partiri limite campumfas erat: in medium quaerebant,\nquippe cum deus communem omnibus terram dedisset, ut communem\ndegerent uitam, non ut rabida et furens auaritia sibi\nomnia uindicaret, nec ulli deesset quod omnibus nasceretur.\nquod poetae dictum sic accipi oportet, non ut existimemus nihil\n\n\n\n\n\n\nomnino tum fuisse priuati, sed more poetico figuratum, ut intellegamus\ntam liberales fuisse homines, ut natas sibi fruges\nnon includerent nec soli absconditis incubarent, sed pauperes\nad communionem proprii laboris admitterent.\n\nflumina iam lactis, iam flumina nectaris ibant.\nnec mirum, cum promptuaria iustorum benigne paterent omnibus\nnec auaritia intercipiens beneficia diuina famem sitimque\nuulgo faceret, sed omnes aequaliter abundarent, cum habentes\nnon habentibus large copioseque donarent.\nsed postquam\nSaturnus a filio pulsus in Latiumque delatus est\narma Iouis fugiens et regnis exul ademptis,\n\ncum iam populus uel noui regis metu uel sua sponte deprauatus\ndeum colere desisset regemque pro deo habere coepisset,\ncum ipse propemodum parricida exemplo ceteris esset ad uiolandam\npietatem,\ndeseruit propere terras iustissima uirgo,\nsed non, ut ait Cicero,\net Iouis in regno caelique in parte resedit.\nquomodo enim poterat in eius regno residere aut commorari\n\n\n\n\n\n\n\n\nqui patrem regno expulit, bello persecutus est, exulem toto\norbe iactauit?\nille malum uirus serpentibus addidit atrispraedarique lupos iussit,\nid est odium et inuidiam et dolum hominibus inseuit, ut tam\nessent quam serpentes uenenati, tam rapaces quam lupi.\nquod\nquidem uere faciunt ii qui iustos ac fideles deo persecuntur\ndantque iudicibus saeuiendi aduersus innoxios potestatem.\nfortasse\naliquid eiusmodi Iuppiter fecerit ad expugnandam tollendamque\niustitiam et idcirco efferasse serpentes ac lupos acuisse\ntradatur.\ntum belli rabies et amor successit habendi.\nneque inmerito. sublata enim dei religione boni quoque ac\nmali scientiam perdiderunt. sic hominibus intercidit communitas\nuitae et diremptum est foedus societatis humanae.\ntum\ninter se manus conserere coeperunt et insidiari et gloriam sibi\nex humano sanguine conparare.\nQuorum omnium malorum fons cupiditas erat, quae scilicet\nex contemptu uerae maiestatis erupit. non tantum enim\nnon participabant alios quibus aliquid afluebat, sed aliena quo- »\n\n\n\n\n\n\n\n\nque rapiebant in priuatum lucrum trahentes omnia, et quae\nantea in usus omnium etiam singuli laborabant, in paucorum\ndomos conferebantur.\nut enim seruitio ceteros subiugarent, in\nprimis necessaria uitae subducere et colligere coeperunt eaque\nfirmiter conclusa seruare, ut beneficia caelestia facerent sua,\nnon propter humanitatem, quae nulla in eis erat, sed ut omnia\ncupiditatis et auaritiae instrumenta conraderent.\nleges etiam\nsibi iustitiae nomine iniquissimas iniustissimasque sanxerunt,\nquibus rapinas et auaritiam suam contra uim multitudinis tuerentur.\ntantum igitur auctoritate, quantum uiribus aut opibus\naut malitia praeualebant.\net quoniam nullum in iis uestigium\niustitiae fuit, cuius officia sunt humanitas aequitas misericordia,\niam superba et tumida inaequalitate gaudebant altioresque se\nceteris hominibus satellitum comitatu et ferro et insigni ueste\nfaciebant.\nhinc honores sibi et purpuras et fasces inuenerunt,\nut securium gladiorumque terrore subnixi quasi iure dominorum\nperculsis ac pauentibus imperarent.\nin hac condicione humanam\nuitam rex ille constituit, qui debellato ac fugato parente\nnon regnum, sed impiam tyrannidem ui et hominibus armatis\noccupauit et aureum illud iustumque saeculum sustulit coegitque\nhomines malos et inpios fieri uel ex hoc ipso, quod eos\nauertit a deo ad se adorandum: quod terror insolentissimae\n\n\n\n\n\n\n\n\n\n\n\n\npotestatis expresserat.\nquis enim non metueret eum quem\narma cingebant, quem ferri et gladiorum fulgor insuetus circumdabat?\naut cui parceret alieno qui ne patri quidem suo\npepercerat? quem uero metueret qui Titanum robustam et\nexcellentem uiribus gentem bello uicerat, occisione deleuerat?\nquid mirum si omnis multitudo insolito metu pressa in unius\nadulationem concesserat? hunc uenerabantur, huic honorem\nmaximum deferebant.\net quoniam mores ac uitia regis imitari\ngenus obsequii iudicatur, abiecerunt omnes pietatem, ne\nexprobrare regi scelus uiderentur, si pie uiuerent.\nsic adsidua\nimitatione corrupti diuinum fas reliquerunt et paulatim male\nuiuendi consuetudo mos factus est. nec iam quicquam ex\nantecedentis saeculi pio atque optimo statu mansit, sed explosa\niustitia et ueritatem secum trahens reliquit hominibus errorem\nignorantiam caecitatem.\ninprudenter igitur poetae, qui eam\nconfugisse cecinerunt ad Iouis regnum. si enim saeculo quod\nuocant aureum iustitia in terra fuit, a Ioue utique pulsa est,\nqui aureum saeculum commutauit.\nsaeculi autem commutatio\net expulsio iustitiae nihil aliut ut dixi quam desertio diuinae\nreligionis putanda est, quae sola efficit ut homo hominem\ncarum habeat eumque sibi fraternitatis uinculo sciat esse\n\n\n\n\n\n\n\n\n\n\n\n\nconstrictum, siquidem pater idem omnibus deus est, ut dei\npatrisque communis beneficia cum iis qui non habent partiatur,\nnulli noceat, nullum premat, non forem claudat hospiti, non\naurem precanti, sed sit largus beneficus liberalis: quas\nregias esse laudes Tullius existimauit.\nhaec est profecto\niustitia et hoc aureum saeculum, quod Ioue primum regnante\ncorruptum, mox et ipso et omni eius progenie consecrata deorumque\nmultorum suscepto cultu fuerat omne sublatum.\nSed deus ut parens indulgentissimus adpropinquante ultimo\ntempore nuntium misit, qui uetus illut saeculum fugatamque\niustitiam reduceret, ne humanum genus maximis et perpetuis\nagitaretur erroribus.\nrediit ergo species illius aurei temporis\net reddita quidem terrae, sed paucis adsignata iustitia est, quae\nnihil aliut est quam dei unici pia et religiosa cultura.\nsed\nmoueat aliquem fortasse, cur si haec sit iustitia, non omni\nhumano generi sit data nec in eam multitudo uniuersa consenserit.\nmagnae hoc disputationis est, cur a deo, cum iustitiam\nterrae daret, sit retenta diuersitas: quod et alio loco declaraui\net ubicumque opportune inciderit explicabitur.\nnunc designare\nid breuissime satis est, uirtutem aut cerni non posse, nisi\nhabeat uitia contraria, aut non esse perfectam, nisi exerceatur\naduersis.\nhanc enim deus bonorum ac malorum uoluit esse\ndistantiam, ut qualitatem boni ex malo sciamus, item mali ex\n\n\n\n\n\n\n\n\n\n\n\n\n\nbono: nec alterius ratio intellegi sublato altero potest. deus\nergo non exclusit malum, ut ratio uirtutis constare posset.\nquomodo enim patientia uim suam nomenque retineret, si nihil\nesset quod pati cogeremur? quomodo laudem mereretur deuota\ndeo suo fides, nisi esset aliquis qui a deo uellet auertere?\nnam ideo potentiores esse iniustos permisit, ut cogere ad malum\npossent, ideo plures, ut uirtus esset pretiosa, quod rara\nest. quod quidem ipsum Quintilianus egregie ac breuiter\nostendit in Capite obuoluto.\nnam quae inquit uirtus\nesset innocentia, nisi laudem raritas dedisset? uerum\nquia natura sic conparatum est, ut odium cupiditas\nira in id quod incubuerunt agant caecos, supra\nhominem uidetur culpa uacare. alioquin si natura\npares omnibus adfectus dedisset, pietas nihil erat.\nhoc quam uerum sit, docet necessitas ipsa rationis. si enim\nuirtus est malis ac uitiis fortiter repugnare, apparet sine malo\nac uitio nullam esse uirtutem. quam deus ut absolutam perfectamque\nredderet, retinuit id quod erat ei contrarium, cum quo\ndepugnare posset:\nagitata enim malis quatientibus stabilitatem\ncapit et quanto frequenter inpellitur, tanto firmiter roboratur.\nhaec nimirum causa efficit ut quamuis sit hominibus\n\n\n\n\n\n\n\n\nmissa iustitia, tamen aureum saeculum non esse dicatur, quia\nmalum non sustulit, ut retineret diuersitatem, quae sacramentum\ndiuinae religionis continet sola.\nQui ergo putant iustum esse neminem, ante oculos habent\niustitiam, sed eam nolunt cernere. quid est enim cur illam\nuel in carminibus uel in omni sermone describant conquerentes\neius absentiam, cum sit facillimum bonos esse, si uelint?\nquid nobis inanem iustitiam depingitis et optatis cadere de\ncaelo tamquam in aliquo simulacro figuratam? ecce in conspectu\nuestro est: suscipite si potestis eamque in domicilio\nuestri pectoris conlocate, nec difficile aut alienum a temporibus\nexistimetis.\nestote aequi ac boni, et sequetur uos sua sponte\niustitia quam quaeritis. deponite omnem malam cogitationem\nde cordibus uestris, et statim uobis tempus illut aureum reuertetur:\nquod aliter consequi non potestis, quam si deum uerum\ncolere coeperitis.\nuos autem manente cultu deorum iustitiam\ndesideratis m terra, quod fieri nullo pacto potest. sed ne tum\nquidem potuit, cum putatis, quia nondum natis diis istis quos\ninpie colitis necesse est unius dei cultum fuisse per terram,\neius scilicet qui execratur malitiam exigitque bonitatem, cuius\ntemplum est non lapides aut lutum, sed homo ipse, qui figuram\ndei gestat: quod templum non auri et gemmarum donis corruptibilibus,\nsed aeternis uirtutum muneribus ornatur.\ndiscite\nigitur, si quid uobis reliquae mentis est, homines ideo malos et\niniustos esse, quia dii coluntur, et ideo mala omnia rebus humanis\ncottidie ingrauescere, quia deus mundi huius effector et\n\n\n\n\ngubernator derelictus est, quia susceptae sunt contra quam\nfas est inpiae religiones, postremo quia ne coli quidem uel a\npaucis deum sinitis.\nquodsi solus deus coleretur, non essent\ndissensiones et bella, cum scirent homines unius se dei filios\nesse ideoque diuinae necessitudinis sacro et inuiolabili uinculo\ncopulatos, nullae fierent insidiae, cum scirent cuiusmodi poenas\ndeus animarum interfectoribus praepararet, qui clandestina scelera\net ipsas etiam cogitationes peruidet, non essent fraudes\net rapinae, si deo praecipiente didicissent et suo et paruo esse\ncontenti, ut fragilibus et caducis solida et aeterna praeferrent,\nnon essent adulteria et stupra et mulierum prostitutiones,\nsi esset omnibus notum damnari a deo quidquid adpetitur\nultra generandi cupiditatem, nec feminam necessitas cogeret\npudorem suum profanare, ut uictum sibi obscenissimum quaerat,\ncum et mares libidinem continerent et habentium pia et\nreligiosa conlatio non habentibus subueniret:\nnon essent igitur,\nut dixi, haec omnia in terris mala, si ab omnibus in legem\ndei coniuraretur, si ab uniuersis fierent quae unus noster populus\noperatur. quam beatus esset quamque aureus humanarum\nrerum status, si per totum orbem mansuetudo et pietas et pax\net innocentia et aequitas et temperantia et fides moraretur!\ndemque ad regendos homines non opus esset tam multis et\ntam uariis legibus, cum ad perfectam innocentiam dei lex una\n\n\n\n\n\n\nsufficeret, neque carceribus neque gladiis praesidum neque\nterrore poenarum, cum praeceptorum caelestium salubritas humanis\npectoribus infusa ultro ad iustitiae opera homines erudiret.\nnunc autem mali sunt ignoratione recti ac boni.\nquod quidem Cicero uidit. disputans enim de legibus sicut\nuna inquit eademque natura mundus omnibus partibus\ninter se congruentibus cohaeret ac nititur, sic omnes\nhomines inter se natura confusi prauitate dissentiunt\nneque se intellegunt esse consanguineos et subiectos\nomnes sub unam eandemque tutelam: quod si teneretur,\ndeorum profecto uitam homines uiuerent.\nuniuersa\nigitur mala, quibus humanum genus se ipsum inuicem\nconficit, iniustus atque inpius deorum cultus induxit. nec enim\npoterant retinere pietatem qui communem omnium patrem\n+deum tamquam perfidi ac rebelles liberi abnegassent.\nNonnumquam tamen sentiunt se malos esse et ueterum\nsaeculorum statum laudant et de suis moribus meritisque\nconiectant abesse iustitiam: quam obuersantem oculis suis\nnon tantum non suscipiunt nec adgnoscunt, uerum etiam uiolenter\noderunt et persecuntur et exterminare contendunt.\nfingamus\nhanc interim non esse iustitiam quam nos sequimur:\nquomodo si illa uenerit quam ueram putant, eam recipient?\nqui laniant et occidunt eos quos et ipsi fatentur imitatores esse\niustorum, quia bona operentur et iusta, cum si tantummodo\nmalos occiderent, digni essent ad quos iustitia non ueniret:\ncui nulla fuit alia causa linquendi terram quam humani cruoris\neffusio.\nquanto magis, cum pios interficiant et ipsos iustitiae\nsectatores pro hostibus ducant, immo uero plus quam pro hostibus?\nquibus utique, cum animas eorum et opes et liberos\nferro et igni adpetant, tamen parcitur uictis et est locus inter\narma clementiae, aut si adeo saeuiri placuit, nihil plus in eos\nfit quam ut occidantur uel in seruitutem abducantur.\nhoc\nuero inenarrabile est quod fit aduersus eos qui malefacere\nnesciunt, et nulli nocentiores habentur quam qui sunt ex omnibus\ninnocentes. audent igitur homines inprobissimi iustitiae\nfacere mentionem, qui feras inmanitate uincunt, qui placidissimum\ndei gregem uastant\n\n\n\n\n\n\n\n\nlupi ceuraptores atra in nebula, quos inproba uentrisexegit caecos rabies.\nuerum hos non uentris, sed cordis rabies efferauit nec atra in\nnebula, sed aperta praedatione grassantur nec eos umquam\nconscientia scelerum reuocat, ne sanctum ac pium nomen iustitiae\nore illo uiolent quod cruore innocentium tamquam rictus\nbestiarum madet.\nhuius tanti et tam pertinacis odii quam\npotissimum causam esse dicamus? utrumne ueritas odium\nparit, ut ait poeta quasi diuino spiritu instinctus, an erubescunt\ncoram iustis et bonis esse nequam, an potius utrumque?\nnam et ueritas ideo semper inuisa est, quod is qui peccat uult\nhabere liberum peccandi locum nec aliter se putat malefactorum\nuoluptate securius perfrui posse, quam si nemo sit cui delicta\nnon placeant.\nergo tamquam scelerum et malitiae suae testes\nextirpare funditus nituntur et tollere grauesque sibi putant,\ntamquam uita eorum coarguatur.\ncur enim sint aliqui intempestiue\nboni, qui corruptis moribus publicis conuicium bene\nuiuendo faciant? cur non omnes sint aeque mali rapaces inpudici\nadulteri periuri cupidi fraudulenti? quin potius auferantur\nquibus coram male uiuere pudet, qui peccantium frontem\netsi non uerbis, quia tacent, tamen ipso uitae genere dissimili\nferiunt et uerberant. castigare enim uidetur quicumque dissentit.\nnec est magnopere mirandum, si aduersus homines ista hunt,\ncum aduersus ipsum deum propter eandem causam insurrexerit\n\n\n\n\n\n\netiam populus in spe constitutus nec dei nescius, sequiturque\niustos eadem necessitas quae ipsum iustitiae uiolauit auctorem.\nuexant ergo et exquisitis poenarum generibus excruciant parumque\nhabent interficere quos oderunt, nisi etiam crudelitas corporibus\ninludat.\nsi qui autem doloris uel mortis metu uel\nsuapte perfidia caeleste sacramentum deseruerint et ad funesta\nsacrificia consenserint, eos laudant et honoribus mact.ant, ut\neorum exemplo ceteros inliciant.\nqui autem magni aestimauerint\nfidem cultoresque se dei non abnegauerint, in eos uero\ntotis carnificinae suae uiribus, ueluti sanguinem sitiant, incumbunt\net desperatos uocant, quia corpori suo minime parcunt:\nquasi quicquam desperatius esse possit quam torquere ac dilaniare\neum quem scias esse innocentem.\nadeo nec pudor ullus\naput eos superest a quibus abest omnis humanitas et retorquent\nin homines iustos conuicia sibi congruentia.\ninpios enim uocant,\nipsi scilicet pii et ab humano sanguine abhorrentes, cum si\net actus suos considerent et illorum quos tamquam inpios\ndamnant, iam intellegant quam mendaces sint et iis omnibus\nquae aduersus bonos aut dicunt aut faciunt digniores.\nnon\n\n\n\n\n\n\n\n\nenim de nostro, sed ex illorum numero semper existunt qui\nuias obsideant armati, maria praedentur, uel si palam grassari\nnon licuit, uenena clam temperent, qui uxores necent, ut dotes\nearum lucrentur, aut maritos, ut adulteris nubant, qui natos\nex se pueros aut strangulent aut, si nimium pii fuerint, exponant,\nqui libidines incestas nec a filia nec sorore nec:\nmatre nec sacerdote contineant, qui aduersus ciues suos\npatriamque coniurent, qui nec culleum metuant, qui denique\nsacrilegia committant et deorum quos colunt templa despolient,\net, ut quae levia sunt atque usitata dicamus, qui hereditates\ncaptent, testamenta supponant, iustos heredes uel auferant uel\nexcludant, qui corpora sua libidinibus prostituant,\nqui demque\ninmemores quid nati sint, cum feminis patientia certent,\nqui sanctissimam quoque corporis sui partem contra fas omne\npolluant ac profanent, qui uirilia sua ferro metant et, quod\nest sceleratius, ut sint religionis antistites, qui ne uitae quidem\nsuae parcant, sed extinguendas publice animas suas uendant,\nqui si iudices sedeant, aut inmeritos perdant mercede corrupti\naut noxios inpune dimittant, qui caelum quoque ipsum ueneficiis\nadpetant, tamquam illorum malitiam terra non capiat:\nhaec, inquam, et his plura scelera utique ab iis fiunt qui deos\ncolunt. quis inter haec tot et tanta iustitiae locus est? et\nego de multis pauca collegi, non ut arguerem, sed ut ostenderem.\nqui uolet scire omnia, Senecae libros in manum\nsumat, qui morum uitiorumque publicorum et descriptor uerissimus\net insectator acerrimus fuit.\nsed et Lucilius tenebrosam\nistam uitam circumscripte breuiterque depinxit his uersibus:\nnunc uero a mani ad noctem, festo atque profesto, totus item pariterque die populusque patresque iactare indu foro se omnes, decedere nusquam,uni se atque eidem studio omnes dedere et arti, uerba dare ut caute possint, pugnare dolose; blanditia certare, bonum simulare uirum se; insidias facere, ut si hostes sint omnibus omnes.\nnostro autem populo quid horum potest obici, cuius omnis\nreligio est sine scelere ac sine macula uiuere?\ncum igitur\nuideant se ac suos ea quae diximus gerere, nostros autem nihil\naliut operari nisi aecum et bonum, poterant, si quid saperent,\nex hoc intellegere et illos qui bonum faciunt pios esse et se\ninpios qui nefanda committunt.\nneque enim fieri potest ut :\nqui in omnibus uitae suae actibus non errant, in ipsa summa\nerrent, hoc est in religione, quae rerum omnium caput est:\ninpietas enim suscepta in eo quod est summum per cetera\nuniuersa sequeretur. aeque fieri non potest ut ipsi qui errant\nin omni uita, non et in religione fallantur, quoniam pietas in\nsummo regulam tenens tenorem suum seruaret in ceteris. ita\nfit ut in utraque parte de condicione rerum quae geruntur\nqualis sit summa ipsa noscatur.\nOperae pretium est cognoscere illorum pietatem, ut ex\nns quae clementer ac pie faciunt possit intellegi, qualia sint\nquae ab iis contra iura pietatis geruntur.\nac ne quem uidear\ninclementer incessere, aliquam mihi personam poeticam sumam,\nquae sit uel maximum pietatis exemplum.\naput Maronem\nrex ille,\nquo iustior alternec pietate fuit nec bello maior et armis,\nquae nobis documenta iustitiae protulit?\n\n\n\n\n\n\nuinxerat et post terga manus, quos mitteret umbrisinferias, caeso sparsurus sanguine flammas.\nquid potest hac pietate ... clementius, quam mortuis humanas\nuictimas immolare et ignem cruore hominum tamquam\noleo pascere?\nsed fortasse hoc non ipsius uitium fuerit, sed :\npoetae, qui insignem pietate uirum insigni scelere foedauerit.\nubi est igitur, o poeta, pietas illa quam saepissime laudas?\necce pius Aeneas\nSulmone creatos quattuor hic iuuenes, totidem quos educat Ufens,uiuentis rapit, inferias quos immolet umbris captiuoque rogi perfundat sanguine flammas.\ncur ergo dicebat eodem ipso tempore quo uinctos homines ad\nimmolationem mittebat:\n\nequidem et uiuis concedere uellem,\ncum uiuos quos habebat in potestate uice pecudum iuberet\n\n\n\n\n\n\noccidi?\nsed haec, ut dixi, culpa non illius fuit, qui litteras fortasse\nnon didicerat, sed tua: qui cum esses eruditus, ignorasti\ntamen quid esset pietas, et illut ipsum quod nefarie, quod detestabiliter\nfecit, pietatis esse officium credidisti; uidelicet ob\nhoc unum pius uocatur, quod patrem dilexit.\nquid quod\nbonus Aeneas haut aspernanda precantis trucidauit? adiuratus\nenim per eundem patrem et spes surgentis Iuli,\nnequaquam pepercit furiis accensus et ira.\nquisquamne\nigitur hunc putet aliquid in se uirtutis habuisse, qui et furore\ntamquam stipula exarserit et manium patris per quem rogabatur\noblitus iram frenare non quiuerit? nullo igitur modo\npius, qui non tantum non repugnantes, sed etiam precantes\ninteremit.\ndicet hic aliquis: quae ergo aut ubi aut qualis est\npietas?* nimirum aput eos qui bella nesciunt, qui concordiam\ncum omnibus seruant, qui amici sunt etiam inimicis, qui omnes\nhomines pro fratribus diligunt, qui cohibere iram sciunt omnemque\nanimi furorem tranquilla moderatione lenire.\nquanta igitur\ncaligo, quanta tenebrarum et errorum nubes hominum\npectora obduxit, qui cum se maxime pios putant, tum maxime\nfiunt inpii? quanto enim religiosius terrenis istis simulacris\ninseruiunt, tanto magis scelerati aduersus nomen uerae diuinitatis\nexsistunt.\nitaque pro merito inpietatis suae grauioribus\n\n\n\n\n\n\nmalis saepe negantur: quorum causam quia nesciunt, fortunae\nculpa omnis adscribitur, et locum inuenit Epicuri philosophia\nnihil ad deos pertinere censentis nec gratia eos tangi nec ira\nmoueri, quia et contemptores eorum saepe uideant beatos et\ncultores saepe miseros.\nquod eo nt quia cum religiosi uideantur\net natura boni, nihil tale creduntur mereri quale saepe\npatiuntur. consolantur se tamen accusatione fortunae nec sentiunt\nquod si esset ulla, cultoribus suis numquam noceret.\nmerito igitur huiusmodi pietatem poena consequitur et offensa\ndiuinitas scelere hominum praue religiosorum graui eos infortunio\nmactat: qui licet sanctis moribus uiuant in summa fide\natque innocentia, tamen quia deos colunt, quorum ritus inpios\nac profanos deus uerus odio habet, a iustitia et a nomine uerae\npietatis alieni sunt.\nnec est difficile docere cur deorum cultores\nboni et iusti esse non possint. quomodo enim sanguine\nabstinebunt qui colunt cruentos deos Martem atque Bellonam?\nquomodo aut parentibus parcent qui expulsorem patris sui Iouem\naut natis ex se infantibus qui Saturnum? quomodo pudicitiam\ntuebuntur qui colunt deam nudam et adulteram et quasi aput\ndeos prostitutam?\nquomodo se rapinis et fraudibus abstinebunt\nqui Mercuri furta nouerunt docentis non fraudis esse decipere,\nsed astutiae? quomodo libidines cohercebunt qui Iouem\nHerculem Liberum Apollinem ceterosque uenerantur, quorum\n\n\n\n\n\n\nadulteria et stupra in mares et feminas non tantum doctis\nnota sunt, sed exprimuntur etiam in theatris atque cantantur,\nut sint omnibus notiora?\npossuntne inter haec iusti esse hommes,\nqui etiamsi natura sint boni, ab ipsis tamen diis erudiantur\nad iniustitiam? ad placandum enim deum quem colas\niis rebus opus est, quibus illum gaudere ac delectari scias.\nsic fit ut uitam colentium deus pro qualitate numinis sui formet,\nquoniam religiosissimus est cultus imitari.\niis igitur hominibus qui deorum suorum moribus congruunt.\nquia grauis est et acerba iustitia, eandem inpietatem\nsuam qua in ceteris rebus utuntur, aduersus iustos uiolenter exercent,\nnec inmerito a prophetis bestiae nominantur.\npraeclare\nitaque M. Tullius: etenim si nemo est inquit quin emori\nmalit quam conuerti in aliquam figuram bestiae, quamuis\nhominis mentem sit habiturus, quanto est miserius\nin hominis figura animo esse efferato? mihi quidem\ntanto uidetur, quanto praestabilior est animus\ncorpore.\naspernantur itaque corpora beluarum, quibus sunt\nipsi saeuiores, sibique adeo placent, quod homines nati sint,\nquorum nihil nisi lineamenta et summam figuram gerunt.\nnam quis Caucasus, quae India, quae Hyrcania tam inmanes,\ntam sanguinarias umquam bestias aluit? quoniam ferarum\nomnium rabies usque ad uentris satietatem furit fameque sedata\nprotinus conquiescit.\nilia, illa est uera bestia, cuius\nuna iussione\nfunditur ater ubique cruor: crudelis ubiqueluctus, ubique pauor et plurima mortis imago.\nnemo huius tantae beluae inmanitatem potest pro merito describere,\nquae uno loco recubans tamen per totum orbem ferreis\ndentibus saeuit et non tantum artus hominum dissipat,\nsed et ossa ipsa comminuit et in cineres furit, ne quis extet\nsepulturae locus: quasi uero id adfectent qui deum confitentur;\nut ad eorum sepulchra ueniatur, ac non ut ipsi ad deum ueniant.\nquaenam illa feritas, quae rabies, quae insania est\nlucem uiuis, terram mortuis denegasse? dico igitur nihil esse\nmiserius iis hominibus quos ministros furoris alieni, quos satellites\ninpiae iussionis necessitas aut inuenit aut fecit.\nnon\nenim honor ille aut prouectio dignitatis fuit, sed hominis\ndamnatio ad carnificinam, dei uero ad poenam sempiternam.\nquae autem per totum orbem singuli gesserint, enarrare inpossibile\nest. quis enim uoluminum numerus capiet tam infinita,\ntam uaria genera crudelitatis V accepta enim potestate\n\n\n\n\n\n\npro suis moribus quisque saeuiuit.\nalii prae nimia timiditate\nplus ausi sunt quam iubebantur, alii suo proprio aduersus\niustos odio, quidam naturali mentis feritate, nonnulli,\nut placerent et hoc officio uiam sibi ad altiora munirent; aliqui\nad occidendum praecipites extiterunt, sicut unus in Phrygia, qui\nuniuersum populum cum ipso pariter conuenticulo concremauit.\nsed hic quanto saeuior, tanto clementior inuenitur:\nillut uero\npessimum genus est cui clementiae species falsa blanditur, ille\ngrauior, ille saeuior est carnifex qui neminem statuit occidere.\nitaque dici non potest huiusmodi iudices quanta et quam grauia\ntormentorum genera excogitauerint, ut ad effectum propositi\nsui peruenirent.\nhaec autem non tantum ideo faciunt, ut\ngloriari possint nullum se innocentium peremisse — nam et ipse\naudiui aliquos gloriantes quod administratio sua in hac parte\nfuerit incruenta —, sed et inuidiae causa, ne aut ipsi uincantur\naut illi uirtutis suae gloriam consequantur.\nitaque in elcogitandis\npoenarum generibus nihil aliut quam uictoriam cogitant:\nsciunt enim certamen esse illud et pugnam.\nuidi ego in\nBithynia praesidem gaudio mirabiliter elatum tamquam barbarorum\ngentem aliquam subegisset, quod unus qui per biennium\nmagna uirtute restiterat, postremo cedere uisus esset.\ncontendunt\nigitur ut uincant et exquisitos dolores corporibus inmittunt\net nihil aliut deuitant quam ut ne torti moriantur:\n\n\n\n\n\n\n\n\n\n\nquasi uero mors tantummodo beatos faciat ac non etiam tormenta\nquanto fuerint grauiora, tanto maiorem uirtutis gloriam\npariant.\nilli autem pertinaci stultitia iubent curam tortis diligenter\nadhiberi, ut ad alios cruciatus membra renouentur et\nreparetur nouus sanguis ad poenam. quid tam pium, tam beneficum,\ntam humanum fieri potest? non curassent tam sollicite\nquos amarent.\nhaec est deorum disciplina, ad haec opera\ncultores suos erudiunt, haec sacra desiderant. quin etiam sceleratissimi\nhomicidae contra pios iura inpia condiderunt: nam et\nconstitutiones sacrilegae et disputationes iuris peritorum leguntur\niniustae.\nDomitius de officio proconsulis libro septimo rescripta\nprincipum nefaria collegit, ut doceret quibus poenis adfici\noporteret eos qui se cultores dei confiterentur.\nQuid iis facias qui ius uocant carnificinas ueterum tyrannorum\naduersus innocentes rabide saeuientium? et cum sint\niniustitiae crudelitatisque doctores, iustos se tamen ac prudentes\nuideri uolunt, caeci et hebetes et rerum et ueritatis ignari.\nadeone uobis, o perditae mentes, inuisa iustitia est, ut eam\nsummis sceleribus adaequetis? adeone. aput uos perit innocentia,\nut ne morte quidem simplici dignam iudicetis, sed supra\nomnia facinora habeatur nullum facinus admittere pectusque\n\n\n\n\n\n\nparum ab omni sceleris contagione praestare?\net quoniam\ncommuniter cum deorum cultoribus loquimur, liceat per uos\nbene facere uobiscum: haec est enim lex nostra, hoc opus,\nhaec religio. si uobis sapientes uidemur, imitamini, si stulti,\ncontemnite aut etiam ridete, si libet: nobis enim stultitia\nnostra prodest. quid laceratis? quid adfligitis?\nnon inuidemus\nsapientiae uestrae: hanc stultitiam malumus, hanc amplectimur,\nhoc nobis credimus expedire, ut uos diligamus et in uos ipsos\nqui odistis omnia conferamus.\nest apud Ciceronem non abhorrens\na uero locus in ea disputatione quae habetur a Furio\ncontra iustitiam. quaero inquit, si duo sint, quorum alter.\noptimus uir, aequissimus, summa iustitia, singulari\nfide, alter insigni scelere et audacia, et si in eo sit\nerrore ciuitas, ut bonum illum uirum sceleratum facinerosum\nnefarium putet, contra autem (eum) qui sit\ninprobis simus, elxistimet esse summa probitate ac fide,\nproque hac opinione omnium ciuium bonus ille uir uexetur\nrapiatur, manus ei denique auferantur, effodiantur\noculi, damnetur uinciatur uratur exterminetur egeat,\npostremo iure etiam optimo omnibus miserrimus esse\nuideatur, contra autem ille inprobus laudetur colatur,\nab omnibus diligatur, omnes ad eum honores, omnia\n\n\n\n\n\n\n\n\nimperia, omnes opes, omnes undique copiae conferantur,\nuir denique optimus omnium existimatione et\ndignissimus omni fortuna iudicetur: quis tandem erit\ntam demens qui dubitet utrum se esse malit?\nprofecto\nquasi diuinaret quae nobis mala et quo modo euentura essent\npropter iustitiam, hoc posuit exemplum. haec enim populus\nnoster patitur omnia errantium prauitate.\necce in eo est\nerrore ciuitas uel potius orbis ipse totus, ut bonos et iustos\nuiros tamquam malos et impios persequatur excruciet damnet\noccidat.\nnam quod ait neminem esse tam dementem\nqui dubitet utrum se esse malit, ille quidem ut is qui\ncontra iustitiam disserebat, hoc sensit, malle sapientem malum\nesse cum bona existimatione quam bonum cum mala.\na nobis\nautem absit haec amentia, ut falsum uero anteponamus. an\nboni nostri qualitas ex populi pendebit erroribus quam ex conscientia\nnostra et iudicio dei? aut aliqua nos felicitas inliciet\numquam, ut non potius ueram bonitatem cum omni malo\nquam falsam cum omni prosperitate malimus?\nsua sibi habeant regna reges, suas diuitias diuites,\nut loquitur Plautus, suam uero prudentiam prudentes: relinquant\nnobis stultitiam nostram, quam uel ex hoc apparet esse\nsapientiam quod eam nobis inuident.\nquis enim stulto inuideat\nnisi qui ipse sit stultissimus? illi autem non sunt adeo\n\n\n\n\n\n\n\n\n\n\nstulti ut stultis inuideant, sed ex eo quod accurate, quod sollicite\npersecuntur, stultos non esse concedunt.\ncur enim tam\ncrudeliter saeuiant nisi quia metuunt, ne in dies inualescente\niustitia cum diis suis cariosis relinquantur? si ergo cultores\ndeorum sapientes sunt et nos stulti, quid metuant ne sapientes\ninliciantur a stultis?\nCum autem noster numerus semper de deorum cultoribus\naugeatur, numquam uero, ne in ipsa quidem persecutione\nminuatur — quoniam peccare homines et inquinari sacrificio\npossunt, auerti autem non possunt a deo: ualet enim ui sua\nueritas — quis est tandem tam excors tamque caecus quin\nuideat in utra sit parte sapientia?\nsed illi malitia et furore\ncaecantur, ne uideant, stultosque esse arbitrantur qui cum\nhabeant in potestate supplicia uitare, cruciari tamen et emori\nmalunt, cum possint ex eo ipso peruidere non esse stultitiam\nin quam tanta hominum milia per orbem totum una et pari\nmente consentiant.\nsi enim feminae sexus innrmitate labuntur\n- nam interdum isti muliebrem aut anilem superstitionem\nuocant â€” uiri certe sapiunt. si pueri, si adulescentes inprouidi\nsunt per aetatem, maturi certe ac senes habent stabile\niudicium.\nsi una ciuitas desipit, ceterae utique innumerabiles\nstultae esse non possunt. si una prouincia, una natio\n\n\n\n\nprudentia caret, ceteras omnes habere intellegentiam recti necesse\nest.\ncum uero ab ortu solis usque ad occasum lei diuina\nsuscepta sit et omnis sexus, omnis aetas et gens et regio unis\nac paribus animis deo seruiat, eadem sit ubique patientia, idem\ncontemtus mortis, intellegere debuerant aliquid in ea re esse\nrationis quod non sine causa usque ad mortem defendatur,\naliquid fundamenti ac soliditatis quod eam religionem non\ntantum iniuriis et uexatione non soluat, sed augeat semper et\nfaciat firmiorem.\nnam et in hoc quoque illorum malitia conuincitur,\nquod euertisse se funditus religionem dei opinantur, si\nhomines inquinauerint, cum et deo satisfacere liceat et nullus\nsit tam malus dei cultor quin data facultate ad placandum\ndeum reuertatur et quidem deuotione maiore.\npeccati enim\nconscientia et metus poenae religiosiorem facit et semper\nmulto firmior est fides quam reponit paenitentia.\nsi ergo ipsi\ncum deos sibi arbitrantur iratos, tamen donis et sacrificiis\net odoribus placari eos credunt, quid est tandem cur deum\nnostrum tam inmitem, tam inplacabilem putent, ut uideatur is\niam Christianus esse non posse qui diis eorum coactus inuitusque\nlibarit? nisi forte contaminatos semel putant animum\ntranslaturos, ut sua sponte iam facere incipiant quod per tormenta\nfecerunt.\nquis id officium libens obeat quod ab iniuria\ncoepit? quis cum uideat laterum suorum cicatrices, non\n\n\n\n\n\n\nmagis oderit deos, propter quos aeterna poenarum insignia et\ninpressas uisceribus suis notas gestet?\nita fit ut data diuinitus\npace et qui fugerunt uniuersi redeant et alius propter\nmiraculum uirtutis nouus populus accedat.\nnam cum uideat\nuulgus dilacerari homines uariis tormentorum generibus et\ninter fatigatos carnifices inuictam tenere patientiam, existimant,\nid quod res est, nec consensum tam multorum nec perseuerantiam\nmorientium uanam esse nec ipsam patientiam sine\ndeo cruciatus tantos posse superare.\nlatrones et robusti corporis\nuiri eiusmodi lacerationes perferre non queunt, exclamant\net gemitus edunt, uincuntur enim dolore, quia deest illis inspirata\npatientia: nostri autem, ut de uiris taceam, pueri et\nmulierculae tortores suos taciti uincunt et exprimere illis gemitum\nnec ignis potest.\neant Romani et Mucio glorientur\naut Regulo, quorum alter necandum se hostibus tradidit, quod\ncaptiuum puduit uiuere, alter ab hostibus deprehensus cum\nuideret mortem se uitare non posse, manum foco iniecit, ut pro\nfacinore suo satisfaceret hosti quem uoluit occidere, eaque poena\nueniam quam non meruerat accepit:\necce sexus infirmus et\nfragilis aetas dilacerari se toto corpore urique perpetitur non\nnecessitate, quia licet uitare si uelint, sed uoluntate, quia confidunt\ndeo.\nhaec est uera uirtus, quam philosophi quoque\n\n\n\n\n\n\n\n\ngloriabundi non re, sed uerbis inanibus iactant disserentes\nnihil esse tam congruens uiri sapientis grauitati atque constantiae\nquam nullis terroribus de sententia et proposito posse depelli,\nsed tanti esse cruciari et emori, ne fidem prodat, ne ab\nofficio discedat, ne metu mortis aut dolore acerbo subactus\naliquid faciat iniustum:\nnisi forte delirare illis uidetur Flaccus\nin lyricis, cum dicit:\niustum et tenacem propositi uirum non ciuium ardor praua iubentium, uon uultus instantis tyranni mente quatit solida.\nquo nihil uerius dici potest, si hoc ad eos referatur qui nullos,\ncruciatus, nullam mortem recusant, ne a fide iustitiaque declinent,\nqui non tyrannicas iussiones, non praesidum gladios\ntremunt, quominus ueram et solidam libertatem constanti\nmente defendant, quae in hoc solo tuenda sapienti est.\nquis\nenim tam insolens, tam elatus est qui me uetet oculos in\ncaelum tollere, qui inponat mihi necessitatem uel colendi quod\nnolim uel quod uelim non colendi?\nquid iam nobis ulterius\n\n\n\n\n\n\n\n\nrelinquatur, si etiam hoc quod uoluntate fieri oportet libido\nextorqueat aliena? nemo istut efficiet, si quid nobis ad contemnendam\nmortem doloremque uirtutis est. quam constantiam\nsi tenemus, cur stulti iudicamur facientes ea quae philosophi\nlaudant?\nrecte igitur Seneca incongruentiam hominibus\nobiectans ait: summa uirtus illis uidetur magnus animus,\net idem eum qui contemnit mortem pro furioso\nhabent: quod est utique summae peruersitatis.\nsed hi\nuanarum religionum cultores eadem stultitia id obiciunt qua\nuerum deum non intellegunt: quos Sibylla Erythraea xuxpoy?\net avoTQVOj; uocat, surdos scilicet et excordes, qui nec audiant\ndiuina nec sentiant, sed terram digitis suis imaginatam metuant\net adorent.\nQuae uero causa sit ut eos qui sapientes sunt stultos\nputent, magna ratio est — nec enim frustra falluntur —: quae\nnobis diligenter est explicanda, ut errores suos tandem si fieri\npossit adgnoscant.\niustitia suapte natura speciem quandam\nstultitiae habet, quod ego et diuinis et humanis testimoniis\n\n\n\n\n\n\n\n\nconfirmare possum. sed nihil fortasse aput istos agamus, nisi\neos de suis doceamus auctoribus non posse quemquam iustum\nesse, quod est coniunctum cum uera sapientia, nisi idem stultus\nesse uideatur.\nCarneades Academicae sectae philosophus,\ncuius in disserendo quae uis fuerit, quae eloquentia, quod acumen,\nqui nescit ipsum, ex praedicatione Ciceronis intelleget\naut Lucilii, aput quem disserens Neptunus de re difficillima\nostendit non posse id explicari,\nnon Carneaden si ipsum Orcus remittat,\ncum legatus ab Atheniensibus Romam missus esset, dispu- 10\ntauit de iustitia copiose audiente Galba et Catone Censorio\nmaximis tunc oratoribus.\nsed idem disputationem suam postridie\ncontraria disputatione subuertit et iustitiam quam pridie\nlaudauerat sustulit, non quidem philosophi grauitate, cuius\nfirma et stabilis debet esse sententia, sed quasi oratorio exercitii\ngenere in utramque partem disserendi. quod ille facere\nsolebat, ut alios quidlibet adserentes posset refutare.\neam\ndisputationem, qua iustitia euertitur, aput Ciceronem Lucius\nFurius recordatur, credo quoniam de re publica disserebat, ut\ndefensionem laudationemque eius induceret, sine qua putabat\nregi non posse rem publicam. Carneades autem ut Aristotelen\n\n\n\n\n\n\n\n\nrefelleret ac Platonem iustitiae patronos, prima illa disputatione\ncollegit ea omnia quae pro iustitia dicebantur, ut posset\nillam, sicut fecit, euertere.\nerat enim facillimum iustitiam\nradices non habentem labefactare, quia tum nulla in terra\nfuit, ut quid esset aut qualis a philosophis cerneretur.\natque\nutinam tot ac tales uiri quantum eloquentiae, quantum animi,\ntantum etiam scientiae ad inplendam defensionem summae uirtutis\nhabuissent, cuius origo in religione, ratio in aequitate est!\nsed ii qui primam illam partem nescierunt, ne secundam quidem\ntenere potuerunt.\nuolo autem prius circumscnpte ac\nbreuiter quid sit ostendere, ut intellegatur philosophos ignorasse\niustitiam nec id quod minime nouerant potuisse defendere.\niustitia quamuis omnes simul uirtutes amplectatur,\ntamen duae sunt omnium principales quae ab ea diuelli separarique\nnon possunt, pietas et aequitas. nam fides temperantia\nprobitas innocentia integritas et cetera eiusmodi uel natura uel\ninstitutis parentum possunt esse in iis hominibus qui iustitiam\nnesciunt, sicuti semper fuerunt:\nnam Romani ueteres, qui\niustitia gloriari solebant, iis utique uirtutibus gloriabantur quae,\nut dixi, proficisci a iustitia possunt et ab ipso fonte secerni.\npietas uero et aequitas quasi uenae sunt eius, his enim duobus\nfontibus constat tota iustitia: sed caput eius et origo in illo primo\nest, in secundo uis omnis ac ratio. pietas autem nihil aliut\nest quam dei notio, sicut Trismegistus uerissime definiuit, ut\nalio loco diximus.\nsi ergo pietas est cognoscere deum, cuius\ncognitionis haec summa est ut colas, ignorat utique iustitiam\nqui religionem dei non tenet. quomodo enim potest eam ipsam\nnosse qui unde oriatur ignorat ?\nPlato quidem multa de uno\ndeo locutus est, a quo ait constitutum esse mundum, sed nihil\nde religione: somniauerat enim deum, non cognouerat. quodsi\niustitiae defensionem uel ipse uel quilibet alius implere uoluisset,\nin primis deorum religiones euertere debuit, quia contrariae\nsunt pietati.\nquod quidem Socrates quia facere temptauit, in\ncarcerem coniectus est, ut iam tunc appareret quid esset futurum\niis hominibus qui iustitiam ueram defendere deoque singulari\nseruire coepissent.\naltera est iustitiae pars aequitas:\naequitatem dico non utique bene iudicandi, quod et ipsum\nlaudabile est in homine iusto, sed se cum ceteris coaequandi,\nquam Cicero aequabilitatem uocat.\ndeus enim, qui homines\net generat et inspirat, omnes aequos id est pares esse\nuoluit, eandem condicionem uiuendi omnibus posuit, omnes ad\nsapientiam genuit, omnibus inmortalitatem spopondit: nemo a\nbeneficiis eius caelestibus segregatur.\nnam sicut omnibus\nunicum suum lumen aequaliter diuidit, emittit omnibus fontes,\n\n\n\n\n\n\n\n\nuictum sum ministrat, quietem somni dulcissimam tribuit, sic\nomnibus aequitatem uirtutemque largitur. nemo aput eum\nseruus est, nemo dominus: si enim cunctis idem pater est,\naequo iure omnes liberi sumus.\nnemo deo pauper est nisi\nqui iustitia indiget, nemo diues nisi qui uirtutibus plenus est,\nnemo denique egregius nisi qui bonus et innocens fuerit, nemo\nclarissimus nisi qui opera misericordiae largiter fecerit, nemo\nperfectissimus nisi qui omnes gradus uirtutis inpleuerit.\nquare\nneque Romani neque Graeci iustitiam tenere potuerunt, quia\ndispares multis gradibus homines habuerunt, a pauperibus ad\ndiuites, ab humilibus ad potentes, a priuatis denique usque\nad regum sublimissimas potestates.\nubi enim non sunt uniuersi\npares, aequitas non est, et excludit inaequalitas ipsa iustitiam,\ncuius uis omnis in eo est, ut pares faciat eos qui ad\nhuius uitae condicionem pari sorte uenerunt.\nDuobus igitur illis iustitiae fontibus immutatis omnis\nuil-tus et omnis ueritas tollitur et ipsa iustitia remigrat in\ncaelum. ideo non est uerum illut bonum a philosophis repertum,\nquia ignorabant uel unde oreretur uel quid efficeret: quod\nnullis aliis praeterquam nostro populo reuelatum est.\nmeet\naliquis: \\'nonne sunt aput uos alii pauperes, alii diuites, alii\nserui, alii domini? nonne aliquid inter singulos interest?\\' nihil,\nnec alia causa est cur nobis inuicem fratrum nomen inpertiamus,\nnisi quia pares esse nos credimus.\nnam cum omnia\nhumana non corpore, sed spiritu metiamur, tametsi corporum\n\n\n\n\n\n\n\n\nsit diuersa condicio, nobis tamen serui non sunt, sed eos et\nhabemus et dicimus spiritu fratres, religione conseruos.\ndiuitiae\nquoque non faciunt insignes, nisi quod possunt bonis operibus\nfacere clariores. diuites sunt enim non quia diuitias habent,\nsed quia utuntur illis ad opera iustitiae, et qui pauperes uidentur,\neo tamen diuites sunt, quia et non egent et nihil concupiscunt.\ncum igitur et liberi seruis et diuites pauperibus\nhumilitate animi pares simus, aput deum tamen uirtute discernimur:\ntanto quisque sublimior est quanto iustior.\nsi enim\niustitia est parem se etiam minoribus facere, quamquam hoc\nipso praecellit, quod se inferioribus coaequauit, tamen si non\ntantum quasi parem, sed etiam quasi minorem se gesserit, utique\nmulto altiorem dignitatis gradum deo iudice consequetur.\nnam\nprofecto in hac uita saeculari quoniam breuia et caduca sunt\nomnia, et praeferunt se alteris homines et de dignitate contendunt,\nquo nihil foedius, nihil adrogantius, nihil a sapientiae\nratione submotius: rebus enim caelestibus contraria sunt ista\nuniuersa terrena.\nsicut enim sapientia hominum summa\nstultitia est aput deum, stultitia, ut docui, summa sapientia\nest, sic deo humilis et abiectus est qui fuerit conspicuus et\nsublimis in terra.\nnam ut taceam quod haec praesentia terrae\nbona, quibus magnus honos tribuitur, uirtuti contraria sunt\n\n\n\n\n\n\n\n\net uigorem mentis eneruant, quae tandem potest firma esse\nnobilitas, quae opes, quae potentia, cum possit deus reges\nquoque ipsos inferiores etiam infimis facere? et ideo consulens\nnobis deus inter diuina praecepta illut praecipue posuit: qui\nse extollit, humiliabitur, et qui se humiliat, exaltabitur.\ncuius praecepti salubritas docet quod qui se aput\nhomines planum fecerit humilemque praebuerit, hic aput deum\npraecellens et insignis habeatur.\nneque enim falsa est illa\nsententia quae aput Euripidem fertur in hunc modum:\nquae hic mala putantur, haec sunt in caelo bona.\nExposui causam cur philosophi nec inuenire iustitiam\nnec defendere potuerunt: nunc redeo ad id quod intenderam.\ntarneades ergo, quoniam erant mfirma quae a philosophis adserebantur,\nsumpsit audaciam refellendi, quia refelli posse intellexit.\neius disputationis summa haec fuit: iura sibi homines\npro utilitate sanxisse, scilicet uaria pro moribus,\net aput eosdem pro temporibus saepe mutata, ius\nautem naturale esse nullum; omnes et homines et\nalias animantes ad utilitates suas natura ducente\nferri; proinde aut nullam esse iustitiam aut, si sit\naliqua, summam esse stultitiam, quoniam sibi noceret\nalienis commodis consulens.\net inferebat haec argumenta:\nomnibus populis qui florerent inperio et\n\n\n\n\n\n\n\n\n\n\n\n\nRomanis quoque ipsis, qui totius orbis potirentur, si iusti\nuelint esse, hoc est si aliena restituant, ad casas esse\nredeundum et in egestate ac miseriis iacendum.\ntum\nomissis communibus ad propria ueniebat. bonus uir inquit\nsi habeat seruum fugitiuum uel domum insalubrem ac\npestilentem, quae uitia solus sciat, et ideo proscribat\nut uendat, utrumne profitebitur fugitiuum se seruum\nuel pestilentem domum uendere an celabit emptorem?\nsi profitebitur, bonus quidem, quia non fallet, sed\ntamen stultus iudicabitur, quia uel paruo uendet uel\nomnino non uendet; si celabit, erit quidem sapiens,\nquia rei consulet, sed idem malus, quia fallet.\nrursus\nsi reperiat aliquem qui orichalcum se putet uendere,\ncum sit illut aurum, aut plumbum, cum sit argentum,\ntacebitne, ut id paruo emat, an indicabit, ut magno?\nstultum plane uidetur malle magno. unde intellegi uolebat\net eum qui sit iustus ac bonus stultum esse et eum qui\nsapiens, malum, et tamen sine pernicie fieri posse ut sint homines\npaupertate contenti.\ntranscendebat ergo ad maiora, m\n\n\n\n\n\n\n\n\nquibus nemo posset sine periculo uitae iustus esse. dicebat enim:\nnempe iustitia est hominem non occidere, alienum\nprorsus non attingere.\nquid ergo iustus faciet, si\nforte naufragium fecerit et aliquis inbecillior uiribus\ntabu lam ceperit? nonne illum tabula deturbabit, ut\nipse conscendat eaque nixus euadat, maxime cum sit\nnullus medio mari testis? si sapiens est, faciet: ipsi\nenim pereundum est, nisi fecerit; si autem mori maluerit\nquam manus inferre alteri, iam iustus ille, sed\n(idem) stultus est, qui uitae suae non parcat, dum\nparcit alienae.\nitem si acie suorum fusa hostes insequi\ncoeperint, et iustus ille nanctus fuerit aliquem\nsaucium equo insidentem, eine parcet, ut ipse occidatur,\nan deiciet ex equo, ut ipse hostem possit effugere?\nquod si fecerit, sapiens, sed idem malus, si non\nfecerit, iustus, sed idem stultus sit necesse est.\nita\nergo iustitiam cum in duas partes diuisisset, alteram ciuilem\nesse dicens, alteram naturalem, utramque subuertit, quod illa\nciuilis sapientia sit quidem, sed iustitia non sit, naturalis autem\nilla iustitia sit quidem, sed non sit sapientia.\narguta haec\nplane ac uenenata sunt et quae Marcus Tullius non potuerit\nrefellere. nam cum faciat Laelium Furio respondentem pro\n\n\n\n\n\n\n\n\niustitiaque dicentem, inrefutata haec tamquam foueam praetergressus\nest, ut uideatur idem Laelius non naturalem, quae in\ncrimen stultitiae uenerat, sed illam ciuilem defendisse iustitiam,\nquam Furius sapientiam quidem esse concesserat, sed iniustam.\nQuod ad praesentem disputationem pertinebat ostendi\nquomodo iustitia similitudinem stultitiae gerat, ut adpareat non\nsine causa decipi eos qui putant nostrae religionis homines\nstultos esse, qui talia facere uideantur qualia ille proposuit.\nnunc maius a me exigi sentio, ut ostendam quare iustitiam\ndeus stultitiae specie conuolutam ei oculis hominum uoluerit\nauferre, si prius Furio respondero, quia parum plene respondit\nLaelius. qui profecto licet sapiens fuerit, ut uocabatur, patrocinari\ntamen uerae iustitiae nullo modo poterat, quia caput\nipsum fontemque iustitiae non tenebat.\nnobis autem facilior\nest ista defensio, quibus caelesti beneficio familiaris est ac\npenitus nota iustitia quique illam non nomine, sed re nouimus.\nnam Plato et Aristoteles honesta quidem uoluntate iustitiam\ndefendere cupierunt effecissentque aliquid, si conatus eorum\nbonos, si eloquentiam, si uirtutem ingenii diuinarum quoque\nrerum doctrina iuuisset.\nitaque opus illorum inane atque inutile\niacuit nec cuiquam hominum persuadere potuerunt ut\neorum praescripto uiueret, quia fundamentum a caelo\n\n\n\n\n\n\n\n\ndisciplina illa non habuit.\nnostrum opus certius sit necesse est,\nquos deus docuit. illi enim depingebant uerbis et imaginabantur\niustitiam quae in conspectu non erat, nec praesentibus\nexemplis confirmare poterant quae adserebant.\nresponderi\nenim posset ab audientibus non posse ita uiui, sicut illi sua\ndisputatione praescriberent, adeo ut nulli adhuc extiterint qui\nid genus uitae sequerentur.\nnos autem non uerbis modo, sed\netiam exemplis ex uero petitis uera esse quae a nobis dicuntur\nostendimus.\nsensit igitur Carneades quae sit natura iustitiae,\nnisi quod parum alte perspexit stultitiam [non] ... esse: quamquam\nintellegere mihi uideor qua mente id fecerit. non enim\nuere existimauit eum stultum esse qui iustus est, sed cum\nsciret non esse et rationem tamen cur ita uideretur non conprehenderet,\nuoluit ostendere latere in abdito ueritatem, ut decretum\ndisciplinae suae tueretur, cuius summa sententia est\nnihil percipi posse.\nuideamus ergo utrumne iustitia foedus\naliquod habere cum stultitia possit. iustus inquit si aut\necum saucio aut tabulam naufrago non ademerit, ut\nipse animam suam liberet, stultus est.\nprimum omnium\nnego ullo modo fieri posse ut homini, qui quidem uere iustus\n\n\n\n\n\n\n\n\nsit, eiusmodi casus eueniat, quia iustus neque cuiquam nato\ninimicus est neque quicquam omnino adpetit alienum.\ncur\nenim nauiget aut quid petat ex aliena terra cui sufficiat sua?\ncur autem belligeret ac se alienis furoribus misceat in cuius\nanimo pax cum hominibus perpetua uerseturr scilicet peregrinis\nmercibus aut humano sanguine delectabitur qui nec\nlucrum sciat adpetere, cui sufficiat uictus, et non modo ipse\ncaedem facere, sed interesse facientibus ac spectare ducat nefas.\nsed omitto ista, quoniam fieri potest ut uel inuitus ad haec\nsubeunda cogatur.\nadeone ergo iustitiam, 0 Furi uel potius 0\nCarneade, cuius est illa omnis oratio, tam inanem, tam superuacuam\ntamque contemptam deo putas, ut nihil possit nihilque\nhabeat in sese quod ad custodiam sui ualeat?\nsed uidelicet\nqui sacramentum hominis ignorant ideoque ad hanc temporalem\nuitam referunt omnia, quanta sit uis iustitiae scire non\npossunt.\nnam et cum de uirtute disputant, quamuis intellegant\naerumnis ac miseriis esse plenissimam, tamen expetendam\nesse aiunt sua causa: eius enim praemia, quae sunt aeterna et\ninmortalia, nullo modo uident. sic rebus omnibus ad hanc\npraesentem uitam relatis uirtutem plane ad stultitiam redigunt,\nsiquidem tantos huius uitae labores frustra et inaniter suscipit\nsed haec alio loco plenius, interim de iustitia, ut coepimus:\ncuius tanta uis est, ut cum oculos in caelum sustulerit, a deo\nmereatur omnia.\nrecte igitur Flaccus tantam esse dixit innocentiae\nuim, ut ad tutelam sui non egeat nec armis nec uiribus,\nquacumque iter fecerit:\n\n\n\n\n\n\ninteger uitae scelerisque purus non eget Mauris iaculis nec arcu nec uenenatis grauida sagittis, Fusce, pharetra, siue per Syrtis iter aestuosas siue facturus per inhospitalem Caucasum uel quae loca fabulosus lambit Hydaspes.\nnon potest ergo fieri quin hominem iustum inter discrimina\ntempestatum atque bellorum caelestis tutela custodiat ac non,\netiamsi cum parricidis et nocentibus nauiget, aut malis quoque\nparcatur, ut una iusta et innocens anima liberetur, aut certe\npereuntibus ceteris sola seruetur.\nsed concedamus posse fieri\nquod proponit philosophus: quid ergo iustus faciet, si nactus\nfuerit aut in equo saucium aut in tabula naufragum? non inuitus\nconfiteor: morietur potius quam occidat.\nnec ideo tamen\niustitia, quod est singulare hominis bonum, stultitiae nomen\naccipiet. quid enim melius, quid carius esse homini debet\nquam innocentia? quae utique tanto perfectior sit necesse est,\nquanto illam perduxeris ad extremum morique malueris, ne\nquid de innocentiae ratione minuatur.\nstultitia est inquit\n\n\n\n\n\n\n\n\nalienae animae parcere cum pernicie suae. num etiam\npro amicitia perire stultum iudicabis? quid ergo illi familiares\nPythagorei laudantur a uobis, quorum alter se tyranno uadem\nmortis pro altero dedit, alter ad praestitutum tempus, cum\niam sponsor eius duceretur, praesentiam sui fecit eumque interuentu\nsuo liberauit? quorum uirtus in tanta gloria non haberetur,\nquod alter pro amico, alter etiam pro fide mori uoluit,\nsi stulti putarentur.\ndenique ob hanc ipsam uirtutem tyrannus\niis gratiam rettulit utrumque seruando et hominis crudelissimi\nnatura mutata est. quin etiam deprecatus esse dicitur ut se\ntertium in amicitiam reciperent, non utique tamquam stultos,\nsed tamquam bonos et sapientes uiros.\nitaque non uideo\nquare, cum pro amicitia et fide mori summa gloria conputetur,\nnon etiam pro innocentia perire sit homini gloriosum. ergo\nstultissimi sunt qui nobis crimini dant mori uelle pro deo, cum\nipsi eum qui pro homine mori uoluit, in caelum summis laudibus\ntollant.\ndenique, ut concludam disputationem, non posse\neundem iustum esse ac stultum, eundem sapientem et iniustum\ndocet ipsa ratio. qui enim stultus est, quid sit iustum ac bonum\nnescit et ideo semper peccat. ducitur enim quasi captiuus a uitiis\nnec resistere ullo modo potest, quia caret uirtute, quam nescit.\niustus autem ab omni se peccato abstinet, quod aliter facere\nnon potest quam si habeat recti prauique notitiam. rectum\n\n\n\n\n\n\n\n\naurem discernere a prauo quis potest nisi sapiens? ita fit ut\nnumquam possit iustus esse qui stultus est, neque sapiens qui\nfuerit iniustus.\nquod si est uerissimum, manifestum est eum\nqui aut naufrago tabulam aut ecum saucio non ademerit\nstultum non esse, quia haec facere peccatum est, a quo se sapiens\nabstinet.\nuideri tamen et ipse confiteor per hominum\nerrorem ignorantium cuiusque rei proprietatem. itaque omnis\nhaec quaestio non tam argumentis quam definitione dissoluitur.\nstultitia igitur est in factis dictisque per ignorantiam recti ac\nboni erratio. ergo stultus non est qui ne sibi quidem parcit,\ndum ne noceat alteri, quod est malum. quod quidem nobis et\nratio et ueritas ipsa praescribit.\nin omnibus enim uidemus\nanimalibus, quia sapientia carent, conciliatricem sui esse naturam.\nnocent igitur aliis, ut sibi prosint: nesciunt enim quia\nmalum est nocere.\nhomo uero quia scientiam boni ac mali\nhabet, abstinet se a nocendo etiam cum incommodo suo, quod\nanimal inrationale facere non potest, et ideo inter summas hominis\nuirtutes innocentia numeratur. quibus rebus apparet sapientissimum\nesse qui mauult, perire ne noceat, ut id officium quo\na mutis discernitur seruet.\nnam qui uendentis errorem non\nredarguit, ut aurum paruo emat, aut qui non profitetur fugitiuum\nseruum uel pestilentem se domum uendere lucro et commodo\nsuo consulens, non est ille sapiens, ut Carneades uideri\nuolebat, sed callidus et astutus.\ncalliditas autem et astutia in\nmutis quoque animalibus sunt, uel cum insidiantur aliis et dolo\ncapiunt, ut deuorent, uel cum insidias aliorum uario genere\n\n\n\n\n\n\ndeludunt, sapientia uero in hominem solum cadit.\nsapientia est\nenim intellegentia uel ad bonum rectumque faciendum uel ad\nabstinentiam dictorum factorumque inproborum. lucro autem\nnumquam sapiens studet, quia bona haec terrena contemnit, nec\nquemquam falli patitur, quia boni uiri officium est errores\nhominum corrigere eosque in uiam reducere, siquidem socialis\nest hominis ac benefica natura, quo solo cognationem cum\ndeo habet.\nSed nimirum haec causa efficit ut stultus esse uideatur\nqui egere aut mori malit quam noceat uel eripiat aliquid\nalteri, quod hominem morte deleri putant. ex qua persuasione\nomnes cum uulgi tum etiam philosophorum nascuntur\nerrores.\nsi enim post mortem nihil sumus, profecto stultissimi\nest hominis non huic uitae consulere, ut sit quam diutina\net commodis omnibus plena.\nquod qui faciet, a iustitiae\nregula discedat necesse est. si autem superest homini uita\nmelior et longior, quod et philosophorum magnorum argumentis\net uatum responsis et prophetarum diuinis uocibus discimus,\nhanc praesentem cum bonis suis contemnere sapientis est,\ncuius omnis iactura inmortalitate pensatur.\naput Ciceronem\nidem ille iustitiae defensor Laelius uult inquit paene uirtus\nhonorem nec est uirtutis ulla alia merces. est plane\net quidem uirtute dignissima, quam tu, Laeli, numquam poteras\n\n\n\n\n\n\n\n\n\n\nsuspicari: nihil enim diuinarum noueras litterarum. quam\ntamen illa inquit accipit facile, exigit non acerbe.\nerras uehementer, si putas ab homine praemium solui posse\nuirtuti, cum ipse alio loco uerissime dixeris: huic tu uiro\nquas diuitias obicies? quae imperia? quae regna? qui\nista putat humana, sua bona diuina iudicat.\nquis ergo\nte sapientem, Laeli, putet, cum ipse tibi loquare contraria et\npaulo post uirtuti adimas quae dedisti? sed uidelicet ignorantia\nueri facit incertam labantemque sententiam.\ndeinde quid adiungis?\nsed si aut ingrati uniuersi aut inuidi multi\naut inimici potentes suis uirtutem praemiis spoliant,\nâ€”\no quam fragilem, quam inanem uirtutem induxisti, si spoliari\npraemio suo potest! quae si bona sua diuina iudicat, ut\naiebas, qui possunt existere tam ingrati, tam inuidi, tam potentes,\nqui uirtutem spoliare ualeant iis bonis quae fuerint in\neam conlata diuinitus?\nâ€” ne illa se inquit multis solaciis\noblectat maximeque suo decore se ipsa sustentat.\nquibus solaciis? quo decore? cum in crimen saepe ueniat et\nin poenam decor ille uertatur.\nquid enim, si, ut Furius dicebat,\nrapiatur uexetur exterminetur egeat, auferantur\nei manus, effodiantur oculi, damnetur uinciatur\n\n\n\n\n\n\n\n\n\n\nuratur, miseris etiam modis necetur. perdetne suum praemium\nuirtus aut potius peribit ipsa? minime, sed et mercedem\nsuam deo iudice accipiet et uiuet ac semper uigebit.\nquae\nsi tollas, nihil potest in uita hominum tam inutile. tam stultum\nuideri esse quam uirtus: cuius naturalis bonitas et honestas\ndocere nos potest animam non esse mortalem diuinumque illi\na deo praemium constitutum.\nsed idcirco uirtutem ipsam\ndeus sub persona stultitiae uoluit esse celatam, ut mysterium\nueritatis ac religionis suae esset arcanum, ut has religiones sapientiamque\nterrenam extollentem se altius sibique multum\nplacentem uanitatis errorisque damnaret, ut proposita denique\ndifficultate angustissimus trames ad immortalitatis praemium\nsublime perduceret.\nDocui, ut opinor, cur populus noster aput stultos stultus\nhabeatur. nam cruciari atque interfici malle quam tura tribus\ndigitis conprehensa in focum iacere tam ineptum uidetur quam\nin periculo uitae alterius animam magis curare quam suam.\nnesciunt enim quantum sit nefas adorare aliud praeterquam\ndeum, qui condidit caelum atque terram, qui humanum genus\nfinxit inspirauit luce donauit.\nquodsi seruorum nequissimus\nhabetur qui dominum suum fuga deseruit isque uerberibus et\nuinculis et ergastulo et cruce et omni malo dignissimus iudicatur,\net si filius eodem modo perditus atque inpius existimatur\nqui patrem suum dereliquit ne illi obsequatur, ob eamque\n\n\n\n\n\n\n\n\ncausam dignus putatur qui sit exheres et cuius nomen in perpetuum\nde familia deleatur, quanto magis qui deum deserit, in\nquem duo uocabula domini et patris aeque ueneranda conueniunt?\nnam ille qui seruum pretio conparat, quid in eum\nbeneficii confert praeter alimenta, quae illi utilitatis suae gratia\nsubministrat? et qui filium generat, non habet in potestate\nut concipiatur, ut nascatur, ut uiuat: unde apparet non esse\nillum patrem, sed tantummodo generandi ministrum.\nquibus\nergo suppliciis dignus est desertor eius qui et dominus uerus\net pater est, nisi quae deus ipse constituit, qui spiritibus iniustis\naeternum parauit ignem, quod ipse per uates suos inpiis\nac rebellibus comminatur?.\nDiscant igitur et suarum et alienarum interfectores animarum\nquam inexpiabile facinus admittant, primum quod se.\nipsos iugulant perditissimis daemonibus seruiendo, quos deus\nin aeterna supplicia damnauit, deinde quod nec ab aliis deum\ncoli patiuntur, sed auertere homines ad mortifera sacra contendunt\nnitunturque summa diligentia ne qua sit anima incolumis\nin terra quae saluo statu suo spectet in caelum.\nquid aliut\ndicam quam miseros qui praedonum suorum instigationibus\nparent, quos deos esse opinantur? quorum neque condicionem\nneque originem neque nomina neque rationem sciunt, sed inhaerente\npersuasione uulgari libenter errant et stultitiae suae\nfauent.\na quibus si persuasionis eius rationem requiras,\n\n\n\n\n\n\n\n\nnullam possint reddere, sed ad maiorum iudicia confugiant, quod\nilli sapientes fuerint, illi probauerint, illi scierint quid esset\noptimum, seque ipsos sensibus spoliant, ratione abdicant, dum\nalienis erroribus credunt.\nsic inpiicati rerum omnium ignorantia\nnec se nec deos suos norunt. atque utinam soli errare,\nsoli desipere uellent ! alios etiam in consortium mali sui rapiunt\nquasi habituri solacium de perditione multorum.\nsed\nhaec ipsa ignoratio efficit ut in persequendis sapientibus tam\nmali sint fingantque se illis consulere, illos ad bonam mentem\nuelle reuocare.\nnum igitur hoc sermone aut aliqua ratione\nreddita facere nituntur? minime, sed ui atque tormentis.\no mira et caeca dementia! in iis putatur mala mens esse qui\nfidem seruare conantur, in carnificibus autem bona!\nin iisne\nmala mens est qui contra ius humanitatis, contra fas omne\nlacerantur, an potius in iis qui ea faciunt in corporibus innocentium,\nquae nec saeuissimi latrones nec iratissimi hostes nec\nimmanissimi barbari aliquando fecerunt? adeone etiam sibi\nmentiuntur, ut uicissim boni ac mali nomina transferant et inmutent?\nquid ergo non diem noctem uocant, solem tenebras?\nalioquin eadem inpudentia est bonis malorum nomen imponere,\nsapientibus stultorum, iustis inpiorum: quin immo si qua illis\n\n\n\n\n\n\n\n\nfiducia est uel in philosophia uel in eloquentia, arment se ac\nrefellant haec nostra, si possunt, congrediantur comminus et\nsingula quaeque discutiant.\ndecet eos suscipere defensionem\ndeorum suorum, ne si nostra inualuerint, ut cottidie inualescunt,\ncum delubris ac ludibriis suis deserantur. et quoniam\nui nihil possunt — augetur enim religio dei quanto magis\npremitur —, oratione potius et hortamentis agant.\nprocedant\nin medium pontifices seu minores seu maximi, flamines augures,\nitem reges sacrificuli quique sunt sacerdotes et antistites religionum,\nconuocent nos ad contionem, cohortentur ad suscipiendos\ncultus deorum, persuadeant multos esse quorum numine\nac prouidentia regantur omnia, ostendant origines et initia sacrorum\nac deorum quomodo sint mortalibus tradita, qui fons, quae\nratio sit explicent, proferant quae merces in cultu, quae poena\nin contemptu maneat, quare ab hominibus coli se uelint, quid\nillis, si beati sunt, humana pietas conferat: quae omnia non\nadseueratione propria — nec enim ualet quicquam mortalis\nhominis auctoritas — sed diuinis aliquibus testimoniis confirment,\nsicuti nos facimus.\nnon est opus ui et iniuria, quia\nreligio cogi non potest, uerbis potius quam uerberibus res\nagenda est, ut sit uoluntas. destringant aciem ingeniorum\nsuorum: si ratio eorum uera est, adseratur. parati sumus\n\n\n\n\n\n\n\n\naudire, si doceant: tacentibus certe nihil credimus, sicut ne\nsaeuientibus quidem cedimus.\nimitentur nos, ut rationem\nrei totius exponant: nos enim non inlicimus, ut ipsi obiectant,\nsed docemus probamus ostendimus.\nitaque nemo a nobis\nretinetur inuitus — inutilis est enim deo qui deuotione ac fide\ncaret — et tam nemo discedit ipsa ueritate retinente.\ndoceant\nisti hoc modo, si qua illis fiducia ueritatis est, loquantur hiscant,\naudeant inquam disputare nobiscum aliquid eiusmodi:\niam profecto ab aniculis quas contemnunt et a pueris nostratibus\nerror illorum ac stultitia ridebitur.\ncum enim sint\nperitissimi deorumque progeniem et res gestas et imperia et\ninteritus et sepulcra de libris nouerint ipsosque ritus quibus\nsunt initiati uel ex rebus gestis hominum uel ex casibus uel\netiam ex mortibus natos sciant, incredibilis dementia est deos\nputare quos fuisse mortales negare non audeant: uel si tam\ninpudentes fuerint ut negent, suae illos ac suorum litterae\ncoarguant, ipsa denique illos sacrorum initia conuincant.\nsciant\nigitur ex hoc ipso quantum intersit inter uerum atque falsum,\nquando ipsi cum sint eloquentes, persuadere non possunt,\ninperiti ac rudes possunt, quia res ipsa et ueritas loquitur.\nquid ergo saeuiunt? ut stultitiam suam dum minuere uolunt\naugeant. longe diuersa sunt carnificina et pietas nec potest\n\n\n\n\n\n\n\n\naut ueritas cum ui aut iustitia cum crudelitate coniungi.\nsed\nmerito non audent de rebus quicquam docere diuinis, ne et a\nnostris derideantur et a suis deserantur.\nnam fere uulgus,\ncui simplex incorruptumque iudicium est, si mysteria illa cognoscat\nin memoriam mortuorum constituta, damnabit aliutque\nuerius quod colat quaeret. hinc fida silentia sacris instituta\nsunt ab hominibus callidis, ne sciat populus quid colat.\ncum autem nos in eorum doctrinis uersemur, cur nobis aut non\ncredunt, qui utrumque nouimus, aut inuident, quia falsis uera\npraetulimus? \\'sed defendenda sunt\\' inquiunt \\'suscepta publice\nsacra: o quam honesta uoluntate miseri errant!\nsentiunt\nenim nihil esse in rebus humanis religione praestantius eamque\nsumma ui oportere defendi, sed ut in ipsa religione sic\nin defensionis genere falluntur.\ndefendenda enim religio est\nnon occidendo sed moriendo, non saeuitia sed patientia, non\nscelere sed fide: illa enim malorum sunt, haec bonorum, et\nnecesse est bonum in religione uersari, non malum.\nnam si\nsanguine, si tormentis, si malo religionem defendere uelis, iam\nnon defendetur illa, sed polluetur atque uiolabitur. nihil est\nenim tam uoluntarium quam religio, in qua si animus sacrificantis\nauersus est, iam sublata, iam nulla est.\nrecta igitur\n\n\n\n\n\n\n\n\n\n\n\n\n\n\nratio est ut religionem patientia uel morte defendas; in quo\nfides conseruata et ipsi deo grata est et religioni addit auctoritatem.\nnam si is qui m hac terrestri militia regi suo fidem\nseruat in aliquo egregio facinore, si post uixerit, (et) acceptior\nfit et carior, si perierit, summam consequitur gloriam, quod pro\nduce suo morte occubuerit, quanto magis imperatori omnium\ndeo fides seruanda est, qui non tantum uiuentibus, sed etiam\nmortuis praemium potest uirtutis exsoluere?\nigitur dei cultus,\nquoniam - militiae caelestis est, deuotionem maximam fidemque\ndesiderat. quomodo enim deus aut amabit colentem, si ipse\nnon ametur ab eo, aut praestabit precanti quidquid orauerit,\ncum ad precandum neque ex animo neque obseruanter accedat?\nisti autem cum ad sacrificandum ueniunt, nihil intimum,\nnihil proprium diis suis offerunt, non integritatem mentis, non\nreuerentiam, non timorem. peractis itaque â€¢ sacrificiis inanibus\nomnem religionem in templo et cum templo sicut inuenerant\nrelincunt nihilque secum ex ea neque adferunt neque referunt.\ninde est quod eiusmodi religiones neque bonos facere possunt\nneque firmae atque inmutabiles esse. traducuntur itaque ab\nhis homines facile, quia nihil ibi ad uitam, nihil ad sapientiam,\nnihil ad fidem discitur.\nquae est enim superstitio illorum\n\n\n\n\n\n\ndeorum? quae uis? quae disciplina? quae origo? quae ratio?\nquod fundamentum? quae substantia? quo tendit aut quid\npollicetur, ut ab homine possit fideliter seruari fortiterque defendi?\nin qua nihil aliut uideo quam ritum ad solos digitos\npertinentem.\nnostra uero religio eo firma est et solida et\ninmutabilis, quia iustitiam docet, quia nobiscum semper est,\nquia tota in animo colentis est, quia mentem ipsam pro sacrificio\nhabet. illic nihil exigitur aliut quam sanguis pecudum et\nfumus et inepta libatio, hic bona mens, purum pectus, innocens\nuita; illuc ueniunt sine dilectu adulterae inpudicae, lenae\nprocaces, obscenae meretrices, ueniunt gladiatores latrones fures\nuenefici et precantur nihil aliut quam ut scelera inpune committant.\nquid enim latro sacrificans aut gladiator roget nisi\nut occidant? quid uenenarius nisi ut fallat? quid meretrix\nnisi ut plurimum peccet? quid adultera nisi aut mortem uiri\naut ut sua inpudicitia celetur? quid lena nisi ut multos bonis\nexuat? quid fur nisi ut plura conpilet?\nhic uero etiam leni\ncommunique peccato locus nullus est et si quis ad sacrificium\nnon integra conscientia uenerit, audit quae illi deus comminetur,\nille qui latebras cordis uidet, qui peccatis semper infestus\\'\nest, qui exigit iustitiam, qui fidem poscit. quis hic\nmalae menti aut malae preci locus est?\nat illi infelices nec\nex sceleribus suis intellegunt quam malum sit quod colunt,\nquandoquidem flagitiis omnibus inquinati ueniunt ad precandum\net se pie sacrificasse opinantur, si cutem lauerint, tamquam\n\n\n\n\n\n\nlibidines intra pectus inclusas ulli amnes abluant aut ulla\nmaria purificent.\nquanto satius est mentem potius elnere,\nquae malis cupiditatibus sordidatur, et uno uirtutis ac fidei\nlauacro uniuersa uitia depellere! quod qui fecerit, quamlibet\ninquinatum ac sordidum corpus gerat, satis purus est.\nIsti autem quia nesciunt uel quid uel quomodo sit\ncolendum, caeci et inprudentes in contrarium cadunt. adorant\nitaque hostes suos, latrones et interfectores suos uictimis placant\net animas suas cum ture ipso cremandas aris detestabilibus\ninponunt.\nirascuntur etiam miseri quod non simul et\nalii pereant, incredibili mentium caecitate. quid enim uideant\nqui solem non uident? quasi uero si dii essent, indigerent\nhominum auxilio aduersus contemptores suos. quid ergo nobis\nirascuntur, si illi nihil possunt? nisi quod ipsi deos suos destruunt,\nquorum potestate diffidunt, magis inreligiosi quam\nqui omnino non colunt.\nCicero in suis Legibus cum caste\nad sacrificia praeciperet accedere, pietatem inquit adhibento,\nopes amouento. qui secus faxit, deus ipse uindex erit.\nrecte hoc quidem: neque enim fas est desperare de deo, quem\nideo colas, quia potentem putes. nam quomodo uindicare\n\n\n\n\n\n\n\n\niniuriam colentis potest, si suam non potest?\nlibet igitur ex iis\nquaerere cui potissimum praestare se putent cogendo inuitos ad\nsacrificium. ipsisne quos cogunt? at non est beneficium quod\ningeritur recusanti.\nsed consulendum est etiam nolentibus,\nquando quid sit bonum nesciunt. cur ergo tam crudeliter\nuexant cruciant debilitant, si saluos uolunt? aut unde pietas\ntam impia, ut eos miseris modis aut perdant aut inutiles faciant\nquibus uelint esse consultum? an uero diis praestant?\nat\nnon est sacrificium quod exprimitur inuito. nisi enim sponte\natque ex animo fiat, execratio est, cum homines proscriptione\niniuriis carcere tormentis adacti faciunt.\nsi dii sunt isti qui\nsic coluntur, uel propter hoc solum colendi non sunt, quod\nsic coli uolunt, digni scilicet detestatione hominum, quibus\ncum lacrimis, cum gemitu, cum sanguine de membris omnibus\nfluente libatur.\nat nos contra non expetimus ut deum nostrum,\nqui est omnium uelint nolint, colat aliquis inuitus, nec si non\ncoluerit, irascimur. confidimus enim maiestate eius, qui tam\ncontemptum sui possit ulcisci quam etiam seruorum suorum\nlabores et iniurias.\net ideo cum nefanda perpetimur, ne uerbo\nquidem reluctamur, sed deo remittimus ultionem, non ut ii\n\n\n\n\n\n\n\n\nfaciunt qui defensores se deorum suorum uideri uolunt et\nsaeuiunt efferate aduersus non colentes.\nei quo intellegi\ndatur quam non sit bonum deos colere, quoniam bono potius\nadducendi homines ad bonum fuerant, non malo: sed quia illut\nmalum est, etiam officium eius bono caret.\nat enim puniendi\nsunt qui destruunt religiones. num peius nos destruimus quam\nnatio Aegyptiorum, qui turpissimas bestiarum ac pecudum figuras\ncolunt, quaedam etiam pudenda dictu tamquam deos adorant?\nnum peius quam idem ipsi, qui cum deos colere se\ndicant, tamen eos publice turpiterque derident, de quibus etiam\nmimos agi cum risu et uoluptate patiuntur?\nqualis haec religio\naut quanta maiestas putanda est quae adoratur in templis,\ninluditur in theatris? et qui haec fecerint, non poenas uiolati\nnuminis pendunt, sed honorati etiam laudatique discedunt.\nnum peius nos destruimus quam quidam philosophi, qui omnino\nnullos esse deos aiunt, sed omnia sua sponte nata, omnia fortuito\nfieri quae geruntur? num peius quam Epicurei, qui esse\nquidem deos, sed curare quicquam negant, neque irasci eos\nneque gratia commoueri?\nquibus dictis utique persuadent\ncolendos omnino non esse, siquidem nec colentes respiciunt\nneque non colentibus irascuntur. praeterea cum contra metus\ndisserunt, nihil aliut efficere conantur quam ut nemo deos\ntimeat. et haec tamen ab hominibus et audiuntur libenter et\ndisseruntur inpune.\nNon ergo ideo aduersus nos insaniunt, quia dii non\ncoluntur a nobis — a multis enim non coluntur — sed quia\n\n\n\n\n\n\nueritas penes nos est, quae, ut est uerissime dictum, odium\nparit.\nquid igitur existimabimus nisi nescire illos quid patiantur?\npergitur enim caeco et inrationabili furore, quem\nnos uidemus, illi nesciunt.\nnon enim ipsi homines persecuntur,\nqui causam cur irascantur innocentibus non habent, sed illi\nspiritus contaminati ac perditi, quibus ueritas et nota est et\ninuisa, insinuant se mentibus eorum et instigant nescios in furorem.\nhi enim, quamdiu pax est in populo dei, fugitant iustos\net pauent, et cum corpora hominum occupant animasque diuexant,\nadiurantur ab iis et nomine dei ueri fugantur.\nquo\naudito tremunt et exclamant et uri se uerberarique testantur\net interrogati qui sint, quando uenerint, quomodo in hominem\ninrepserint, confitentur. sic extorti et excruciati uirtute diuini\nnominis exulantur.\npropter haec uerbera et minas sanctos\net iustos uiros semper oderunt. et quia per se nocere iis nihil\npossunt, publicis eos odiis persecuntur, quos sibi graues sentiunt,\nexercentque saeuitiam quam uiolentissime possunt, ut aut eorum\nfidem minuant per dolorem aut, si id efficere non quiuerint,\nauferant omnino de terra, ne sint qui possint eorum nequitiam\ncoercere.\nnon me fugit quid responderi e contrario possit:\n\n\n\n\n\n\n\n\n\n\n\\'cur ergo deus ille singularis, ille magnus, quem rerum potentem,\nquem dominum omnium confiteris, haec fieri patitur nec\ncultores suos aut uindicat aut tuetur? cur denique qui eum\nnon colunt, et opulenti et potentes et beati sunt et honoribus\nregnoque potiuntur eosque ipsos dicioni suae ac potestati sub-\niectos habent?\\' reddenda et huius rei ratio est, ne quid remaneat\nerroris. nam in primis haec causa est cur existimetur\nreligio dei uim non habere, quod inducuntur homines specie\nterrenorum ac praesentium bonorum, quae ad curam mentis\nnullo modo pertinent. quibus quia carere iustos uident et\nafluere iniustos, et dei cultum inanem arbitrantur, in quo inesse\nilla non cernunt, et deorum ritus aestimant ueros, quoniam\ncultores eorum et diuitiis et honoribus et regnis fruantur.\nuerum ii qui sunt in hac existimatione non perspiciunt altius\nuim rationemque hominis, quae tota non in corpore, sed in mente\nest.\nnihil enim uident amplius quam (quod oculis? uidetur,\ncorpus scilicet. quod quia oculis manuque tractabile est, inbecillum\nfragile mortale est: cuius sunt illa omnia bona quae\ncupiditati ac miraculo sunt, opes honores imperia, quoniam\ncorpori adferunt uoluptates, et ideo tam caduca sunt quam\ncorpus ipsum.\nanimus uero, in quo solo est homo, quoniam\nsubiectus oculis non est, nec bona eius aspici possunt, quae\nin sola uirtute sunt posita, et ideo tam stabilis et constans et perpetuus\nsit necesse est sicut ipsa uirtus, in qua est animi bonum.\nLongum est uniuersas uirtutis species promere, ut de\nsingulis doceam, quam necesse sit sapientem ac iustum uirum\n\n\n\n\nlonge ab illis bonis abhorrere: quibus quia fruuntur iniusti,\ndeorum cultus ueri et efficaces esse creduntur.\nquod ad praesentem\npertinet quaestionem, satis est si ex una uirtute id\nprobemus quod intendimus. nempe magna et praecipua uirtus\nest patientia, quam pariter et uulgi publicae uoces et philosophi\net oratores summis laudibus celebrant.\nquodsi negari\nnon potest quin summa sit uirtus, necesse est iustum et\nsapientem uirum in potestate esse hominis iniusti, ut capiat\npatientiam. patientia est enim malorum quae aut inferuntur\naut accidunt cum aequanimitate perlatio.\nergo iustus ac sapiens\nquia uirtutem capit, habet in se patientiam: qua carebit\nomnino, si nihil patietur aduersi.\ncontra qui in rebus prosperis\nagit, inpatiens est et uirtute maxima caret: inpatientem\ndico, quia nihil patitur. innocentiam quoque seruare non potest,\nquae et ipsa iusto et sapienti uiro propria uirtus est,\nsed et\nnocet saepe et concupiscit aliena et rapit quae cupierit per\niniuriam, quia uirtutis expers uitio peccatoque subiectus est et\nfragilitatis oblitus animo insolenter elato tumet. inde iniusti\nac deum nescientes et diuitiis et potentia et honoribus florent.\nhaec enim cuncta iniustitiae praemia sunt, quia et perpetua esse\nnon possunt et per cupiditatem uiolentiamque quaeruntur.\niustus uero ac sapiens quia illa omnia humana, ut est a\n\n\n\n\n\n\n\n\nLaelio dictum, sua bona diuina iudicat, nec alienum quicquam\nconcupiscit, ne quem contra ius humanitatis laedat omnino,\nnec ullam potentiam honoremue desiderat, ne cui faciat\niniuriam — scit enim cunctos ab eodem deo et eadem condi-\ncione generatos iure fraternitatis esse coniunctos â€”, sed\net suo contentus et paruo, quia fragilitatis suae memor, non\namplius quaerit quam unde uitam sustentet, et ex eo ipso quod\nhabuerit inpertit etiam non habenti, quia pius est; pietas autem\nsumma uirtus est.\naccedit quod uoluptates caducas uitiosasque\ncontemnit, quarum causa opes adpetuntur, quoniam continens\nest ac libidinum uictor. idem nihil tumoris atque insolentiae\ngerens non extollit se altius nec erigit superbum caput, sed\nplacidus et concors et communis et planus est, quia condicionem\nsuam nouit.\ncum ergo iniuriam nulli faciat nec aliena\ncupiat nec sua quoque si ui auferantur defendat, cum sciat\netiam inlatam iniuriam moderate ferre, quia uirtute praeditus\nest, necesse est iustum hominem subiectum esse iniusto et contumeliis\nadfici ab insipiente sapientem, ut et ille peccet, quia\niniustus est, et hic in se uirtutem habeat, quia iustus est si\nquis autem uolet scire plenius cur malos et iniustos deus potentes\nbeatos diuites fieri sinat, pios contra humiles miseros\ninopes esse patiatur, sumat eum Senecae librum cui titulus\nest \\'Quare bonis uiris multa mala accidant, cum sit prouidentia\\'.\nin quo ille multa non plane inperitia saeculari, sed sapienter\n\n\n\n\n\n\nac paene diuinitus elocutus est.\ndeus inquit homines pro\nliberis habet, sed corruptos et uitiosos luxuriose ac\ndelicate patitur uiuere, quia non putat emendatione\nsua dignos. bonos autem, quos diligit, castigat saepius\net adsiduis laboribus ad usum uirtutis exercet nec\neos caducis ac mortalibus bonis conrumpi ac deprauari\nsinit.\nunde nemini debet mirum uideri si pro nostris\nsaepe delictis castigamur a deo. immo uero cum uexamur ac\npremimur, tum maxime gratias agimus indulgentissimo patri,\nquod corruptelam nostram non patitur longius procedere, sed\nplagis ac uerberibus emendat. ex quo intellegimus esse nos\ndeo curae, quibus, quoniam peccamus, irascitur.\nnam cum\nposset populo suo et opes et regna largiri sicut dederat ante\nIudaeis, quorum nos successores ac posteri sumus, idcirco eum\nuoluit sub aliena dicione atque imperio degere, ne rerum prosperarum\nfelicitate corruptus in luxuriam laberetur ac dei praecepta\ncontemneret sicut illi maiores nostri, qui saepe terrenis\nac fragilibus his bonis eneruati aberrarunt a disciplina et legis\nuincla ruperunt.\nprouidit ergo quatenus cultoribus suis praestaret\nquietem, si mandata seruassent, et tamen eos emendaret,\nsi praeceptis non obtemperassent.\nitaque ne tam corrumperentur\notio quam patres eorum licentia, premi eos uoluit ab\n\n\n\n\n\n\niis in quorum manibus eos conlocauit, ut et labentes confirmet\net corruptos ad fortitudinem reparet et fidos experiatur ac\ntemptet.\nquomodo enim potest imperator militum suorum\nprobare uirtutem, nisi habuerit hostem? et illi tamen aduersarius\nexsurgit inuito, quia mortalis est et uinci potest, deo\nautem quia repugnari non potest, ipse aduersarios nomini suo\nexcitat, non qui contra ipsum deum pugnent, sed contra milites\neius, ut deuotionem ac fidem suorum uel probet uel conroboret,\ndonec pressurae uerberibus diffluentem corrigat disciplinam.\nest et alia causa cur aduersus nos persecutiones fieri\nsinat, ut dei populus augeatur: nec est difficile monstrare cur\naut quomodo id fiat.\nprimum fugantur a deorum cultibus\nplurimi odio crudelitatis: qui enim talia sacrificia non horreant?\ndeinde placet quibusdam uirtus ac fides ipsa. nonnulli\nsuspicantur deorum cultum non sine causa malum putari a\ntam multis hominibus, ut emori malint quam id facere quod\nalii faciunt, ut uiuant.\naliquis cupit scire quodnam sit illut\nbonum quod ad mortem usque defenditur, quod omnibus quae\nin hac uita iucunda sunt et cara praefertur, a quo nec bonorum\nnec lucis amissio nec dolor corporis nec uiscerum cruciamenta\ndeterrent.\nualent haec plurimum, sed illae maxime\ncausae nostrorum numerum semper auxerunt: audit\n\n\n\n\n\n\ncircumstans populus inter ipsa tormenta dicentes non sacrificare se\nlapidibus humana manu factis, sed deo uiuo qui sit in caelo.\nmulti hoc uerum esse intellegunt et in pectus admittunt.\ndeinde,\nut fieri solet in rebus incertis, dum inter se inuicem\nquaerant quae sit huius perseuerantiae causa, multa quae ad\nreligionem pertinent diuulgata ac per rumorem uicissim aucupata\ndiscuntur: quae quia bona sunt, placeant necesse est.\npraeterea ultio consecuta, sicut semper accidit, ad credendum\nuehementer inpellit. ne haec quidem leuis causa est quod inmundi\ndaemonum spiritus accepta licentia multorum se corporibus\ninmergunt, quibus postea eiectis omnes qui resanati\nfuerint adhaerent religioni cuius potentiam senserunt.\nhae\ntot causae in unum conlatae magnam deo multitudinem mirabiliter\nadquirunt.\nQuidquid ergo aduersus nos mali principes moliuntur\nfieri ipse permittit. et tamen iniustissimi persecutores, quibus\ndei nomen contumeliae ac ludibrio fuit, non se putent inpune\nlaturos quia indignationis aduersus nos eius quasi ministri\nfuerunt.\npunientur enim iudicio dei qui accepta potestate\nsupra humanum modum fuerint abusi et insultauerint etiam\ndeo superbius eiusque nomen aeternum uestigiis suis subiecerint\nimpie nefarieque calcandum.\npropterea uindicaturum se in\neos celeriter pollicetur et exterminaturum bestias malas\nde terra. sed idem quamuis populi sui uexationes et.hic in\npraesenti soleat uindicare, tamen iubet nos expectare patienter\n\n\n\n\n\n\n\n\n\n\nillum caelestis iudicii diem, quo ipse pro suis quemque meritis\naut honoret aut puniat.\nquapropter non sperent sacrilegae\nanimae contemptos et inultos fore quos sic obterunt. ueniet\nrabiosis ac uoracibus lupis merces sua, qui iustas et simplices\nanimas nullis facinoribus admissis excruciauerunt.\nnos tantummodo\nlaboremus ut ab hominibus nihil aliut in nobis nisi sola\niustitia puniatur, demus operam totis uiribus ut mereamur a\ndeo simul et ultionem passionis et praemium.\nQuod erat officium suscepti muneris diuino spiritu instruente\nac suffragante ipsa ueritate conpleuimus: cuius adserendae\natque inlustrandae causam mihi et scientia et fides et\nipse dominus noster inposuit, sine quo nec sciri quicquam\npotest nec explicari.\nuenio nunc ad id quod est summum\noperis huius et maximum, ut doceam quo ritu quoue sacrificio\ndeum coli oporteat. id enim est hominis officium in eoque\nsolo summa rerum et omnis beatae uitae ratio consistit, quandoquidem\npropterea ficti et inspirati ab eo sumus, non ut caelum\nuideremus et sÏŒlem, quod Anaxagoras putauit, sed ut artificem\nsolis et caeli deum pura et integra. mente coleremus.\nquamuis\nautem praecedentibus libris pro ingenii mediocritate defenderim\nueritatem, tamen ex ritu quoque ipso elucere uel maxime\npotest.\nnihil enim sancta et singularis illa maiestas aliut ab\nhomine desiderat quam solam innocentiam: quam si quis obtulerit\ndeo, satis pie, satis religiose litabit.\nomnes autem\n\n\n\n\n\n\n\n\nneglecta iustitia cum sint omnibus flagitiis ac sceleribus inquinati,\nreligiosos se putant, si templa et aras hostiarum sanguine\ncruentauerint, si focos odorati ac ueteris uini profusione madefecerint.\nquin etiam sacras dapes apparant et exquisitas epulas\nquasi aliquid inde libaturis offerunt. quidquid aspectu rarum,\nquidquid opere aut odore pretiosum est, haec grata esse diis suis\nnon ex aliqua diuinitatis ratione, quam nesciunt, sed ex suis\ncupiditatibus iudicant nec intellegunt terrenis opibus deum non\nindigere. nihil enim sapiunt nisi terram bonaque et mala solius\ncorporis sensu ac uoluptate perpendunt.\nhuius arbitrio ut\nreligionem ponderant, sic totius uitae suae acta disponunt. et\nquoniam se semel a caeli contemplatione auerterunt sensumque\nillum caelestem corpori mancipauerunt, libidinibus frena permittunt\ntamquam secum ablaturi uoluptatem, quam momentis\nomnibus capere festinant, cum animus ministerio corporis, non\ncorpus ministerio animi uti debeat.\nidem maximum bonum\niudicant opes: quas si bonis artibus adsequi non possunt, malis\nadsecuntur. fraudant rapiunt spoliant insidiantur abiurant, nihil\n\n\ni\n\n\n\n\ndenique moderati aut pensi habent, dummodo auro coruscent,\nargento gemmis uestibus fulgeant, auidissimo uentri opes ingerant,\nstipati familiarum gregibus per dimotum populum semper\nincedant.\nsic aaaicti et sermentes uoiuptatibus mm uigoremque\nmentis extinguunt et cum uiuere se maxime putant, ad\nmortem concitatissime properant.\nnam sicut in secundo libro\ndocuimus, caeli ratio in animo, terrae autem in corpore est.\nqui bona neclegunt animi, corporis adpetunt, in tenebris ac\nmorte uersantur, quae sunt terrae atque corporis, quia uita et\nlumen a caelo est. cuius quoniam expertes sunt corpori seruiendo,\nlonge absunt ab intellectu rerum diuinarum.\neadem\nmiseros ubique caecitas premit. sicut enim qui sit uerus deus,\nita qui sit uerus cultus ignorant.\nMactant igitur opimas ac pingues hostias deo quasi esurienti,\nprofundunt uina tamquam sitienti, accendunt lumina\nuelut in tenebris agenti.\nquodsi suspicari aut percipere animo\npossint quae sint bona illa caelestia, quorum magnitudinem\nterreno adhuc corpore obuoluti sensu capere non possumus,\niam se cum his officiis inanibus stultissimos esse cognoscant,\nuel si caeleste lumen quod dicimus solem contemplari nelint,\niam sentiant quam non indigeat lucernis eorum deus, qui\nipse in usum hominis tam claram, tam candidam lucem dedit.\net tamen cum in tam paruo circulo, qui propter longinquitatem\nnon amplius quam humani capitis uidetur habere mensuram,\ntantum sit fulgoris, ut eum mortalium luminum acies non\nqueat contueri et si paulisper intenderis, hebetatos oculos caligo\nac tenebrae consequantur, quid tandem luminis, quid claritatis\naput ipsum deum, penes quem nulla nox est, esse arbitremur?\nqui hanc ipsam lucem sic moderatus est, ut neque nimio fulgore\nneque calore uehementi noceret animantibus tantumque\nistarum rerum dedit ei, quantum aut mortalia corpora pati\npossent aut frugum maturitas postularet.\nnum igitur mentis\nsuae compos putandus est qui auctori et datori luminis candelarum\naut cerarum lumen offert pro munere?\naliut uero ille\na nobis exigit lumen et quidem non fumidum, sed, ut ait poeta,\nliquidum atque clarum, mentis scilicet, propter quod a poetis\nϞω̃τες nuncupamur: quod exhibere non potest nisi qui deum\nagnouerit.\nillorum autem dii quia terreni sunt, egent\n\n\n\n\n\n\n\n\nluminibus, ne in tenebris sint: quorum cultores quia caeleste nihil\nsapiunt, etiam religiones quibus deseruiunt ad terram reuocant:\nin ea enim lumine opus est, quia ratio eius et natura tenebrosa\nest.\nitaque diis non caelestem sensum, sed humanum\npotius adtribuunt ideoque illis necessaria et grata credunt esse\nquae nobis, quibus aut esurientibus opus est cibo aut sitientibus\npotu aut ueste algentibus aut cum sol decesserit lumine,\nut uidere possimus.\nnullis igitur ex rebus tam probari et intellegi\npotest deos istos, cum aliquando uixerint, mortuos esse\nquam ex ipso ritu, qui est totus e terra. quid enim caelestis\nin se boni potest habere pecudum sanguis effusus, quo aras\ninquinant? nisi forte deos existimant eo uesci quod homines\naspernantur attingere.\net quisquis illis hanc saginam praestiterit,\nquamuis ille grassator adulter ueneficus parricida sit,\nbeatus ac felix erit, hunc diligunt, hunc tuentur, huic omnia\nquae optauerit praestant.\nmerito ergo Persius huiusmodi\nsuperstitiones suo more deridet:\nqua tu inquit mercede deorumemeris auriculas? pulmone et lactibus unctis?\nsentiebat uidelicet non carne opus esse ad placaudam caelestem\nmaiestatem, sed mente sancta et iusto animo et pectore, ut\n\n\n\n\n\n\n\n\n\n\nipse ait, quod naturali sit honestate generosum.\nhaec\nest religio caelestis, non quae constat ei rebus corruptis, sed\nquae uirtutibus animi qui oritur e caelo, hic uerus est cultus,\nin quo mens colentis se ipsam deo inmaculatam uictimam\nsistit.\nid autem ipsum quomodo consequendum, quomodo\npraestandum sit, docebit huius libri disputatio. nihil enim\ntam praeclarum hominique conueniens potest esse quam erudire\nhomines ad iustitiam.\naput Ciceronem Catulus in Hortensio\nphilosophiam rebus omnibus praeferens malle se dicit\nuel unum paruum de officio libellum quam longam\norationem pro seditioso homine Cornelio. quae sententia\nnon utique Catuli, qui illut fortasse non dixit, sed Ciceronis\nest putanda, qui scripsit, credo ut libros quos de officiis erat\nscripturus commendaret: in quibus ipsis nihil esse testatur\nin omni philosophia melius et fructuosius quam praecepta\nuitae dare.\nquodsi hoc illi faciunt quibus non est\nueritas cognita, quanto magis nos facere debemus qui a deo\neruditi et inluminati possumus uera praecipere! nec tamen sic\ndocebimus ut quasi prima uirtutis elementa tradamus, quod\nest infinitum, sed tamquam docendum susceperimus eum qui\naput illos iam perfectus esse uideatur.\nmanentibus enim\n\n\n\n\n\n\n\n\n\n\npraeceptis eorum quae solent ad probitatem recte dare, ignota\nillis superstruemus ad perficiendam consummandamque iustitiam,\nquam non tenent.\nea uero quae possunt cum illis esse\ncommunia praetermittam, ne quid ab iis uidear mutuari quorum\nerrores coarguere atque aperire decreuerim.\nDuae sunt uiae per quas humanam uitam progredi necesse\nest, una quae in caelum ferat, altera quae ad inferos deprimat:\nquas et poetae in carminibus et philosophi in disputationibus\nsuis induxerunt.\net quidem philosophi alteram uirtutum esse\nnoluerunt, alteram uitiorum, eamque quae sit assignata uirtutibus;\nprimo aditu esse arduam et confragosam: in qua si\nquis difficultate superata in summum eius euaserit, habere\neum de cetero planum iter, lucidum amoenumque campum et\nomnium laborum suorum capere fructus uberes atque iucundos;\nquos autem primi aditus difficultas deterruerit, eos in illam\nuitiorum uiam labi atque deflectere, quae primo ingressu sit\nquasi amoena multoque tritior, deinde cum in ea paulo\n\n\n\n\n\n\n\n\nulterius processerint, amoenitatis illius speciem repente subduci,\nexoriri autem uiam praecipitem, nunc saxis asperam nunc obductam\nsentibus nunc gurgitibus intercisam uel torrentibus\nrapidam, ut laborare haerere labi cadere sit necesse.\nquae\nomnia eo proferuntur, ut appareat in uirtutibus capiendis labores\nesse maximos, in perceptis autem maximos fructus et solidas\natque incorruptas uoluptates, uitia uero quibusdam delenimentis\nnaturalibus inlicere animos hominum et inanium iucunditatum\nspecie captos ad acerbas amaritudines miseriasque perducere.\nsapiens prorsus disputatio, si uirtutum ipsarum formas ac terminos\nscirent. non enim didicerant uel quae sint uel quid\neas mercedis a deo maneat: quod nos his duobus libris docebimus.\nhi uero quia ignorabant aut dubitabant animas hominum\ninmortales esse, et uirtutes et uitia terrenis honoribus\naut poenis aestimauerunt.\nomnis ergo haec de duabus uiis\ndisputatio ad frugalitatem ac luxuriam spectat. dicunt enim\nhumanae uitae cursum Y litterae similem, quod unus quisque\nhominum cum primae adulescentiae limen adtigerit et in eum\nlocum uenerit, partis ubi se uia findit in ambas, haereat\nnutabundus ac nesciat in quam se partem potius inclinet;\nsi\nducem nactus fuerit qui dirigat ad meliora titubantem, hoc\n\n\n\n\n\n\n\n\n\n\nest si aut philosophiam didicerit aut eloquentiam aut aliquid\nhonestae artis quo euadat ad bonam frugem, quod fieri sine\nlabore maximo non potest, honestam et copiosam uitam disputant\nperacturum;\nsi uero doctorem frugalitatis non muenent,\nin sinistram uiam quae melioris speciem mentiatur incidere, id\nest desidiae inertiae luxuriae se tradere, quae suauia quidem\nuidentur ad tempus uera bona ignoranti, post autem amissa\nomni dignitate ac re familiari in omnibus miseriis ignominiaque\nuicturum.\nad corpus ergo et ad hanc uitam quam in\nterra ducimus fines earum uiarum rettulerunt. poetae fortasse\nmelius, qui hoc biuium aput inferos esse uoluerunt, sed in eo\nfalluntur quod eas uias mortuis proposuerunt. utrique ergo\nuere, sed tamen utrique non recte, quia oportuit uias ipsas ad\nuitam, fines earum ad mortem referri.\nnos igitur melius et\nuerius, qui duas istas uias caeli et inferorum esse dicimus,\nquia iustis inmortalitas, iniustis poena aeterna proposita est.\nquomodo autem hae uiae uel in caelum tollant uel ad inferna\npraecipitent explicabo, aperiamque quae sint uirtutes quas\nphilosophi nescierunt; tum earum quae sint praemia, simul\netiam quae sint uitia quaeue eorum supplicia monstrabo.\nnam\nfortasse aliquis expectet ut separatim de uitiis ac uirtutibus\ndicam, cum de bono aut malo disserentibus nobis etiam quod\n\n\n\n\n\n\nest contrarium possit intellegi.\nsine enim uirtutes inseras,\nuitia sua sponte decedent, siue uitia eximas, uirtutes ultro subibunt:\nsic bonorum ac malorum constituta natura est, ut se\ninuicem semper obpugnent, semper expellant. ita fit ut neque\nuitia detrahi sine uirtutibus possint nec uirtutes inseri sine\ndetractione uitiorum.\nhas igitur uias longe aliter inducimus\nquam induci a philosophis solent, primum quod utrique praepositum\nesse dicimus ducem utrumque inmortalem, sed alterum\nhonoratum, qui uirtutibus ac bonis praesit, alterum damnatum,\nqui uitiis ac malis.\nilli autem m dexteriore tantum uia ducem\nponunt neque unum neque perpetuum, siquidem quemlibet\ndoctorem bonae artis inducunt, qui a desidia reuocet homines\net frugi esse doceat. sed neque ingredi faciunt in eam uiam\nnisi pueros et adulescentes, uidelicet quod artes in his discantur\naetatibus.\nnos autem (homines) omnis sexus et generis et\naetatis in hoc caeleste iter inducimus, quia deus, qui eius\nuiae dux est, immortalitatem nulli homini nato negat. forma\nquoque ipsarum uiarum non ita est ut illi putauerunt.\nquid\nenim opus est Y littera in rebus contrariis atque diuersis? sed\naltera illa melior conuersa est ad solis ortum, altera illa deterior\nad occasum, quoniam qui ueritatem ac iustitiam sequitur,\nis accepto immortalitatis praemio perenni luce potietur, qui\nautem ab illo malo duce inlectus praetulerit uitia uirtutibus,\n\n\n\n\n\n\nmendacium ueritati, necesse est ad occasum et tenebras deferatur\n(aeternas).\ndescribam igitur utramque et earum proprietates\nhabitusque monstrabo.\nUna est itaque uirtutis ac bonorum uia, quae fert non\nin Elysios campos, ut poetae loquuntur, sed ad ipsam mundi\narcem,\nat laeua malorum exercet poenas et ad impia Tartara mittit.\nest enim criminatoris illius, qui prauis religionibus institutis\nauertit homines ab itinere caelesti et in uiam perditionis inducit.\ncuius uiae species et figura sic est conposita in aspectum,\nut plana et patens et omni genere florum atque fructuum delectabilis\nesse uideatur. in ea enim posuit deus omnia quae\npro bonis habentur in terra, opulentiam dico, honorem quietem\nuoluptatem inlecebras omnes, sed cum his pariter iniustitiam\ncrudelitatem superbiam perfidiam libidinem cupiditatem discordiam\nignorantiam mendacium stultitiam ceteraque uitia. exitus\nautem huius uiae talis est.\ncum uentum fuerit ad extremum,\n\n\n\n\n\n\n\n\n\n\nunde iam regredi non licet, cum omni sua pulchritudine tam\nsubito praeciditur, ut non ante quis fraudem prospicere possit\nquam praecipitatus in altitudinem profundam cadat.\nquisquis\nenim praesentium bonorum specie captus et in his consequendis\nac fruendis occupatus non praeuiderit ea quae post\nmortem secutura sunt seque a deo auerterit, is uero ad inferos\ndeiectus in aeternam damnabitur poenam.\nuia uero uia caelestis\ndifficilis et cliuosa proposita est uel spinis horrentibus\naspera uel saxis extantibus impedita, ut cum summo labore\nac pedum tritu cumque magna cadendi sollicitudine sit cuique\ngradiendum.\nin hac posuit iustitiam temperantiam patientiam\nfidem castitatem abstinentiam concordiam scientiam ueritatem\nsapientiam ceterasque uirtutes, sed simul cum his paupertatem\nignominiam laborem dolorem amaritudines omnes.\nquisquis\nenim spem suam porrexerit longius et meliora maluerit, carebit\nhis terrae bonis, ut expeditus ac leuis difficultatem uiae\nsuperet. nec enim potest qui se adparatu regio circumdederit\naut diuitiis onerauerit, angustias illas uel ingredi uel tenere.\nunde intellegitur idcirco malis et iniustis facilius prouenire\nquae cupiant, quia prona et decliuis est eorum uia, bonis autem\n\n\n\n\n\n\nquae optent difficile procedere, quia difficili et arduo itinere\ngradiuntur.\niustus ergo quoniam durum asperumque iter\ningressus est, contemptui derisui odio sit necesse est. omnes\nenim quos cupiditas aut uoluptas praecipites trahit, inuident\nei qui uirtutem capere potuit et inique ferunt id habere aliquem\nquod ipsi non habent.\nerit itaque pauper humilis ignobilis\nsubiectus iniuriae et tamen omnia quae amara sunt perferens,\n(s)et si patientiam iugem ad summum illum gradum\nfinemque perduxerit, dabitur ei corona uirtutis et a deo pro\nlaboribus quos in uita propter iustitiam pertulit inmortalitate\ndonabitur.\nhae sunt uiae quas deus humanae uitae adsignauit:\nin quibus singulis et bona ostendit et mala, sed ordine praepostero\natque conuerso. in sua enim monstrauit temporaria prius\nmala cum aeternis bonis, qui est ordo melior, in altera temporaria\nprius bona cum aeternis malis, qui est ordo deterior, ut\nquicumque praesentia mala cum iustitia delegerit, maiora et\ncertiora consequatur bona quam fuerunt illa quae spreuit,\n\n\n\n\n\n\nquisquis autem praesentia bona praeposuerit iustitiae, in maiora\net longiora incidat mala quam fuerunt illa quae fugit.\nhaec\nenim uita corporalis quia breuis est, idcirco et mala eius et\nbona breuia sint necesse est, illa uero spiritalis quae huic terrenae\ncontraria est quoniam sempiterna est, idcirco et bona\neius et mala sempiterna sunt.\nita fit ut et bonis breuibus\nmala aeterna et malis breuibus bona aeterna succedant. itaque\ncum simul \\'proposita sint homini bona et mala, considerare\nunum quemque secum decet quanto satius sit perpetuis bonis\nmala breuia pensare quam pro breuibus et caducis bonis mala\nperpetua sustinere.\nnam sicut in hoc saeculo cum est propositum\ncum hoste certamen, prius laborandum est, ut sis\npostmodum in otio, esuriendum sitiendum, aestus frigora perferenda,\nhumi quiescendum uigilandum periclitandum est, ut\nsaluis pignoribus et domo et re familiari et omnibus pacis ac\nuictoriae bonis perfrui possis, sin autem praesens otium malueris\nquam laborem, malum tibi maximum facias necesse est\n— praeoccupabit enim aduersarius non resistentem, uastabuntur\nagri, diripietur domus, in praedam uxor ac liberi uenient, ipse\ninterficiere aut capiere: quae omnia ne accidant, praesens\n\n\n\n\n\n\ncommodum differendum est, ut maius longiusque pariatur —:\nsic\nin omni hac uita, quia nobis aduersarium deus reseruauit, ut\npossemus capere uirtutem, omittenda est praesens uoluptas, ne\nhostis opprimat, uigilandum, stationes agendae, militares expeditiones\nobeundae, fundendus ad ultimum cruor, omnia denique\namara et grauia patienter ferenda, eo quidem promptius,\nquod nobis imperator noster deus praemia pro laboribus aeterna\nconstituit.\net cum in hac terrena militia tantum homines laboris\nexhauriant, ut ea sibi pariant quae possunt eodem modo\nperire quo parta sunt, certe nobis nullus labor recusandus est,\nquibus id adquiritur quod nullo modo possit amitti.\nuoluit\nenim deus, qui hominem ad hanc militiam genuit, expeditos\nin acie stare et intentis acriter animis ad unius hostis\ninsidias uel apertos impetus uigilare, qui nos, sicut periti et\nexercitati duces solent, uariis artibus captat pro cuiusque natura\net moribus saeuiens.\naliis enim cupiditatem insatiabilem inmittit,\nut opibus suis tamquam conpedibus inligatos a uia ueritatis\nexcutiat, alios inflammat irae stimulis, ut ad nocendum\npotius intentos a dei contemplatione detorqueat, alios inmoderatis\nlibidinibus inmergit, ut uoluptati et corpori seruientes ad\n\n\n\n\n\n\nuirtutem respicere non possint, aliis uero inspirat inuidiam,\nut suis ipsi tormentis occupati nihil cogitent aliut nisi eorum\nquos oderint felicitatem.\nalios inflat ambitionibus: ii sunt\nqui ad gerendos magistratus omnem uitae suae operam curamque\nconuertunt, ut fastos signent et annis nomen inponant.\nquorundam cupiditas tendit altius, non ut prouincias tempora!!\ngladio regant, sed ut infinita et perpetua potestate dominos se\ndici uelint uniuersi generis humani.\nquos autem pios uiderit,\nuariis inplicat religionibus, ut impios faciat. iis uero qui sapientiam\nquaerunt, philosophiam in oculos inpingit, ut specie\nlucis excaecet, ne quis conprehendat ac teneat ueritatem.\nsic\nhominibus obstruxit aditus omnes et obsaepsit uias publicis\nlaetus erroribus. quos ut discutere possemus ipsumque auctorem\nmalorum uincere, inluminauit nos deus et armauit uera\ncaelestique uirtute. de qua nunc mihi disserendum est.\nSed priusquam singulas uirtutes exponere incipio, determinanda\nest ipsa uirtus, quam non recte philosophi definierunt,\nquid esset aut in quibus rebus, quid operis, quid haberet officii.\nnomen itaque solum retinuerunt, uim uero et rationem\net effectum perdiderunt.\nquaecumque autem in definitionem\nuirtutis solent dicere, paucis uersibus colligit et enarrat Lucilius,\nquos malo equidem ponere, ne dum multorum sententias\nrefello, sim longior quam necesse est.\nuirtus, Albine, est pretium persoluere uerum quis in uersamur, quis uiuimus rebus potesse: uirtus est homini scire id quod quaeque habeat res, uirtus, scire homini rectum utile quid sit, honestum, quae bona, quae mala item, quid inutile turpe inhonestum: uirtus, quaerendae finem rei scire modumque, uirtus, diuitiis pretium persoluere posse, uirtus, id dare quod re ipsa debetur honori: hostem esse atque inimicum hominum morumque malorum, contra defensorem hominum morumque bonorum, hos magni facere, his bene uelle, his uiuere amicum: commoda praeterea patriai prima putare, deinde parentum, tertia iam postremaque nostra.\nab his definitionibus, quas poeta breuiter conprehendit, Marcus\nTullius traxit officia uiuendi Panaetium Stoicum secutus eaque\ntribus uoluminibus inclusit. haec autem quam falsa sint mox\nuidebimus, ut appareat quantum in nos dignatio diuina contulerit,\nquae nobis aperuit ueritatem.\nuirtutem esse dixit\nscire quid sit bonum et malum, quid turpe, quid honestum,\nquid utile, quid minus. breuius facere potuit, si\ntantum bonum ac malum diceret, quia nihil potest esse utile\nuel honestum quod non idem bonum sit, nihil inutile ac turpe\nquod non idem malum. quod et philosophis uidetur et idem\nCicero in tertio supra dicti operis ostendit.\nuerum scientia\nnon potest esse uirtus, quia non est intus in nobis, sed ad\nnos extrinsecus uenit. quod autem transire ab altero ad alterum\npotest, uirtus non est, quia uirtus sua cuique est. scientia\nigitur alieni beneficii est, quia posita est in audiendo, uirtus\ntota nostra est, quia posita est in uoluntate faciendi boni.\nsicut ergo in itinere celebrando nihil prodest uiam nosse, nisi\nconatus ac uires suppetant ambulandi, ita uero scientia nihil\nprodest, si uirtus propria deficiat.\nnam fere etiam u qui\npeccant, etsi non perfecte, tamen quid sit bonum et malum\nsentiunt, et quotiens aliquid improbe faciunt, peccare se sciunt\net ideo celare nituntur.\nsed cum eos boni et mali natura\n\n\n\n\n\n\nnon fallat, cupiditate mala uincuntur, ut peccent, quia deest\nillis uirtus, id est cupiditas recta et honesta faciendi.\nex hoc\nigitur apparet aliut esse scientiam boni malique, aliut uirtutem,\nquod potest esse scientia sine uirtute, sicut in plurimis philo-_\nsophorum fuit. in quo, quoniam recte ad culpam pertinet non\nfecisse quae scieris, recte uoluntas praua et uitiosus animus,\nquem ignoratio excusare non potest, punietur.\nergo sicut\nuirtus non est bonum ac malum scire, ita uirtus est bonum\nfacere, malum non facere. et tamen scientia sic cum uirtute\nconiuncta est, ut scientia praecedat uirtutem, uirtus sequatur\nscientiam, quia nihil prodest cognitio, nisi et actio subsequatur.\nHoratius igitur paulo melius:\nuirtus est uitium fugere et sapientia prima,\nsed inepte, quod eam contrario terminauit, ut si diceret: \\'bonum\nest quod malum non est\\'. cum enim quid sit uirtus nescio,\nne uitium quidem quid sit scio. utrumque igitur indiget definitione,\nquia natura rei talis est, ut utrumque aut intellegi\naut non intellegi sit necesse.\nuerum nos faciamus quod ille\ndebuit. uirtus est iram cohibere, cupiditatem conpescere, libidinem\nrefrenare: id est enim uitium fugere. nam fere omnia\n\n\n\n\n\n\n\n\n\n\nquae fiunt iniuste atque inprobe, ab his oriuntur adfectibus.\nsi enim commotionis huius quae ira dicitur impetus retundatur,\nomnes hominum contentiones malae sopientur, nemo insidiabitur,\nnemo prosiliet ad nocendum.\nitem si cupiditas temperetur,\nnemo terra marique grassabitur, nemo exercitum ducet,\nut rapiat et uastet aliena.\nitem si ardor libidinum conprimatur,\nomnis aetas et sexus retinebit suam sanctitatem, nemo\nquidquam pudendum aut patietur aut faciet.\nergo uniuersa\nscelera et flagitia his commotionibus uirtute sedatis ex hominum\nuita moribusque tollentur. quae sedatio commotionum et adfectuum\nhanc habet rationem, ut omnia recta faciamus.\nomne\nigitur uirtutis officium est non peccare. quo profecto fungi\nnon potest qui deum nescit, quoniam ignoratio eius a quo bona\noriuntur, inprudentem inpingat in uitia necesse est.\nitaque\nut breuius et significantius utriusque rei summa officia determinem,\nscientia est deum nosse, uirtus colere: in illo sapientia,\nin hoc iustitia continetur.\nDixi, quod erat primum, scientiam boni non esse uirtutem,\ndeinde, quid sit uirtus et in quo sit: sequitur ut id quoque\nipsum, quid sit bonum et malum, nescisse philosophos breuiter\nostendam, quia paene declaratum est in libro tertio, cum de\nsummo bono disputarem.\nqui autem quid esset summum\nnescierunt, et in ceteris bonis malisue, quae summa non sunt,\n\n\n\n\n\n\nerrauerint necesse est: quae non potest uero iudicio examinare\nqui fontem ipsum non tenet unde illa descendunt.\nfons autem\nbonorum deus est, malorum uero ille scilicet diuini nominis\nsemper inimicus, de quo saepe diximus: ab his duobus principiis\nbona malaque oriuntur.\nquae ueniunt a deo, hanc habent\nrationem, ut inmortalitatem parent, quod est summum bonum:\nquae autem ab illo altero, id habent officium, ut a caelestibus\nauocatum terrenisque demersum ad poenam interficiant sempiternam,\nquod est summum malum.\nnum igitur dubium est\nquin illi omnes quid esset bonum et malum ignoraueriut, qui\nnec deum nec aduersarium dei scierunt?\nitaque finem bonorum\nad corpus et ad hanc uitam breuem retulerunt, quam\nscilicet solui et occidere necesse est, non sunt progressi ulterius,\nsed omnia eorum praecepta et omnia quae inducunt\nbona, terrae inhaerent et humi iacent, quoniam simul cum corpore,\nquod est terra, moriuntur.\npertinent enim non ad uitam\nhomini conparandam, sed ad quaerendas uel augendas opes\nhonores gloriam potentiam: quae sunt uniuersa mortalia, tam\nscilicet quam ille qui ut ea sibi contingerent laborauit. hinc\nest illud:\nuirtus, quaerendae finem rei scire modumque.\npraecipiunt enim quibus modis et quibus artibus res familiaris\nquaerenda sit, quia uident male quaeri solere. sed huiusmodi\nuirtus non est proposita sapienti: nec enim uirtus est opes\nquaerere, quarum neque inuentio neque possessio in nostra potestate\nest. itaque et quaesitu et obtentu faciliores sunt malis\nquam bonis.\nnon potest ergo uirtus esse in iis rebus quaerendis\nin quarum contemptu uis ac ratio uirtutis apparet, nec ad\nea ipsa transfugiet quae magno et excelso animo calcare ac\nproterere gestit, neque fas est animam caelestibus intentam\nbonis, ut haec fragilia sibi conparet, ab inmortalibus suis opibus\nauocari, sed potissimum in iis rebus conparandis uirtutis ratio\nconsistit quas nobis nec homo ullus nec mors ipsa possit auferre.\ncum haec ita se habeant, illut quod sequitur uerum est:\nuirtus, diuitiis pretium persoluere posse.\nqui uersus idem fere significat quod primi duo. sed ne-\n. que ipse neque quisquam philosophorum scire potuit pretium\nipsum uel quale uel quod sit. id enim poeta et illi omnes\nquos secutus est putauerunt recte opibus uti, hoc est frugi esse,\nnon instruere conuiuia sumptuose, non largiri temere, non\n\n\n\n\n\n\neffundere in res superuacuas aut turpes rem familiarem.\ndicet\naliquis fortasse: \\'quid tu? negasne hanc esse uirtutem?\\' non\nequidem nego, contraria enim uidear probare, si negem, sed\nueram nego, quia non sit illa caelestis, sed tota terrena, quandoquidem\nnihil efficit nisi quod remaneat in terra. quid sit autem\nrecte opibus uti et qui sit ex diuitiis fructus petendus decla-.\nrabo apertius, cum de pietatis officio loqui coepero.\niam\ncetera quae sequuntur nullo modo uera sunt. nam inprobis\ninimicitias indicere, aut bonorum defensionem suscipere\npotest cum malis esse commune.\nquidam enim probitate\nficta uiam sibi ad potentiam muniunt faciuntque multa quae\nboni solent, eo quidem promptius quod fallendi gratia faciunt.\nutinamque tam facile esset praestare quam facile est simulare\nbonitatem!\nsed hi cum esse coeperint propositi ac uoti sui\nconpotes et summum potentiae gradum ceperint, tum uero simulatione\ndeposita mores suos detegunt, rapiunt omnia et uiolant\net uexant eosque ipsos bonos quorum causam susceperant insequuntur\net gradus per quos ascenderunt amputant, ne quis\nillos contra ipsos possit imitari.\nuerum tamen putemus hoc\n\n\n\n\n\n\n\n\nofficium non nisi boni esse, ut bonos defendat. at id suscipere\nfacile est, implere difficile, quia cum te certamini congressionique\ncommiseris, in arbitrio dei, non tuo posita uictoria\nest, et plerumque inprobi et numero et conspiratione sunt\npotentiores quam boni, ut ad eos superandos non tam uirtus\nsit quam felicitas necessaria.\nan ahquis ignorat quotiens melior\niustiorque pars uicta sit? hinc semper dominationes acerbae\nin ciues extiterunt.\nplena est exemplis omms historia, sed nos\ncontenti erimus uno. Gnaeus Pompeius bonorum uoluit esse\ndefensor, siquidem pro re publica, pro senatu, pro libertate\narma suscepit. idem tamen uictus cum ipsa libertate occidit\net a spadonibus Aegyptiis detruncatus insepultus abiectus est.\nnon est igitur uirtus aut hostem malorum esse aut defensorem\nbonorum, quia uirtus incertis casibus non potest esse\nsubiecta.\ncommoda praeterea patriai prima putare\nsublata hominum discordia nihil est omnino. quae sunt enim\npatriae commoda nisi alterius ciuitatis aut gentis incommoda,\nid est fines propagare aliis uiolenter ereptos, augere\n\n\n\n\n\n\nimperium, vectigalia facere maiora? quae omnia non utique\nuirtutes, sed uirtutum sunt euersiones.\nin primis enim tollitur\nhumanae societatis coniunctio, tollitur innocentia, tollitur alieni\nabstinentia, tollitur denique ipsa iustitia: quae discidium generis\nhumani ferre non potest et ubicumque arma fulserint, hinc\neam fugari et exterminari necesse est.\nuerum est enim Ciceronis\nillut: qui autem ciuium rationem dicunt habendam,\nexternorum negant, dirimunt hi communem\nhumani generis societatem, qua sublata beneficentia\nliberalitas bonitas iustitia funditus tollitur.\nnam quomodo\npotest iustus esse qui nocet, qui odit, qui spoliat, qui\noccidit? quae omnia faciunt qui patriae prodesse nituntur.\nid enim ipsum prodesse quid sit, ignorant qui nihil putant\nutile, nihil commodum, nisi quod teneri manu potest: quod\nsolum teneri non potest, quia eripi potest.\nhaec itaque ut\nipsi appellant bona quisquis patriae adquisiuerit, hoc est qui\neuersis ciuitatibus gentibusque deletis aerarium pecunia referserit,\nagros ceperit, ciues suos locupletiores fecerit, hic laudibus\nfertur in caelum, in hoc putatur summa et perfecta esse uirtus.\nqui error non modo populi et imperitorum,* sed etiam\n\n\n\n\n\n\nphilosophorum est, qui praecepta quoque dant ad iniustitiam, ne\nstultitiae ac malitiae disciplina et auctoritas desit.\nitaque cum\nde officiis ad rem militarem pertinentibus disputant, neque ad\niustitiam neque ad ueram uirtutem adcommodatur illa omnis\noratio, sed ad hanc uitam moremque ciuilem, quem non esse\niustitiam et res indicat et ipse Cicero testatus est.\nsed nos\ninquit ueri iuris germanaeque iustitiae solidam et expressam\neffigiem nullam tenemus, umbra et imaginibus\nutimur: easque ipsas utinam sequeremur! feruntur\nenim ab optimis naturae et ueritatis exemplis. â€”\numbra est igitur et imago iustitiae quam illi iustitiam putauerunt.\nquid? sapientiam nonne idem confitetur in philosophis\nesse nullam? aut cum Fabricius inquit aut Aristides\niustus nominatur, aut ab illis fortitudinis aut ab hoc\niustitiae tamquam a sapiente petitur exemplum. nemo\nenim horum sic sapiens, ut sapientem uolumus in-\ntellegi, nec ii qui sapientes habiti et nominati, Ma.rcus\nCato et Gaius Laelius, sapientes fuerunt, ne illi\nquidem septem, sed ex mediorum officiorum frequentia\n\n\n\n\n\n\nsimilitudinem quandam gerebant speciemque sapientium.\nsi ergo et philosophis ipsorum confessione adempta\nsapientia est et iis qui iusti habiti sunt adempta iustitia est,\nomnes igitur illae uirtutis descriptiones falsae sint necesse est,\nquia quae sit uera uirtus scire non potest nisi iustus ac sapiens.\niustus autem ac sapiens nemo est nisi quem deus praeceptis\ncaelestibus erudiuit.\nNam illi omnes qui per aliorum confessam stultitiam\nsapientes existimantur, specie uirtutis inducti umbras et\nimagines adprehendunt, nihil uerum. quod ea fit ratione,\nquoniam uia illa mendax, quae fert ad occasum, multos tramites\nhabet propter studiorum et disciplinarum uarietatem, quae sunt\nin uita hominum dissimiles atque diuersae.\nnam sicut uia\nilla sapientiae habet aliquid simile stultitiae, quod libro praecedente\nmonstrauimus, ita haec cum sit tota stultitiae, habet\naliquid simile sapientiae, quod adripiant ii qui stultitiam publicam\nintellegunt: et ut habet uitia manifesta, sic habet aliquid\nquod simile uideatur esse uirtuti, ut habet apertum scelus, sic\nimaginem quandam speciemque iustitiae.\nquomodo enim praecursor\neius uiae cuius uis et potestas omnis in fallendo est,\nuniuersos in fraudem posset inducere, nisi ueri similia hominibus\nostentaret? deus enim, ut immortale illud arcanum eius\n\n\n\n\n\n\n\n\nin operto esset, posuit in uia sua quae homines pro malis et\nturpibus aspernarentur, ut auersi a sapientia et ueritate, quam\nsine ullo duce requirebant, in id ipsum inciderent quod uitare\nac fugere cupiebant.\nitaque illam perditionis ac mortis uiaui\nmultiplicem ostendit, uel quod multa sunt genera uitae uel\nquod dii multi qui coluntur.\nhuius dux praeuaricator ac subdolus,\nut uideatur esse discrimen aliquod falsi et ueri, mali et\nboni, alia ducit luxuriosos alia eos qui frugi appellantur, alia\ninperitos alia doctos, alia inertes alia strenuos, alia stultos\nalia philosophos, et eos quidem non uno tramite.\nillos enim\nqui aut uoluptates aut diuitias non refugiunt, ab hac publica\net celebri uia modice segregat, eos autem qui aut uirtutem\nsequi uolunt aut contemptum rerum profitentur, per confragosa\nquaedam praecipitia trahit.\nsed tamen illa omnia itinera quae\nspeciem bonorum ostentant non sunt aliae uiae, sed deuerticula\net semitae, quae uidentur quidem ab illa communi dextrouersum\nseparari, ad eandem tamen et ad unum omnes exitum\nsub ipso fine referuntur.\nibi enim dux ille coniungit omnes\nubi opus fuerat bonos a malis, fortes ab inertibus, sapientes\na stultis separari, in deorum scilicet cultu, in quo ille uniuersos,\n\n\n\n\nquia sine ullo discrimine stulti fuerunt, uno mucrone iugulat\net praecipitat in mortem.\nhaec autem uia, quae est ueritatis\net sapientiae et uirtutis et usae, quorum omnium fons unus\nest, una uis, una sedes, et simplex est, quo paribus animis\nsummaque concordia unum sequamur et colamus deum, et angusta,\nquoniam paucioribus uirtus data est, et ardua, quoniam\nad bonum quod est summum atque sublime nisi cum summa\ndifficultate ac labore non potest perueniri.\nHaec est uia quam philosophi quaerunt, sed ideo non inueniunt,\nquia in terra potius ubi apparere non potest quaerunt.\nerrant ergo uelut in mari magno nec quo ferantur intellegunt,\nquia nec uiam cernunt nec ducem sequuntur ullum.\neadem namque ratione hanc uitae uiam quaeri oportet qua in\nalto iter nauibus quaeritur: quae nisi aliquod caeli lumen obseruent,\nincertis cursibus uagantur.\nquisquis autem rectum\niter uitae tenere nititur, non terram debet aspicere, sed caelum\net, ut apertius loquar, non hominem sequi debet, sed deum,\nnon his terrestribus simulacris, sed deo seruire caelesti, non\nad corpus referre omnia, sed ad mentem, non huic uitae dare\noperam, sed aeternae.\nitaque si oculos in caelum semper intendas\net solem qua oritur observes eumque habeas uitae quasi\n\n\n\n\nnauigii ducem, sua sponte in uiam pedes dirigentur et illut\ncaeleste lumen, quod sanis mentibus multo clarior sol est quam\nhic quem carne mortali uidemus, sic reget, sic gubernabit, ut\nad summum sapientiae uirtutisque portum sine ullo errore perducat.\nsuscipienda igitur dei lei est, quae nos ad hoc iter\ndirigat, illa sancta, illa caelestis, quam Marcus Tullius in libro\nde re publica tertio paene diuina uoce depinxit: cuius ego, ne\nplura dicerem, uerba subieci.\nest quidem uera lei recta\nratio, naturae congruens, diffusa in omnis, constans,\nsempiterna, quae uocet ad officium iubendo, uetando\na fraude deterreat, quae tamen neque probos frustra\niubet aut uetat nec inprobos iubendo aut uetando\nmouet.\nhuic legi nec obrogari fas est neque derogari\naliquid ex hac licet neque tota abrogari potest, nec\nuero aut per senatum aut per populum solui hac lege\npossumus, neque est quaerendus explanator aut inter-\npres Sextus Aelius, nec erit alia lex Romae alia\n\n\n\n\n\n\n\n\nAthenis, alia nunc alia posthac, sed et omnes gentes\net omni tempore una lex et sempiterna et inmutabilis\ncontinebit unusque erit communis quasi magister et\nimperator omnium deus: ille legis huius inuentor\ndisceptator lator, cui qui non parebit, ipse se fugiet\nac naturam hominis aspernatus hoc ipso luet maximas (\npoenas, etiamsi cetera supplicia quae putantur effugerit.\nquis sacramentum dei sciens tam significanter eDarrare\nlegem dei posset quam illam homo longe a ueritatis notitia\nremotus expressit? ego uero eos qui uera inprudentes\nloquuntur sic habendos puto, tamquam diuinent spiritu aliquo\ninstincti.\nquodsi ut legis sanctae uim rationemque peruidit,\nita illut quoque scisset aut explicasset, in quibus praeceptis\nlex ipsa consisteret, non philosophi functus fuisset officio, sed\nprophetae.\nquod quia facere ille non poterat, nobis faciendum\nest, quibus ipsa lex tradita est ab illo uno magistro et\nimperatore omnium deo.\nHuius legis caput primum est ipsum deum nosse, soli\nobtemperare, solum colere. non potest enim rationem hominis\n\n\n\n\n\n\nobtinere qui parentem animae suae deum nescit; quod est\nsummum nefas. quae ignoratio facit ut diis aliis seruiat, quo\nnihil sceleratius committi potest.\nhinc iam procliuis est ad\nmalitiam gradus per ignorantiam ueri ac singularis boni, quia\ndeus, quem nosse refugit, fons est ipse bonitatis: uel si iustitiam\nsequi uolet, diuini tamen iuris ignarus gentis suae leges,\ntamquam uerum ius amplectetur, quas non utique iustitia, sed\nutilitas repperit.\ncur enim per omnes populos diuersa et uana\niura sunt condita, nisi quod una quaeque gens id sibi sanxit\nquod putauit rebus suis utile?\nquantum autem ab iustitia\nrecedat utilitas, populus ipse Romanus docet, qui per fetiales\nbella indicendo et legitime iniurias faciendo semperque aliena\ncapiendo atque rapiendo possessionem sibi totius orbis comparauit.\nuerum hi iustos se putant, si contra leges suas nihil\nfaciant: quod etiam timori adscribi potest, si praesentium poenarum\nmetu sceleribus abstineant.\nsed concedamus sane ut\nid natura uel, ut ait philosophus, sua sponte faciant quod\nlegibus facere coguntur. num idcirco iusti erunt, quia parent\ninstitutis hominum, qui ipsi aut errare aut iniusti esse\n\n\n\n\n\n\n\n\npotuerunt, sicut illi duodecim tabularum conditores, aut certe publicae\nutilitati pro condicione temporum seruierunt?\naliut est\nigitur ciuile ius, quod pro moribus ubique uariatur, aliut uera\niustitia, quam uniformem ac simplicem proposuit omnibus deus:\nquem qui ignorat, et ipsam iustitiam ignoret necesse est.\nsed\nputemus fieri posse ut aliquis naturali et ingenito bono ueras\nuirtutes capiat, qualem fuisse Cimonem Athenis accepimus,\nqui et egentibus stipem dedit et pauperes inuitauit et nudos\ninduit, tamen cum illud unum quod est maximum deest, agnitio\ndei, iam bona illa omnia superuacua sunt et inania, ut frustra\nin iis adsequendis laborauerit.\nomnis enim iustitia eius similis\nerit humano corpori caput non habenti: in quo tametsi\nmembra omnia et locis suis constent et figura et habitudine,\ntamen quoniam deest id quod est omnium principale, et uita\net omni sensu caret.\nitaque membra illa formam tantummodo\nmembrorum habent, usum non habent, tam scilicet quam\ncaput sine corpore. cui similis est qui cum deum non ignoret,\nuiuit iniuste: id enim solum habet quod est summum, sed\nfrustra, quoniam uirtutibus tamquam membris eget.\nitaque\nut sit uiuum ac sensibile corpus, et agnitio dei necessaria est\nquasi caput et uirtutes omnes quasi corpus. ita fiet homo perfectus\nac uiuus, sed tamen summa omnis in capite est, quod\nquamuis constare non possit sine omnibus, sine quibusdam\n\n\n\n\ntamen potest.\net erit quidem animal uitiosum ac debile, sed\ntamen uiuet, sicut is qui et deum nouit et in aliqua re peccat;\ndat enim ueniam peccatis deus. itaque sine membris aliquibus\nuiui potest, sine capite nullo modo.\nhaec res efficit ut philosophi\netiamsi natura sint boni, tamen nihil sciant, nihil sapiant.\nomnis doctrina et uirtus eorum sine capite est, quia deum\nnesciunt, qui est uirtutis ac doctrinae caput. quem qui non\nadgnoscit, licet uideat, caecus est, licet audiat, surdus, licet\nloquatur, elinguis est.\ncum uero conditorem rerum parentemque\ncognouerit, tunc et uidebit et audiet et loquetur.\nhabere enim caput coepit, in quo sunt sensus omnes conlocati\nhoc est oculi et aures et lingua.\nnam profecto is uidet qui\nueritatem, in qua deus est, uel deum, in quo ueritas est, oculis\ncordis aspexerit, is audit qui diuinas uoces ac praecepta uitalia\npectori suo adfigit, is loquitur qui caelestia disserens uirtutem\nac maiestatem dei singularis enarrat.\nquare non est dubium\nquin impius sit quisquis deum non adgnouerit, omnesque uirtutes\neius, quas habere aut tenere se putat., in illa mortifera\nuia reperiuntur, quae est tota tenebrarum.\nquapropter nihil\nest quod sibi aliquis gratuletur, si has inanes uirtutes adeptus\nest, quia non tantum miser, qui bonis praesentibus careat, sed\netiam stultus sit necesse est, qui labores in uita sua maximos\nsuscipiat in cassum.\nnam adempta spe immortalitatis quam\ndeus pollicetur in sua religione uersantibus, cuius adsequendae\n\n\n\n\ngratia uirtus adpetenda est et quidquid malorum acciderit perferendum,\nmaxima erit profecto uanitas obsequi uelle uirtutibus,\nquae frustra homini calamitates adferunt et labores.\nnam si\nuirtus est egestatem exilium dolorem mortem, quae timentur a\nceteris, pati fortiter ac subire, quid tandem in se boni habet,\ncur eam philosophi propter se ipsam dicant expetendam ? nimirum\nsuperuacuis et inanibus poenis delectantur quibus licet\nagere tranquille.\nsi enim mortales sunt auimae, si uirtus\ndissoluto corpore nihil futura est, quid fugimus adtributa nobis\nbona quasi aut ingrati aut indigni qui diuinis muneribus perfruamur?\nquae bona ut habeamus, scelerate inpieque uiuendum\nest, quia uirtutem id est iustitiam paupertas sequitur.\nsanus igitur non est qui nulla spe maiore proposita iis bonis\nquibus ceteri utuntur in uita, labores et cruciatus et miserias\nanteponat.\nsi autem uirtus, ut ab ns rectissime dicitur, capessenda\nest, quia constet ad eam nasci hominem, subesse\ndebet spes aliqua maior, quae malorum et laborum, quos perferre\nuirtutis est, magnum adferat praeclarumque solacium.\nnec aliter uirtus cum per se dura sit, haberi pro bono potest,\nquam si acerbitatem suam maximo bono penset.\naeque non\naliter his bonis praesentibus abstinendum est, quam si sint\nalia maiora, propter quae tanti sit et uoluptates omittere et\nmala omnia sustinere. ea uero nulla sunt alia, ut in tertio\ndocui, nisi perpetuae uitae. hanc autem praestare quis potest\nnisi deus, qui uirtutem ipsam proposuit ?\nergo in dei agnitione\n\n\n\n\n\n\n\n\n\n\n\n\net cultu rerum summa uersatur: in hoc est spes omnis ac\nsalus hominis, hic est sapientiae gradus primus, ut sciamus\nqui sit nobis uerus pater eumque solum pietate debita prosequamur,\nhuic pareamus, huic deuotissime seruiamus, in eo\npromerendo actus omnis et cura et opera collocetur.\nDixi quid debeatur deo: dicam nunc quid homini tribuendum\nsit; quamquam id ipsum quod homini tribueris, deo tribuitur,\nquia homo dei simulacrum est.\nsed tamen primum\niustitiae officium est coniungi cum deo, secundum, cum homine.\nset illut primum religio dicitur, hoc secundum misericordia uel\nhumanitas nominatur. quae uirtus propria est iustorum et cultorum\ndei, quod ea sola uitae communis continet rationem.\ndeus enim qui ceteris animalibus sapientiam non dedit, naturalibus\nea munimentis ab incursu et periculo tutiora generauit,\nhominem uero quia nudum fragilemque formauit, ut eum sapientia\npotius instrueret, dedit ei praeter cetera hunc pietatis\nadfectum, ut homo hominem tueatur diligat foueat contraque\nomnia pericula et accipiat et praestet auxilium.\nsummum\nigitur inter se hominum uinculum est humanitas: quod qui\ndiruperit, nefarius et parricida existimandus est. nam si ab\nuno homine quem deus finxit omnes orimur, certe consanguinei\nsumus et ideo maximum scelus putandum est odisse\n\n\n\n\n\n\n\n\nhominem uel nocentem.\npropterea deus praecepit inimicitias\nper nos numquam faciendas, semper esse tollendas, scilicet ut\neos qui sint nobis inimici necessitudinis admonitos mitigemus.\nitem si ab uno deo mspirati omnes et animati sumus, quid\naliut quam fratres sumus, et quidem coniunctiores, quod animis,\nquam qui corporibus ?\nitaque non errat Lucretius, cum dicit:\ndenique caelesti sumus omnes semine oriundi,omnibus ille idem pater est.\nergo pro beluis inmanibus sunt habendi qui homini nocent,\nqui contra IUS humanitatis et fas omne spoliant cruciant occidunt\nexterminant. ob hanc necessitudinem germanitatis docet\nnos deus malum numquam facere, semper bonum.\nid autem\nipsum bene facere quid sit, idem ipse praescribit: praestare\nauxilium depressis et laborantibus, inpertiri uictum non habentibus.\ndeus enim quoniam pius est, animal nos uoluit esse\nsociale: itaque in aliis hominibus nos ipsos cogitare debemus.\nnon meremur in periculo liberari, si non succurrimus, non\nmeremur auxilium, si negamus.\nad hanc partem philosophorum\nnulla praecepta sunt, quippe qui falsae uirtutis specie\ncapti misericordiam de homine sustulerunt et dum uolunt sanare,\nuitiauerunt.\net cum idem plerumque fateantur\n\n\n\n\n\n\n\n\n\n\nsocietatis humanae communionem esse retinendam, ab ea plane se\nipsos inhumanae uirtutis suae rigore dissociant. conuincendus\nergo etiam hic error illorum est qui nihil cuiquam inpertiendum\nputant.\nurbis condendae originem atque causam non\nunam intulerunt, sed alii eos homines qui sint ex terra primitus\nnati, cum per siluas et campos erraticam degerent uitam,\nnec ullo inter se sermonis aut iuris uinculo cohaererent, sed\nfrondes et herbam pro cubilibus, speluncas et antra pro domibus\nhaberent, bestiis et fortioribus animalibus praedae fuisse\ncommemorant.\ntum eos qui aut laniati effugerant aut laniari\nproximos uiderant, admonitos periculi sui ad alios homines decucurrisse,\npraesidium inplorasse et primo nutibus uoluntatem\nsuam significasse, deinde sermonis initia temptasse ac singulis\nquibusque rebus nomina inprimendo paulatim loquendi perfecisse\nrationem.\ncum autem multitudinem ipsam uiderent contra\nbestias esse tutandam, oppida etiam coepisse munire, ut uel\nquietem noctis tutam sibi facerent uel ut incursiones atque impetus\nbestiarum non pugnando, sed obiectis aggeribus arcerent.\no ingenia hominibus indigna, quae has ineptias protulerunt,\n\n\n\n\n\n\nmiseros atque miserabiles, qui stultitiam suam litteris memoriaeque\nmandauerint !\nqui cum uiderent mutis quoque animalibus\ningenitam esse rationem uel conueniendi uel inuicem adpetendi\nuel periculi fugiendi uel mali cauendi uel cubilia sibi et latibula\nparandi, homines tamen ipsos existimauerint non nisi exemplis\nadmoneri ac discere potuisse, quid metuere, quid cauere, quid\nfacere deberent, aut numquam conuenturos inter se fuisse nec\nloquendi rationem reperturos, nisi eos bestiae comedissent.\nhaec aliis delira uisa sunt, ut fuerunt, dixeruntque non ferarum\nlaniatus causam fuisse coeundi, sed ipsam potius humanitatem,\nitaque inter se congregatos, quod natura hominum\nsolitudinis fugiens et communionis ac societatis adpetens esset.\nnon magna inter eos disceptatio est, siquidem causae dispares\nsunt, res eadem est.\npotuit igitur utrumque, quia non repugnat,\nsed tamen utrumque nullo modo uerum est, quia non\nper omnem terram nati sunt homines e terra tamquam ex\ndraconis alicuius dentibus proseminati, ut poetae ferunt, sed\nunus homo a deo fictus ab eoque uno terra omnis humano\ngenere conpleta est, eadem scilicet ratione qua rursus post\ndiluuium; quod certe negare non possunt.\nnulla igitur in principio\nfacta est eiusmodi congregatio nec umquam fuisse\n\n\n\n\n\n\nhomines in terra qui praeter infantiam non loquerentur, intelleget\ncui ratio non deest.\nfingamus tamen illa uera esse\nquae otiosi et inepti senes fabulantur, ut eos suis potissimum\nsensibus et suis rationibus refellamus.\nsi hac de causa sunt\nhomines congregati, ut mutuis auxiliis inbecillitatem suam\ntuerentur, succurrendum est igitur homini qui egeat auxilio.\ncum enim praesidii causa homines societatem cum hominibus\ninierint et sanxerint., foedus illut a principio sui ortus inter\nhomines tutum aut uiolare aut non conseruare summum nefas\nputandum est.\nnam qui se a praestando auxilio remouet,\netiam ab accipiendo remoueat necesse est, quia nullius opera\nindigere se putat qui alteri suam denegat.\nhuic uero, qui\nse ipse dissociat ac secernit a corpore, non ritu hominis, sed\nferarum more uiuendum est. quod si fieri non potest, retinendum\nigitur omni modo uinculum societatis humanae, quia\nhomo sine homine nullo modo potest uiuere. retentio autem\nsocietatis est communitas, id est auxilium praestare, ut possimus\naccipere.\nsin uero, ut illi alii disputant, humanitatis ipsius\ncausa facta est hominum congregatio, homo certe hominem\ndebet adgnoscere.\nquod si fecerunt illi rudes et adhuc fen\nhomines et fecerunt nondum constituta loquendi ratione, quid\nputemus hominibus expolitis et sermonis rerumque omnium\n\n\n\n\n\n\ncommercio inter se copulatis esse faciendum, qui adsueti hominibus\nsolitudinem ferre non possunt?\nConseruanda est igitur humanitas, si homines recte dici\nuelimus. id autem ipsum, conseruare humanitatem, quid aliut\nest quam diligere hominem, quia homo sit et idem quod nos\nsumus?\n-discordia igitur ac dissensio non est secundum hominis\nrationem uerumque illut est Ciceronis, quod ait hominem\nnaturae oboedientem homini nocere non posse.\nergo si nocere homini contra naturam est, prodesse igitur\nhomini secundum naturam sit necesse est.\nquod qui non\nfacit, hominis se appellatione despoliat, quia humanitatis officium\nest necessitati hominis ac periculo subuenire.\nquaero\nigitur ab iis qui flecti et misereri non putant esse sapientis,\nsi homo ab aliqua bestia conprehensus auxilium sibi armati\nhominis inploret, utrumne succurrendum putent an minime.\nnon sunt tam inpudentes, ut negent fieri oportere quod flagitat,\nquod exposcit humanitas.\nitem, si aliquis circumueniatur igni,\nruina opprimatur, mergatur mari, flumine rapiatur, num putent\nhominis esse non auxiliari. non sint ipsi homines, si putent —\nnemo enim potest eiusmodi periculis non esse subiectus —, immo\nuero et hominis et fortis uiri esse dicent seruare periturum.\nsi ergo in eiusmodi casibus, quia periculum uitae homini\n\n\n\n\n\n\n\n\nadferunt, succurrere humanitatis esse concedunt, quid causae est\ncur, si homo esuriat sitiat algeat, succurrendum esse non putent?\nquae cum sint paria natura cum illis casibus fortuitis\net unam eandemque humanitatem desiderent, tamen illa discernunt,\nquia non re ipsa uera, sed utilitate praesenti omnia\nmetiuntur.\nillos enim quos periculo subripiunt sperant sibi\ngratiam relaturos, egentes autem quia non sperant, perire arbitrantur\nquidquid eiusmodi hominibus inpertiant.\nhinc est illa\nPlauti detestanda sententia:\nmale meretur qui mendico dat quod edat:nam et illut quod dat perit et illi producit uitam ad miseriam.\nat enim poeta fortasse pro persona locutus est. quid? Marcus\nTullius in suis officialibus libris nonne hoc idem suadet, non\nesse omnino largiendum? sic enim dixit: largitioque quae\nfit ex re familiari, fontem ipsum benignitatis exhaurit.\nita benignitate benignitas tollitur: qua quo\nin plures usus sis, eo minus in multos uti possis.\net idem paulo post: quid autem est stultius quam\nquod libenter facias, curare ut id diutius facere non\n\n\n\n\n\n\npossis? uidelicet professor sapientiae refrenat homines ab\nhumanitate monetque ut rem familiarem diligenter custodiant\nmalintque arcam quam iustitiam conseruare.\nquod cum intellegeret\ninhumanum esse ac nefarium, mox alio capite quasi\nactus paenitentia sic ait: nonnumquam tamen est largiendum\nnec hoc benignitatis genus omnino repudiandum\net saepe idoneis hominibus egentibus de re far\nmiliari inpertiendum. quid est idoneis?\nnempe iis qui\nrestituere ac referre gratiam possint. si nunc Cicero uiueret,\nexclamarem profecto: hic, hic, Marce Tulli, aberrasti a uera\niustitia eamque uno uerbo sustulisti, cum pietatis et humanitatis\nofficia utilitate metitus es.\nnon enim idoneis hominibus\nlargiendum est, sed quantum potest non idoneis. id\nenim iuste, id pie, id humane fit. quod sine spe recipiendi\nfeceris. haec est uera illa et germana iustitia, cuius\nsolidam et expressam effigiem nullam tenere uos dicis.\nipse pluribus locis clamas mercennariam non esse uirtutem\nfaterisque in libris legum tuarum liberalitatem gratuitam esse\nhis uerbis: nec est dubium quin is qui liberalis benignusque\ndicitur, officium, non fructum sequatur. cur ergo\nidoneis potius largiris, nisi ut postea mercedem recipias?\nte igitur auctore ac praeceptore iustitiae quisquis idoneus\nnon erit, nuditate siti fame conficietur nec homines copiosi et\n\n\n\n\n\n\nusque ad delicias abundantes subuenient ultimae necessitati.\nsi uirtus mercedem non exigit, si propter se, ut dicis, expetenda\nest, ergo iustitiam matrem principemque uirtutum\nsuo pretio, non tuo commodo aestima, ei potissimum tribue a\nquo nihil speres.\nquid personas eligis? quid membra inspicis?\npro homine tibi habendus est quisquis ideo precatur, quia te\nhominem putet.\nabice umbras illas imaginesque iustitiae\natque ipsa ueram et expressam tene. largire caecis debilibus\nclaudis destitutis; quibus nisi largiare moriendum est.\ninutiles sunt hominibus, sed utiles deo, qui eos retinet in uita,\nqui spiritu donat, qui luce dignatur.\nfoue quantum in te est\net animas hominum ne extinguantur humanitate sustenta. qui\nsuccurrere perituro potest, si non succurrerit, occidit.\nuerum\nisti quia neque naturam retinent neque praemium in eo quod\nsit sciunt, dum perdere timent, perdunt et in id quod maxime\ncanent incidunt, ut quidquid largiuntur aut pereat omnino aut\nad tempus breuissimum prosit.\nnam qui exiguam stipem\nmiseris negant, qui(a) conseruare humanitatem sine damno suo\n\n\n\n\n\n\n\n\nnolunt, patrimonia sua effundunt, ut aut peritura et fragilia\nsibi conparent aut certe maximis suis damnis nihil consequantur.\nquid enim dicendum est de iis qui populari leuitate ducti uel\nmagnis urbibus suffecturas opes exhibendis muneribus inpendunt,\nnisi eos dementes atque furiosos, qui praestent id populo\nquod et ipsi perdant et nemo eorum quibus praestatur\naccipiat?\nitaque ut est omnis uoluptas caduca et breuis, oculorum\nmaxime et aurium, aut obliuiscuntur homines et alterius\ndamna pro ingratis habent aut etiam offenduntur, si non est\nlibidini uulgi satisfactum, ut etiam homines stultissimi malum\nsibi malo conparauerint, aut si adeo placuerant, nihil amplius\nquam inanem fauorem paucorumque dierum fabulas adsequantur:\nsic cotidie leuissimorum hominum patrimonia in res superuacuas\nprodiguntur.\nnum ergo illi sapientius, qui utiliora et\ndiuturniora ciuibus suis exhibent munera, ii scilicet qui publicis\noperibus extructis memoriam nomini suo quaerunt? ne isti\nquidem recte: bona sua in terra sepeliunt, quia nec memoria\nquicquam mortuis confert nec opera eorum sempiterna sunt,\nsiquidem aut uno tremore terrae dissipantur et corruunt aut\nfortuito consumuntur incendio aut hostili aliquo impetu diruuntur\n\n\n\n\naut certe uetustate ipsa dissoluta labuntur.\nnihil est enim,\nut ait orator, opere et manu factum quod non conficiat\net consumat uetustas. at haec iustitia et lenitas\nflorescet cottidie magis.\nilli ergo melius, qui tribulibus\nsuis aut clientibus largiuntur — aliquid enim praestant hominibus\net prosunt — sed non est illa uera et iusta largitio.\nbeneficentia enim nulla est ubicumque necessitas non est.\nperit ergo quidquid gratiae causa tribuitur non indigentibus\naut cum faenore redit, et beneficentia non erit. quod etsi\ngratum est iis quibus datur, iustum tamen non est, quia si\nnon fiat, nihil mali sequitur.\nunum igitur certum et aerum\nliberalitatis officium est egentes atque inutiles alere.\nHaec est illa perfecta iustitia quae custodit humanam\nde qua philosophi locuntur societatem, hic diuitiarum maximus\nac uerissimus fructus est, non uti opibus ad propriam unius\nuoluptatem, sed ad multorum salutem, non ad praesentem\nsuum fructum, sed ad iustitiam, quae sola non interit.\ntenendum\nest igitur omni modo ut ab officio misericordiae spes\nrecipiendi absit omnino: huius enim operis et officii merces a\ndeo est expectanda solo. nam si ab homine expectes, iam non\nhumanitas erit illa, sed beneficii faeneratio, nec potest uideri\n\n\n\n\n\n\nbene meruisse qui quod facit non alteri, sed sibi praestat.\net tamen res eodem redit, ut quod alteri quisque praestiterit\nnihil ab eo commodi sperans, uere sibi praestet, quia mercedem\ncapiet a deo.\nitem deus praecipit ut si quando cenam\nparauerimus, eos in conuictum adhibeamus qui reuocare non\npossint et uicem reddere, ut omnis actus uitae nostrae non\ncareat misericordiae munere.\nnec tamen quisquam interdictum\nsibi putet aut communione cum amicis aut caritate cum proximis,\nsed notum nobis deus fecit quod sit uerum et iustum\nopus: ita nos oportet cum proximis uiuere, dummodo sciamus\nillut ad hominem, hoc ad deum pertinere.\npraecipua igitur\nuirtus hospitalitas, quod philosophi quoque aiunt, sed eam detorquent\na uera iustitia et ad commodum rapiunt. recte inquit\nCicero a Theophrasto est laudata hospitalitas. est\nenim, ut mihi quidem uidetur, ualde decorum patere\ndomus hominum inlustrium hospitibus inlustribus.\neodem modo rursus errauit quo tum, cum idoneis esse diceret\nlargiendum. non enim iusti et sapientis uiri domus inlustribus\ndebet patere, sed humilibus et abiectis: nam inlustres illi\nac potentes nulla re possunt indigere, quos opulentia sua et\n\n\n\n\n\n\n\n\nmunit et honorat.\nnihil autem a iusto uiro faciendum est\nnisi quod sit beneficum. beneficium autem si refertur, interit\natque finitur: nec enim possumus id habere integrum cuius\npretium nobis persolutum est.\nin iis itaque beneficiis iustitiae\nratio uersatur quae salua et incorrupta permanserint, permanent\nautem non aliter quam si praestentur iis hominibus qui prodesse\nnullo modo possunt.\nat ille m recipiendis lnlustribus\nnihil spectauit aliut nisi utilitatem nec dissimulauit homo ingeniosus\nquid ex eo commodi speraret. ait enim, qui id faciat,\npotentem aput exteros futurum per gratiam principum,\nquos sibi hospitii et amicitiae iure constrinxerit.\no quam multis argumentis (Ciceronis inconstantia, si id agerem,\ncoargui posset! nec tam nostris quam suis uerbis refelleretur.\nidem quippe ait, ut quisque maxime ad suum commodum\nreferat quaecumque agit, ita minime esse uirum\nbonum.\nidem etiam negat simplicis et aperti hominis\nesse ambire, simulare aliquid et praetendere, aliut\nagere uideri, cum aliut agat, praestare se alteri fingere\nquod sibi praestet, sed malitiosi potius et astuti\net fallacis et subdoli.\nquomodo ergo defenderet quominus\nambitiosa illa hospitalitas malitia esset? tu mihi per omnes\n\n\n\n\n\n\n\n\nportas circumcurses, ut aduenientes populorum atque urbium\nprincipes domum tuam inuites, ut per eos aput ciues eorum\npotentiam consequare, uelisque te iustum et humanum et hospitalem\nuideri, cum studeas utilitati tuae ?\nuerum hoc ille non\npotius incaute, — quid enim minus in Ciceronem conuenit? —\nsed ignorantia ueri iuris prudens ac sciens in hos se laqueos\ninduit.\nquod ut ei possit ignosci, testificatus est non ad\nueram iustitiam, quam non teneat, praecepta se dare,\nsed ad umbram imaginemque iustitiae. ignoscendum\nest igitur umbratico et imaginario praeceptori uec ab eo ueritas\nexigenda est qui se nescire fateatur.\nâ€” captiuorum redemptio\nmagnum atque praeclarum iustitiae munus est, quod idem ipse\nTullius adprobauit. atque haec benignitas inquit etiam\nrei publicae est utilis, redimi e seruitute captos, locupletari\ntenuiores. hanc ego consuetudinem benignitatis\nlargitioni munerum longe antepono, haec est\ngrauium hominum atque magnorum.\nproprium igitur\niustorum opus est alere pauperes ac redimere captiuos, cum aput\niniustos, si qui haec faciant, graues et magni appellentur:\niis enim maxime laudis est bene facere quibus nemo sperauit\nesse facturos.\nnam qui bonum facit uel consanguineo uel\nproximo uel amico, aut nullam aut certe non magnam laudem\n\n\n\n\n\n\n\n\nmeretur, quia facere debet sitque impius ac detestabilis, nisi\nfecerit id quod ab eo et natura ipsa et necessitudo exigit, et\nsi facit, non tam gloriae adsequendae quam reprehensionis\nuitandae gratia facit.\nqui autem facit alieno et ignoto, is\nuero dignus est laude, quoniam ut faceret sola ductus est humanitate.\nibi ergo iustitia est ubi ad bene faciendum necessitatis\nuinculum nullum est.\nhoc igitur officium benignitatis ne anteponere\nquidem largitioni munerum debuit: quod est conparantis\net e duobus bonis id quod sit melius eligentis.\nilla enim\nlargitio hominum patrimonia sua in munera abicientium inanis\net leuis et ab omni iustitia remotissima est. itaque ne dici\nquidem munera oportet in quibus nemo accipit nisi qui accipere\nnon meretur.\nnon minus magnum iustitiae opus est\npupillos et uiduas destitutos et auxilio indigentes tueri atque\ndefendere: quod adeo uniuersis diuina lex illa praescribit,\nquandoquidem boni quique iudices ad officium suum iudicant\npertinere ut iis naturali humanitate faueant ac prodesse nitantur.\nuerum haec opera proprie nostra sunt, qui legem,\nqui uerba ipsius dei praecipientis accepimus. nam illi sentiunt\nquidem natura esse iustum tueri eos qui tutela carent, sed cur\nita sit non perspiciunt.\ndeus enim, cuius perpetua clementia\nest, idcirco uiduas pupillosque defendi ac foueri iubet, ne quis\nrespectu ac miseratione pignorum suorum retardetur quominus\n\n\n\n\n\n\nmortem pro iustitia fideque suscipiat, sed incunctanter ac fortiter\nsubeat, cum sciat se caros suos deo relinquere nec iis\numquam praesidium defuturum.\naegros quoque quibus defuerit\nqui adsistat, curandos fouendosque suscipere summae\nhumanitatis et magnae operationis est: quod qui fecerit, hic\nuiuam hostiam deo adquiret et quod alteri dederit ad tempus, ipse\na deo accipiet in aeternum.\nultimum illud et maximum\npietatis officium est peregrinorum et pauperum sepultura: quod\nilli uirtutis iustitiaeque doctores prorsus non attigerunt. nec\nenim poterant id uidere qui utilitate omnia officia metiebantur.\nin ceteris enim quae supra dicta sunt quamuis uerum limitem\nnon tenuerint, tamen quoniam commodi aliquid in iis deprehenderunt,\nquasi odore quodam ueritatis retenti propius aberrarunt,\nhoc autem, quia nihil uidere in eo commodi poterant,\nreliquerunt.\nquin etiam non defuerunt qui superuacaneam\nfacerent sepulturam nihilque esse dicerent mali iacere inhumatum\net abiectum. quorum inpiam sapientiam cum omne\nhumanum genus respuit, tum diuinae uoces, quae id fieri iubent.\nuerum illi non audent dicere id non esse faciendum, sed si\nforte non fiat, nihil esse incommodi. itaque in ea re non tam\npraecipientium quam consolantium funguntur officio, ut si forte\nid sapienti euenerit, ne se ob hoc miserum putet.\nnos autem\nnon quid sapienti ferendum sit dicimus, sed quid facere ipse\n\n\n\n\n\n\n\n\n\n\ndebeat. itaque non quaerimus nunc utrumne tota sepeliendi\nratio sit utilis necne, sed haec etiamsi sit inanis, ut illi existimant,\ntamen faciendum est uel ob hoc solum, quod aput\nhomines bene et humane fieri uidetur; animus enim quaeritur\net propositum ponderatur.\nnon ergo patiemur figuram et\nfigmentum dei feris ac uolucribus in praedam iacere, sed reddemus\nid terrae, unde ortum est, et quamuis in homine ignoto\nnecessariorum munus inplebimus, in quorum locum, quia desunt,\nsuccedet humanitas, et ubicumque homo desiderabitur, ibi exigi\nofficium nostrum putabimus.\nin quo autem magis iustitiae\nratio consistit quam in eo, ut quod praestamus nostris per adfectum,\npraestemus alienis per humanitatem? quae est multo\ncertior iustiorque, cum iam non homini praestatur, qui nihil\nsentit, sed deo soli, cui carissimum sacrificium est opus iustum.\ndicet aliquis fortasse: \\'si haec omnia fecero, nihil habebo.\nquid enim? si magnus hominum numerus egebit algebit capietur\nmorietur, ut haec facientem uel uno die patrimonio exui\nsit necesse, perdamne rem familiarem meo aut maiorum labore\nquaesitam, ut iam ipsi mihi aliena misericordia uiuendum sit?\\'\nquid?\ntu tam pusillo animo paupertatem times, quam etiam\nuestri philosophi laudant nihilque hac tutius, nihil tranquillius\n\n\n\n\n\n\n\n\nesse testantur? hoc quod times sollicitudinum portus est.\nan ignoras quot periculis, quot casibus cum his malis opibus\nsubiaceas? quae tecum bene agent, si sine tuo cruore transierint.\ntu uero praeda onustus incedis et spolia geris, quae\ninritent animos etiam tuorum.\nquid ergo dubitas bene collocare\nid quod tibi forsan eripiet aut unum latrocinium aut\nexistens repente proscriptio aut hostilis aliqua direptio? quid\nuerere fluxum et fragile bonum facere sempiternum aut thesauros\ntuos custodi deo credere, ubi non furem praedonemque\ntimeas, non rubiginem, non tyrannum? qui aput deum diues\nest, pauper esse numquam potest.\nsi iustitiam tanti putas,\nsequere abiectis oneribus quae te premunt, libera te ipse conpedibus\net catenis, ut expeditus ad deum curras. magni et\nexcelsi animi est despicere et calcare mortalia.\nsed si hanc\nuirtutem non capis, ut diuitias tuas in aram dei conferas, ut\nfragilibus tibi conpares firmiora, liberabo te metu. omnia ista\npraecepta non tibi soli dantur, sed omni populo, qui mente\nconiunctus est et cohaeret sicut homo unus.\nsi solus magnis\noperibus non sufficis, pro uirili parte operare usam, sic\ntamen ut quantum diuitiis inter ceteros, tantum opere praecellas.\nneque nunc suaderi tibi putes ut rem familiarem tuam\nminuas uel exhaurias, sed quae in superuacua fueras inpensurus,\nad meliora conuertas. unde bestias emis, hinc captos\n\n\n\n\n\n\n\n\n\n\nredime, unde feras pascis, hinc pauperes ale, unde homines\nad gladium comparas, hinc innocentes mortuos sepeli.\nquid\nprodest perditae nequitiae bestiarios facere locupletes et instruere\nad flagitia? transfer ad magnum sacrificium male\nperitura, ut pro his ueris muneribus habeas a deo munus\naeternum.\nmagna est misericordiae merces, cui deus pollicetur\npeccata se omnia remissurum. si audieris inquit preces\nsupplicis tui, et ego audiam tuas: si misertus laborantium\nfueris, et ego in tuo labore miserebor. si autem\nnon respexeris nec adiuueris, et ego animum tuum\ncontra te geram tuisque te legibus iudicabo.\nQuotiens igitur rogaris, temptari te a deo crede an sis\ndignus audiri. circumspice conscientiam tuam et quantum potes,\nmedere uulneribus. nec tamen quia peccata largitione tolluntur,\ndari tibi licentiam peccandi putes: abolentur enim, si ideo largiare,\nquia peccaueris.\nnam si fiducia largiendi pecces, non\nabolentur. deus enim purgari hominem a peccatis maxime\ncupit ideoque agi paenitentiam iubet: agere autem paenitentiam\nnihil aliut est quam profiteri et adfirmare se ulterius non\npeccaturum.\nignoscitur itaque iis qui ad peccatum inprudenter\nincauteque labuntur, ueniam non habet qui sciens peccat.\n\n\n\n\n\n\n\n\nnec tamen si aliquis purificatus fuerit ab omni labe peccati,\ntemperandum sibi ab opere largitionis existimet, quia non\nhabeat peccata quae deleat.\nimmo uero tum magis iustitiam\ndebet operari, cum factus est iustus, ut quod ante in medellam\nuulnerum fecerat, postmodum faciat in laudem gloriamque\nuirtutis.\neo accedit quod nemo esse sine delicto potest,\nquamdiu indumento carnis oneratus est. cuius infirmitas triplici\nmodo subiacet dominio peccati, factis dictis cogitatione: per hos\ngradus ad summum columen iustitia procedit.\nprimus est\nuirtutis gradus malis operibus abstinere, secundus etiam malis\nuerbis, tertius etiam cogitatione rerum malarum.\nqui primum\ngradum ascenderit, satis iustus est, qui secundum, iam perfectae\nuirtutis, siquidem neque factis neque sermone delinquat,\nqui tertium, is uero similitudinem dei adsecutus uidetur.\nest\nenim paene supra humanum modum ne in cogitationem quidem\nadmittere quod sit uel factu malum uel inprobum dictu.\nitaque etiam iusti homines, qui frenare se possunt ab omni\nopere iniusto, nonnumquam tamen ipsa fragilitate uincuntur,\nut uel in ira malum dicant uel in aspectu rerum delectabilium\ncogitatione tacita concupiscant.\nquodsi mortalis condicio non\npatitur esse hominem ab omni macula purum, debent ergo\nlargitione perpetua peccata carnis aboleri.\nunum est enim\n\n\n\n\n\n\nsapientis et iusti et uitalis uiri opus diuitias suas in sola iustitia\nconlocare: qua profecto qui eget, licet ille Croesum aut\nCrassum diuitiis superet, hic pauper, hic nudus, hic mendicus\nputandus est.\ndanda igitur opera ut indumento iustitiae pietatisque\nuelemur, quo nos exuat nemo, quod nobis sempiternum\npraebeat ornatum.\nnam si deorum cultores simulacra insensibilia\nexcolunt et quidquid pretiosi habent in ea conferunt,\nquibus nec uti possunt nec gratias agere, quod acceperint,\nquanto iustius est et uerius uiuentia dei simulacra excolere, ut\npromereare uiuentem ?\nquae sicut usui habent quidquid acceperint\net gratias agunt, ita deus, in cuius conspectu bonum\nfeceris, et probabit et mercedem pietatis exsoluet.\nSi ergo in homine praeclarum et excellens est bonum\nmisericordia idque diuinis testimoniis et bonorum malorumque\nconsensu optimum iudicatur, adparet philosophos longe afuisse\nab humano bono, qui neque praeceperunt eiusmodi quicquam\nneque fecerunt, sed uirtutem quae in homine propemodum\nsingularis est pro uitio semper habuerunt.\nlibet hic interponere\nunum de philosophia locum, ut illorum plenius coarguamus\nerrores qui misericordiam cupiditatem metum morbos\nanimi appellant.\nconantur illi quidem uirtutes a uitiis distinguere:\nquod est sane facillimum. quis enim non possit liberalem\n\n\n\n\n\n\na prodigo separare, ut illi faciunt, aut parcum a sordido aut\nquietum ab inerti aut cautum a timido, quod haec quae sunt\nbona fines suos habent ? quos si excesserint, in uitia labuntur,\nita ut constantia nisi pro ueritate suscepta sit, fit inpudentia.\nitem fortitudo si nulla necessitate cogente aut non pro causa\nhonesta certum periculum subierit, in temeritatem conuertitur.\nlibertas quoque si alios insectetur potius quam insectantibus\nresistat, contumacia est. seueritas etiam nisi se intra congruentes\nnocentium poenas coerceat, fit saeua crudelitas.\nitaque\ndicunt eos qui mali uideantur non sua sponte peccare nec\nmala potius eligere, sed bonorum specie lapsos incidere in mala,\ndum bonorum ac malorum discrimen ignorant.\nhaec quidem\nfalsa non sunt, sed ad corpus cuncta referuntur. nam parcum\nesse aut constantem aut cautum aut quietum aut fortem aut\nseuerum uirtutes sunt quidem, sed huius temporariae uitae.\nnos autem, qui hanc uitam contemnimus, alias nobis uirtutes\npropositas habemus, de quibus philosophi ne suspicari quidem\nulla ratione potuerunt.\nitaque et uirtutes quasdam pro uitiis\net uitia quaedam pro uirtutibus habuerunt. nam Stoici adfectus\nomnes quorum inpulsu animus commouetur ex homine\ntollunt, cupiditatem laetitiam metum maestitiam, quorum duo\npriora ex bonis sint aut futuris aut praesentibus, posteriora ex\nmalis.\neodem modo haec quattuor morbos, ut dixi, uocant\nnon tam natura insitos quam praua opinione susceptos et idcirco\neos censent extirpari posse radicitus, si bonorum\n\n\n\n\n\n\n\n\nmalorumque opinio falsa tollatur.\nsi enim nihil censeat sapiens\nbonum, nihil malum, nec cupiditate ardescet nec laetitia gestiet\nnec metu terrebitur nec aegritudine contrahetur.\nmox uidebimus\nan efficiant quod uelint aut quid efficiant, interim propositum\nadrogans ac paene fnrios(or)um, qui se putent mederi et\neniti posse contra uim rationemque naturae.\nHaec enim naturalia esse, non uoluntaria, omnium uiuentium\nratio demonstrat, quae isdem omnibus quatitur adfectibus.\nPeripatetici ergo rectius, qui haec omnia detrahi negant posse,\nquia nobiscum simul nata sint, et conantur ostendere quam\nprouidenter et quam necessario deus siue natura — sic enim\ndicunt — his nos armarit adfectibus: quos tamen, quia uitiosi\nplerumque fiunt, si nimii sint, posse ab homine adhibito modo\nsalubriter temperari, ut tantum homini quantum naturae satis\nest relinquatur.\nnon insipiens disputatio, si, ut dixi, non ad\nhanc uitam omnia referrentur. Stoici ergo furiosi, qui ea non\ntemperant, sed abscidunt rebusque natura insitis castrare hominem\nquodammodo uolunt. quod tale est, quale si uelint aut\nmetum detrahere ceruis aut uenenum anguibus aut iram feris\n\n\n\n\n\n\n\n\n\n\naut placiditatem pecudibus. nam quae singula mutis animalibus\ndata sunt, ea uero uniuersa homini simul.\nquodsi, ut\nmedici adfirmant, laetitiae adfectus in splene est, irae in felle,\nlibidinis in iecore, timoris in corde, facilius est interficere animal\nipsum quam ex corpore aliquid euellere: quod est animantis\nnaturam uelle mutare.\nsed homines prudentes non intellegunt,\ncum uitia ex homine tollunt, etiam uirtutem se tollere, cui\nsoli locum faciunt. nam si uirtus est in medio irae inpetu se\nipsum cohibere ac reprimere, quod negare non possunt, caret\nergo uirtute quisque ira caret.\nsi uirtus est libidinem corporis\ncontinere, uirtute careat necesse est qui libidinem quam\ntemperet non habet. si uirtus est cupiditatem ab alieni adpetitione\nfrenare, nullam certe uirtutem potest habere qui caret\neo ad quod cohibendum uirtutis usus adhibetur.\nubi ergo\nuitia non sunt, ne uirtuti quidem locus est, sicut ne uictoriae\nquidem, ubi aduersarius nullus est. ita fit ut bonum sine malo\nesse in hac uita non possit.\nadfectus igitur quasi ubertas\nest naturalis animorum. nam sicut in senes ager qui est\nnatura fecundus exuberat, sic animus incultus uitiis sua sponte\ninualescentibus uelut spinis obducitur. sed cum uerus cultor\naccesserit, statim cedentibus uitiis fruges uirtutis oriuntur.\ndeus itaque cum hominem primum fingeret, mirabili prouidentia\ningenerauit ei prius istas animi commotiones, ut posset\n\n\n\n\n\n\ncapere uirtutem sicut terra culturam, posuitque materiam uitiorum\nin adfectibus, uirtutis in uitiis. quae profecto aut nulla\nerit aut in usu esse non poterit, si desint ea per quae uis\neius aut apparet aut constat.\nuideamus nunc, idem illi qui\nuitia penitus excidunt quid effecerint. quattuor illos adfectus,\nquos ex opinione bonorum malorumque nasci putant, quibus\neuulsis sanandum esse animum sapientis existimant, quoniam\nintellegunt et natura insitos esse et sine iis nihil moneri, nihil\nagi posse, alia quaedam in eorum locum uicemque subponunt.\npro cupiditate substituunt uoluntatem, quasi uero non multo\nsit praestabilius bonum cupere quam [malum] uelle; item pro\nlaetitia gaudium, pro metu cautionem.\nat in illo quarto inmutandi\nnominis eos ratio deficit. itaque aegritudinem penitus\nid est maestitiam doloremque animi sustulerunt: quod fieri nequaquam\npotest.\nquis enim possit non dolere, si patriam aut\npestilentia exhauserit aut hostis euerterit aut tyrannus oppresserit?\npotest aliquis non dolere, si sublatam uiderit libertatem,\nsi proximos, si amicos, si bonos uiros aut exterminatos\naut crudelissime trucidatos? nisi cuius mens ita obstipuerit,\nut sit ei sensus omnis ereptus.\nquare aut omnia tollere debuerunt\naut inplenda fuerat curta haec ac debilis disputatio, id\nest etiam pro aegritudine aliquid reponendum, quoniam\n\n\n\n\n\n\nsuperioribus ita ordinatis hoc consequens erat. ut enim praesentibus\nlaetamur bonis, sic malis angimur ac dolemus.\nsi ergo laetitiae,\nquoniam uitiosam putabant, nomen aliut indiderunt, sic\naegritudini, quoniam et ipsam uitiosam putant, aliut uocabulum\ntribui congruebat. unde apparet non illis rem defuisse, sed\nuerbum: cuius indigentia eum totum adfectum qui est uel\nmaximus, contra quam natura pateretur auferre uoluerunt.\nnam illas nominum commutationes poteram coarguere pluribus\net ostendere aut sermonis ornandi augendaeque copiae gratia\nmulta nomina isdem rebus inposita aut certe non multum\ninter se illa distare. nam et cupiditas a uoluntate incipit et\ncautio a metu oritur et laetitia nihil aliut est quam professum\ngaudium. sed putemus, ut ipsi uolunt, esse diuersa.\nnempe\nigitur cupiditatem esse dicent perseuerantem ac perpetuam\nuoluntatem, laetitiam uero insolenter se efferens gaudium,\nmetum autem nimiam et excedentem modum cautionem. ita\nfit ut ea quae tollenda esse censent non tollant, sed temperent,\nsiquidem nomina tantummodo immutant, res ipsae manent.\neo igitur inprudentes reuoluuntur quo Peripatetici ratione perueniunt,\nut uitia quoniam tolli non possunt, medie temperanda\nsint. errant ergo, quia non efficiunt quod uolunt, et longo\nasperoque circuitu in eandem uiam redeunt.\nAt ego ne Peripateticos quidem accessisse ad ueritatem\nputo, qui uitia esse concedunt, sed ea mediocriter temperant.\n\n\n\n\n\n\ncarendum est enim uitiis etiam mediocribus.\nquin potius efficiendum\nfuit primum, ne uitia essent: nec enim quicquam\nuitiosum nasci potest, sed uitia fieri, si male utamur adfectibus,\nuirtutes, si bene;\ndeinde monstrandum, non ipsos adrectus,\nsed eorum causas esse moderandas. \\'non est\\' inquiunt\n\\'nimia laetitia gestiendum, sed modice ac temperate.\\' hoc uero\ntale est, quale si dicerent non esse currendum concitate, sed\ngradiendum quiete. at potest et qui graditur errare et qui\ncurrit rectam uiam tenere.\nquid? si ostendo esse aliquid ubi\nnon tantum modicum, sed uel punctum gaudere uitiosum sit,\net aliut contra in quo uel exultare laetitia minime criminosum,\nquid tandem nobis ista mediocritas proderit?\nquaero\nutrumne sapienti laetandum putent, si quid inimico suo mali\nuideat accidere, aut utrumne laetitiam frenare debeat, si uictis\nhostibus aut obpresso tyranno libertas et salus ciuibus parta\nsit.\nnemo dubitat quin et in illo exiguum laetari et in hoc\nparum laetari sit maximum crimen. eadem de ceteris adfectibus\nlicet dicere.\nsed, ut dixi, non in his moderandis sapientiae\nratio uersatur, sed in causis eorum, quoniam extrinsecus\ncommouentur, nec ipsis potissimum frenos inponi oportuit, quoniam\net exigui possunt esse in maximo crimine, et maximi\n\n\n\n\n\n\npossunt esse sine crimine, sed adsignandi fuerunt certis temporibus\net rebus et locis, ne uitia sint quibus uti recte licet.\nsicut\nenim recte ambulare bonum est, errare autem malum, sic moueri\nadfectibus in rectum bonum est, in prauum, malum.\nnam\nlibido si extra legitimum torum non euagetur, licet sit uehemens,\ntamen culpa caret, sin uero adpetit alienum, licet sit\nmediocris, uitium tamen maximum est.\nnon est itaque morbus\nirasci nec cupere nec libidine commoueri, sed iracundum\nesse morbus est, cupidum, libidinosum. qui enim iracundus\nest, etiam cui non debet aut cum non oportet irascitur, qui\ncupidus, etiam quod non opus est concupiscit, qui libidinosus,\netiam quod legibus uetatur adfectat.\nomnis igitur ratio in\neo uersari debuit, ut quoniam earum rerum inpetus inhiberi\nnec potest nec debet, quia necessario est insitus ad tuenda\nofficia uitae, derigeretur potius in uiam rectam, ubi etiam\ncursus offensione ac periculo careat.\nSed euectus sum coarguendi studio longius, cum sit mihi\npropositum ostendere ea quae uitia philosophi putauerunt non\ntantum uitia non esse, uerum etiam magnas esse uirtutes.\nex his iis docendi gratia sumam quae pertinere ad rem maxime\nputo.\nmetum seu timorem in maximo uitio ponunt summamque\ninbecillitatem esse animi putant, cui sit contraria\nfortitudo; quae si sit in homine, locum timori esse nullum.\ncreditne ergo aliquis fieri posse ut idem metus summa sit fortitudo\n? minime. neque enim uidetur capere natura ut aliquid\nin contrarium reccidat.\natquin ego non arguta aliqua conclusione,\nut aput Platonem Socrates facit, qui eos quos contra\ndisputat cogit ea quae negauerant confiteri, sed simpliciter\nostendam summum metum summam esse uirtutem.\nnemo\ndubitat quin timidi et inbecilli sit animi aut dolorem metuere\naut egestatem aut exilium aut carcerem aut mortem: quae\nomnia quisquis non exhorruerit, fortissimus iudicatur. qui autem\ndeum metuit, illa uniuersa non metuit.\nad quod probandum\nargumentis opus non est: spectatae sunt enim semper spectanturque\nadhuc per orbem poenae cultorum dei, in quibus excruciandis\nnoua et inusitata tormenta excogitata sunt.\nnam\nde mortis generibus horret animus recordari, cum inmanium\nbestiarum ultra ipsam mortem carnificina saeuierit. has tamen\nexsecrabiles corporum lacerationes felix atque inuicta patientia\nsine ullo gemitu pertulit.\nhaec uirtus omnibus populis atque\nprouinciis et ipsis tortoribus miraculum maximum praebuit,\ncum patientia crudelitas uinceretur.\natquin hanc uirtutem\nnihil aliut quam metus dei fecit. itaque, ut dicebam, non euellendus,\nut Stoici, neque temperandus timor, ut Peripatetici uolunt,\nsed in ueram uiam dirigendus est auferendique sunt metus,\nsed ita ut hic solus relinquatur: qui quoniam legitimus ac uerus\n\n\n\n\n\n\n\n\nest, solus efficit ut possint cetera omnia non timeri.\ncupiditas\nquoque inter uitia numeratur: sed si haec quae terrena sunt\nconcupiscat, uitium est, uirtus autem, si caelestia. qui enim\niustitiam, qui deum, qui uitam perpetuam, qui lucem sempiternam\neaque omnia quae deus homini pollicetur consequi cupit,\nopes istas et honores et potentatus et regna ipsa contemnet.\ndicet fortasse Stoicus uoluntate opus esse ad haec consequenda,\nnon cupiditate. immo uero parum est uelle. multi enim\nuolunt, sed cum dolor uisceribus accesserit, uoluntas cedit,\ncupiditas perseuerat: quae si efficit ut contemptui sint omnia\nquae a ceteris adpetuntur, summa uirtus est, siquidem continentiae\nmater est.\nideoque illut potius efficere debemus, ut\nadfectus, quibus praue uti uitium est, derigamus in rectum.\nnam istae concitationes animorum iuncto currui similes sunt,\nin quo recte moderando summum rectoris officium est ut uiam\nnouerit: quam si tenebit, quamlibet concitate ierit, non offendet,\nsi autem aberrauerit, licet placide ac leniter eat, aut per confragosa\nuexabitur aut per praecipitia labetur aut certe quo non\nest opus deferetur.\nsic currus ille uitae, qui adfectibus uelut\nequis pernicibus ducitur, si uiam rectam teneat, fungetur officio.\n\n\n\n\n\n\n\n\nmetus igitur et cupiditas si proiciantur in terram, uitia fient,\nuirtutes autem, si ad diuina referantur.\nparsimoniam contra\nuirtutis loco habent: quae si studium est habendi, non potest\nesse uirtus, quia in augendis uel tuendis terrestribus bonis tota\nuersatur. nos autem summum bonum non referimus ad corpus,\nsed omne officium solius animae conseruatione metimur.\nquodsi,\nut supra docui, patrimonio minime parcendum est, ut humanitatem\niustitiamque teneamus, non est uirtus frugi esse: quod\nnomen specie uirtutis fallit ac decipit.\nest enim frugalitas\nabstinentia quidem uoluptatum, sed eo uitium, quia ex habendi\namore descendit, cum sit et uoluptatibus abstinendum et pecuniae\nminime temperandum. nam parce id est mediocriter\nuti pecunia quasi quaedam pusillitas animi est aut praetimentis\nne sibi desit aut desperantis posse se illam reparare aut contemptum\nterrestrium non capientis.\nsed illi rursus eum qui\nrei familiari suae non parcat prodigum uocant. nam ita liberalem\ndistinguunt a prodigo, quod is liberalis sit qui et bene\nmeritis et cum oportet et quantum satis est largiatur, prodigus\nuero, qui et non meritis et cum opus non est et sine respectu\nrei familiaris effundat.\nquid ergo? prodigumne dicemus eum\nqui misericordiae causa tribuat egentibus uictum ? atquin multum\nrefert utrumne scortis propter libidinem largiare an miseris\npropter humanitatem, utrum pecuniam tuam perductores aleatores\nlenonesque diripiant an illam pietati ac deo praestes,\n\n\n\n\n\n\nutrumne illam uentri et gulae ingeras an in thesauro iustitiae\nreponas.\nut ergo uitium est effundere m malam partem, sic\nin bonam uirtus. si uirtus est non parcere opibus quae possunt\nreparari, ut hominis uitam sustentes quae reparari non\npotest, uitium igitur parsimonia est. quare nihil aliut dixerim\nquam insanos qui hominem, mite ac sociale animal, orbant suo\nnomine,\nqui euulsis adfectibus quibus omnis constat humanitas,\nad immobilem stuporem mentis perducere uolunt, dum\nstudent animum perturbationibus liberare et, ut ipsi dicunt,\nquietum tranquillumque reddere.\nquod fieri non tantum non\npotest, quia uis et ratio eius in motu est, sed ne oportet quidem,\nquia sicut aqua semper iacens et quieta insalubris et\nmagis turbida est, sic animus inmotus ac torpens inutilis est\netiam sibi, nec uitam ipsam tueri poterit, quia nec faciet quicquam\nnec cogitabit, cum cogitatio ipsa nihil aliut sit quam\nmentis agitatio.\ndenique qui hanc immobilitatem animi adsernnt,\npriuare animum uita uolunt, quia uita actuosa est,\nmors quieta.\nquaedam etiam recte pro uirtutibus habent,\nsed earum modum non tenent. uirtus est constantia, non ut\ninferentibus iniuriam resistamus — his enim cedendum est; quod .\ncur fieri debeat mox docebo —, sed ut iubentibus facere nos contra\nlegem dei contraque iustitiam nullis minis aut suppliciis terreamur,\nquominus dei iussionem iussioni hominis praeferamus.\nitem uirtus est mortem contemnere, non ut adpetamus eamque\nnobis ultro inferamus, sicut philosophorum plurimi et\n\n\n\n\n\n\n\n\n\n\n\n\nmaximi saepe fecerunt, quod est sceleratum ac nefarium, sed\nut coacti deum relinquere ac fidem prodere mortem suscipere\nmalimus libertatemque defendamus aduersus inpotentium stultam\nuecordemque uiolentiam et omnes saeculi minas atque\nterrores fortitudine animi prouocemus.\nsic ea quae alii timent,\nexcelsa et insuperabili mente dolorem mortemque calcabimus.\nhaec est uirtus, haec uera constantia, in hoc tuenda et conseruanda\nsolo, ut nullus nos terror, nulla uis a deo possit auertere.\nuera igitur Ciceronis illa sententia est: nemo inquit\niustus potest esse qui mortem, qui dolorem, qui exsilium,\nqui egestatem timet;\nitem Senecae m libus moralis\nphilosophiae dicentis: hic est ille homo honestus,\nnon apice purpuraue, non lictorum insignis ministerio,\nsed nulla re minor, qui cum mortem in uicinia uidit,\nnon sic perturbatur tamquam rem nonam uiderit, qui\nsiue toto corpore tormenta patienda sunt siue flamma\nore rapienda est siue extendendae per patibulum\nmanus, non quaerit quid patiatur, sed quam bene.\nqui autem deum colit, haec patitur nec timet: ergo iustus est.\nhis rebus efficitur ut neque uirtutes neque uirtutum exactissimos\nlimites nosse ant tenere possit omnino quisquis est a\nreligione dei singularis alienus.\nSed omittamus philosophos, qui aut nihil omnino sciunt\nidque ipsum pro summa scientia praeferunt aut qui non per-.\nspiciunt etiam quae sciunt aut qui quoniam se putant scire\nquae nesciunt, inepte adroganterque desipiunt.\nnos ergo, ut\nad propositum reuertamur, quibus solis a deo ueritas reuelata\net caelitus missa sapientia est, faciamus quae iubet inluminator\nnoster deus. sustineamus inuicem et labores huius uitae\nmutuis adiumentis perferamus nec tamen, si quid boni operis\nfecerimus, gloriam captemus ei eo.\nmonet enim deus operatorem\niustitiae non oportere esse iactantem, ne non tam\nmandatis caelestibus obsequendi quam studio placendi humanitatis\nofficio functus esse uideatur habeatque iam pretium gloriae,\nquod captauit, nec praemium caelestis illius ac diuinae mercedis\naccipiat.\ncetera quae obseruare cultor dei debet facilia\nsunt illis uirtutibus conprehensis. non mentiatur umquam\ndecipiendi aut nocendi causa.\nest enim nefas eum qui ueritati\nstudeat in aliqua re esse fallacem atque ab ipsa quam\nsequitur ueritate discedere: in hac iustitiae uirtutumque omnium\nuia nullus mendacio locus est.\nitaque uiator ille uerus ac\niustus non dicet illud Lucilianum:\nhomini amico et familiari non est mentiri meum,\nsed etiam inimico atque ignoto existimabit non esse mentiri\nsuum nec aliquando committet ut lingua interpres animi a\nsensu et cogitatione discordet.\npecuniam si quam crediderit,\n\n\n\n\n\n\n\n\n\n\nnon accipiat usuram, at et beneficium sit incolume. quod succurrit\nnecessitati et abstineat se prorsus alieno.\nin hoc enim\ngenere officii debet suo esse contentus, quem oporteat alias ne\nproprio quidem parcere. ut bonum faciat: plus autem accipere\nquam dederit iniustum est. quod qui facit, insidiatur quodammodo,\nut ei alterius necessitate praedetur.\nat iustus numquam\npraetermittet quominus aliquid misericorditer faciat, nec\ninquinabit se huiusmodi quaestu, sed efficiet ut sine ullo suo\ndamno id ipsum quod commodat inter bona opera numeretur.\nmunus non accipiat a paupere, ut si quid ipse praestiterit, eo\nbonum sit, quod fuerit gratuitum. maledicenti benedicto respondeat,\nnumquam ipse maledicat, ne uerbum malum procedat\nex ore hominis qui colit uerbum bonum.\nquin etiam\ncaueat diligenter ne quando inimicum sua culpa faciat, et si\nquis extiterit tam proteruus, qui bono et iusto faciat iniuriam,\nclementer ac moderate ferat et ultionem suam non sibi adsumat,\nsed iudicio dei reseruet.\ninnooentiam semper et abique\ncustodiat. quod praeceptum non ad hoc tantum ualet,\nut ipse iniuriam non inferat, sed ut inlatam sibi non uindicet.\nsedet enim maximus et aequissimus iudex, speculator :\nac testis omnium. hunc homini praeferat, hunc malit de\n\n\n\n\n\n\ncausa sua pronuntiare, cuius sententiam nemo effugere potest\nnec defensione cuiusquam nec gratia.\nita nt ut homo\niustus contemptui sit omnibus, et quia putabitur se ipsum non\nposse defendere, habebitur pro segni et inerte. qui autem\nfuerit ultus inimicum, hic fortis, hic strenuus iudicatur, hunc\nomnes uerentur, hunc colunt.\nbonus uero ille tametsi prodesse\npluribus possit, illum tamen suspiciunt qui nocere quam\nqui prodesse possit. sed iustum prauitas hominum deprauare\nnon poterit, quominus deo studeat obtemperare malitque contemni,\ndummodo semper boni fungatur officio, mali numquam.\nCicero in isdem illis officialibus at uero si quis uoluerit\ninquit animi sui conplicatam notionem euoluere, iam\nse ipse doceat eum uirum bonum esse qui prosit quibus\npossit, noceat nemini, nisi lacessitus iniuria.\no\nquam simplicem ueramque sententiam duorum uerborum adiectione\ncorrupit! quid enim opus fuerat adiungere nisi lacessitus\niniuria, ut uitium bono uiro quasi caudam turpissimam\nadponeret patientiaeque, quae omnium uirtutum maxima\nest, faceret expertem?\nnociturum esse dixit bonum uirum,\nsi fuerit lacessitus: iam ex hoc ipso boni uiri nomen amittat\nnecesse est, si nocebit. non minus enim mali est referre\n\n\n\n\n\n\n\n\niniuriam quam inferre.\nnam unde certamina inter homines,\nunde pugnae contentionesque nascuntur, nisi quod inprobitati\nopposita inpatientia magnas saepe concitat tempestates?\nquodsi\npatientiam, qua uirtute nihil uerius, nihil homine dignius inueniri\npotest, inprobitati opposueris, extinguetur protinus, tamquam\nigni aquam superfuderis. sin autem prouocatrix illa inprobitas\ninpatientiam sibi comparem nacta est, tamquam perfusa\noleo tantum excitabit incendium, ut id non flumen aliquod,\nsed effusio cruoris extinguat.\nmagna itaque patientiae ratio\nest, quam sapiens homo ademit bono uiro. ut enim nihil malorum\nfiat, haec sola efficit: quae si detur omnibus, nullum\nscelus, nulla fraus in rebus humanis erit.\nquid igitur bono\nuiro potest esse tam calamitosum tamque contrarium quam\nirae frena permittere, quae illum non modo boni, sed etiam\nhominis appellatione despoliet, siquidem nocere alteri, ut\nipse uerissime ait, non est secundum hominis naturam? nam\net pecudes si lacessas, aut calce aut cornu repugnant, et\nserpentes ac ferae, nisi persequare ut occidas, negotium non\nexhibent, et ut ad hominum exempla redeamus, inperiti quoque\net insipientes si quando accipiunt iniuriam, caeco et inrationabili\nfurore ducuntur et iis qui sibi nocent, uicem retribuere\nconantur.\nin quo igitur sapiens ac bonus uir a malis et\n\n\n\n\n\n\ninsipientibus differt, nisi quod habet inuictam patientiam, qua\nstulti carent, nisi quod regere se ac mitigare iram suam nouit,\nquam illi quia uirtute indigent, frenare non possunt?\nsed\nuidelicet haec illum res fefellit, quod cum de uirtute loqueretur,\nin quacumque contentione uincere putauit esse uirtutis\nnec uidere ullo modo potuit hominem dolori et irae succumbentem\net iis adfectibus indulgentem quibus debet potius reluctari,\net ruentem quacumque inprobitas prouocarit, uirtutis\nofficium non tenere.\nqui emm referre iniuriam nititur, eum\nipsum a quo laesus est gestit imitari. ita qui malum imitatur,\nbonus esse nullo pacto potest.\nduobus igitur uerbis duas\nuirtutes maximas bono et sapienti uiro, innocentiam patientiamque,\ndetraxit. sed quia ipse caninam illam facundiam,\nsicut Sallustius ab Appio dictum refert, exercuit, uoluit hominem\ncanino modo uiuere, ut remordeat lacessitus.\nquae retributio\ncontumeliae quam perniciosa sit et quas edere soleat\nstrages, unde oportunius petetur exemplum quam ei ipsius\npraeceptoris tristissimo casu, qui dum his philosophorum praeceptis\nobtemperare gestit, ipse se perdidit?\nquodsi lacessitus I\niniuria patientiam tenuisset, si dissimulare, si ferre contumeliam\nboni uiri esse didicisset nec illas nobiles orationes alieno\ntitulo inscriptas inpatientia et leuitas et insania profudisset,\nnumquam capite suo rostra, in quibus ante floruerat,\n\n\n\n\n\n\n\n\ncruentasset nec rem publicam funditus proscriptio illa delesset.\nsapientis ergo ac boni uiri non est uelle certare ac se periculo\ncommittere, quoniam et uincere non est in nostra potestate\net est anceps omne certamen, sed est sapientis atque\noptimi uiri non aduersarium uelle tollere, quod fieri sine scelere\nac periculo non potest, sed certamen ipsum, quod fieri et\nutiliter et iuste potest.\nsumma lgitur uirtus habenda patientia\nest, quam ut caperet homo iustus, uoluit illum deus, ut supra\ndictum est, pro inerte contemni. nisi enim contumeliis fuerit\nadfectus, quantum habeat fortitudinis in se ipso cohibendo\nignorabitur.\nsi autem lacessitus iniuna laedentem perseqm\ncoeperit, uictus est: qui uero motum illum ratione conpresserit,\nhic plane imperat sibi, hic regere se potest.\nquae snstentatio\nsui recte patientia nominatur, quae una uirtus omnibus est\nopposita uitiis et adfectibus. haec perturbatum ac fluctuantem\nanimum ad tranquillitatem suam reuocat, haec mitigat, haec\nhominem sibi reddit.\nergo quoniam naturae repugnare inpossibile\nest et inutile, ut non commoueamur omnino, prius\ntamen quam commotio illa prosiliat ad nocendum, quod fieri\npotest maturius, sopiatur. praecipit deus non occidere solem\nsuper iram nostram, ne furoris nostri testis abscedat.\ndenique Marcus Tullius contra suum praeceptum, de quo paulo\nante dixi, obliuionem iniuriarum in magnis laudibus posuit.\nspero te inquit Caesari, qui obliuisci nihil soles nisi\niniurias â€”.\nquodsi hoc ille faciebat, homo non a caelesti\ntantum, sed a publica quoque ciuilique iustitia remotissimus,\nquanto magis id nos facere debemus qui immortalitatis uelut\ncandidati sumus?\nStoici cum adfectus ei homine tamquam morbos conantur\neuellere, Peripatetici se opponunt eosque non modo\nretinent, sed etiam defendunt nihilque in homine esse dicunt\nquod non magna ratione ac prouidentia sit innatum. recte\nid quidem, si singularum rerum ueros terminos scirent.\nitaque\nhanc ipsam iram cotem dicunt esse uirtutis, tamquam nemo\npossit aduersus hostem fortiter dimicare, nisi fuerit ira concitatus.\nquo plane ostendunt nec quid sit uirtus scire se nec\ncur homini tribuerit iram deus. quae si nobis ideo data est,\nut ea utamur ad occidendos homines, quid inmanius homine,\nquid similius feris beluis existimandum est quam id animal\nquod ad communionem atque innocentiam deus fecit?\ntres\nsunt igitur adfectus qui homines in omnia facinora praecipites\nagant, ira cupiditas libido. propterea poetae tres Furias esse\n\n\n\n\n\n\n\n\n\n\n\n\ndixerunt, quae mentes hominum exagitent: ira ultionem desiderat,\ncupiditas opes, libido uoluptates.\nsed his omnibus\ndeus certos limites statuit: quos si transcenderint maioresque\nesse coeperint, necesse est naturam suam deprauent et in morbos\nac uitia uertantur. qui autem sint isti limites, non est\nmagni laboris ostendere.\ncupiditas ad ea conparanda nobis\ndata est quae sunt ad uitam necessaria, libido ad subolem\npropagandam, irae adfectus ad coercenda peccata eorum qui\nsunt in nostra potestate, id est ut artiore disciplina minor\naetas ad probitatem iustitiamque formetur: quae nisi metu cohibeatur,\nlicentia pariet audaciam, quae ad omne flagitium et\nfacinus euadet.\nitaque ut ira uti aduersus minores et iustum\nest et necessarium, sic aduersus pares et perniciosum est et\nimpium: impium, quod uiolatur humanitas, perniciosum, quod\nillis repugnantibus aut perdere necesse est aut perire.\nhanc\nautem quam dixi esse rationem cur homini sit irae adfectus\ndatus, ex ipsius dei praeceptis intellegi potest, qui iubet uti\nmaledicis et laedentibus non irascamur, manus autem nostras\n\n\n\n\n\n\nsupra minores semper habeamus, hoc est ut peccantes eos\nadsiduis uerberibus corrigamus, ne amore inutili et indulgentia\nnimia educentur ad malum et ad uitia nutriantur.\nsed rerum\nimperiti et rationis ignari eos adfectus qui sunt homini ad\nusus bonos dati exterminauerunt et latius quam ratio postulat\neuagantur. inde iniuste atque impie uiuitur. utuntur ira.\ncontra pares: hinc discidia, hinc expulsiones, hinc bella contra\niustitiam nata sunt. utuntur cupiditate ad congerendas opes:\nhinc fraudes, hinc latrocinia, hinc omnia scelerum genera exorta\nsunt. utuntur libidine ad capiendas tantum uoluptates: hinc\nstupra, hinc adulteria, hinc corruptelae omnes extiterunt.\nquicumque\nigitur illos -adfectus intra fines suos redegerit, quod\nignorantes deum facere non possunt, hic patiens, hic fortis,\nhic iustus est.\nRestat ut contra quinque sensuum uoluptates dicam\nbreuiter: nam et ipsius libri mensura iam modum flagitat.\nquae omnes quoniam uitiosae ac mortiferae sunt, uirtute superari\natque opprimi debent uel, quod paulo ante dicebam de adfectibus,\nad rationem suam reuocari.\nceterae animantes praeter\nunam uoluptatem, quae ad generandum pertinet, nullam sentiunt.\nutuntur ergo sensibus ad naturae suae necessitatem:\n\n\n\n\n\n\n\n\n\n\nuident, ut adpetant ea quibus opus est ad uitam tuendam;\naudiunt inuicem seque dinoscunt, ut possint congregari; quae\nutilia sunt ad uictum aut ex odore inueniunt aut ex sapore\npercipiunt, inutilia respuunt ac recusant; edendi ac bibendi\nofficium uentris plenitudine metiuntur.\nhomini uero sollertissimi\nartificis prouidentia dedit uoluptatem infinitam et in\nuitium cadentem, quia proposuit ei uirtutem, quae cum uoluptate\nsemper tamquam cum domestico hoste pugnaret.\nCicero\nin Catone maiore stupra uero inquit et adulteria et omne\nflagitium nullis excitari aliis inlecebris nisi uoluptatis.\ncumque homini siue natura siue quis deus nihil\nmente praestabilius dedisset, huic diuino muneri ac\ndono nihil tam inimicum quam uoluptatem:\nnec enim\nlibidine dominante temperantiae locum esse neque in\nuoluptatis regno uirtutem posse consistere. sed e\ncontrario deus idcirco uirtutem dedit, ut expugnaret ac uinceret\nuoluptatem eamque egredientem fines sibi datos intra\npraescriptum coherceret, ne hominem suauitatibus delenitum\natque captum dicioni suae subiceret ac sempiterna morte multaret.\nuoluptas oculorum uaria est et multiplex: quae capitur\n\n\n\n\n\n\n\n\nex aspectu rerum quae sunt in usu hominum uel natura uel\nopere delectabiles. hanc philosophi rectissime sustulerunt.\naiunt enim multo esse praeclarius et homine dignius caelum\npotius quam caelata intueri et hoc pulcherrimum opus intermicantibus\nastrorum luminibus tamquam floribus adornatum\nquam picta et ficta et gemmis distincta mirari.\nsed cum diserte\nad contemptum terrestrium nos exhortati sunt et ad\ncaeli spectaculum excitauerunt, tamen spectacula haec publica\nnon contemnunt.\nitaque iis et delectantur et libenter intersunt:\nquae quoniam maxima sunt inritamenta uitiorum et ad\ncorrumpendos animos potentissime ualent, tollenda sunt nobis,\nquia non modo ad beatam uitam nihil conferunt, sed etiam\nnocent plurimum.\nnam qui hominem quamuis ob merita damnatum\nin conspectu suo iugulari pro uoluptate computat, conscientiam\nsuam polluit, tam scilicet quam si homicidii quod\nfit occulte spectator et particeps fiat.\nhos tamen ludos uocant,\nin quibus humanus sanguis effunditur. adeo longe ab\nhominibus secessit humanitas, ut cum animas hominum inter-\nSciant, ludere se opinentur, nocentiores iis omnibus quorum\nsanguinem uoluptati habent.\nquaero nunc an possint pii et\niusti homines esse qui constitutos sub ictu mortis ac misericordiam\ndeprecantes non tantum patiuntur occidi, sed et flagitant\nferuntque ad mortem crudelia et inhumana suffragia nec\n\n\n\n\n\n\nuulneribus satiati nec cruore contenti. quin etiam percussos\niacentesque repeti iubent et cadauera ictibus dissipari, ne quis\nillos simulata morte deludat.\nirascuntur etiam pugnantibus,\nnisi celeriter e duobus alter occisus est, et tamquam humanum\nsanguinem sitiant, oderunt moras. alios illis conpares dari\nposcunt recentiores, ut quam primum oculos suos satient.\nhac consuetudine inbuti humanitatem perdiderunt. itaque non\nparcunt etiam innocentibus, sed exercent in omnes quod in\nmalorum trucidatione didicerunt.\nhuius igitur publici homicidii\nsocios et participes esse non conuenit eos qui iustitiae\nuiam tenere nituntur. non enim cum occidere deus uetat,\nlatrocinari nos tantum prohibet, quod ne per leges quidem\npublicas licet, sed ea quoque ne fiant monet quae aput homines\npro licitis habentur.\nita neque militare iusto licebit, cuius\nmilitia est ipsa iustitia, neque uero accusare quemquam crimine\ncapitali, quia nihil distat utrumne ferro an uerbo potius\noccidas, quoniam occisio ipsa prohibetur.\nitaque in hoc dei\npraecepto nullam prorsus exceptionem fieri oportet, quin occidere\nhominem sit semper nefas, quem deus sacrosanctum\nanimal esse uoluit.\nergo ne lliut quidem concedi aliquis enstimet,\nut recens natos liceat oblidere, quae uel maxima. est\ninpietas: ad uitam enim deus inspirat animas, non ad mortem.\nuerum homines, ne quod sit facinus quo manus suas non polluant,\nrudibus adhuc et simplicibus animis abnegant lucem\nnon a se datam.\nexpectet uero aliquis ut alieno sanguini\nparcant qui non parcunt suo? sed hi sine ulla controuersia\nscelerati et iniusti: quid illi quos falsa pietas cogit exponere?\nnum possunt innocentes existimari qui uiscera sua in praedam\ncanibus obiciunt et quantum in ipsis est crudelius necant quam\nsi strangulassent?\nquis dubitet quin impius sit qui alienae\nmisericordiae locum tribuit? qui, etiamsi contingat ei quod\nuoluit, ut alatur, addixit certe sanguinem suum uel ad seruitutem\nuel ad lupanar.\nquae autem possint uel soleant accidere\nin utroque sexu per errorem, quis non intellegit, quis\nignorat? quod uel unius Oedipodis declarat exemplum duplici\nscelere confusum. tam igitur nefarium est exponere quam\nnecare.\nat enim parricidae facultatum angustias conqueruntur\nnec se pluribus liberis educandis sufficere posse praetendunt:\nquasi uero aut facultates in potestate sint possiden-.\ntium aut non cottidie deus et ex diuitibus pauperes et ex\npauperibus diuites faciat.\nquare si quis liberos ob pauperiem\nnon poterit educare, satius est ut se ab uxoris congressione\ncontineat quam sceleratis manibus dei opera corrumpat.\nergo\n\n\n\n\n\n\nsi homicidium facere nullo modo licet, nec interesse omnino\nconceditur, ne conscientiam perfundat ullus cruor, siquidem\npopulo sanguis ille praestatur.\nm scaems quoque nescio an\nsit corruptela uitiosior. nam et comicae fabulae de stupris\nuirginum loquuntur aut amoribus meretricum, et quo magis\nsunt eloquentes qui flagitia illa finxerunt, eo magis sententiarum\nelegantia persuadent et facilius inhaerent audientium\nmemoriae uersus numerosi et ornati.\nitem tragicae historiae\nsubiciunt oculis parricidia et incesta regum malorum et coturnata\nscelera demonstrant.\nhistrionum quoque inpudicissimi\nmotus quid aliut nisi libidines et docent et instigant? quorum\neneruata corpora et in muliebrem incessum habitumque mollita\ninpudicas feminas inhonestis gestibus mentiuntur.\nquid\nde mimis loquar corruptelarum praeferentibus disciplinam, qui\ndocent adulteria, dum fingunt, et simulacris erudiunt ad uera?\nquid iuuenes aut uirgines faciant, cum haec et fieri sine pudore\net spectari libenter ab omnibus cernunt?\nadmonentur\nutique quid facere possint et inflammantur libidine, quae\naspectu maxime concitatur, ac se quisque pro sexu in illis\n\n\n\n\n\n\n\n\nimaginibus praefigurat probantque illa, dum rident, et adhaerentibus\nuitiis corruptiores ad cubicula reuertuntur, nec pueri\nmodo, quos praematuris uitiis imbui non oportet, sed etiam senes,\n. quos peccare iam non decet.\ncircensium quoque ludorum\nratio quid aliut habet nisi leuitatem uanitatem insaniam?\ntanto namque impetu concitantur animi in furorem, quanto\nillic impetu curritur, ut iam plus spectaculi exhibeant qui\nspectandi gratia ueniunt, cum exclamare et efferri et exsilire\ncoeperint.\nuitanda ergo spectacula omnia, non solum ne quid\nuitiorum pectoribus insidat, quae sedata et pacifica esse debent,\nsed ne cuius nos uoluptatis consuetudo deleniat et a deo atque\na bonis operibus auertat.\nnam ludorum celebrationes deorum\nfesta sunt, siquidem ob natales eorum uel templorum nouorum\ndedicationes sunt constituti.\net primitus quidem uenationes,\nquae uocantur munera, Saturno sunt attributae, ludi autem\nscaenici Libero, circenses uero Neptuno. paulatim tamen et\nceteris diis idem honos tribui coepit singulique ludi nominibus\neorum consecrati sunt, sicut Sinnius Capito in libris spectaculorum\ndocet.\nsi quis igitur spectaculis interest ad quae\n\n\n\n\n\n\n\n\n\n\n\n\nreligionis gratia conuenitur, discessit a dei cultu et ad deos se\ncontulit, quorum natales et festa celebrauit.\nAurium uoluptas ex uocum et cantuum suauitate percipitur,\nquae scilicet tam uitiosa est quam oblectatio illa de\nqua diximus oculorum.\nquis enim non luxuriosum ac nequam\nputet eum qui scaenicas artes domi habeat? atquin nihil refert\nutrumne luxuriam solus domi an cum populo exerceas in\ntheatro.\nsed iam de spectaculis dictum est. restat unum\nquod est nobis expugnandum, ne capiamur iis quae ad sensum\nintimum penetrant. nam illa omnia quae uerbis carent, id\nest aeris ac neruorum suaues soni possunt facile contemni,\nquia non adhaerent nec scribi possunt.\ncarmen autem compositum\net oratio cum suauitate decurrens capit mentes et\nquo uoluerit inpellit. inde homines litterati cum ad religionem\ndei accesserint ab aliquo inperito doctore fundati, minus credunt.\nadsueti enim dulcibus et politis sine orationibus siue\ncarminibus diuinarum litterarum simplicem communemque sermonem\npro sordido aspernantur. id enim quaerunt quod sensum\ndemulceat, persuadet autem quidquid suaue est et animo\npenitus, dum delectat, insidit.\nnum igitur deus et mentis et\nuocis et linguae artifex diserte loqui non potest? immo uero\n\n\n\n\n\n\n\n\nsumma prouidentia carere fuco uoluit ea quae diuina sunt, ut\nomnes intellegerent quae ipse omnibus loquebatur.\nergo qui\nueritati studet, qui non uult se ipse deicere, abiciat inimicas\nac noxias uoluptates, quae animam uitiant ut corpus cibi dulces:\npraeferantur uera falsis, aeterna breuibus, utilia iucundis.\nnihil\naspectu gratum sit nisi quod iuste, quod pie fieri uideas, nihil\nauditu suaue nisi quod alit animam melioremque te reddit,\nmaximeque hic sensus non est ad uitium detorquendus, qui\nnobis ideo datus est, ut doctrinam dei percipere possemus.\nitaque si uoluptas est audire cantus et carmina, dei laudes\ncanere et audire iucundum sit.\nhaec est uoluptas uera quae\ncomes est et socia uirtutis, haec non est caduca et breuis ut\nillae quas adpetunt qui corpori ut pecudes seruiunt, sed perpetua\net sine ulla intermissione delectans.\ncuius terminos si\nquis excesserit nihilque aliut ex uoluptate petierit nisi ipsam\nuoluptatem, hic mortem meditatur, quia sicut uita perpetua\nin uirtute est, ita mors in uoluptate.\nqui enim temporalia\nmaluerit, carebit aeternis, qui terrena praetulerit, caelestia non\nhabebit.\nAd uoluptates autem saporis et odoris, qui duo sensus\nad solum corpus pertinent, nihil est quod a nobis disputetur,\nnisi forte quis exigit ut dicamus turpe esse sapienti ac bono,\nsi uentri et gulae seruiat, si unguentis oblitus aut floribus\ncoronatus incedat: quae qui facit, utique insipiens et ineptus\net nihili est et quem ne odor quidem uirtutis attigerit.\nfortasse\nquispiam dixerit \\'cur ergo illa facta sunt, nisi ut iis\nfruamur?\\' at enim saepe iam dictum est uirtutem nullam futuram\nfuisse, nisi haberet quae opprimeret. itaque fecit omnia\ndeus ad instruendum certamen rerum duarum.\nergo mlecebrae\nistae uoluptatum arma sunt illius cuius unum opus est\nexpugnare uirtutem iustitiamque ab hominibus excludere. his\nblandimentis et suauitatibus titillat animas: scit enim quia\nmortis est fabricatrix uoluptas.\nnam sicut deus hominem\nad uitam non nisi per uirtutem ac laborem uocat, ita ille ad\nmortem per delicias ac uoluptates, et sicut ad uerum bonum\nper fallacia mala, sic ad uerum malum per fallacia bona peruenitur.\ncauenda sunt igitur oblectamenta ista tamquam laquei\net plagae, ne suauitudinum mollitie capti sub dicionem\nmortis cum ipso corpore redigamur, cui nos manciparimus.\nVenio nunc ad eam quae percipitur ex tactu uoluptatem:\nqui sensus est quidem totius corporis. sed ego non de\n\n\n\n\n\n\n\n\nornamentis ac uestibus, sed de sola libidine dicendum mihi puto,\nquae maxime coercenda est, quia maxime nocet.\ncum excogitasset\ndeus duorum sexuum rationem, adtribuit iis ut se inuicem\nadpeterent et coniunctione gauderent. itaque ardentissimam\ncupiditatem cunctarum animantium corporibus admiscuit,\nut in hos adfectus auidissime ruerent eaque ratione\npropagari et multiplicari genera possent.\nquae cupiditas et\nadpetentia in homine uehementior et acrior inuenitur, uel quia\nhominum multitudinem uoluit esse maiorem uel quoniam uirtutem\nsoli homini dedit, ut esset laus et gloria in coercendis\nuoluptatibus et abstinentia sui.\nscit ergo aduersarius ille\nnoster quanta sit uis huius cupiditatis, quam quidam necessitatem\ndicere maluerunt, eamque a recto et bono ad prauum\net malum transfert.\ninlicita enim desideria inmittit, ut aliena\ncontaminent quibus habere propria sine delicto licet. obicit\nquippe oculis inritabiles formas suggeritque fomenta et uitiis\npabulum subministrat;\ntum in intimis uisceribus stimulos omnes\nconturbat et commouet et naturalem illum incitat atque inflammat\nardorem, donec inretitum hominem inplicatumque decipiat.\nac ne quis esset qui poenarum metu abstineret alieno,\nlupanaria quoque constituit et pudorem infelicium mulierum\npublicauit, ut ludibrio haberet tam eos qui faciunt quam quas\npati necesse est.\nhis obscenitatibus animas ad sanctitatem\ngenitas uelut in caeni gurgite demersit, pudorem extinxit, pudicitiam\nflagitauit. idem etiam mares maribus adplicuit et\n\n\n\n\n\n\n\n\nnefandos coitus contra naturam contraque institutum dei machinatus\nest. sic imbuit homines et armauit ad nefas omne.\nquid enim potest esse sanctum us qui aetatem inbecillam et\npraesidio indigentem libidini suae depopulandam foedandamque\nsunstrauennt t non potest haec res pro magmtuaine scelens\nenarrari. nihil amplius istos appellare possum quam inpios et\nparricidas, quibus non sufficit sexus a deo datus, nisi etiam\nsuum sexum profane ac petulanter inludant. haec tamen apud\nillos leuia et quasi honesta sunt.\nquid dicam de iis qui abominandam\nnon libidinem, sed insaniam potius exercent? piget\ndicere, sed quid iis fore credamus quos non piget facere? et\ntamen dicendum est, quia fit: de istis loquor quorum teterrima\nlibido et execrabilis furor ne capiti quidem parcit.\nquibus\nhoc uerbis aut qua indignatione tantum nefas prosequar?\nuincit officium linguae sceleris magnitudo. cum igitur libido\nhaec edat opera et haec facinora designet, armandi aduersus\neam uirtute maxima sumus.\nquisquis affectus illos frenare\nnon potest, cohibeat eos intra praescriptum legitimi tori, ut\net illut quod auide expetit consequatur et tamen in peccatum\nnon incidat.\nnam quid sibi homines perditi nolunt? nempe\nhonesta opera uoluptas sequitur: si ipsam per se adpetunt,\niusta et legitima frui licet.\nquodsi aliqua necessitas probebit,\ntum uero maxime adhibenda uirtus erit, ut cupiditati\ncontinentia reluctetur. nec tantum alienis toris quaeque\n\n\n\n\n\n\nattingere non licet, uerum etiam publicis uulgatisque corporibus\nabstinendum deus praecipit docetque nos, cum duo inter se\ncorpora fuerint copulata, unum corpus efficere.\nita qui se\ncaeno inmerserit, caeno sit oblitus necesse est. et corpus quidem\ncito ablui potest, mens autem contagione inpudici corporis\ninquinata non potest nisi et longo tempore et multis bonis\noperibus ab ea. quae inhaeserit conluuione purgari.\noportet\nergo sibi quemque proponere duorum sexuum coniunctionem\ngenerandi causa datam esse uiuentibus eamque legem his\naffectibus positam, ut successionem parent.\nsicut autem dedit\nnobis oculos deus non ut spectemus uoluptatemque capiamus,\nsed ut uideamus propter eos actus qui pertinent ad uitae necessitatem,\nita genitalem corporis partem, quod nomen ipsum\ndocet, nulla alia causa nisi efficiendae subolis accepimus.\nhuic\ndiuinae legi summa deuotione parendum est. sint omnes qui\nse discipulos dei profitebuntur ita morati et instituti, ut inperare\nsibi possint.\nnam qui uoluptatibus indulgent, qtii\nlibidini obsecuntur, hi animam suam corpori mancipant ad\nmortemque condemnant, quia se corpori addixerunt, in quod\nhabet mors potestatem.\nunus quisque igitur quantum potest\nformet se ad verecundiam, pudorem colat, castitatem conscientia\net mente tueatur: nec tantum legibus publicis pareat, sed sit\nsupra omnes leges qui legem dei sequitur.\nquibus bonis si\n\n\n\n\n\n\nadsueuerit, iam pudebit eum ad deteriora desciscere: modo\nplaceant recta et honesta, quae melioribus iucundiora sunt\nquam praua et inhonesta peioribus.\nnondum omnia castitatis\nofficia exsecutus sum: quam deus non modo intra priuatos\nparietes, sed etiam praescripto lectuli terminat, ut cum quis\nhabeat uxorem, neque seruam neque liberam habere insuper\nuelit, sed matrimonio fidem seruet.\nnon emm, sicut lUns\npublici ratio est, sola mulier adultera est quae habet alium,\nmaritus autem etiamsi plures habeat, a crimine adulterii so-\nlutus est, sed diuina lex ita duos in matrimonium, quod\nest in corpus unum, pari iure coniungit, ut adulter habeatur\nquisquis compagem corporis in diuersa distraxerit.\nnec ob\naliam causam deus cum ceteras animantes suscepto fetu maribus\nrepugnare uoluisset, solam omnium mulierem patientem\nuiri fecit, scilicet ne feminis repugnantibus libido cogeret uiros\naliut adpetere eoque facto castitatis gloriam non tenerent.\nsed\nneque mulier uirtutem pudicitiae caperet, si peccare non posset.\nnam quis mutum animal pudicum esse dixerit, quia suscepto\nfetu mari repugnat? quod ideo facit, quia necesse est in dolorem\natque in periculum ueniat, si admiserit.\nnulla igitur laus\nest non facere quod facere non possis. ideo autem pudicitia in\nhomine laudatur, quia non naturalis est, sed uoluntaria.\nseruanda igitur fides ab utroque alteri est, immo exemplo continentiae\ndocenda uxor ut se caste gerat. iniquum est enim\nut id exigas quod praestare ipse non possis. quae iniquitas\neffecit profecto ut essent adulteria, feminis aegre ferentibus\npraestare se fidem non exhibentibus mutuam caritatem.\ndenique\nnulla est tam perditi pudoris adultera quae non hanc\ncausam uitiis suis praetendat, iniuriam se peccando non facere,\nsed referre. quod optime Quintilianus expressit. homo inquit\nneque alieni matrimonii abstinens neque sui custos\nâ€” quae inter se natura conexa sunt.\nnam neque maritus\ncirca corrumpendas aliorum coniuges occupatus potest uacare\ndomesticae sanctitati et uxor cum in tale incidit matrimonium,\nexemplo ipso concitata aut imitari se putat aut uindicare.\ncauendum igitur, ne occasionem uitiis nostra intemperantia\ndemus, sed adsuescant inuicem mores duorum et iugum paribus\nanimis ferant: nos ipsos in altero cogitemus. nam fere in\nhoc iustitiae summa consistit, ut non facias alteri quidquid\nipse ab altero pati nolis.\nhaec sunt quae ad continentiam\npraecipiuntur a deo. sed tamen ne quis diuina praecepta circumscribere\nse putet posse, adduntur illa, ut omnis calumnia\net occasio fraudis remoueatur, adulterum esse qui a marito\n\n\n\n\n\n\n\n\n\n\ndimissam duxerit et eum qui praeter crimen adulterii uxorem\ndimiserit, ut alteram ducat: dissociari enim corpus et distrahi\ndeus noluit;\npraeterea non tantum adulterium esse uitandum,\nuerum etiam cogitationem, ne quis aspiciat alienam et animo\nconcupiscat: adulteram enim fieri mentem, si uel imaginem\nuoluptatis sibi ipsa depinxerit.\nmens est enim profecto quae\npeccat, quae immoderatae libidinis fructum cogitatione conplectitur,\nin hac crimen est, in hac omne delictum.\nnam\netsi corpus nulla sit labe maculatum, non constat tamen pudicitiae\nratio, si animus incestus est, nec inlibata castitas\nuideri potest, ubi conscientiam cupiditas inquinauit.\nnec uero\naliquis existimet difficile esse frenos inponere uoluptati eamque\nuagam et errantem castitatis pudicitiaeque limitibus includere,\ncum propositum sit hominibus eam uincere ac plurimi beatam\natque incorruptam corporis integritatem retinuerint multique\nsint qui hoc caelesti genere uitae felicissime perfruantur.\nquod\nquidem deus non ita fieri praecipit tamquam adstringat, quia\ngenerari homines oportet, sed tamquam sinat. scit enim quantam\nhis adfectibus inposuerit necessitatem. si quis hoc inquit\nfacere potuerit, habebit eximiam inconparabilemque\nmercedem.\nquod continentiae genus quasi\n\n\n\n\n\n\n\n\nfastigium est omnium consummatioque uirtutum. ad quam si\nquis eniti atque eluctari potuerit, hunc seruum dominus, hunc\ndiscipulum magister adgnoscet: hic terram triumphabit, hic\nerit consimilis deo, qui uirtutem dei cepit.\nhaec quidem difficilia\nuidentur, sed de eo loquimur cui calcatis omnibus terrenis\niter in caelum paratur. nam quia uirtus in dei agnitione\nconsistit, omnia grauia sunt, dum ignores, ubi cognoris, facilia:\nper ipsas difficultates nobis exeundum est, qui ad summum\nbonum tendimus.\nNec tamen deficiat aliquis aut de se ipse desperet, si\naut cupiditate uictus aut libidine inpulsus aut errore deceptus\naut ui coactus ad iniustitiae uiam lapsus est. potest enim\nreduci ac liberari, si eum paeniteat actorum et ad meliora\nconuersus satis deo faciat.\nquod fieri posse Cicero non putauit,\ncuius haec in Academico tertio uerba sunt: quodsi\nliceret ut iis qui in itinere deerrauissent, sic uitam\ndeuiam secutis corrigere errorem paenitendo, facilior\nesset emendatio temeritatis. licet plane.\nnam si liberos\nnostros, cum delictorum suorum cernimus paenitere, correctos\n\n\n\n\n\n\n\n\nesse arbitramur et abdicatos abiectosque rursus tamen suscipimus\nfouemus amplectimur, cur desperemus clementiam ueri\npatns paemtendo posse placarit\\' ergo idem dominus ac parens\nindulgentissimus remissurum se paenitentibus peccata promittit\net obliteraturum omnes iniquitates eius qui iustitiam denuo\ncoeperit operari.\nsicut enim nihil prodest male uiuenti ante\nactae uitae: probitas, quia superueniens nequitia iustitiae opera\ndeleuit, ita nihil officiunt peccata uetera correcto, quia superueniens\niustitia labem uitae prioris aboleuit.\nquem enim\nfacti sui paenitet, errorem suum pristinum intellegit, ideoque\nGraeci melius et significantius μετϰ́νοταν dicunt quam nos\nLatine possumus resipiscentiam dicere. resipiscit enim ac mentem\nsuam quasi ab insania recipit quem errati piget, castigatque\nse ipsum dementiae et confirmat animum suum ad\nrectius uiuendum: tum illud ipsum maxime canet, ne rursus\nin eosdem laqueos induatur.\ndenique muta quoque animalia\ncum fraude capiuntur, si aliquo se modo in fugam extricauerint,\nfiunt postmodum cautiora uitantque semper ea omnia in\nquibus dolos insidiasque senserunt.\nsic hominem paenitentia\ncautum ac diligentem facit ad euitanda peccata in quae semel\nfraude deciderit.\nnemo enim potest esse tam prudens, tam\n\n\n\n\ncircumspectus, ut non aliquando labatur. et idcirco deus inbecillitatem\nnostram sciens pro sua pietate aperuit homini\nportum salutis, ut huic necessitati, cui fragilitas nostra subiecta\nest, medicina paenitentiae subueniret. ergo quicumque\naberrauerit, referat pedem seque quam primum recipiat ac\nreformet.\nsed reuocare gradum superasque euadere ad auras, hoc opus, hic labor est.\ndegustatis enim male iucundis uoluptatibus uix diuelli ab iis\npossunt: facilius recta sequerentur, si earum suauitates non\nattigissent. sed eripiant se malae seruituti: condonabitur\niis error omnis, si errorem suum uita meliore correxerint.\nnec lucrari se quisquam putet, si delicti conscium non habebit:\nscit ille omnia in cuius conspectu uiuimus, nec si uniuersos\nhomines celare possumus, deum possumus, cui nihil absconditum,\nnihil potest esse secretum.\nExhortationes suas Seneca\nmirabili sententia terminauit. magnum inquit nescio quid\nmaiusque quam cogitari potest numen est, cui uiuendo\noperam damus. huic nos adprobemus. nihil prodest\ninclusam esse conscientiam, patemus deo.\nquid uerius\n\n\n\n\n\n\n\n\ndici potuit ab eo qui deum nosset quam dictum est ab homine\nuerae religionis ignaro? nam et maiestatem dei expressit maiorem\nesse dicendo quam ut eam cogitatio mentis humanae\ncapere posset, et ipsum ueritatis attigit fontem sentiendo uitam\nhominum superuacuam non esse, ut Epicurei uolunt, sed deo\nab iis operam uiuendo dari, siquidem iuste ac pie uixerint.\npotuit esse uerus dei cultor, si quis illi monstrasset, et contempsisset\nprofecto Zenonem et magistrum suum Sotionem, si\nuerae sapientiae ducem nactus esset.\nhuic nos inquit\nadprobemus: caelestis prorsus oratio, nisi antecederet ignorantiae\nconfessio. nihil prodest inclusam esse conscientiam,\npatemus deo: nullus ergo mendacio, nullus dissimulationi\nlocus est, quia parietibus oculi hominum submoventur,\ndei autem diuinitas nec uisceribus submoueri potest, quominus\ntotum hominem perspiciat et norit.\nidem m eiusdem operis\nprimo quid agis? inquit quid machinaris? quid abscondis?\ncustos te tuus sequitur. alium tibi peregrinatio\nsubduxit, alium mors, alium ualitudo: haeret hic quo\ncarere numquam potes.\nquid locum abditum legis\net arbitros remoues? puta tibi contigisse ut oculos\n\n\n\n\n\n\nomnium effugias, demens: quid tibi prodest non habere\nconscium habenti conscientiam?\nnon minus mirabiliter\nde conscientia et deo Tullius. meminerit inquit deum h habere\ntestem, id est, ut ego arbitror, mentem suam,\nqua nihil homini dedit deus ipse diuinius.\nitem cum\nde iusto ac bono uiro loqueretur, itaque talis uir inquit\nnon modo facere, sed ne cogitare quidem quicquam\naudebit quod non audeat praedicare.\npurgemus igitur\nconscientiam, quae oculis dei peruia est, et, ut ait idem, semper\nita uiuamus, ut rationem reddendam nobis arbitremur,\nputemusque nos momentis omnibus non in aliquo,\nut ille dixit, orbis terrae theatro ab hominibus, sed desuper\nspectari ab eo qui et iudex et testis idem futurus est,\ncui rationem uitae reposcenti actus suos infitiari non licebit..\nergo satius est aut effugere conscientiam aut nos ipsos ultro\naperire animum et perniciem rescissis uulneribus effundere:\nquibus nemo alius mederi potest nisi solus ille qui gressum\nclaudis, uisum caecis reddidit, maculata membra purgauit,\nmortuos excitauit.\nille ardorem cupiditatis extinguet,\n\n\n\n\n\n\n\n\nextirpabit libidines, inuidiam detrahet, iram mitigabit, ille reddet\nueram et perpetuam sanitatem.\nadpetenda est haec omnibus\nmedicina, quoniam maiore periculo uexatur anima quam corpus\net quam primum latentibus morbis adhibenda curatio est.\nneque enim si utatur aliquis oculorum acie clara, membris\nomnibus integris, firmissima totius corporis ualitudine, tamen\neum dixerim sanum, si efferatur ira, superbia tumidus infletur,\nlibidini seruiat, cupiditatibus inardescat:\nsed eum potius qui\nad alienam felicitatem non attollat oculos, opes non admiretur,\nalienam mulierem sancte uideat, nihil omnino adpetat, nihil\nconcupiscat alienum, non inuideat ulli, non fastidiat quemquam,\nsit humilis misericors beneficus mitis humanus, pax in animo\neius perpetua uersetur: ille homo sanus, ille iustus, ille perfectus\nest.\nquisquis igitur his omnibus praeceptis caelestibus\nobtemperauerit, hic cultor est uerus dei, cuius sacrificia sunt\nmansuetudo animi et uita innocens et actus boni:\nquae\nomnia qui exhibet, totiens sacrificat, quotiens bonum aliquid\nac pium fecerit. deus enim non desiderat uictimam. neque\nmuti animalis neque mortis ac sanguinis, sed hominis et uitae.\nad quod sacrificium neque uerbenis opus est neque februis neque\ncespitibus, quae sunt utique uanissima, sed iis quae de intimo\npectore proferuntur.\nitaque m aram dei, quae uere maxima\nest et quae in corde hominis conlocata inquinari non potest\nsanguine, iustitia imponitur, patientia fides innocentia castitas\nabstinentia. hic est uerissimus ritus, haec illa lex dei, ut a\nCicerone dictum est, praeclara et diuina, semper quae\nrecta et honesta iubet, uetat praua et turpia: cui parentem\nsanctissimae ac certissimae legi iuste ac legitime necesse\nest uiuere.\ncuius legis pauca equidem capita posui,\nquod sum pollicitus ea me tantummodo esse dicturum quae\nsummum fastigium uirtuti et iustitiae imponerent.\nsi quis\nuolet cetera omnia comprehendere, ex fonte ipso petat unde\nad nos riuus iste manauit.\nNunc de sacrificio ipso pauca dicamus. ebur inquit\nPlato non castum donum deo. quid ergo? picta scilicet\net texta pretiosa? immo uero non castum donum deo quidquid\ncorrumpi, quidquid subripi potest.\nsed sicut hoc uidit, non\noportere uiuenti offerri aliquid quod sit ex mortuo corpore, cur\nillud non uidit, non debere incorporali corporale munus offerri?\nquanto melius et uerius Seneca uultisne uos inquit deum\ncogitare magnum et placidum et maiestate leni uerendum,\namicum et semper in proximo, non\n\n\n\n\n\n\n\n\n\n\n\n\nimmo lationibus nec sanguine multo colendum — quae enim ei trucidatione\nimmerentium uoluptas est? —, sed mente\npura, bono honestoque proposito? non templa illi congestis\nin altitudinem saxis extruenda sunt: in suo\ncuique consecrandus est pectore.\nuestes igitur et gemmas\net cetera quae habentur in pretio si quis putat deo cara,\nis plane quid sit deus nescit: cui putat uoluptati esse eas res\nquas etiam homo si contempserit, iure laudabitur.\nquid ergo\ncastum, quid deo dignum nisi quod ipse in illa diuina lege\nsua poposcit? duo sunt quae offerri debeant, donum et sacrificium,\ndonum in perpetuum, sacrificium ad tempus.\nuerum\napud istos, qui nullo modo rationem diuinitatis intellegunt,\ndonum est quidquid auro argentoque fabricatur, item quidquid\npurpura et serico texitur, sacrificiumque uictima et quaecumque\nin ara cremantur.\nsed utroque non utitur deus, quia et\nipse incorruptus est et illud totum corruptibile. itaque deo\nutrumque incorporale offerendum est, quo utitur. donum est\nintegritas animi, sacrificium laus et hymnus; si enim deus non\nuidetur, ergo his rebus coli debet quae non uidentur. nulla\nigitur alia religio uera est nisi quae uirtute et iustitia constat.\nquomodo autem deus iustitia hominis utatur, intellectu\nfacile est. si enim iustus fuerit homo, accepta immortalitate\nin aeternum deo seruiet.\nomnes autem non nisi ad iustitiam\nnasci cum philosophi ueteres tum etiam Cicero suspicatur.\ndisserens enim de legibus sed omnium inquit quae\nin hominum doctorum disputatione uersantur, nihil\n\n\n\n\n\n\n\n\nest profecto praestabilius quam plane intellegi nos\nad iustitiam esse natos. id ergo solum deo exhibere atque\nofferre debemus ad quod capiendum nos ipse generauit.\nhoc\nautem duplex sacrificii genus quam sit uerissimum, Trismegistus\nHermes idoneus testis est, qui nobiscum, id est cum prophetis\nquos sequimur, tam re quam uerbis congruit. de iustitia sic\nlocutus est: hoc uerbum, o fili, adora et cole. cultus\nautem dei unus est malum non esse.\nitem in illo sermone\nperfecto, cum exaudisset Asclepium quaerentem a filio\nsuo utrum placeret patri eius proferri tus et alios odores ad\nsacrificium dei, exclamauit: bene, bene ominare, o Asclepi.\nest enim maxima inpietas tale quid de uno illo ac\nsingulari bono in animum inducere. haec et his similia\nhuic non conueniunt: omnium enim quaecumque\nsunt plenus est et omnium minime indigens. nos\nuero gratias agentes adoremus: huius enim sacrificium\nsola benedictio est. et recte.\nuerbo enim sacrificari\noportet deo, siquidem deus uerbum est, ut ipse confessus\nest. summus igitur colendi dei ritus est ex ore iusti\nhominis ad deum directa laudatio, quae tamen ipsa ut deo\nsit accepta, et humilitate et timore et deuotione maxima opus\n\n\n\n\n\n\n\n\n\n\nest, ne quis forte integritatis atque innocentiae fiduciam gerens\ntumoris et adrogantiae crimen incurrat eoque facto gratiam\nuirtutis amittat.\nsed ut sit deo carus omnique macula careat,\nmisericordiam dei semper inploret nihilque aliut precetur\nnisi peccatis suis ueniam, licet nulla sint.\nsi quid ahut desiderauerit,\nnon est opus dicto scienti quid uelimus: si quid\nei boni euenerit, gratias agat, si quid mali, satisfaciat et id\nsibi ob peccata sua euenisse fateatur. et nihilo minus etiam\nin malis gratias agat et in bonis satisfaciat, ut idem sit semper\net stabilis et immutabilis et inconcussus. nec tantum\nhoc in templo putet sibi esse faciendum, sed et domi et in\nipso etiam cubili suo.\nsecum denique habeat deum semper\nin corde suo consecratum, quoniam ipse est dei templum.\nquodsi deo, patri ac domino, hac adsiduitate, hoc obsequio,\nhac deuotione seruierit, consummata et perfecta iustitia est:\nquam qui tenuerit, hic, ut ante testati sumus, deo paruit, hic\nreligioni atque officio suo satisfecit.\nBene habet, iacta sunt fundamenta, ut ait eximius\norator. uerum nos non fundamenta solum iecimus quae firma\net idonea essent operi perferendo, sed magnis robustisque\nmolibus aedificium totum paene usque ad summa perduximus.\nrestat, id quod est multo facilius, uel tegere uel ornare, sine\nquo tamen priora opera et inutilia sunt et ingrata.\nnam\nquid prodest aut falsis religionibus liberari aut intellegere\nueram? quid aut uanitatem falsae sapientiae peruidere aut\nquae sit uera cognoscere? quid, inquam, prodest caelestem\nillam iustitiam defendere? quid cum magnis difficultatibus\ncultum dei tenere, quae est summa uirtus, nisi eam diuinum\npraemium beatitudinis perpetuae subsequatur?\nde qua nobis\nest in hoc libro disserendum, ne priora omnia irrita et infructuosa\nuideantur, si hoc cuius causa illa suscepta sunt incertum\nrelinquamus, ne quis forte arbitretur tantos labores\nin cassum suscipi, dum eorum caelesti mercede diffidit, quam\ndeus statuit ei qui haec suauia terrae bona prae sola nudaque\nuirtute contempserit.\nsatis et huic parti faciamus cum\ntestimoniis diuinarum litterarum tum etiam probabilibus\n\n\n\n\n\n\n\n\n\n\nargumentis, ut aeque clarum sit et futura praesentibus et diuina\nterrenis et perpetua breuibus esse anteponenda, quoniam temporalia\nsunt praemia uitiorum, sempiterna uirtutum.\nexponam\nigitur rationem mundi, ut facile possit intellegi et quando et\nquare sit effectus a deo, quod Plato, qui de mundi fabricatione\ndisseruit, nec scire poterat nec explicare: quippe qui caeleste\nmysterium, quod non nisi prophetis ac deo docente discitur,\nignorabat ideoque in perpetuum dixit esse fabricatum.\nquod longe secus est, quoniam quidquid est solido et graui\ncorpore ut initium cepit aliquando, ita finem capiat necesse\nest.\nnam Aristoteles, qui cum non uideret quemadmodum\nposset tanta rerum magnitudo interire, et hanc praescriptionem\nuellet effugere, semper ait fuisse mundum ac semper fu-\nturum, prorsus nihil uidit, quia quidquid est necesse est\nhabuerit aliquando principium nec omnino quicquam potest\nesse nisi coeperit. nam cum terram et aquam et ignem disperire\nconsumi extinguique uideamus, quae sunt utique mundi\npartes, intellegitur id totum esse mortale cuius sunt membra\nmortalia.\nita fit ut natum sit quidquid potest interire. sed\net omne quod sub uisum oculorum uenit, et corporale, ut ait so\nPlato, et solubile sit necesse est.\nunus igitur Epicurus\n\n\n\n\n\n\n\n\nauctore Democrito ueridicus in hac re fuit, qui ait et ortum\naliquando et aliquando esse periturum. nec tamen rationem\nreddere ullam potuit aut quibus de causis tantum hoc opus\naut quo tempore resoluatur.\nquod quoniam nobis deus reuelauit\nnec coniecturis id adsequimur sed traditione caelesti, docebimus\nsedulo, ut tandem studiosis ueritatis appareat non\nuidisse neque conprehendisse philosophos ueritatem, sed ita\nleuiter odoratos, ut tamen unde eos odor ille sapientiae tam\nsuauis, tam iucundus adflauerit, nullo modo senserint..\ninterim\nnecessarium puto admonere lecturos quod haec nostra quae\ntradimus prauae uitiosaeque mentes aut omnino non intellegent\n— hebetatur enim acies eorum terrenis cupiditatibus,\nquae sensus omnes grauant inbecillosque reddunt — aut etiamsi\nintellegent, dissimulabunt tamen et haec uera esse nolent,\nquia trahuntur a uitiis et scientes malis suis fauent, quorum\nsuauitate capiuntur, et uirtutis uiam deserunt, cuius acerbitate\noffenduntur.\nnam quia auaritia et opum inexplebili quadam\nsiti flagrant, quia non possunt uenditis aut dilargitis quae\namant tenui cultu uitam degere, sine dubio malunt id esse\n\n\n\n\n\n\nfictum quo desideriis suis renuntiare coguntur.\nitem qui libidinum\nstimulis incitati, ut ait poeta, in furias ignemque\nruunt, utique incredibilia nos adferre dicunt, quia uulnerant\naures eorum praecepta continentiae, quae illos uoluptatibus\nsuis prohibent quibus animam suam cum corpore adiudicauerunt.\nqui uero ambitione inflati aut amore potentiae\ninflammati omne studium suum ad honores adquirendos contulerunt,\nne si solem quidem ipsum gestemus in manibus,\nfidem commodabunt ei doctrinae quae illos iubet omni potentia\net honore contempto humiles uiuere atque ita humiles, ut et\naccipere iniuriam possint et referre nolint, si acceperint.\nhi\nsunt homines qui contra ueritatem clausis oculis quoquo modo\nlatrant. qui autem sani erunt, id est non ita uitiis inmersi,\nut insanabiles sint, et credent his et libenter accedent,\net quaecumque dicimus aperta plana simplicia et, quod maxime\nopus est, uera et inexpugnabilia illis uidebuntur.\nnemo uirtuti\nfauet nisi qui sequi potest, sequi autem non facile est\nomnibus: ii possunt quos paupertas et rerum indigentia exercuit\net capaces uirtutis effecit.\nnam si uirtus est tolerantia\nmalorum, non capiunt ergo uirtutem qui semper in bonis\nfuerunt, quia mala neque experti sunt neque ferre possunt\nadsuetudine ac desiderio bonorum, quae sola nouerunt.\neo\nfit ut pauperes et humiles deo credant facilius, qui sunt expediti,\nquam diuites, qui sunt inpedimentis pluribus inplicati.\nimmo uero catenati et conpediti seruiunt ad nutum dominae\n\n\n\n\n\n\ncupiditatis, quae illos inextricabilibus uinculis inretiuit, nec\npossunt in caelum aspicere, quoniam mens eorum in terram\nprona humique defixa est.\nuirtutis autem uia non capit\nmagna onera gestantes: angustus admodum trames est per\nquem iustitia hominem deducit in caelum, hunc tenere non\npotest nisi qui fuerit expeditus ac nudus.\nnam isti locupletes\nmultis et ingentibus sarcinis onerati per uiam mortis incedunt,\nquae latissima est, quoniam late perditio dominatur.\nhis acerba sunt, his uenena quae deus ad iustitiam praecipit\nquaeque nos dei magisterio de uirtute ac ueritate disserimus.\nquibus si repugnare audebunt, hostes se necesse est uirtutis\niustitiaeque fateantur.\nAdgrediar nunc quod superest, ut finis operi possit inponi,\nid autem superest ut de iudicio dei disseramus: quod tum\nconstituetur, cum dominus noster redierit in terram, ut uni\ncuique pro merito aut praemium persoluat aut poenam.\nitaque ut in quarto libro de primo aduentu eius diximus, sic\nin hoc secundum referemus aduentum, quem Iudaei quoque\net confitentur et sperant, sed frustra, quoniam necesse est ad\neos consolandos reuertatur ad quos conuocandos prius uenerat.\nnam qui uiolarunt impie humilem, sentient in potestate uictorem\neaque omnia quae legunt et non intellegunt deo repensante\npatientur, quippe qui peccatis omnibus inquinati et insuper\nsancto cruore perfusi ab illo ipso cui nefandas manus\nintulerunt sint ad aeterna supplicia destinati.\nsed erit nobis\ncontra Iudaeos separata materia, in qua illos erroris et sceleris\nreuincemus.\nNunc ignaros ueritatis instruamus. dispositione summi\ndei sic ordinatum, ut iniustum hoc saeculum decurso\n\n\n\n\n\n\ntemporum spatio terminum sumat extinctaque protinus omni malitia\net piorum animis ad beatam uitam reuocatis quietum\ntranquillum pacificum, aureum denique ut poetae uocant saeculum\ndeo ipso regnante florescat.\nin primis causa errorum\nomnium philosophis haec fuit, quod rationem mundi, quae\ntotam sapientiam continet, non conprehenderunt.\nea uero\nsensu proprio et interna intellegentia non potest conprehendi:\nquod illi sine doctore per se ipsos facere noluerunt. itaque\nin uarias sibique saepe contrarias sententias inciderunt ex\nquibus exitum non haberent, et in eodem luto, sicut comicus\nait, haesitauerunt, scilicet adsumtionibus eorum non respondente\nratione, cum adsumpsissent quidem uera, sed quae adfirmari\nprobarique non possent sine scientia ueritatis rerumque\ncaelestium: quae, ut saepe iam dixi, non potest esse in homine\nnisi deo docente percepta.\nnam si potest homo intellegere\ndiuina, poterit et facere: nam intellegere est quasi e uestigio\nsubsequi. non potest autem facere quae deus, quia mortali\ncorpore indutus est, ergo ne intellegere quidem potest quae\nfacit deus: quod an fieri possit, ex inmensitate rerum atque\noperum diuinorum facile est uni cuique metiri.\nnam si\nmundum cum omnibus quae sunt in eo contemplari uelis, intellegas\nprofecto quantum dei opus humanis operibus antistet.\nita quantum inter opera diuina et humana interest, tantum\ndistare inter dei hominisque sapientiam necesse est.\nnam\nquia deus incorruptus atque inmortalis est et ideo perfectus,\nquia sempiternus est, sapientia quoque eius perinde ut ipse\n\n\n\n\n\n\n\n\nperfecta est nec obstare illi quicquam potest, quia nulli rei\ndeus ipse subiectus est.\nhomo autem quia subiectus est\npassioni, subiecta est et sapientia eius errori, et sicut hominis\nuitam multae res inpediunt, quominus possit esse perpetua,\nita sapientiam quoque eius multis rebus inpediri necesse est,\nquominus in perspicienda penitus ueritate perfecta sit.\nergo\nnulla est humana sapientia, si per se ad notionem ueri scientiamque\nnitatur, quoniam mens hominis cum fragili corpore\ninligata et in tenebroso domicilio inclusa neque liberius euagari\nneque clarius perspicere ueritatem potest, cuius notitia\ndiuinae condicionis est. deo enim soli opera sua nota sunt.\nhomo autem non cogitando aut disputando adsequi eam potest,\nsed discendo et audiendo ab eo qui scire solus potest et docere.\nideo Marcus Tuiuus sententiam Socratis de natone\ntransferens dicentis uenisse tempus ut ipse migraret e uita,\nillos autem aput quos causam suam perorabat agere uitam,\nutrum melius sit, inquit dii immortales sciunt, hominem\narbitror scire neminem.\nquare necesse est omnes\nphilosophiae sectas alienas esse a ueritate, quia homines erant\nqui eas constituerunt, nec ullum fundamentum aut firmitatem\npossunt habere quae nullis diuinarum uocum fulciuntur oraculis.\nEt quoniam de philosophorum erroribus loquimur, Stoici\nnaturam in duas partes diuidunt, unam quae efficiat, alteram\nquae se ad faciendum tractabilem praebeat: in illa prima esse\n\n\n\n\n\n\n\n\nuim sentiendi, in hac materiam nec alterum sine altero (quicquam)\nposse.\nquomodo potest idem esse quod tractat et quod\ntractatur? si quis dicat idem esse figulum quod lutum aut\nlutum idem esse quod figulum, nonne aperte insanire uideatur?\nat isti uno naturae nomine duas res diuersissimas conprehendunt,\ndeum et mundum, artificem et opus, dicuntque alterum sine\naltero nihil posse, tamquam natura sit deus mundo permixtus.\nnam interdum sic confundunt, ut sit deus ipse mens mundi\net mundus sit corpus dei, quasi uero simul esse coeperint\nmundus et deus ac non ipse mundum fecerit.\nquod et ipsi\nfatentur alias, cum hominum causa praedicant esse fabricatum,\net esse sine mundo, si uelit, possit, siquidem deus est diuina\net aeterna mens, a corpore soluta et libera. cuius uim maiestatemque\nquoniam intellegere non poterant, miscuerunt eum\nmundo id est operi suo.\nunde est illud Vergilianum:\ntotamque infusa per artus mens agitat molem et magno se corpore miscet.\nubi est ergo illud quod idem ipsi aiunt, et factum esse diuina\nprouidentia et regi? si enim fecit mundum, fuit ergo sine\nmundo; si regit, non utique sicut mens corpus regit, sed tamquam\ndomum dominus, nauem gubernator, auriga currum,\nnec tamen mixti sunt iis rebus quas regunt.\nnam si haec\nomnia quae uidemus dei membra sunt, iam insensibilis ab his\nconstituitur deus, quoniam membra sensu carent, et mortalis,\n\n\n\n\n\n\n\n\nquoniam uidemus membra esse mortalia.\npossum enumerare\nquotiens repentinis quassatae motibus uel hiauerint terrae uel\ndesederint in abruptum, quotiens demersae fluctibus et urbes\net insulae abierint in profundum, frugiferos campos paludes\ninundauerint, flumina et stagna siccauerint, montes etiam uel\ndeciderint abrupti uel planis fuerint adaequati; plurimas regiones\net multorum fundamenta montium latens et internus ignis absumit.\net hoc parum est si membris suis non parcit deus,\nnisi etiam homini liceat aliquid in dei corpus: maria extru- .\nuntur, montes exciduntur et ad eruendas opes interiora terrae\nuiscera effodiuntur. quid quod ne arari quidem sine laceratione\ndiuini corporis potest? ut iam scelerati atque impii\nsimus, qui dei membra uiolemus.\npatiturne ergo uexari corpus\nsuum deus et debilem se uel ipse facit uel ab homine\nfieri sinit? nisi forte diuinus ille sensus qui mundo et omnibus\nmundi partibus mixtus est, primam terrae superficiem\nreliquit ac se in ima demersit, ne quid doloris de adsidua\nlaceratione sentiret.\nquodsi hoc uanum et absurdum est,\ntam igitur ipsi eguerunt quam haec indigent sensu, qui non\nperspexerunt diuinum quidem spiritum esse ubique diffusum\neoque omnia contineri, non tamen ita, ut deus ipse, qui est\nincorruptus, grauibus et corruptibilibus elementis misceatur.\nillut ergo rectius quod a Platone sumpserunt, a deo factum\nesse mundum et eiusdem prouidentia gubernari. oportebat\n\n\n\n\n\n\n\n\nigitur et Platonem et eos qui idem senserunt, docere atque\nexplicare quae causa, quae ratio fuerit tanti operis fabricandi,\nquare hoc aut cuius gratia fecerit.\nat idem Stoici \\'hominum\\'\ninquiunt \\'causa mundus effectus est\\'. audio. sed Epicurus\nignorat ipsos homines quare aut quis effecerit. nam Lucretius\ncum mundum diceret non esse a diis constitutum, sic ait:\n\ndicere porro hominum causa uoluisse parare praeclaram mundi naturam\n\ndeinde intulit\ndesipere est. quid enim inmortalibus atque beatisgratia nostra queat largirier emolumenti, ut nostra quicquam causa gerere adgrediantur?\nmerito. illi enim nullam rationem adferebant cur humanum\ngenus uel creatum uel constitutum esset a deo: nostrum hoc\nofficium est, sacramentum mundi et hominis exponere, cuius\nilli expertes sacrarium ueritatis nec attingere nec uidere potuerunt.\nergo, ut paulo ante dicebam, cum adsumpsissent\nid quod erat uerum, id est mundum a deo (factum) et hominum\ncausa esse factum, tamen quoniam eos in consequentibus\nratio defecit, non potuerunt defendere id quod adsumpserant.\ndenique Plato ne dei opus inbecillum et ruinosum faceret, in\n\n\n\n\n\n\n\n\n\n\naeternum dixit esse mansurum. si hominum causa factus\nest et ita factus est, ut esset aeternus, cur ergo ipsi quorum\ncausa factus est non sunt sempiterni? si mortales, propter\nquos factus est, ergo et ipse mortalis atque solubilis: neque\nenim pluris est ipse quam ii quorum gratia factus est.\nquodsi\nei ratio quadraret, intellegeret periturum esse quia factus est,\nnec posse in aeternum manere nisi quod tangi non potest.\nqui autem negat hominum causa factum, hic nullam rationem\ntenet. si enim dicit ipsum fabricatorem sua causa tanta haec\nopera esse molitum, cur ergo nos nati sumus? cur mundo\nipso fruimur? quid sibi uult humani generis ceterarumque\nanimantium fictio? cur aliena commoda intercipimus? cur denique\naugemur minuimur interimus?\nquid habet rationis ipsa\ngeneratio? quid perpetua successio? nimirum uidere deus uoluit\net suis uariis imaginibus tamquam sigilla confingere quibus se\noblectaret: et nihilominus tamen, si ita esset, curae haberet\nanimantes praecipueque hominem, cuius imperio cuncta subiecit.\nqui autem dicunt semper fuisse mundum — omitto illut, quod\nesse ipsum sine aliquo principio non potest; unde se extricare\nnon queunt — sed hoc dico: si mundus semper fuit, nullam\npotest habere rationem.\nquid enim potuit in eo ratio moliri\nquod numquam sumpsit exordium? nam priusquam fiat aliquid\naut struatur, opus est consilio, ut disponi possit\n\n\n\n\n\n\nquemadmodum fiat, nec incipi quicquam potest sine prouisione rationis.\nitaque omne opus ratio praecedit: non habet ergo rationem\nquod factum non est. atquin mundus habet rationem, quia\net constat et regitur: ergo factus est; si factus est, et resoluetur.\nreddant ergo isti rationem, si possunt, cur aut factus\nin principio sit aut postea resoluatur. quod quia docere non\npoterat Epicurus siue Democritus, sua sponte natum esse dixit\nseminibus inter se passim coeuntibus: quibus iterum resolutis\ndiscidium atque interitum secuturum.\ncorrupit ergo quod\nrecte uiderat et totam rationem penitus ignorantia rationis\neuertit redegitque mundum et omnia quae in eo geruntur ad\nsimilitudinem cuiusdam uanissimi somnii, siquidem rebus humanis\nratio nulla subsistet.\ncum uero mundum omnesque\npartes eius ut uidemus mirabilis ratio gubernet, cum caeli\ntemperatio et aequalis in ipsa uarietate cursus astrorum luminumque\ncaelestium, temporum constans ac mira descriptio,\nterrarum uaria fecunditas, plana camporum, munimenta et\naggeres montium, uiriditas ubertasque siluarum, fontium saluberrima\neruptio, fluminum opportuna inundatio, maris opulenta\net copiosa interfusio, uentorum diuersa et utilis aspiratio ceteraque\nomnia ratione summa constent, quis tam caecus est ut\n\n\n\n\n\n\nexistimet sine causa esse facta in quibus mira dispositio prouidentissimae\nrationis elucet?\nsi ergo sine causa nec est nec\nfit omnino quicquam, si et prouidentia summi dei ex dispositione\nrerum et uirtus ex magnitudine et potestas ex gubernatione\nmanifesta est, hebetes ergo et insani qui prouidentiam\nnon esse dixerunt. non inprobarem, si deos idcirco non esse\ndicerent ut unum dicerent, cum autem ideo ut nullum, qui\neos delirasse non putat, ipse delirat.\nSed de prouidentia satis in primo libro diximus: quae si\nest, ut apparet ex mirabilitate operum suorum, necesse est\netiam hominem ceterasque animantes eadem prouidentia creauerit.\nuideamus ergo quae ratio fuerit fingendi generis humani,\nquoniam constat, id quod Stoici aiunt, hominum causa\nmundum esse fabricatum; quamquam in hoc ipso non mediocriter\npeccent, quod non hominis causa dicunt, sed hominum:\nunius enim singularis appellatio totum conprehendit humanum\ngenus.\nsed hoc ideo, quia ignorant unum hominem a deo\nesse formatum putantque homines in omnibus terris et agris\ntamquam fungos esse generatos. at Hermes non ignorauit\nhominem et a deo et ad dei similitudinem fictum. sed redeo\nad propositum.\nnihil est, ut opinor, quod sit propter se ipsum\nfactum, sed quidquid omnino fit, ad usum aliquem fieri necesse\nest. quis est enim uel tam ineptus uel tam otiosus, ut\nadgrediatur aliquid facere frustra ex quo nullam utilitatem,\nnullum commodum speret?\nqui domum aedificat, non idcirco\n\n\n\n\n\n\n\n\n\n\n\n\naedificat, ut tantummodo domus sit, sed ut in ea possit habitari;\nqui nauem fabricat, non ideo insumit operam, ut tantum\nnauis appareat, sed ut in ea nauigetur;\nitem qui uas aliquod\ninstituit ac format, non propterea id facit, ut tantum fecisse\nuideatur, sed ut uas illut effectum capiat aliquod necessarium.\nsimiliter cetera quaecumque fiunt, non utique in superuacuum,\nsed ad usus aliquos utiles laborantur.\nmundus igitur a deo\nfactus est non utique propter ipsum mundum: neque enim aut\ncalore solis aut lumine lunae aut adspiratione uentorum aut\numore imbrium aut alimonia frugum, cum sensu careat. indiget.\nsed ne illut quidem dici potest, quod deus propter se\nipsum fecerit mundum, quoniam potest esse sine mundo, sicut\nfuit antea, et iis omnibus quae in eo sunt quaeque generantur\ndeus ipse non utitur.\napparet ergo animantium causa mundum\nesse constructum, quoniam rebus iis quibus constat animantes\nfruuntur: quae ut uiuere, ut constare possint, omnia\niis necessaria temporibus certis sumministrantur.\nrursus ceteras\nanimantes hominis causa esse fictas ei eo clarum est,\nquod homini seruiunt et tutelae eius atque usibus datae sunt,\nquoniam, siue terrenae sunt siue aquatiles, non sentiunt mundi\nrationem, sicut homo.\nrespondendum est hoc loco philosophis\nmaximeque Ciceroni, qui ait: cur deus omnia nostra causa\ncum faceret, tantam uim natricum uiperarumque fe-\\'\ncerit? cur tam multa pestifera terra marique disperserit?\ningens ad disputandum locus, sed ut in transcursu\n\n\n\n\n\n\n\n\nbreuiter stringendus est. quoniam homo ex rebus diuersis ac\nrepugnantibus configuratus est, anima et corpore, id est caelo\natque terra, tenui et conprehensibili, aeterno ac temporali, sensibili\natque bruto, luce praedito atque tenebroso, ipsa ratio ac\nnecessitas exigebat et bona homini proponi et mala, bona, quibus\nutatur, mala, quae uitet et caueat.\nidcirco enim data est\nilli sapientia, ut cognita bonorum malorumque natura et in adpetendis\nbonis et in malis declinandis uim suae rationis exerceat.\nnam ceteris animalibus quia sapientia non data est, et\nmunita indumentis naturalibus et armata sunt, homini autem\npro his omnibus, quod erat praecipuum, rationem solam dedit.\nitaque nudum formauit et inermem, ut eum sapientia et muniret\net tegeret: munimenta et ornatum eius non foris, sed\nintus, non in corpore, sed in corde constituit. nisi ergo essent\nmala, quae caueret, quae a bonis utilibusque distingueret, non\nesset ei sapientia necessaria.\nsciat ergo Marcus Tullius aut\nideo homini datam esse rationem, ut et pisces caperet usus sui\ngratia et natrices uiperasque uitaret salutis suae causa, aut idcirco\nei bona malaque proposita, quia sapientiam acceperat,\ncuius uis omnis in discernendis bonis malisque uersatur.\nmagna\nigitur et recta et admirabilis est uis et ratio et potestas hominis,\npropter quem mundum ipsum et uniuersa quaecumque\nsunt deus fecit tantumque illi honoris habuit, ut eum\npraeficeret uniuersis, quoniam solus poterat dei opera mirari.\noptime igitur Asclepiades noster de prouidentia summi dei disserens\nin eo libro quem scripsit ad me, atque ideo inquit\nmerito quis arbitretur proximum sibi locum diuinam\nprouidentiam dedisse ei qui potuerit intellegere\n\n\n\n\n\n\n\n\nordinationem suam.\nnam sol iste est: quis eum uidet ita,\nut intellegat quia sol est et quantum gratiae adferat\nceteris institutis? hoc caelum est: quis id suspicit?\nterra haec: quis eam colit? hoc pelagus: quis id nauigat?\nhic ignis est: quis eo utitur? instituit ergo <cuncta.>\nsummus deus non propter se, quia nihilo eget, sed propter hominem,\nqui iis congruenter uteretur.\nReddamus nunc rationem quare hominem ipsum fecerit:\nquod si philosophi scissent, aut defendissent illa quae uera inuenerant\naut in maximos errores non incidissent.\nhaec enim\nsumma, hic cardo rerum est, quem qui non tenuerit, ueritas\nilli omnis elabitur, hoc est denique, quod efficiat illis non\nquadrare rationem: quae illis si adfulsisset, si sacramentum\nhominis omne cognossent, numquam disputationes eorum et\nomnem philosophiam de transuerso Academia iugulasset.\nsicut\nergo mundum non propter se deus fecit, quia commodis eius\nnon indiget, sed propter hominem, qui eo utitur, ita ipsum hominem\npropter se.\nquae utilitas deo in homine, inquit\nEpicurus ut eum propter se faceret? scilicet ut esset qui\nopera eius intellegeret, qui prouidentiam disponendi, rationem\nfaciendi, uirtutem consummandi et sensu admirari et uoce\n\n\n\n\n\n\n\n\nproloqui posset: quorum omnium summa haec est, ut deum colat.\nis enim colit qui haec intellegit, is artificem rerum omnium,\nis uerum patrem suum debita ueneratione prosequitur qui uirtutem\nmaiestatis eius de suorum operum inuentione inceptione Â«\nperfectione metitur.\nquod planius argumentum proferri potest\net mundum hominis et hominem sua causa deum fecisse, quam\nquod ex omnibus animantibus solus ita formatus est, ut oculi\neius ad caelum directi, facies ad deum spectans, uultus cum\nsuo parente communis sit uideaturque hominem deus quasi\nporrecta manu adleuatum ex humo ad contemplationem sui\nexcitasse?\nquid ergo inquit deo cultus hominis confert\nbeato et nulla re indigenti? uel si tantum honoris homini\nhabuit, ut ipsius causa mundum fabricaret, ut\ninstrueret eum sapientia, ut dominum uiuentium faceret\neumque diligeret tamquam filium, cur mortalem\nfragilemque constituit? cur omnibus malis quem diligebat\nobiecit, cum oporteret et beatum esse hominem\ntamquam coniunctum ac proximum deo et perpetuum,\nsicut est ipse, ad quem colendum et contemplandum\nfiguratus est?\nquamquam haec fere in prioribus libris\nsparsim docuimus, tamen quoniam: proprie id materia nunc\nexigit, qua de uita beata disserere propositum est, explicanda\nsunt ista diligentius et plenius, ut dispositio dei et opus uoluntasque\nnoscatur.\ncum posset semper spiritibus suis immortalibus\ninnumerabiles animas procreare, sicut angelos genuit,\n\n\n\n\n\n\n\n\nquibus inmortalitas sine ullo malorum periculo ac metu constat,\nexcogitauit tamen inenarrabile opus, quemadmodum infinitam\nmultitudinem crearet animarum, quas primo fragilibus\net inbecillis corporibus inligatas constitueret inter bonum malumque\nmedias, ut constantibus ex utrisque natura uirtutem\nproponeret, ne immortalitatem delicate adsequerentur ac molliter,\nsed ad illut aeternae uitae ineloquibile praemium cum\nsumma difficultate ac magnis laboribus peruenirent.\nergo ut\neas grauibus et uexabilibus membris indueret, quoniam consistere\nin medio inani non poterant ponderibus et grauitate\ncorporis deorsum premente, sedem illis ac domicilium primo\ncondendum esse decreuit.\nitaque lneflabili uirtute ac potentia\npraeclara mundi opera molitus est: suspensis in altitudinem\nleuibus elementis et grauibus in ima depressis et caelestia\n: firmauit et terrena constituit.\nnon est necesse nunc exsequi\nsingula, quoniam in secundo libro uniuersa exsecuti sumus.\nlumina igitur posuit in caelo, quorum moderatio et claritas et\nmotus aptissime ad utilitates uiuentium temperatus est, terrae\nautem, quam sedem uoluit esse, fecunditatem uaria gignendi\nac proferendi dedit, ut ubertate frugum et herbarum et uirentium\npro natura et usu cuiusque generis alimoniam ministraret.\ntum perfectis omnibus quae ad condicionem mundi pertinebant,\n\n\n\n\n\n\nhominem finxit ex ipsa terra, quam illi a principio in habitaculum\npraeparauit, id est spiritum suum terreno corpore induit\net inuoluit, ut conpactus ex rebus diuersis ac repugnantibus\nbonum ac malum caperet.\net sicut terra ipsa fecunda\nest ad fruges pariendas, ita corpus hominis, quod adsumptum\nest e terra, generandi copiam facultatemque prodendae subolis\naccepit, ut quoniam (e) fragili materia formatus in aeternum\nmanere non poterat, peracto temporalis uitae spatio cederet\net illut, quod fragile atque inbecillum gerebat, perpetua\nsuccessione renouaret.\ncur igitur eum mortalem finxit et\nfragilem, cum illius causa mundum aedificasset? primum, ut\ninfinita uis animarum gigneretur omnemque terram multitudine\nobpleret, deinde, ut proponeret homini uirtutem id est tolerantiam\nmalorum ac laborum, per quam posset praemium inmortalitatis\nadipisci.\nnam quia homo ex duabus rebus constat,\ncorpore atque anima, quorum alterum terrenum est, alterum\ncaeleste, duae uitae homini adtributae sunt, una temporalis,\nquae corpori adsignatur, altera sempiterna, quae animae subiacet.\nillam nascendo accipimus, hanc adsequimur laborando ne immortalitas\nhomini, ut ante diximus, sine ulla difficultate constaret;\nilla terrena est sicut corpus et ideo finitur, haec uero\ncaelestis sicut anima et ideo terminum non habet; illam primam\nnescientes accipimus, hanc secundam scientes: uirtuti\nenim, non naturae datur, quia uoluit nos deus uitam nobis\n\n\n\n\n\n\n\n\nin uita conparare.\nidcirco hanc praesentem dedit, ut illam\nueram et perpetuam aut uitiis amittamus aut uirtute mereamur.\nin hac corporali non est summum bonum, quoniam\nsicut necessitate diuina nobis data est, ita rursus diuina necessitate\nsoluetur: ita quod finem habet, summum bonum non\nhabet.\nin illa uero spiritali, quam per nos ipsi adquirimus.\nsummum bonum continetur, quia nec malum potest habere\nnec finem. cui rei argumentum natura et ratio corporis praebet.\ncetera namque animalia in humum uergunt, quia terrena sunt,\nnec capiunt immortalitatem, quae de caelo est, homo autem\nrectus in caelum spectat, quia proposita est illi immortalitas,\nnec tamen uenit, nisi tribuatur homini a deo: nam nihil interesset\ninter iustum et iniustum, siquidem omnis homo natus\nimmortalis fieret. ergo immortalitas non sequella naturae, sed\nmerces praemiumque uirtutis est.\ndenique homo non statim\nquam natus est rectus ingreditur, sed quadrupes primo, quia\nratio corporis et huius praesentis uitae communis est nobis\ncum mutis animalibus: post deinde confirmatis uiribus erigitur\net lingua eius in eloquium soluitur et mutum animal esse desinit.\nquae ratio docet mortalem nasci hominem, postea uero\ninmortalem fieri, cum coeperit ex deo uiuere id est iustitiam\nsequi, quae continetur in dei cultu, cum excitauerit hominem\ndeus ad aspectum caeli ac sui. quod tum fit, cum homo caelesti\nlauacro purificatus exponit infantiam cum omni labe uitae\nprioris et incremento diuini uigoris accepto fit homo perfectus\nac plenus.\nergo quia uirtutem proposuit homini deus, licet\n\n\n\n\n\n\nanima et corpus consociata sint, tamen contraria sunt et inpugnant\ninuicem. animi bona mala sunt corporis, id est opum\nfuga, uoluptatum interdictio, doloris mortisque contemptus. item\ncorporis bona mala sunt animi, hoc est cupiditas et libido, quibus\net opes adpetuntur et suauitates uariarum uoluptatum,\nquibus eneruatus animus extinguitur.\nideo necesse est iustum\net sapientem in omnibus malis esse, quoniam malorum uictrix\nest fortitudo, iniustos autem in diuitiis, in honore, in potestate:\n, haec enim bona corporalia et terrena sunt; illi autem terrenam\nuitam agunt nec adsequi immortalitatem queunt, quia se uoluptatibus\ndediderunt, quae sunt uirtutis inimicae. itaque uita\nhaec temporalis illi aeternae debet esse subiecta sicut corpus\nanimae.\nquisquis ergo animae uitam maluerit, uitam corporis\ncontemnat necesse est nec aliter eniti ad summum poterit, nisi\nquae sunt ima despexerit. qui autem corporis uitam fuerit\namplexus et cupiditates suas in terram deiecerit, illam superiorem\nuitam consequi non potest.\nsed qui mauult bene uiuere\nin aeternum, male uiuet ad tempus et adficietur omnibus\nmolestiis et laboribus quamdiu fuerit in terra, ut habeat diuinum\net caeleste solacium. et qui maluerit bene uiuere ad\ntempus, male uiuet in aeternum: damnabitur enim sententia\ndei ad aeternam poenam, quia caelestibus bonis terrena praeposuit.\npropterea igitur coli se deus expetit et honorari ab\nhomine tamquam pater, ut uirtutem ac sapientiam teneat, quae\nsola inmortalitatem parit. nam quia nullus alius praeter ipsum\ndonare eam potest, quia solus possidet, pietatem hominis qua\n\n\n\n\n\n\ndeum honorauerit hoc adficit praemio., ut sit in aeternum beatus\nsitque aput deum et cum deo semper.\nNunc totam rationem breui circumscriptione signemus.\nidcirco mundus factus est, ut nascamur: ideo nascimur, ut\n\n\n\n\n\n\n\n\n\n\nadgnoscamus factorem mundi ac nostri deum: ideo adgnoscimus,\nut colamus: ideo colimus, ut immortalitatem pro laborum mercede\ncapiamus, quoniam maximis laboribus cultus dei constat:\nideo praemio immortalitatis adficimur, ut similes angelis effecti\nsummo patri ac domino in perpetuum seruiamus et simus\naeternum deo regnum.\nhaec summa rerum est, hoc arcanum\ndei, hoc mysterium mundi, a quo sunt alieni qui sequentes\npraesentem uoluptatem terrestribus et fragilibus se bonis addixerunt\net animas ad caelestia genitas suauitatibus mortiferis\ntamquam luto caenoue demerserunt.\nquaeramus nunc uicissim\nan in cultu deorum ratio ulla subsistat. qui si multi\nsunt, si ideo tantum ab hominibus coluntur, ut praestent illis\nopes uictorias honores quaeque alia non nisi ad praesens ualent,\nsi sine causa gignimur, si in hominibus procreandis prouidentia\nnulla uersatur, si casu nobismet ipsis ac uoluptatis nostrae\ngratia nascimur, si nihil post mortem sumus, quid potest esse\ntam superuacuum, tam inane, tam uanum quam humana res et\n\n\n\n\n\n\nquam mundus ipse, qui cum sit incredibili magnitudine, tum\nmirabili ratione constructus, tamen rebus ineptis uacet?\ncur\netenim uentorum spiritus citent nubes? cur emicent fulgura,\ntonitrua mugiant, imbres cadant? cur fruges terra producat,\nuarios fetus alat? cur denique omnis natura rerum laboret, ne\nquid desit earum rerum quibus uita hominis sustinetur, si est\ninanis, si ad nihilum interimus, si nihil est in nobis maioris\nemolumenti deo?\nquod si est dictu nefas nec putandum est\nfieri posse ut non ob aliquam maximam rationem fuerit constitutum\nquod uideas maxima ratione constare, quae potest\nesse ratio in his erroribus prauarum religionum et in hac persuasione\nphilosophorum qua putant animas interire? profecto\nnulla.\nquid enim habent dicere cur dii hominibus tam diligenter\nsuis quaeque temporibus exhibeant? an ut illis far et\nmerum demus et odorem turis et sanguinem pecudum? quae\nneque inmortalibus grata esse possunt, quia sunt fragilia, neque\nusui esse expertibus corporum, quia haec ad usum corporalium\ndata sunt: et tamen si ea desiderarent, sibi ipsi possent\nexhibere, cum uellent.\nsiue igitur intereunt animae siue in\naeternum manent, quam rationem continet cultus deorum aut\na quo mundus constitutus est? cur aut quando aut quousque,\nquatenus homines aut quam ob rem procreati? cur nascuntur\nintereunt succedunt renouantur? quid dii ex cultibus eorum\nadsecuntur qui post mortem nihil futuri sunt? quid praestant,\nquid pollicentur, quid minantur aut hominibus aut diis dignum?\nuel si manent animae post obitum, quid de iis faciunt facturiue\n\n\n\n\nsunt? quid illis opus est thesauro animarum? ipsi illi ex quo\nfonte oriuntur?\nquomodo aut quare aut unde multi sunt? ita\nfit ut si ab illa rerum summa quam superius conprehendimus\naberraueris, omnis ratio intereat et ad nihilum omnia reuoluantur.\nQuam summam quia philosophi non conprehenderunt, nec\nueritatem conprehendere potuerunt, quamuis ea fere quibus\nsumma ipsa constat et uiderint et explicauerint. sed diuersi\nac diuerse illa omnia protulerunt non adnectentes nec causas\nrerum nec consequentias nec rationes, ut summam illam quae\ncontinet uniuersa et conpingerent et inplerent.\ntacue est autem\ndocere paene uniuersam ueritatem per philosophos et sectas esse\ndiuisam. non enim sic philosophiam nos euertimus, ut Academici\nsolent, quibus ad omnia respondere propositum est,\nquod est potius cauillari et inludere, sed docemus nullam\nsectam fuisse tam deuiam neque philosophorum quemquam tam\ninanem qui non uiderit aliquid ex uero.\nsed dum contradicendi\nstudio insaniunt, dum sua etiam falsa defendunt, aliorum\netiam uera subuertunt, non tantum elapsa illis ueritas est quam\nse quaerere simulabant, sed ipsi eam potissimum suo uitio\nperdiderunt.\nquodsi extitisset aliquis qui ueritatem sparsam\nper singulos per sectasque diffusam colligeret in unum ac redigeret\nin corpus, is profecto non dissentiret a nobis. sed hoc\n\n\n\n\n\n\n\n\nnemo facere nisi ueri peritus ac sciens potest, uerum autem\nscire non nisi eius est qui sit doctus a deo.\nneque enim\npotest aliter repudiare quae falsa sunt, eligere ac probare quae\nuera: sed si uel casu id efficeret, certissime philosopharetur,\net quamuis non posset diuinis testimoniis illa defendere, tamen\nse ipsa ueritas inlustraret suo lumine.\nquare incredibilis est\nerror illorum qui cum aliquam sectam probauerint eique se addixerint,\nceteras damnant tamquam falsas et inanes armantque\nse ad proeliandum nec quid defendere debeant scientes nec\nquid refutare incursantque passim sine dilectu omnia quae adferunt\nquicumque dissentiunt.\nob has eorum pertinacissimas\ncontentiones nulla extitit philosophia quae ad uerum propius\naccederet: nam particulatim ueritas ab iis tota conprehensa est.\nfactum esse a deo mundum dixit Plato:\nidem prophetae locuntur\nidemque ex Sibyllae carminibus apparet. errant igitur\nqui uel omnia sua sponte nata esse dixerunt uel minutis seminibus\nconglobatis, quoniam tanta res, tam ornata, tam magna\nneque fieri neque disponi et ordinari sine aliquo prudentissimo\nauctore potuit et ea ipsa ratio qua constare ac regi omnia sentiuntur,\nsollertissimae mentis artificem confitetur.\nhominum\ncausa mundum et omnia quae in eo sunt esse facta Stoici\nloquuntur: idem nos diuinae litterae docent. errauit ergo Democritus,\nqui uermiculorum modo putauit effusos esse de terra\nnullo auctore nullaque ratione.\ncur enim formatus sit homo,\n\n\n\n\n\n\ndiuini sacramenti est, quod quia ille scire non poterat, humanam\nuitam deduxit ad nihilum.\nad uirtutem capessendam\nnasci homines Ariston disseruit: idem nos monemur ac discimus\na prophetis. falsus igitur Aristippus, qui hominem uoluptati\nhoc est malo tamquam pecudem subiugauit.\ninmortales\nesse animas Pherecydes et Plato disputauerunt: haec\nuero propria est in nostra religione doctrina. ergo Dicaearchus\ncum Democrito errauit, qui perire cum corpore ac dissolui argumentatus\nest.\nesse inferos Zeno Stoicus docuit et sedes\npiorum ab inpiis esse discretas et illos quidem quietas ac delectabiles\nincolere regiones, hos uero luere poenas in tenebrosis\nlocis atque in caeni uoraginibus horrendis: idem nobis prophetae\npalam faciunt. ergo Epicurus errauit, qui poetarum id\nesse figmentum putauit et illas inferorum poenas quae ferantur\n\nin hac esse uita interpretatus est.\ntotam igitur ueritatem et\nomne diuinae religionis arcanum philosophi attigerunt, sed aliis\nrefellentibus defendere id quod inuenerant nequiuerunt, quia\nsingulis ratio non quadrauit, nec ea quae uera senserant in\nsummam redigere potuerunt, sicut nos superius fecimus.\nUnum est igitur summum bonum inmortalitas, ad quam\ncapiendam et formati a principio et nati sumus. ad hanc tendimus,\nhanc spectat humana natura, ad hanc nos prouehit\nuirtus: quod bonum quia deprehendimus, superest ut etiam de\nipsa inmortalitate dicamus.\nPlatonis argumenta quamuis ad\n\n\n\n\n\n\n\n\n\n\nrem multum conferant, tamen parum habent firmitatis ad probandam\net inplendam ueritatem, quoniam nec rationem totius\nmysterii magni consummauerat in unumque collegerat nec\nsummum bonum conprehenderat. nam licet uerum de animae\ninmortalitate sentiret, tamen non ita de illa tamquam de summo\nbono disserebat.\nnos igitur certioribus signis eligere possumus\nueritatem, qui eam non ancipiti suspicione colligimus, sed diuina\ntraditione cognouimus.\nPlato autem sic argumentatus\nest: immortale esse quicquid per se ipsum et sentit et\nsemper mouetur; quod enim principium motus non\nhabet, nec finem habiturum, quia deseri a semet ipso\nnon potest. quod argumentum etiam mutis animalibus aeter-.\nnitatem daret, nisi adiectione sapientiae discreuisset.\naddidit\nergo, ut effugeret hanc communitatem, fieri non posse quin\nsit inmortalis animus humanus, cuius miranda sollertia\ninueniendi et celeritas cogitandi et facilitas\npercipiendi atque discendi et memoria praeteritorum\net prouidentia futurorum et artium rerumque innumerabilium\nscientia, qua ceterae careant animantes, diuina\net caelestis appareat,\nquia et origo animi, qui\ntanta capiat, tanta contineat, nulla reperiatur in terra,\nsiquidem ex concretione terrena nihil habeat admixtum:\nsed necesse esse in terram resolui quod est in\n\n\n\n\n\n\n\n\n\n\n\n\nhomine ponderosum et dissolubile, quod autem tenue\natque suptile, id uero esse indiuiduum ac domicilio corporis\nuelut carcere liberatum ad caelum et ad naturam\nsuam peruolare.\nhaec fere Platonis collecta breuiter, quae\naput ipsum late copioseque explicantur. in eadem sententia fuit\netiam Pythagoras antea eiusque praeceptor Pherecydes, quem\nCicero tradidit primum de aeternitate animarum disputauisse.\nqui omnes licet eloquentia excellerent, tamen in\nhac dumtaxat contentione non minus auctoritatis habuerunt\nqui contra hanc sententiam disserebant, Dicaearchus primo,\ndeinde Democritus, postremo Epicurus, adeo ut res ipsa de\nqua inter se pugnabant in dubium uocaretur.\ndenique Tullius\nexpositis horum omnium de inmortalitate ac morte sententiis\nnescire se quid sit uerum pronuntiauit. harum inquit\nsententiarum quae uera sit, deus aliqui uiderit. et\nrursus alibi quoniam utraque inquit earum sententiarum\ndoctissimos habuit auctores nec quid certi sit\ndiuinari potest â€”.\nuerum nobis diuinatione opus non est,\nquibus ueritatem diuinitas ipsa patefecit.\nAliis itaque argumentis, quae nec Plato nec ullus alius\ninuenit, animarum aeternitas probari ac perspici potest: quae\nnos breuiter colligemus, quoniam properat oratio ad enarrandum\niudicium dei maximum, quod in terra propinquante saeculorum\nfine celebrabitur.\nante omnia, quoniam deus ab\n\n\n\n\n\n\nhomine uideri non potest, ne quis tamen ex eo ipso putaret\ndeum non esse, quia mortalibus oculis non uidetur, inter cetera\ninstitutorum suorum miracula fecit etiam multa quorum\nuis quidem apparet, substantia tamen non uidetur, sicut est\nuox odor uentus, ut harum rerum argumento et exemplo\netiam deum, licet sub oculos non ueniret, de sua tamen ui et\neffectu et operibus cerneremus.\nquid uoce clarius aut uento\nfortius aut odore uiolentius? haec tamen cum per aerem feruntur\nad sensusque nostros ueniunt et eos potentia sua inpellunt,\nnon cernuntur acie luminum, sed aliis corporis partibus\nsentiuntur.\nsimiliter deus non aspectu nobis alioue fragili\nsensu conprehendendus est, sed mentis oculis intuendus, cum\nopera eius praeclara et miranda uideamus.\nnam illos qui\nnullum omnino deum esse dixerunt non modo philosophos, sed\nne homines quidem fuisse dixerim, qui mutis simillimi ex solo\ncorpore constiterunt nihil cernentes animo et ad sensum corporis\ncuncta referentes, qui nihil putabant esse nisi quod oculis\ncontuebantur.\net quia uidebant aut bonis accidere aduersa\naut malis prospera, fortuito geri omnia crediderunt et natura\nmundum, non prouidentia constitutum. hinc iam prolapsi sunt\nad deliramenta, quae talem sententiam necessario sequebantur.\nquodsi est deus et incorporalis et inuisibilis et aeternus, ergo\nnon idcirco interire animam credibile est, quia non uidetur,\npostquam recessit a corpore, quoniam constat esse aliquid sentiens\nac uigens quod non ueniat sub aspectum.\nat enim\ndifficile est animo comprehendere quemadmodum possit anima\n\n\n\n\n\n\nretinere sensum sine iis partibus corporis in quibus inest officium\nsentiendi.\nquid de deo? num facile est comprehendere\nquemadmodum uigeat sine corpore? quodsi deos esse credunt,\nqui si sunt, utique animae sunt expertes corporum, necesse est\nhumanas animas eadem ratione subsistere, quoniam ex ipsa\nratione ac prudentia intellegitur esse quaedam in homine ac\ndeo similitudo.\ndenique illut argumentum, quod etiam Marcus\nTullius uidit, satis firmum est, ex eo aeternitatem animae posse\ndinosci, quia nullum sit aliud animal quod habeat notitiam\naliquam dei, religioque sit paene sola quae hominem\ndiscernat a mutis: quae cum in hominem solum cadit,\nprofecto testatur id adfectare nos, id desiderare, id colere quod\nnobis familiare, quod proximum sit futurum.\nan aliquis cum\nceterarum animantium naturam considerauerit, quas pronis\ncorporibus abiectas in terramque prostratas summi dei prouidentia\neffecit, ut ex hoc intellegi possit nihil eas rationis habere\ncum caelo, potest non intellegere solum ex omnibus caeleste\nac diuinum animal esse hominem, cuius corpus ab humo\nexcitatum, uultus sublimis, status rectus originem suam quaerit\net quasi contempta humilitate terrae ad altum nititur, quia\nsentit summum bonum in summo sibi esse quaerendum memorque\ncondicionis suae, qua deus illum fecit eximium, ad artificem\nsuum spectat? quam spectationem Trismegistus θεοπτίαν\n\n\n\n\n\n\n\n\nrectissime nominauit: quae in mutis animalibus nulla est.\ncum\nautem sapientia, quae soli homini data est, nihil aliut sit quam\nnotitia dei, apparet animam non interire neque dissolui, sed\nmanere in sempiternum, quia deum, qui sempiternus est, et\nquaerit et diligit, ipsa cogente natura sentiens uel unde orta\nsit uel quo reuersura.\npraeterea non exiguum inmortalitatis\nargumentum est quod homo solus caelesti elemento utitur.\nnam cum rerum natura his duobus elementis, quae repugnantia\nsibi atque inimica sunt, constet, igni et aqua, quorum alterum\ncaelo, alterum terrae adscribitur, ceterae animantes quia terrenae\nmortalesque sunt, terreno et graui utuntur elemento,\nhomo solus ignem in usu habet, quod est elementum leue\nsublime caeleste.\nea uero quae ponderosa sunt, ad mortem\ndeprimunt, et quae leuia sunt, ad uitam subleuant, quia uita\nin summo est, mors in imo. et ut lux esse sine igni non\npotest, sic uita sine luce. ignis igitur elementum est lucis ac\nuitae: unde apparet hominem qui eo utitur, immortalem sortitum\nesse condicionem, quia id illi familiare est quod facit\nuitam.\nuirtus quoque soli homini data magno argumento\nest inmortales animas esse. quae non erit secundum naturam,\nsi anima extinguitur; huic enim praesenti uitae nocet. nam\nuita ista terrena, quam communem cum mutis animalibus ducimus,\net uoluptatem expetit, cuius fructibus uariis ac suauibus\ndelectatur, et dolorem fugit, cuius asperitas naturam uiuentium\nacerbis sensibus laedit et ad mortem perducere nititur,\nquae dissoluit animantem.\nsi ergo uirtus et prohibet iis bonis\n\n\n\n\n\n\n\n\nhominem quae naturaliter adpetuntur et ad sustinenda mala\ninpellit quae naturaliter fugiuntur, ergo malum est uirtus et\ninimica naturae stultumque iudicari necesse est qui eam sequitur,\nquoniam se ipse laedit et fugiendo bona praesentia et adpetendo\naeque mala sine spe fructus amplioris.\nnam cum\nliceat nobis iucundissimis frui uoluptatibus, nonne sensu carere\nuideamur, si malimus in humilitate, in egestate, in contemptu,\nin ignominia uiuere aut ne uiuere quidem, sed dolore cruciari\net emori, ex quibus malis nihil amplius adsequamur quo possit\nuoluptas omissa pensari?\nsi autem uirtus malum non est\nfacitque honeste, quod uoluptates uitiosas turpesque contemnit.,\net fortiter, quod nec dolorem nec mortem timet, ut officium\nseruet, ergo aliquod maius bonum adsequatur necesse est quam\nsunt illa quae spernit. at uero morte suscepta quod ulterius\nbonum sperari potest nisi aeternitas?\nTranseamus nunc uicissim ad ea quae uirtuti repugnant,\nut etiam ex his inmortalitas animae colligatur.\nuitia omnia\ntemporalia sunt: ad praesens enim commouentur. irae impetus\nrecepta ultione sedatur, libidinis uoluptas corporis finis est,\ncupiditatem aut satietas earum rerum quas expetit aut aliorum\naffectuum commotiones interimunt, ambitio postquam honores\nquos uoluit adepta est, consenescit; item cetera uitia consistere\nac permanere non possunt, sed ipso fructu quem expetunt\nfiniuntur.\nrecedunt ergo et redeunt. uirtus autem sine ulla\nintermissione perpetua est nec discedere ab eo potest qui eam\nsemel cepit. nam si habeat interuallum, si aliquando carere ea\n\n\n\n\npossumus, redibunt protinus uitia, quae uirtutem semper inpugnant.\nnon est igitur conprehensa, si deserit, si aliquando\nsecedit: cum uero sibi domicilium stabile conlocauit, in omni\nactu uersari eam necesse est nec potest fideliter depellere uitia\net fugare, nisi pectus quod insedit perpetua statione munierit.\nipsa ergo uirtutis perpetuitas indicat humanum animum, si\nuirtutem ceperit, permanere, quia et uirtus perpetua est et\nsolus animus humanus uirtutem capit.\nquoniam igitur contraria\nsunt uitia uirtuti, omnis ratio diuersa et contraria sit\nnecesse est. quia uitia commotiones et perturbationes animi\nsunt, uirtus e contrario lenitudo et tranquillitas animi est; quia\nuitia temporalia et breuia sunt, uirtus perpetua et constans et\npar sibi semper; quia uitiorum fructus id est uoluptates aeque\nut ipsa breues temporalesque sunt, uirtutis ergo fructus ac praemium\nsempiternum est;\nquia uitiorum commodum in praesenti\nest, uirtutis igitur in futuro. ita fit ut in hac uita uirtutis\npraemium nullum sit, quia uirtus adhuc ipsa est.\nnam\nsicut uitia cum in actu suo finiuntur, uoluptas et praemia\neorum secuntur, ita uirtus cum finita est, merces eius insequitur.\nuirtus autem numquam nisi morte finitur, quoniam et in\nmorte suscipienda summum eius officium est. ergo praemium\nuirtutis post mortem est.\ndenique Cicero in Tusculanis quamuis\ndubitanter tamen sensit summum homini bonum non nisi\npost mortem contingere. fidenti animo, inquit si ita res\nferet, gradietur ad mortem, in qua aut summum bonum\naut nullum malum esse cognouimus. mors igitur non\n*\n\n\n\n\n\n\nextinguit hominem, sed ad praemium uirtutis admittit.\nqui i\nautem se, ut ait idem, uitiis ac sceleribus contaminauerit uoluptatique\nseruierit, is uero damnatus aeternam luet poenam), quam\ndiuinae litterae secundam mortem nominant: quae est et perpetua\net grauissimis cruciatibus plena.\nnam sicuti duae uitae\npropositae sunt homini, quarum altera est animae, altera corporis,\nita et mortes duae propositae sunt, una pertinens ad\ncorpus, qua cunctos secundum naturam fungi necesse est, altera\npertinens ad animam, quae scelere adquiritur, uirtute uitatur.\nut uita haec temporalis est certosque terminos habet.\nquia corporis est, sic et mors aeque temporalis est certumque\nhabet finem, quia corpus attingit.\nInpletis igitur temporibus quae deus morti statuit terminabitur\nipsa mors. et quia temporalem uitam temporalis\nmors sequitur, consequens est ut resurgant animae ad uitam\nperennem, quia finem mors temporalis accepit.\nrursus sicut\nuita animi sempiterna est, in qua diuinos et ineloquibiles inmortalitatis\nsuae fructus capit, ita et mors eius perpetua sit\nnecesse est, in qua perennes poenas et infinita tormenta pro\npeccatis suis pendit.\nergo in ea condicione res posita est, ut\nqui beati sunt in hac uita corporali atque terrena, semper miseri\nsint futuri, quia iam bonis quae maluerunt potiti sunt,\nquod iis euenit qui deos adorant ac deum neglegunt, deinde\nqui iustitiam sequentes in hac uita miseri fuerint et contempti\net inopes et ob ipsam iustitiam contumeliis et iniuriis saepe\n\n\n\n\n\n\nuexati, quia nec aliter uirtus teneri potest, semper beati sint\nfuturi, ut quia mala iam pertulerunt, etiam bonis fruantur:\nquod iis utique contingit qui contemptis terrestribus diis et\nfragilibus bonis caelestem religionem dei secuntur, cuius bona\nsicut ipse qui tribuit sempiterna sunt. quid?\nopera corporis\natque animi nonne indicant esse animam mortis expertem?\nnam corpus quia ipsum fragile est atque mortale, quaecumque\nopera molitur, aeque caduca sunt. nihil enim Tullius ait esse\nquod sit manibus humanis laboratum, quod non aliquando\nad interitum redigatur uel iniuria hominum\nuel ipsa confectrice rerum omnium uetustate.\nat uero\nanimi opera uidemus aeterna. nam quicumque contemptu\npraesentium studentes in memoriam monumenta ingeniorum\nfactorumque magnorum reliquerunt, hi plane mentis ac uirtutis\nsuae nomen indelebile quaesierunt. ergo si opera corporis ideo\nmortalia sunt, quia ipsum mortale est, sequitur ut anima ex\neo inmortalis appareat, quia uidemus opera eius non esse mortalia.\neodem modo desideria quoque corporis animique decarant\nalterum esse mortale, alterum sempiternum. corpus\nenim nihil nisi temporale desiderat id est cibum potum indumentum\nquietem uoluptatem, et tamen haec ipsa sine nutu et\nadminiculo animi nec cupere nec adsequi potest: animus autem\nper se multa desiderat quae ad officium fructumue corporis\nnon redundent, eaque non fragilia, sed aeterna sunt, ut fama\n\n\n\n\n\n\nuirtutis, ut memoria nominis.\nnam cultum dei, qui constat\nabstinentia cupiditatum ac libidinum, patientia doloris, contemptu\nmortis, etiam contra corpus anima concupiscit. unde\ncredibile est non interire animam, sed dissociari a corpore,\nquia corpus sine animo nihil potest, animus uero potest multa\net magna sine corpore.\nquid quod ea quae uisibilia sunt\noculis et tangibilia manu, quia externam uim pati possunt,\naeterna esse non possunt, ea uero quae neque sub tactum\nneque sub uisum ueniunt, sed tantummodo uis eorum et ratio\net effectus apparet, aeterna sunt, quia nullam uim patiuntur\nextrinsecus?\ncorpus autem si ideo mortale est, quia uism\npariter et tactui subiacet, ergo et anima idcirco inmortalis\nest, quia nec tangi potest nec uideri.\nNunc argumenta eorum qui contra disserunt refellamus:\nquae Lucretius tertio libro executus est. quoniam cum corpore\ninquit anima nascitur, cum corpore intereat necesse\nest.\nat non est par utriusque ratio. solidum enim\net conprehensibile corpus est et oculis et manu, anima uero\ntenuis et tactum uisumque fugiens. corpus e terra fictum\natque solidatum est, anima nihil in se concreti, nihil ponderis\nterreni habet, ut Plato disserebat. nec enim tantam posset\nhabere sollertiam, tantam uim, tantam celeritatem, nisi originem\ntraheret e caelo.\ncorpus igitur quoniam fictum ex ponderoso\net corruptibili elemento et tangibile est et uisibile,\n\n\n\n\n\n\ncorrumpitur atque occidit nec uim repellere potest, quia sub\naspectum et sub tactum uenit, anima autem quia tenuitate\nsua omnem tactum fugit, nullo ictu dissolui potest.\nergo\nquamuis inter se coniuncta et sociata nascantur et alterum,\nquod est de terrena concretione formatum, quasi uasculum sit\nalterius, quod est a caelesti suptilitate deductum, cum uis\naliqua utrumque discreuerit, quae discretio mors uocatur, utrumque\nin naturam suam recedit: quod ex terra fuit, id in terram\nresoluitur, quod ex caelesti spiritu, id constat ac uiget semper,\nquoniam diuinus spiritus sempiternus est.\ndenique idem Lucretius\noblitus quid adsereret et quod dogma defenderet, hos\nuersus posuit:\n\ncedit item retro, de terra quod fuit ante, in terram, sed quod missum est ex aetheris oris, id rursum caeli fulgentia templa receptant.\n\nquod eius non erat dicere qui perire animas cum corporibus\ndisserebat: sed uictus est ueritate et inprudenti ratio uera subrepsit.\npraeterea id ipsum quod colligit, dissolui animam,\nhoc est simul cum corpore interire, quoniam simul nascantur,\net falsum est et in contrarium conuerti potest. non enim\nsimul interit, sed anima discedente integrum per multos dies\nmanet et plerumque medicatum diutissime durat.\nnam si ut\nsimul nascuntur, simul interirent, non discederet repente anima\n\n\n\n\n\n\ncorpusque desereret, sed uno temporis puncto utrumque pariter\ndissiparetur et tam celeriter etiam corpus adhuc spiritu in eo\nmanente deliquesceret ac periret, quam celeriter anima secedit,\nimmo uero dissoluto corpore anima uanesceret uelut umor\nfracto uase diffusus.\nnam si terrenum et tragile corpus post\nsecessum animae non statim diffluit in terramque tabescit, ei\nqua illi origo est, ergo anima, quae fragilis non est, in aeternum\nmanet, quoniam origo eius aeterna est.\nquoniam\ncrescit inquit mens in pueris et in iuuenibus uiget et\nin senibus deminuitur, apparet esse mortalem. primum\nnon idem est anima et mens: aliut est enim quo uiuimus,\naliut quo cogitamus. nam dormientium mens, non anima sopitur,\net in furiosis mens extinguitur, anima manet, et ideo\nnon exanimes, sed dementes appellantur.\nmens ergo id est\nintellegentia uel augetur uel minuitur pro aetate. anima in\nstatu suo semper est, et ex quo tempore spirandi accipit facultatem,\neadem usque ad ultimum durat, donec emissa corporis\nclaustro ad sedem suam reuolet.\ndeinde, quod anima quamuis\na deo sit inspirata, tamen quia tenebroso domicilio terrenae\ncarnis inclusa est, scientiam non habet, quae est diuinitatis.\naudit igitur ac discit omnia et sapientiam discendo et audiendo\ncapit, et senectus non minuit sapientiam, sed auget, si tamen\n\n\n\n\n\n\niuuenilis aetas uirtute decursa est, et si nimia senectus fregerit\nmembra, non est animae uitium, si uisus euanuit, si lingua\ntorpuit, si auditus obsurduit, sed corporis.\nat enim memoria\ndeficit. quid mirum si labentis domicilii ruina premitur\nmens et praeterita obliuiscitur, non aliter futura diuina\nquam si carcerem quo cohibetur effugerit?\nuerum eadem\ninquit dolori et luctui obnoxia est et ebrietate dementit,\nunde fragilis ac mortalis adparet.\nidcirco\nigitur uirtus et sapientia necessaria est, ut et maeror, qui contrahitur\nindigna patiendo ac uidendo, fortitudine repellatur et\nuoluptas non modo potandi, sed etiam rerum ceterarum abstinentia\nsuperetur. nam (anima) si careat uirtute, si uoluptatibus\ndedita molliatur, morti fiet obnoxia, quoniam et uirtus,\nut docuimus, inmortalitatis est fabricatrix et uoluptas mortis.\nmors autem, sicut ostendi, non funditus perimit ac delet, sed\naeternis afficit cruciatibus. nam interire prorsus anima non\npotest, quoniam ex dei spiritu qui aeternus est originem cepit.\nanima inquit etiam morbum corporis sentit et obliuionem\nsui patitur et sicut aegrescit, ita etiam saepe\nsanatur.\nhoc est ergo cur maxime uirtus adhibenda sit, ne\nullo corporis dolore frangatur et obliuionem sui non anima, sed\n\n\n\n\n\n\n\n\nmens patiatur. quae quoniam certa corporis regione consistit.\ncum eam partem uis aliqua morbi uitiauerit, mouetur loco et\nquasi conquassata sede sua emigrat reditura scilicet, cum medella\net sanitas domicilium suum reformauerit.\nnam quia\niuncta est anima cum corpore, si uirtute careat, contagio eius\naegrescit et inbecillitas de societate fragilitatis redundat ad\nmentem, cum autem dissociata fuerit a corpore, uigebit ipsa\nper se nec ulla iam fragilitatis condicione temptabitur, quia\nindumentum fragile proiecit.\nsicut oculus inquit eunlsus\nac separatus a corpore nihil potest uidere, ita et\nanima separata nihil sentire, quia et ipsa pars est\ncorporis.\ntalsum hoc et absumle est: anima enim non pars\ncorporis, sed in corpore est. sicut id quod uase continetur,\nuasis pars non est nec ea quae in domo sunt, partes domus\nesse dicuntur, ita nec anima pars est corporis, quia corpus uel\nuas est animae uel receptaculum.\niam illut argumentum\nmulto magis inane est, quod ait animam, quia non citius\nemittatur ex corpore, mortalem uideri, sed paulatim\nse ex omnibus membris explicet a summis pedibus\nincipiens: tamquam si esset aeterna, uno temporis momento\nerumperet, quod fit in iis qui ferro intereunt. quos autem\nmorbus interimit, spiritum diutius exhalant, ut paulatim frigescentibus\nmembris anima effletur.\nquae cum materia sanguinis\ncontineatur sicut lumen oleo, ea materia febrium calore\n\n\n\n\n\n\nconsumpta necesse est membrorum summa quaeque frigescere,\nquoniam uenae exiliores in extrema corporis porriguntur et extremi\nac tenuiores riui deficiente uena fontis arescunt.\nnec\ntamen quia sensus corporis deficit, animae sensum extingui et\noccidere putandum est. non enim anima corpore deficiente,\nsed corpus anima decedente brutescit, quia sensum omnem\ntrahit secum.\ncum autem praesens anima sensum tribuat\ncorpori et uiuere m efficiat, fieri non potest ut non ipsa per\nse et uiuat et sentiat, quoniam ipsa est et sensus et uita.\nnam quod ait:\nquodsi inmortalis nostra foret mens, non tam se moriens dissolui conquereretur, sed magis ire foras uestemque relinquere, ut anguis,\nequidem numquam uidi qui se quereretur in morte dissolui:\nsed\nille fortasse Epicureum aliquem uiderat etiam dum moritur\nphilosophantem ac de sui dissolutione in extremo spiritu disserentem.\nquomodo sciri potest utrum dissolui se sentiat an\ncorpore liberari, cum in exitu lingua mutescat? nam dum\nsentit et loqui potest, nondum dissolutus est, ubi dissolutus\nest, nec sentire iam nec loqui potest: ita queri de dissolutione\naut nondum potest aut iam non potest.\nat enim priusquam\ndissoluatur, intellegit se dissolutuiri. quid quod\n\n\n\n\n\n\nuidemus plerosque morientium non dissolui conquerentes, ut\nait, sed exire se et proficisci et ambulare testantes idque aut\ngestu significant aut si adhuc possunt, et uoce pronuntiant?\nunde apparet non dissolutionem fieri, sed separationem, quae\ndeclarat animam permanere.\ncetera Epicurei dogmatis argumenta\nPythagorae repugnant disserenti migrare animas de corporibus\nuetustate ac morte confectis et insinuare se nouis ac\nrecens natis et easdem semper renasci modo in homine modo\nin pecude modo in bestia modo in uolucre et hac ratione inmortales\nesse, quod saepe uariorum ac dissimilium corporum\ndomicilia commutent.\nquae sententia deliri hominis quoniam\nridicula et mimo dignior quam scola fuit, ne refelli quidem serio\ndebuit: quod qui facit, uidetur uereri ne quis id credat.\npraetereunda\nsunt igitur nobis ea quae pro falso contra falsum disserebantur:\nsatis est ea refutasse quae contra uerum disputata sunt.\nDeclaraui, ut opinor, animam non esse solubilem: superest\ncitare testes, quorum auctoritate argumenta firmentur.\nneque nunc prophetas in testimonium uocabo, quorum ratio\net diuinatio in hoc solo posita est, ut ad cultum dei et ad\ninmortalitatem ab eo accipiendam creari hominem doceant, sed\neos potius quibus istos qui respuunt ueritatem credere sit necesse.\nHermes naturam hominis describens, ut doceret quemadmodum\nesset a deo factus, haec intulit:\n\n\n\nκαὶ τὸ αὐτό ἐξ\n\n\n\n\n\n\n\n\n\n\n\n\n\n\n\nἑκατέρων φύσεων, τῆς τε ἀθανάτου καὶ τῆς θνητῆς,\nμίαν ἐποίει φύσιν τὴν τοῦ ἀνθρώπου, τὸν αὐτὸν πὴ μὲν\nἀθάνατον, πὴ δὲ θνητὸν ποιήσας, καὶ τοῦτον φέρων ἐν\nμέσῳ τῆς θείας και ἀθανάτου φύσεως καὶ τῆς θνητῆς\nκαὶ μεταβλητῆς ἵδρυσεν, ἵνα πάντα μὲν ὁρῶν πάντα\nθαυμάζῃ.\nsed hunc fortasse aliquis in numero philosophorum\nconputet, quamuis in deos relatus Mercurii nomine ab\nAegyptiis honoretur, nec plus ei auctoritatis tribuat quam\nPlatoni aut Pythagorae.\nmaius igitur testimonium requiramus.\nPolites quidam consuluit Apollinem Milesium utrumne\nmaneat anima post mortem an dissoluatur, et respondit his\nuersibus:\nΨυχὴ μὲν μέχρις οὖ δεσμοῖς πρὸς σῶμα κρατεῖται,φθαρτὰ νοοῦσα πάθη θνηταῖς ἀλγηδόσιν εἴκει·ἡνίκα δ᾽ ἀνάλυσιν βροτέην μετὰ σῶμα μαρανθὲνὡκίστην εὔρηται, ἐς αἰθέρα πᾶσα φορεῖταιαἰὲν ἀγήραος οὖσα, μένει δ᾽ εἰς πάμπαν ἀπειρὴς.\nπρωτόγονος γὰρ τοῦτο Θεοῦ διέταξε πρόνοια.\n\n\n\n\n\nquid? carmina Sibyllina nonne hoc ita esse declarant, cum\nfore aliquando denuntiant ut a deo de uiuis ac mortuis\n\n\n\n\n\n\n\n\nindicetur? quorum exempla paulo post inferemus.\nfalsa est ergo\nDemocriti et Epicuri et Dicaearchi de animae dissolutione sententia.\nqui profecto non auderent de interitu animarum mago\naliquo praesente disserere, qui sciret certis carminibus cieri ab\ninferis animas et adesse et praebere se humanis oculis uidendas\net loqui et futura praedicere, et si auderent, re ipsa et\ndocumentis praesentibus uincerentur.\nsed quia non peruieant\nanimae rationem, quae tam suptilis est, ut oculos humanae\nmentis effugiat, interire dixerunt.\nquid Aristoxenus,\nqui negauit omnino ullam esse animam, etiam cum uiuit in\ncorpore? sed sicut in fidibus ex intentione neruorum effici ,\nconcordem sonum atque cantum, quem musici harmoniam uocant,\nita in corporibus ex conpage uiscerum ac uigore membrorum\nuim sentiendi exsistere: quo nihil dici delirius potest.\nuerum ille oculos quidem habuit incolumes, cor tamen caecum,\nquo uiuere se et habere mentem, qua id ipsum cogitauerat,\nnon uidebat.\nsed plerisque hoc philosophis accidit, ut putarent\nomnino non esse quicquid oculis non apparet, cum mentis\nacies multo clarior debeat esse quam corporis ad ea perspicienda\nquorum uis ac ratio sentitur potius quam uidetur.\nQuoniam de immortalitate animae diximus, sequitur ut\ndoceamus quatenus homini et quando tribuatur, ut in hoc\nquoque prauitatis ac stultitiae suae perspiciant errores qui\nmortales quosdam decretis placitisque mortalium deos esse\n\n\n\n\n\n\n\n\n\n\nfactos opinantur, uel quod artes inuenerant uel quod usum I\nquarundam frugum docuerant uel quod utilia uitae hominum ,\nprodiderant uel quod inmanes bestias interemerant.\nquae,\nmerita quam longe ab inmortalitate semota sint, et docuimus\nin prioribus libris et nunc docebimus, ut appareat solam esse\niustitiam quae uitam homini pariat aeternam, et solum deum\nqui aeternae uitae praemium largiatur.\nnam illi qui suis meritis\ninmortales facti esse dicuntur, quia nec iustitia nec ulla\nin his uera uirtus fuit, non inmortalitatem sibi, sed mortem\\'\npeccatis ac libidinibus quaesierunt neque caeleste praemium,\nsed inferna supplicia meruerunt, quae pendent simul cum iis\nomnibus qui eos coluerunt. cuius iudicii propinquare tempus\nostendam, ut et iustis merces digna soluatur et poena merita\ninpiis inrogetur.\nPlato et multi alii philosophorum cum ignorarent\noriginem rerum supremumque illut tempus quo mundus\nesset effectus, multa milia saeculorum fluxisse dixerunt, ex quo\nhic pulcherrimus mundi extiterit ornatus, secuti fortasse Chaldaeos,\nqui, ut Cicero tradit in libro de diuinatione primo, quadringenta\nseptuaginta milia annorum monumentis conprehensa\nse habere delirant: in quo se quia posse argui non putabant,\nliberum sibi crediderunt esse mentiri.\nnos autem, quos diuinae\nlitterae ad scientiam ueritatis erudiunt, principium mundi,\nfinemque cognouimus: de quo nunc in fine operis disseremus,\nquoniam de principio in secundo libro explicauimus.\nsciant\n\n\n\n\n\n\n\n\n\n\nigitur philosophi qui ab exordio mundi saeculorum milia enumerant,\nnondum sextum millesimum annum esse conclusum.\nquo numero expleto consummationem fieri necesse est et humanarum\nrerum statum in melius reformari: cuius rei argumentum\nprius enarrandum est, quo ratio eluceat.\nMundum deus et hoc rerum naturae admirabile opus, sicut\narcanis sacrae scripturae continetur, sex dierum spatio consummauit\ndiemque septimum, quo ab operibus suis requieuerat,\nsanxit.\nhic est autem dies sabbati, qui lingua Hebraeorum\na numero nomen accepit, unde septenarius numerus\nlegitimus ac plenus est. nam et dies septem sunt quibus per\nuicem reuolutis orbes conficiuntur annorum et septem stellae\nquae non occidunt et septem sidera quae uocantur errantia,\nquorum dispares cursus et inaequabiles motus rerum ac temporum\nuarietates efficere creduntur.\nergo quoniam sex diebus\ncuncta dei opera perfecta sunt, per saecula sex id est annorum\nsex milia manere in hoc statu mundum necesse est. dies\nenim magnus dei mille annorum circulo terminatur, sicut indicat\npropheta, qui dicit: ante oculos tuos, domine, mille\nanni tamquam dies unus.\net sicut deus sex illos dies in\ntantis rebus fabricandis laborauit, ita et religio eius et ueritas\nin his sex milibus annorum laboret necesse est, malitia praeualente\natque dominante.\net rursus quoniam perfectis operibus\nrequieuit die septimo eumque benedixit, necesse est ut in\nfine sexti millesimi anni malitia omnis aboleatur e terra et\nregnet per annos mille iustitia sitque tranquillitas et requies\n\n\n\n\n\n\n\n\na laboribus quos mundus iam diu perfert.\nuerum quatenus\nid eueniat, ordine suo explicabo. saepe diximus minora et\nexigua magnorum figuras et praemonstrationes esse, ut hunc\ndiem nostrum, qui ortu solis occasuque finitur, diei magni\nspeciem gerere, quem circuitus annorum mille determinat.\neodem modo etiam figuratio terreni hominis caelestis populi\npraeferebat in posterum fictionem. nam sicut perfectis omnibus\nquae in usum hominis molitus est deus ipsum hominem\nsexto die ultimum fecit eumque induxit in hunc mundum tamquam\nin domum iam diligenter instructam, ita nunc sexto die\nmagno uerus homo uerbo dei fingitur, id est sanctus populus\ndoctrina et praeceptis dei ad iustitiam figuratur.\net sicut\ntunc mortalis atque inperfectus e terra fictus est, ut mille annis\nin hoc mundo uiueret, ita nunc ex hoc terrestri saeculo perfectus\nhomo fingitur, ut uiuificatus a deo in hoc eodem mundo\nper annos mille dominetur.\nquomodo autem consummatio\nfutura sit et qualis exitus humanis rebus inpendeat, si quis\ndiuinas litteras fuerit scrutatus, inueniet.\nsed et saecularium\nprophetarum congruentes cum caelestibus uoces finem rerum\net occasum post breue tempus adnuntiant describentes quasi\nfatigati et dilabentis mundi ultimam senectutem.\nquae uero\na prophetis et uatibus futura esse dicantur, priusquam superueniat\nextrema illa conclusio, collecta ex omnibus et coaceruata\nsubnectam.\nEst in arcanis sanctarum litterarum transcendisse in\nAegyptum cogente inopia rei frumentariae principem Hebraeorum\ncum omni domo et cognatione.\ncuius posteri cum diutius\nin Aegypto commorantes in magnam gentem creuissent\net graui atque intolerando seruitutis iugo premerentur, percussit\nAegyptum deus insanabili plaga et populum suum liberauit\ntraductum medio mari, cum discissis fluctibus et in utramque\npartem dimotis per siccum populus graderetur.\nconatusque\nrex Aegyptiorum profugos insequi coeunte in statum suum\npelago cum omnibus copiis interceptus est.\nquod facinus tam\nclarum tamque mirabile quamuis ad praesens uirtutem dei\nhominibus ostenderet, tamen praesignificatio et figura maioris\nrei fuit, quam deus idem in extrema temporum consummatione\nfacturus est: liberabit enim plebem suam de graui seruitute\nmundi.\nsed quoniam tunc una plebs dei et aput unam\ngentem fuit, Aegyptus sola percussa est, nunc autem quia\npopulus dei ex omnibus linguis congregatus aput omnes gentes\ncommoratur et ab his dominantibus premitur, necesse est uniuersas\nnationes id est orbem totum caelestibus plagis uerberari,\nut iustus et cultor dei populus liberetur.\net sicut tunc\nsigna facta sunt quibus futura clades Aegyptiis ostenderetur,\nita in ultimo fient prodigia miranda per omnia elementa mundi,\nquibus imminens exitus uniuersis gentibus intellegatur.\npropinquante\nigitur huius saeculi termino humanarum rerum statum\ncommutari necesse est et in deterius nequitia inualescente\nprolabi, ut iam nostra haec tempora, quibus iniquitas et malitia\nusque ad summum gradum creuit, in illius tamen insanabilis\nmali conparatione felicia et prope aurea possint iudicari.\nita enim iustitia rarescet, ita inpietas et auaritia et cupiditas\net libido crebrescet, ut si qui forte tum fuerint boni, praedae\nsint sceleratis ac diuexentur undique ab iniustis, soli autem\nmali opulenti sint, boni uero in omnibus contumeliis atque\nin egestate iactentur. confundetur omne ius et leges interibunt.\nnihil quisquam tunc habebit nisi aut quaesitum aut defensum\nmanu, audacia et uis omnia possidebunt. non fides in hominibus,\nnon pax, non humanitas, non pudor, non ueritas erit\natque ita neque securitas neque regimen neque requies a malis\nulla.\nomnis enim terra tumultuabitur, frement ubique bella,\nomnes gentes in armis erunt et se inuicem obpugnabunt: ciuitates\ninter se finitimae proeliabuntur et prima omnium Aegyptus\nstultarum superstitionum luet poenas et sanguine uelut\nflumine operietur.\ntum peragrabit gladius orbem metens omnia\net tamquam messem cuncta prosternens. cuius uastitatis et\nconfusionis haec erit causa, quod Romanum nomen, quo nunc\nregitur orbis — horret animus dicere, sed dicam, quia futurum\nest — tolletur e terra et inperium in Asiam reuertetur\nac rursus oriens dominabitur atque occidens seruiet.\nnec\nmirum cuiquam debet uideri, si regnum tanta mole fundatum\nac tamdiu per tot et tales uiros auctum, tantis denique opibus\nconfirmatum aliquando tamen conruet. nihil est enim humanis\nuiribus laboratum quod non humanis aeque uiribus destrui\npossit, quoniam mortalia sunt opera mortalium.\nsic et alia\n\n\n\n\n\n\nprius regna cum diutius floruissent, nihilominus tamen occiderunt.\nnam et Aegyptios et Persas et Graecos et Assyrios\nproditum est regimen habuisse terrarum: quibus omnibus destructis\nad Romanos quoque rerum summa peruenit. qui\nquanto ceteris omnibus regnis magnitudine antistant, tanto\nmaiore decident lapsu, quia plus habent ponderis ad ruinam\nquae sunt ceteris altiora.\nnon inscite Seneca Romanae urbis\ntempora distribuit in aetates. primam enim dixit infantiam\nsub rege Romulo fuisse, a quo et genita et quasi\neducata sit Roma; deinde pueritiam sub ceteris regibus,\na quibus et aucta sit et disciplinis pluribus institutisque\nformata; at uero Tarquinio regnante cum\niam quasi adulta esse coepisset, seruitium non tulisse\net reiecto superbae dominationis iugo maluisse legibus\nobtemperare quam regibus; cumque esset adulescentia\neius fine Punici belli terminata, tum denique\nconfirmatis uiribus coepisse iuuenescere.\nsublata\nenim Carthagine, quae tam diu aemula imperii fuit, manus\n\n\n\n\n\n\nsuas in totum orbem terra marique porrexit, donec regibus\ncunctis et nationibus imperio subiugatis cum iam bellorum\nmateria deficeret, uiribus suis male uteretur, quibus se ipsa\nconfecit.\nhaec fuit prima eius senectus, cum bellis laeerata\nciuilibus atque intestino malo pressa rursus ad regimen singularis\nimperii reccidit quasi ad alteram infantiam reuoluta.\namissa enim libertate, quam Bruto duce et auctore defenderat,\nita consenuit, tamquam sustentare se ipsa non ualeret, nisi\nadminiculo regentium niteretur.\nquodsi haec ita sunt, quid\nrestat nisi ut sequatur interitus senectutem? et id futurum\nbreui contiones prophetarum denuntiant sub ambage aliorum\nnominum, ne facile quis intellegat.\nSibyllae tamen aperte\ninterituram esse Romam locuntur et quidem iudicio\ndei, quod nomen eius habuerit inuisum et inimica\niustitiae alumnum ueritatis populum trucidarit.\nHystaspes\nquoque, qui fuit Medorum rex antiquissimus, a quo\namnis nomen accepit qui nunc Hydaspes dicitur, admirabile\nsomnium sub interpretatione uaticinantis pueri ad memoriam\nposteris tradidit: sublatuiri ex orbe imperium nomenque\nRomanum multo ante praefatus est quam illa Troiana gens\nconderetur.\nQuomodo autem id futurum sit, ne quis incredibile arbitretur,\nostendam. in primis multiplicabitur regnum et summa\nrerum potestas per plurimos dissipata et concisa minuetur.\ntum discordiae ciuiles in perpetuum serentur nec ulla requies\nbellis exitialibus erit, donec reges decem pariter existant, qui\norbem terrae non ad regendum, sed ad consumendum partiantur.\nhi exercitibus III mensum auctis et agrorum cuius\ndestitutis. quod est principium euersionis et cladis. disperdent\nomnia et comminuent et uorabunt.\ntum repente aduersus eos\nhostis potentissimus ab extremis finibus plagae septentrionalis\norietur, qui tribus ex eo numero deletis qui tunc Asiam obtinebunt,\nadsumetur in societatem a ceteris ac princeps omnium\nconstituetur.\nhic insustentabili dominatione uexabit orbem,\ndiuina et humana miscebit, infanda dictu et exsecrabilia molietur,\nnoua consilia in pectore suo uolutabit, ut proprium sibi\nconstituat imperium, leges commutet et suas sanciat, contaminabit\ndiripiet spoliabit occidet: denique inmutato nomine atque\nimperii sede translata confusio ac perturbatio humani generis\nconsequetur.\ntum uero detestabile atque abominandum tempus\nexistet, quo nulli hominum sit uita iucunda. eruentur funditus\nciuitates atque interibunt non modo ferro atque igni, uerum\netiam terrae motibus adsiduis et eluuie aquarum et morbis frequentibus\net fame crebra.\naer enim uitiabitur et corruptus\n\n\n\n\n\n\n\n\nac pestilens fiet modo inportunis imbribus modo inutili siccitate,\nnunc frigoribus nunc aestibus nimiis, nec terra homini\ndabit fructum: non seges quicquam, non arbor, non uitis feret,\nsed cum in flore spem maximam dederint, in fruge decipient.\nfontes quoque cum fluminibus arescent, ut ne potus quidem\nsuppetat, et aquae in sanguinem aut amaritudinem mutabuntur.\npropter haec deficient et m terra quadrupedes et m aere\nuolucres et in mari pisces. prodigia quoque in caelo mirabilia\nmentes hominum maximo terrore confundent, et crines cometarum\net solis tenebrae et color lunae et cadentium siderum\nlapsus.\nnec tamen haec usitato modo fient, sed existent subito\nignota et inuisa oculis astra. sol in perpetuum fuscabitur, ut\nuix inter noctem diemque discernat, luna iam non tribus deficiet\nhoris, sed perpetuo sanguine offusa meatus extraordinarios\nperaget, ut non sit homini promptum aut siderum cursus aut\nrationem temporum agnoscere: fiet enim uel aestas in hieme\nuel hiemps in aestate.\ntunc annus breuiabitur et mensis\nminuetur et dies in angustum coartabitur, stellae uero creberrimae\ncadent, ut caelum omne caecum sine ullis luminibus\nappareat.\nmontes quoque altissimi decident et planis aequabuntur,\nmare innauigabile constituetur. ac ne quid malis hominum\nterraeque desit, audietur e caelo tuba: quod hoc modo\nSibylla denuntiat:\n\n\n\n\n\n\n\n\nσάλπιγξ οὐρανόθεν φωνὴν πολύθρηνον ἀφήσει.\n\nitaque trepidabunt omnes et ad luctuosum illum sonitum contremescent.\ntum uero per iram dei aduersus homines qui\niustitiam non adgnouerint, saeuiet ferrum ignis fames morbus,\net super omnia metus semper inpendens. tunc orabunt deum\net non exaudiet, optabitur mors et non ueniet. ne nox quidem\nrequiem timori dabit nec ad oculos somnus accedet, sed animas\nhominum sollicitudo ac uigilia macerabit, plorabunt et\ngement et dentibus strident, gratulabuntur mortuis et uiuos\nplangent.\nhis et aliis pluribus malis solitudo fiet in terra\net erit deformatus orbis atque desertus: quod in carminibus\nSibyllinis ita dicitur:\n\n\n\n\n\n\n\n\n\n\n\n\nἔσται ϰόσμος ἄϰοσμος ἀπολλμένων άνθρώπων.\nita enim conficietur humanum genus, ut uix decima pars hominum\nrelinquatur, et unde mille processerant, uix prodient\ncentum. de cultoribus etiam dei duae partes interibunt et\ntertia quae fuerit probata remanebit.\nSed planius quomodo id eueniat exponam. imminente\niam temporum conclusione propheta magnus mittetur a deo,\nqui conuertat homines ad dei agnitionem, et accipiet potestatem\nmirabilia faciendi.\nubicumque homines non audierint eum,\nclaudet caelum et abstinebit imbres, aquam conuertet in sanguinem\net cruciabit illos siti ac fame, et quicumque conabitur\neum laedere, procedet ignis de ore eius atque conburet illum.\nhis prodigiis ac uirtutibus conuertet multos ad dei cultum. peractisque\noperibus ipsius alter rex orietur e Syria malo spiritu\ngenitus, euersor ac perditor generis humani, qui reliquias illius\nprioris mali cum ipso simul deleat.\nhic pugnabit aduersus\nprophetam dei et uincet et interficiet eum et insepultum iacere\npatietur, sed post diem tertium reuiuiscet atque inspectantibus\net mirantibus cunctis rapietur in caelum.\nrex uero ille\n\n\n\n\n\n\n\n\n\n\ntaeterrimus erit quidem et ipse, sed mendaciorum propheta, et\nse ipsum constituet ac uocabit deum, se coli iubebit ut dei\nfilium. et dabitur ei potestas, ut faciat signa et prodigia,\nquibus uisis inretiat homines, ut adorent eum.\niubebit ignem\ndescendere a caelo et solem a suis cursibus stare et imaginem\nloqui, et fient haec sub uerbo eius: quibus miraculis etiam\nsapientium plurimi adlicientur ab eo.\ntunc eruere templum\ndei conabitur et iustum populum persequetur et erit pressura\net contritio qualis numquam fuit a principio mundi.\nquicumque\ncrediderint atque accesserint ei, signabuntur ab eo\ntamquam pecudes, qui autem recusauerint notam eius, aut in\nmontes fugient aut conprehensi exquisitis cruciatibus necabuntur.\nidem iustos homines obuoluet libris prophetarum atque\nita cremabit. et dabitur ei desolare orbem terrae mensibus\nquadraginta duobus.\nid erit tempus quo iustitia proicietur\net innocentia odio erit, quo mali bonos hostiliter praedabuntur.\nnon lex aut ordo aut militiae disciplina seruabitur, non canos\nquisquam reuerebitur, non officium pietatis adgnoscet, non\nsexus aut infantiae miserebitur: confundentur omnia et miscebuntur\ncontra fas, contra iura naturae. ita quasi uno com-\n\nmunique latrocinio terra uniuersa uastabitur.\ncum naec iacta\n\n\n\n\n\n\n\n\nerunt, tum iusti et sectatores ueritatis segregabunt se a malis\net fugient in solitudines. quo audito inpius inflammatus ira\nueniet cum exercitu magno et admotis omnibus copiis circumdabit\nmontem in quo iusti morabuntur, ut eos conprehendat.\nilli uero ubi se clausos undique atque obsessos uiderint, exclamabunt\nad deum uoce magna et auxilium caeleste inplorabunt,\net exaudiet eos deus et mittet regem magnum de caelo,\nqui eos eripiat ac liberet omnesque inpios ferro ignique disperdat.\nHaec ita futura esse cum prophetae omnes ex dei 10\nspiritu tum etiam uates ex instinctu daemonum cecinerunt.\nHystaspes enim, quem superius nominaui, descripta iniquitate\nsaeculi huius extremi pios ac fideles a nocentibus segregatos\nait cum fletu et gemitu extenturos esse ad caelum\nmanus et inploraturos fidem Iouis: Iouem respecturum\nad terram et auditurum uoces hominum atque\ninpios extincturum. quae omnia uera sunt praeter unum,\nquod Iouem dixit illa facturum quae deus faciet.\nsed et illut\nnon sine daemonum fraude subtractum, missuiri a patre tunc\nfilium dei, qui deletis omnibus malis pios liberet. quod Hermes\ntamen non dissimulauit. in eo enim libro qui λόγος τέλειος\ninscribitur, post enumerationem malorum de quibus diximus\n\n\n\n\n\n\n\n\nsubiecit haec:\nἐπὰν δὴ ταῦτα γένηται, ὦ Ἀσκλήπιε. τότε\nὁ κύριος καὶ πατὴρ καὶ θεὸς καὶ τοῦ πρώτου καὶ ἑνὸς θεοῦ\nδημιουργὸς ἐπιβλέψας τοῖς γενομένοις καὶ τὴν ἑαυτοῦ βούλησιν\nτοῦτ\\' ἔστιν τὸ ἀγαθὸν ἀντερείσας τῆ ἀταξίᾳ καὶ\nἀνακαλεσάμενος τὴν πλάνην καὶ τὴν κακίαν ἐκκαθαρας\n\n\n\n\n\n\n\n\n\n\n\n\n\n\n\n\n\n\n\nπὴ μὲν ὕδατι πολλῷ κατακλύσας, πὴ δὲ πυρὶ ὀξυτάτῳ διακαύσας,\nἑνίοτε δὲ πολέμοις καὶ λοιμοῖς ἐκπαίσας, ἤγαγεν ἐπὶ\nτὸ ἀρχαῖον καὶ ἀποκατέστησεν τὸν ἑαυτοῦ κόσμον.\nSibyllae\nquoque non aliter fore ostendunt quam ut dei filius a summo patre\nmittatur, qui et iustos liberet de manibus inpiorum et iniustos\ncum tyrannis saeuientibus deleat.\ne quibus una sic tradit:\n\n\n\n\n\n\n\n\n\n\n\nἥξει καὶ μακάρων ἐθέλων πόλιν ἐξαλαπάξαι.\nκαί κέν τις θεόθεν βασιλεὺς πεμφθεὶς ἐπὶ τοῦτονπάντας ὀλεῖ βασιλεῖς μεγάλους καὶ φῶτας ἀρίστους;εἰθ᾽ οὕτως κρίσις ἔσται ὑπ᾽ ἀφθίτου ἀνθρώποισιν.\n\n\nitem alia:\nκαὶ τότ᾽ ἀπ᾽ ἠελίου θεὸς πέμψει βασιλῆα,ὃς πᾶσαν γαῖαν παύσει πολέμοιο κακοῖο.\n\n\net rursus alia:\nὃς ῥά κε πραὺς ἰδοὺ ἤξει, ἴνα τὸ ζυγὸν ἡμῶνδοῦλον δυσβάστακτον ἐπ᾽ αὐχένι κείμενον ἄρῃ,καὶ θεσμοὺς ἀθέους λύσει, δεσμούς τε βιαίους.\nOppresso igitur orbe terrae cura ad destruendam inmensarum\nuirium tyrannidem humanae opes defecerint, siquidem\ncapto mundo cum magnis latronum exercitibus incubabit, diuino\nauxilio tanta illa calamitas indigebit.\ncommotus igitur\ndeus et periculo ancipiti et miseranda conploratione iustorum\nmittet protinus liberatorem. tum aperietur caelum medium\nintempesta et tenebrosa nocte, ut in orbe toto lumen descendentis\ndei tamquam fulgur appareat; quod Sibylla his uersibus\nelocuta est:\n\n\n\n\n\n\n\n\n\n\nὁππόταν ἔλθῃ,πῦρ ἔσται ψολόεν τι μέσσῃ ἐνὶ νυκτὶ μελαίνῃ.\nhaec est nox quae a nobis propter aduentum regis ac dei\nnostri peruigilio celebratur: cuius noctis duplex ratio est, quod\nin ea et uitam tum recepit, cum passus est, et postea regnum\norbis terrae recepturus est.\nhic est enim liberator et iudex\net ultor et rex et deus, quem nos Christum uocamus, qui\npriusquam descendat, hoc signum dabit.\ncadet repente gladius\ne caelo, ut sciant iusti ducem sanctae militiae descensurum,\net descendet comitantibus angelis in medium terrae et ante-,\ncedet eum flamma inextinguibilis et uirtus angelorum tradet\nin manus iustorum multitudinem illam quae montem circumsederit\net concidetur ab hora tertia usque in uesperum et Suet\nsanguis more torrentis: deletisque omnibus copiis inpius solus\neffugiet et peribit ab eo uirtus sua.\nhic est autem qui appellatur\nAntichristus, sed se ipse Christum mentietur et contra\n\n\n\n\n\n\n\n\nuerum dimicabit et uictus effugiet et bellum saepe renouabit\net saepe uincetur, donec quarto proelio confectis omnibus impiis\ndebellatus et captus tandem scelerum suorum luat poenas.\nsed et ceteri principes ac tyranni, qui contriuerunt orbem,\nsimul cum eo uincti adducentur ad regem, et increpabit eos\net coarguet et exprobrabit iis facinora ipsorum et damnabit\neos ac mentis cruciatibus tradet.\nsic extincta malitia et mpietate\nconpressa requiescet orbis, qui per tot saecula subiectus\\'\nerrori ac sceleri nefandam pertulit seruitutem.\nnon colentur\nulterius dii manu facti, sed a templis ac puluinaribus suis\ndeturbata simulacra igni dabuntur et cum donis suis mirabilibus\nardebunt: quod etiam Sibylla cum prophetis congruens\nfuturum esse praedixit:\n\nῥίψωσιν δ\\' εἴδωλα βρότοι καὶ πλοῦτον ἄπαντα.\n\n\n\n\n\n\n\n\n\n\n\n\n\n\n\n\n\nErythraea quoque idem spopondit:\nἔργα δὲ χειροποιητὰ θεῶν κατακαυθήσονται.\nPost haec aperientur inferi et surgent mortui, de quibus\niudicium magnum idem ipse rex ac deus faciet cui summus\npater et iudicandi et regnandi dabit maximam potestatem.\nde quo iudicio et regno aput Erythraeam Sibyllam sic inuenitur:\nὁππότε δὴ καὶ τοῦτο λάβῃ τέλος αἴσιμον ἦμαρ,εἰς δὲ βροτοὺς ἥξει κρίσις ἀθανάτοιο θεοῖο,ἥξει ἑπ᾽ ἀνθρώπους μεγάλη κρίσις ἡδὲ καὶ ἀρχή.\ndeinde aput aliam:\n\n\nταρτάρεον δὲ χάος δείξει τότε γαῖα χανοῦσα ἥξουσιν δὲ ἐπὶ βῆμα θεοῦ βασιλῆος ἄπαντες.\net alio loco apud eamdem:\n\nοὐρανὸν εἱλίξω, γαίης κευθμῶνας ἀνοίξω,και τότ᾽ ἀναστήσω νεκροὺς μοῖραν ἀναλύσαςκαὶ θανάτου κέντρον. καὶ ὕστερον εἰς κρίσιν ἄξω,κρίνων εὐσεβέων καὶ δυσσεβέων βίον ἀνδρῶν.\nnec tamen uniuersi tunc a deo iudicabuntur, sed ii tantum\nqui sunt in dei religione uersati. nam qui deum non adgnouerunt,\nquoniam sententia de his in absolutionem ferri non\npotest, iam iudicati damnatique sunt, sanctis litteris contestantibus\nnon resurrecturos esse inpios in iudicium.\niudicabuntur\nergo qui deum scierunt et facinora eorum id est\nmala opera cum bonis conlata ponderabuntur, ut si plura et\ngraui(or)a fuerint bona iustaque, dentur ad uitam beatam, si\nautem mala superauerint, condemnentur ad poenam.\nhic fortasse\ndixerit quispiam: \\'si est inmortalis anima, quomodo patibilis\ninducitur ac poenae sentiens? si enim ob merita punietur,\nsentiet utique dolorem atque ita etiam mortem: si morti\nnon est obnoxia, ne dolori quidem: patibilis igitur non est.\\'\nhuic quaestioni siue argumento a Stoicis ita occurritur:\nanimas\nquidem hominum permanere nec interuentu mortis in nihilum\nresolui, sed eorum qui iusti fuerint puras et inpatibiles et\nbeatas ad sedem caelestem, unde illis origo sit, remeare uel\nin campos quosdam fortunatos rapi, ubi fruantur miris uoluptatibus,\nimpias uero, quoniam se malis cupiditatibus inquinauerint,\nmediam quandam gerere inter immortalem mortalemque\nnaturam et habere aliquid inbecillitatis ex contagione carnis,\n\n\n\n\n\n\ncuius desideriis ac libidinibus addictae ineluibilem quendam\nfucum trahant labemque terrenam: quae cum temporis diuturnitate\npenitus inhaeserit, eius naturae reddi animas, ut si non\nextinguibiles in totum, quoniam ex deo sint, tamen cruciabiles\nfiant per corporis maculam, quae peccatis inusta sensum doloris\nadtribuit.\nquam sententiam poeta sic explicauit:\nquin et supremo cum lumine uita reliquit, non tamen omne malum miseris nec funditus omnes corporeae excedunt pestes, penitusque necesse est multa diu concreta modis inolescere miris.ergo exercentur poenis ueterumque malorum supplicia expendunt.\nhaec propemodum uera sunt. anima enim cum diuortium fecit\na corpore, est, ut ait idem poeta,\npar leuibus uentis uolucrique simillima somno,\nquia spiritus est et ipsa tenuitate inconprehensibilis, sed nobis,\nqui sumus corporales, deo autem, cui subiacet posse omnia,\nconprehensibilis.\nPrimum ergo dicimus tantam esse dei potestatem, ut\netiam incorporalia conprehendat et quemadmodum uoluerit adficiat.\nnam et angeli deum metuunt, quia castigari ab eo\npossunt inenarrabili quodam modo, et daemones reformidant,\nquia torquentur ab eo ac puniuntur.\nquid ergo mirum, si cum\n\n\n\n\n\n\nsint inmortales animae, tamen patibiles sint deo? nam cum\nin se nihil habeant solidum et contrectabile, a solidis et corporalibus\nnullam uim pati possunt: sed quia in solis spiritibus\nuiuunt, a solo deo tractabiles sunt, cui uirtus ac substantia\nspiritalis est.\nsed tamen docent uos sanctae litterae\nquemadmodum poenas impii sint daturi. nam quia peccata\nin corporibus contraxerunt, rursus carne induentur, ut in corporibus\npiaculum soluant: et tamen non erit caro illa, quam\ndeus homini superiecerit, huic terrenae similis, sed insolubilis\nac permanens in aeternum, ut sufficere possit cruciatibus et\nigni sempiterno, cuius natura diuersa est ab hoc nostro, quo\nad uitae necessaria utimur, qui nisi alicuius materiae fomite\nalatur, extinguitur.\nat ille diuinus per se ipsum semper\nuiuit ac uiget sine ullis alimentis nec admixtum habet fumum,\nsed est purus ac liquidus et in aquae modum fluidus: non\nenim ui aliqua sursum uersus urguetur sicut noster, quem labes,\nterreni corporis quo tenetur et fumus intermixtus exsilire cogit\net ad caelestem naturam cum trepidatione mobili subuolare.\nidem igitur diuinus ignis una eademque ui ac potentia et cremabit\ninpios et recreabit et quantum e corporibus absumet,\ntantum reponet ac sibi ipse aeternum pabulum sumministrabit:\nquod poetae in uulturem Tityi transtulerunt. ita sine ullo\n\n\n\n\n\n\nreuirescentium corporum detrimento aduret tantum ac sensu doloris\nadficiet.\nsed et iustos cum iudicauerit deus, etiam igni\neos examinabit. tum quorum peccata uel pondere uel numero\npraeualuerint, perstringentur igni atque amburentur, quos autem\nplena iustitia et maturitas uirtutis incoxerit, ignem illum non\nsentient: habent enim aliquid in se dei, quod uim flammae\nrepellat ac respuat.\ntanta est uis innocentiae, ut ab ea\nignis ille refugiat innoxius, quia accepit a deo hanc potentiam,\nut impios urat, iustis temperet. nec tamen quisquam\nputet animas post mortem protinus iudicari: omnes in una\ncommunique custodia detinentur, donec tempus adueniat quo\nmaximus iudex meritorum faciat examen.\ntum quorum fuerit\nprobata iustitia, hi praemium immortalitatis accipient, quorum\nautem peccata et scelera detecta, non resurgent, sed cum\ninpiis in easdem tenebras recondentur ad certa supplicia destinati.\nFigmenta haec esse poetarum quidam putant ignorantes\nunde illa poetae acceperint, ac negant haec fieri posse: nec\nmirum est ita illis uideri.\naliter enim quam res habet traditur\na poetis: qui licet sint multo antiquiores quam historici\net oratores et cetera genera scriptorum, tamen quia mysterium\ndiuini sacramenti nesciebant et ad eos mentio resurrectionis\nfuturae obscuro rumore peruenerat, eam uero temere ac leuiter\nauditam in modum commenticiae fabulae prodiderunt.\net\n\n\n\n\n\n\ntamen idem testati sunt non auctorem se certum, sed opinionem\nsequi, ut Maro qui ait:\nsit mihi fas audita loqui.\nquamuis igitur ueritatis arcana in parte corruperint, tamen\nipsa res eo uerior inuenitur, quod cum prophetis in parte consentiunt:\nquod nobis ad probationem rei satis est.\nerrori\ntamen eorum subest ratio non nulla. nam cum prophetae adsiduis\ncontionibus praedicarent iudicaturum esse de mortuis\nfilium dei et haec adnuntiatio non lateret, quoniam rectorem\ncaeli deum non alium putabant esse quam Iouem, iudicare\naput inferos Iouis filium tradiderunt, sed tamen non Apollinem\naut Liberum aut Mercurium, qui caelestes putantur, sed eum,\nqui et mortalis fuerit et iustus, uel Minoem uel Aeacum uel\nRhadamanthum.\ncorruperunt igitur poetica licentia quod acceperant,\nuel opinio ueritatem per diuersa ora sermonesque\nuarios dissipatam mutauit.\nnam quod peractis ad inferos\nmille annis rursus ad uitam restitui cecinerunt, Marone ita\ndicente:\n\nhas omnis, ubi mille rotam uoluere per annos, Lethaeum ad fluuium deus euocat agmine magno, scilicet inmemores supera ut conuexa reuisant rursus et incipiant in corpora uelle reuerti,\nhaec eos ratio fefellit, quod resurgent defuncti non post mille\nannos mortis suae, sed ut restituti rursus in uitam mille annis\ncum deo regnent. deus enim ueniet, ut orbe hoc ab omni\nlabe purgato rediuiuas iustorum animas corporibus innouatis\nad sempiternam beatitudinem suscitet.\nitaque praeter aquam\nobliuionis uera sunt cetera; quam idcirco finxerunt, ne quis\nillis opponeret: \\'cur ergo non meminerint se aliquando uixisse\naut qui fuerint aut quae gesserint?\\' sed nihilominus tamen\nueri simile non putatur et res tota uelut licenter ac fabulose\nficta respuitur.\nnobis autem de resurrectione adfirmantibus\net docentibus animas ad alteram uitam non oblitas sui, sed\nin eodem sensu ac figura esse redituras illut opponitur: \\'tot\niam saecula transierunt: quis umquam unus ab inferis resur-\nrexit, ut exemplo eius fieri posse credamus?\\' at enim resurrectio\nfieri non potest dominante adhuc iniustitia. hoc enim\nsaeculo necantur homines ui ferro insidiis uenenis et adficiuntur\niniuriis egestate carceribus tormentis proscriptionibus.\neo\naccedit quod iustitia inuisa est, quod omnes, qui deum sequi\nuolunt, non tantum odio habentur, sed uexantur omnibus contumeliis\net excruciantur multiplici genere poenarum et ad inpios\ncultus manu factorum deorum non ratione aut ueritate,\nsed nefanda corporum laceratione coguntur.\nnum lgitur\noportet ad haec eadem resurgere aut reuerti homines ad uitam,\nin qua tuti esse non possunt? cum ergo iusti tam uiles habeantur,\ntam facile tollantur, quid putemus futurum fuisse, si &\n\n\n\n\nquis ab inferis rediens uitam postliminio recepisset?\nauferretur\nprofecto ab oculis hominum, ne uiso eo uel audito deos\nuniuersi relinquerent et ad unius se dei cultum religionemque\nconuerterent.\nergo semel fieri resurrectionem necesse est,\ncum malum fuerit ablatum, quoniam eos qui resurrexerint nec\nmori iam ulterius nec uiolari ullo modo fas est, ut beatam\npossint agere uitam quorum mors resignata est.\npoetae uero\ncum scirent hoc saeculum malis omnibus redundare, obliuionis\namnem induxerunt, ne malorum ac laborum memores animae\nreuerti ad superos recusarent.\nunde Vergilius:\no pater, anne aliquas ad caelum hinc ire putandum est sublimis animas iterumque ad tarda reuerti corpora? quae lucis miseris tam dira cupido?\nignorabant enim quomodo aut quando id fieri oporteret, itaque ]\nrenasci eas putauerunt et denuo ad uterum reuolui atque ad\ninfantiam regredi.\nunde etiam Plato de anima disserens ex\nhoc ait posse cognosci animas esse inmortales atque\ndiuinas, quod in pueris mobilia sint ingenia et ad percipiendum\nfacilia, quod ea quae discant ita celeriter\nrapiant, ut non tunc primum discere illa uideantur,\nsed recognoscere atque reminisci: in quo uir sapiens\npoetis ineptissime credidit.\nNon igitur renascentur, quod fieri non potest, sed resurgent\net a deo corporibus induentur et prioris uitae\n\n\n\n\n\n\nfactorumque omnium memores erunt et in bonis caelestibus conlocati\nac fruentes iucunditate innumerabilium copiarum praesenti deo\ngratias agent, quod malum omne deleuerit, quod eos ad regnum\nuitamque perpetuam suscitarit.\nqua de anastasi philosophi\nquoque dicere aliquid conati sunt tam corrupte quam poetae.\nnam Pythagoras transire animas in noua corpora disputauit,\nsed inepte, quod ex hominibus in pecudes et ex pecudibus in\nhomines et se ipsum ex Euphorbo esse reparatum.\nmeiius\nChrysippus, quem Cicero ait fulcire porticum Stoicorum:\nqui in libris quos de prouidentia scripsit cum de innouatione\nmundi loqueretur, haec intulit: τούτου δέ οὕτως ἔχοντος\nδῆλον, ὡς οὐδὲν ἀδύνατον, καὶ ἡμᾶς μετά τὸ τελευτῆσαι\nπάλιν περιόδῳ τινὶ χρόνου εἰς τοῦτο ἐν ᾧ νῦν ἐσμεν ἀποκαταστῆναι\nσχῆμα.\nsed nos ab humanis ad diuina redeamus.\nSibylla dicit haec:\n\n\n\n\n\n\n\n\n\n\nδύσπιστον γὰρ ἅπαν μερόπων γένος. ἀλλ᾽ ὅταν ἠδὴκόσμου καὶ θνητῶν ἔλθῃ κρίσις, ἣν θεὸς αὐτὸςποιήσει κρίνων ἀσεβεῖς θ᾽ ἅμα εὐσεβέας τε,καὶ τότε δυσσεβέας μὲν ἐπὶ ζόφον ἐν πυρὶ πέμψει.\nὅσσοι δ᾽ εὐσεβέουσι, πάλιν ζήσουσ᾽ ἐπὶ γαίης,πνεῦμα θεοῦ δόντος τιμὴν ἅμα καὶ βίον αὐτοῖς.\nquodsi non modo prophetae, sed etiam uates et poetae et philosophi\nanastasim mortuorum futuram esse consentiunt, nemo\nquaerat a nobis quemadmodum fieri possit. nec enim\n\n\n\n\n\n\n\n\n\n\ndiuinorum operum reddi potest ratio: sed si a principio deus hominem\nnescio quo inenarrabili modo instituit, credamus ab\neodem restitui ueterem posse qui nouum fecit.\nNunc reliqua subnectam. ueniet igitur summi et maximi\ndei filius, ut uiuos ac mortuos iudicet, Sibylla testante\natque dicente: ,\n\nπάσης γὰρ γαίης τότε θνητῶν σύγχυσις ἔσται,αὐτὸς ὁ παντοκράτωρ ὅταν ἐλθῃ βήματι κρῖναιζώντων καὶ νεκύων ψυχὰς καὶ κόσμον ἅπαντα.\nuerum ille cum deleuerit iniustitiam iudiciumque maximum\nfecerit ac iustos qui a principio fuerunt ad uitam instaurauerit.\nmille annos inter homines uersabitur eosque iustissimo imperio\nreget. quod alia Sibylla uaticinans furensque proclamat:\nκλῦτε δέ μου, μέροπες, βασιλεὺς αἰώνιος ἄρχει.\ntum qui erunt in corporibus uiui, non morientur, sed per\n\n\n\n\n\n\n\n\n\n\n\neosdem mille annos infinitam multitudinem generabunt et erit\nsuboles eorum sancta et deo cara: qui autem ab inferis suscitabuntur,\nhi praeerunt uiuentibus uelut iudices.\ngentes uero\nnon extinguentur omnino, sed quaedam relinquentur in uictoriam\ndei, ut triumphentur a iustis ac subiugentur perpetuae\nseruituti.\nsub idem tempus etiam princeps daemonum, qui\nest machinator omnium malorum, catenis uincietur et erit in\ncustodia mille annis caelestis imperii, quo iustitia in orbe regnabit.\nne quod malum aduersus populum dei moliatur.\npost\ncuius aduentum congregabuntur iusti ex omni terra peractoque\niudicio ciuitas sancta constituetur in medio terrae, in qua ipse\nconditor deus cum iustis dominantibus commoretur. quam\nciuitatem Sibylla designat, cum dicit:\n\nκαὶ πόλιν, ἥν ἐπόθησε θεὸς, ταύτην ἐποίησενλαμπροτέραν ἄστρων ἠδ\\' ἡλίου ἠδὲ σελήνης.\ntunc auferentur a mundo tenebrae illae quibus obfundetur\natque occaecabitur caelum, et luna claritudinem solis accipiet\nnec minuetur ulterius, sol autem septies tanto quam nunc est\nclarior fiet. terra uero aperiet fecunditatem suam et uberrimas\nfruges sua sponte generabit, rupes montium melle sudabunt,\nper riuos uina decurrent et flumina lacte inundabunt:\nmundus denique ipse gaudebit et omnis rerum natura laetabitur\nerepta et liberata dominio mali et impietatis et sceleris\net erroris.\nnon bestiae per hoc tempus sanguine alentur, non\naues praeda, sed quieta et placida erunt omnia. leones et\nuituli ad praesepe simul stabunt, lupus ouem non rapiet, canis\nnon uenabitur, accipitres et aquilae non nocebunt, infans cum\nserpentibus ludet.\ndenique tum fient illa quae poetae aureis\ntemporibus facta esse iam Saturno regnante dixerunt. quorum\nerror hinc ortus est, quod prophetae futurorum pleraque sic\nproferunt et enuntiant quasi iam peracta. uisiones enim diuino\nspiritu offerebantur oculis eorum et uidebant illa in conspectu\nsuo quasi fieri ac terminari.\nquae uaticinia eorum\ncum paulatim fama uulgasset, quoniam profani a sacramento\nignorabant quatenus dicerentur, conpleta esse iam ueteribus\n\n\n\n\n\n\n\n\n\n\nsaeculis illa omnia putauerunt, quae utique fieri conplerique\nnon poterant homine regnante.\ncum uero deletis religionibus\nimpiis et scelere compresso subiecta erit deo terra,\n\ncedet et ipse mari uector nec nautica pinus mutabit merces, omnis feret omnia tellus. non rastros patietur humus, non uinea falcem; robustus quoque iam tauris iuga soluet arator.\n\ntunc et\nmolli paulatim flauescet campus arista incultisque rubens pendebit sentibus uua et durae quercus sudabunt roscida mella. nec uarios discet mentiri lana colores, ipse sed in pratis aries iam suaue rubenti- murice, iam croceo mutabit uellera luto, sponte sua sandyx pascentis uestiet agnos. ipsae lacte domum referent distenta capellae ubera nec magnos metuent armenta leones.\nquae poeta secundum Cymaeae Sibyllae carmina prolocutus est.\nErythraea uero sic ait:\n\nοἱ δὲ λύκοι τε καὶ ἄρνες ἐν οὔρεσιν ἄμμιγ\\' ἔδονταιχόρτον παρδάλιες τ᾽ ἐρίφοις ἄμα βοσκήσονται·ἄρκτοι σὺν μόσχοισιν ὁμοῦ καὶ πᾶσι βροτοῖσινσαρκοβόρος τε λέων φάγεται ἄχυρον παρὰ φάτνῃ,σὺν βρέφεσίν τε δράκοντες ἄμ\\' ἀσπίσι κοιμήσονται.\net alio loco de ubertate rerum:\n\nκαὶ τότε δὴ χάρμην μεγάλην θεὸς ἀνδράσι δώσει.\nκαὶ γὰρ γῆ καὶ δένδρα καὶ ἄσπετα θρέμματα γαίηςδώσουσι καρπὸν τὸν ἀληθινὸν ἀνθρώποισινοἴνου καὶ μέλιτος γλυκεροῦ λευκοῦ τε γάλακτοςκαὶ σίτου, ὅπερ ἐστὶ βροτοῖς κάλλιστον ἁπάντων.\n\n\n\n\n\n\n\n\n\n\n\n\n\net alia eodem modo:\nεὐσεβέων δὲ μόνων ἁγία χθὼν πάντα τάδ᾽ οἴσει,νᾶμα μελισταγέης ἀπὸ πέτρης ἠδ᾽ ἀπὸ πηγῆςκαὶ γάλα τ᾽ ἀμβροσίης ῥεύσει πάντεσσι δικαίοις.\nuiuent itaque homines tranquillissimam et copiosissimam uitam\net regnabunt cum deo pariter, reges gentium uenient a\nfinibus terrae cum donis ac muneribus, ut adorent et honorificent\nregem magnum, cuius nomen erit praeclarum ac uenerabile\nuniuersis nationibus quae sub caelo erunt et regibus\nqui dominabuntur in terra.\nHaec sunt quae a prophetis futura dicuntur: quorum\ntestimonia et uerba ponere opus esse non duxi, quoniam esset\ninfinitum nec tantam rerum multitudinem mensura libri caperet\ntam multis uno spiritu similia dicentibus simulque ne\nfastidium legentibus fieret, si ex omnibus collecta et translata\ncongererem, praeterea ut ea ipsa quae dicerem non nostris, .\n\n\n\n\n\n\n\n\n\n\nsed alienis potissimum litteris confirmarem doceremque non \\'\nmodo aput nos, uerum etiam aput eos ipsos qui nos insectantur,\nueritatem consignatam teneri, quam recusent adgnoscere.\nsi quis autem diligentius haec uoluerit scire, ex ipso\nfonte hauriat et plura quam nos in his libris conplexi sumus\nadmirabilia reperiet.\nFortasse quispiam nunc requirat quando ista quae diximus\nsint futura. iam superius ostendi conpletis annorum sex milibus\nmutationem istam fieri oportere et iam propinquare\nsummum illum conclusionis extremae diem.\nde signis quae\npraedicta sunt a prophetis licet noscere: praedixerunt enim\nsigna, quibus consummatio temporum et expectanda sit nobis\nin dies singulos et timenda.\nquando tamen conpleatur haec\nsumma, docent ii qui de temporibus scripserunt, colligentes ex\nlitteris sanctis et ex uariis historiis quantus sit numerus annorum\nab exordio mundi. qui licet uarient et aliquantum\nnumeri eorum summa dissentiant, omnis tamen expectatio non\namplius quam ducentorum uidetur annorum.\netiam res ipsa\ndeclarat lapsum ruinamque rerum breui fore, nisi quod incolumi\nurbe Roma nihil istius uidetur esse metuendum.\nat\nuero cum caput illut orbis occiderit et ῥύμη esse coeperit,\nquod Sibyllae fore aiunt, quis dubitet uenisse iam finem rebus\nhumanis orbique terrarum?\nilla est ciuitas quae adhuc\n\n\n\n\n\n\n\n\nsustentat omnia, precandusque nobis et adorandus est deus\ncaeli, si tamen statuta eius et placita differri possunt, ne citius\nquam putamus tyrannus ille abominabilis ueniat, qui tantum\nfacinus moliatur ac lumen illut effodiat, cuius interitu mundus\nipse lapsurus est.\nnunc ad cetera exequenda redeamus quae\ndeinceps secutura sunt.\nDiximus paulo ante in principio regni sancti fore ut a\ndeo princeps daemonum uinciatur. sed idem, cum mille anni\nregni hoc est septem milia coeperint terminari, soluetur denuo\net custodia emissus exibit atque omnes gentes quae tunc erunt\nsub dicione iustorum concitabit, ut inferant bellum sanctae\nciuitati. et colligetur ex omni orbe terrae innumerabilis populus\nnationum et obsidebit et circumdabit ciuitatem.\ntum\nueniet nouissima ira dei super gentes, et debellabit eas usque\nad unum. ac primum concutiet terram quam ualidissime et\na motu eius scindentur montes Syriae et subsident ualles in\nabruptum et muri omnium ciuitatum concident. et statuet\ndeus solem triduo ne occidat et inflammabit eum, et descendet\naestus nimius et adustio magna super perduelles et impios\npopulos et imbres sulphuris et grandines lapidum et guttae\n\n\n\n\n\n\n\n\n\n\nignis, et liquescent spiritus eorum in calore et corpora conterentur\nin grandine et ipsi se inuicem gladio ferient: et replebuntur\nmontes cadaueribus et campi operientur ossibus.\npopulus autem dei tribus illis diebus sub concauis terrae occultabitur,\ndonec ira dei aduersus gentes et extremum indicium\nterminetur.\ntunc exibunt iusti de latebus suis et inuenient\nomnia cadaueribus atque ossibus tecta. sed et genus\nomne impiorum radicitus interibit nec erit in hoc mundo ulla\niam natio amplius praeter solam gentem dei. tum per annos\nseptem perpetes intactae erunt siluae nec excidetur de montibus\nlignum, sed arma gentium comburentur, et iam non\nerit bellum, sed pax ac requies sempiterna.\ncum uero conpleti\nfuerint mille anni, renouabitur mundus a deo et caelum\nconplicabitur et terra mutabitur. et transformabit deus homines\nin similitudinem angelorum et erunt candidi sicut nix\net uersabuntur semper in conspectu omnipotentis et domino\nsuo sacrificabunt et seruient in aeternum.\neodem tempore\nfiet secunda illa et publica omnium resurrectio, in qua excitabuntur\niniusti ad cruciatus sempiternos. hi sunt qui manu\nfacta coluerunt, qui dominum mundi ac parentem uel nescierunt\nuel abnegauerunt.\nsed et dominus illorum cum ministris\nsuis conprehendetur ad poenamque damnabitur, cum\nquo pariter omnis turba impiorum pro suis facinoribus in\n\n\n\n\n\n\n\n\nconspectu angelorum atque iustorum perpetuo igni cremabitur in\naeternum.\nhaec est doctrina sanctorum prophetarum, quam\nChristiani sequimur, haec nostra sapientia, quam isti qui uel\nfragilia colunt uel inanem philosophiam tuentur, tamquam stultitiam\nuanitatemque derident, quia nos defendere hanc publice\natque adserere non solemus, deo iubente ut quieti ac silentes\narcanum eius in abdito atque intra nostram conscientiam teneamus\nnec aduersus istos ueri profanos, qui non discendi, sed\narguendi atque inludendi gratia inclementer deum ac religionem\neius inpugnant, pertinaci contentione certemus.\nabscondi\nenim tegique mysterium quam fidelissime oportet, maxime a\nnobis, qui nomen fidei gerimus.\nuerum illi hanc taciturnitatem\nnostram ueluti malam conscientiam criminantur: unde\netiam quasdam exsecrabiles opiniones de pudicis et innocentibus\nfingunt et libenter iis quae finxerint credunt.\nQuoniam decursis propositi operis septem spatiis ad\nmetam peruecti sumus, superest ut exhortemur omnes ad suscipiendam\ncum uera religione sapientiam, cuius uis et officium\nin eo uertitur, ut contemptis terrestribus et abiectis erroribus\nquibus antea tenebamur, fragilibus seruientes et fragilia concupiscentes,\nad aeterna caelestis thesauri praemia derigamur:\nquae ut capere possimus, quam primum omittendae sunt huius\npraesentis uitae inlicibiles uoluptates, quae animas hominum\nperniciosa suauitate deleniunt.\nquanta felicitas aestimanda :\nest subtractum his labibus terrae proficisci ad illum aequissimum\n\n\n\n\n\n\niudicem parentemque indulgentissimum, qui pro laboribus requiem,\npro morte uitam, pro tenebris claritatem, pro terrenis\nac breuibus bonis aeterna et caelestia largiatur: cum qua mercede\nacerbitates ac miseriae quas perpetimur in hoc mundo\nfacientes opera iustitiae, conferri et coaequari nullo modo possunt\nproinde si sapientes, si beati esse uolumus, cogitanda et proponenda\nsunt nobis non tantum Terentiana illa:\n\nmolendum esse usque in pistrino, uapulandum,\nhabendae compedes,\nsed his multo atrociora, carcer catenae tormenta patienda,\nsustinendi dolores, mors denique ipsa et suscipienda est et\nferenda, cum liqueat conscientiae nostrae nec fragilem istam\nuoluptatem sine poena nec uirtutem sine diuino praemio fore.\nuniuersos igitur oportet operam dare, ut uel se quam pnmum\nad rectam uiam dirigant uel susceptis operatisque uirtutibus\net huius uitae laboribus patienter exactis consolatorem deum\nhabere mereantur.\npater enim noster ac dominus, qui condidit\nfirmauitque caelum, qui solem cum ceteris sideribus induxit,\nqui libratam magnitudine sua terram uallauit montibus,\nmari circumdedit amnibusque distinxit et quidquid est in hoc\nopere mundi conflauit ac perfecit e nihilo, perspectis erroribus\n\n\n\n\n\n\n\n\nhominum ducem misit qui nobis iustitiae uiam panderet.\nhunc\nsequamur omnes, hunc audiamus, huic deuotissime pareamus,\nquoniam solus, ut ait Lucretius,\nueridicis hominum purgauit pectora dictis et finem statuit cuppedinis atque timorisexposuitque bonum summum, quo tendimus omnes, quid foret, atque uiam monstrauit, limite paruo qua possemus ad id recto contendere cursu.\nnec monstrauit tantum, sed etiam praecessit, ne quis difficultatis\ngratia iter uirtutis horreret. deseratur si fieri potest uia\nperditionis et fraudis, in qua mors uoluptatis inlecebris adoperta\ncelatur.\net quanto quisque annis in senectutem uergentibus\nadpropinquare cernit illum diem quo sit ei ex hac\nuita demigrandum, cogitet quam purus abscedat, quam innocens\nad iudicem ueniat, non ut faciunt quidam caecis mentibus\nnixi, qui iam deficientibus corporis uiribus in hoc admonentur\ninstantis ultimae necessitatis, ut cupidius et ardentius hauriendis\nlibidinibus intendant.\nqua ex uoragine liberet se\nquisque, dum licet, dum facultas adest, seque ad deum tota\nmente conuertat, ut illum diem securus expectet, quo praeses\n\n\n\n\n\n\ndominusque mundi deus de singulorum factis et cogitationibus\niudicabit. quaecumque hic expetuntur, non tantum neglegat,\nsed et fugiat potioremque animam suam iudicet quam bona\\'\nista fallacia, quorum incerta et caduca possessio est:\nmigrant\nenim cotidie et multo uelocius exeunt quam intrauerant et\ntamen, si nobis usque ad ultimum liceat istis frui, aliis certe\nrelinquenda sunt. nihil nobiscum ferre possumus nisi uitam\nbene atque innocenter actam.\nille ad deum copiosus, ille opulentus\nadueniet, cui adstabunt continentia misericordia patientia\ncaritas fides. haec est hereditas nostra quae nec eripi cuiquam\nnec transferri ad alterum potest.\necquis est qui haec bona\nparare et adquirere sibi uelit? ueniant qui esuriunt, ut caelesti\ncibo saturati sempiternam famem ponant, ueniant qui sitiunt,\nut aquam salutarem de perenni fonte plenissimis faucibus\ntrahant.\nhoc cibatu atque potu dei et caeci uidebunt\net surdi audient et muti loquentur et clodi ambulabunt et\nstulti sapient et aegroti ualebunt et mortui reuiuescent.\nquisquis\nenim corruptelas terrae uirtute calcauerit, hunc arbiter\nille summus et uerax ad uitam lucemque perpetuam suscitabit.\nnemo diuitiis, nemo fascibus, nemo etiam regia potestate confidat:\ninmortalem ista non faciunt. nam quicumque rationem\nhominis abiecerit ac praesentia secutus in humum se ipse prostrauerit,\ntamquam desertor domini et imperatoris et patris\nsui punietur.\nintendamus ergo iustitiae, quae nos inseparabilis\ncomes ad deum sola perducet, et dum spiritus hos\n\n\n\n\n\n\n\n\nregit artus, infatigabilem militiam deo militemus, stationes\nuigiliasque celebremus, congrediamur cum hoste quem nouimus\nfortiter, ut uictores ac deuicto aduersario triumphantes\npraemium uirtutis quod ipse promisit a domino consequamur.\n"};
