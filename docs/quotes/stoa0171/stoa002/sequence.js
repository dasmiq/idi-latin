var sequence = {"name":"Lactantius. De Mortibus Persecutorum","data":"Audiuit dominus orationes tuas, Donate carissime, quas\nin conspectu eius per omnes horas < cotidie fundebas, ceterorumque>\nfratrum nostrorum, qui gloriosa confessione sempiternam\nsibi coronam pro fidei meritis quaesierunt.\necce, deletis\n\n\n\n\n\n\n\n\n\n\n\n\n\n\nomnibus aduersariis, restituta per orbem tranquillitate, profligata\nnuper ecclesia rursum exurgit et maiore gloria templum\ndei, quod ab impiis fuerat euersum, misericordia domini fabricatur.\nexcitauit enim deus principes qui tyrannorum nefaria\net cruenta imperia resciderunt <et> humano generi prouiderunt,\nut iam quasi discusso tristissimi temporis nubilo mentes omnium\npax iucunda et serena laetificet.\nnunc post atrae tempestatis\nuiolentos turbines placidus aer et optata lux refulsit,\nnunc placatus seruorum suorum <precibus> deus iacentes et\nafflictos caelesti auxilio subleuauit, nunc maerentium lacrimas\nextincta impiorum conspiratione detersit.\nqui insultauerant\ndeo, iacent, qui templum sanctum euerterant, ruina maiore\nceciderunt, qui iustos excarnificauerant, caelestibus plagis et\ncruciatibus meritis nocentes animas profuderunt.\nsero id quidem,\nsed grauiter ac digne. distulerat enim poenas eorum\ndeus, ut ederet in eos magna et mirabilia exempla, quibus\nposteri discerent et deum esse unum et eundem iudicem digna\n\n\n\n\n\n\n\n\nuid<elicet> supplicia impiis ac persecutoribus inrogare.\nde\nquo exitu < eorum tes)tificari placuit, ut omnes qui procul\nremoti fuerunt uel qui p<ostea fu>turi sunt, scirent, quatenus\nuirtutem ac maiestatem suam in ex<tinguen)dis delendisque\nnominis sui hostibus deus summus ostenderit. ab re\nta<men non) est, si a principio, ex quo est ecclesia constituta,\nqui fuerint persecutores <eius> et quibus poenis in eos\ncaelestis iudicis seueritas uindicauerit, exponam.\nExtremis temporibus Tiberii Caesaris, ut scriptum legimus,\ndominus noster Iesus Christus a Iudaeis cruciatus est\npost diem decimum Kalendas Apriles duobus Geminis\n\n\n\n\n\n\nconsulibus.\ncum resurrexisset die tertio, congregauit discipulos,\nquos metus comprehensionis eius in fugam uerterat, et diebus\nXL cum his commoratus aperuit corda eorum et scripturas\ninterpretatus est, quae usque ad id tempus obscurae atque\ninuolutae fuerant, ordinauitque eos et instruxit ad praedicationem\ndogmatis ac doctrinae suae disponens testamenti noui\nsollemnem disciplinam.\nquo officio repleto circumuoluit eum\nprocella nubis et subtractum oculis hominum rapuit in caelum.\net inde discipuli, qui tunc erant undecim, adsumptis\nin locum Iudae proditoris Mathia < et> Paulo dispersi sunt\nper omnem terram ad euangelium praedicandum, sicut illis\nmagister dominus imperauerat, et per annos XXV usque ad\nprincipium Neroniani imperii per omnes prouincias et ciuitates\necclesiae fundamenta miserunt.\ncumque iam Nero imperaret,\nPetrus Romam aduenit et editis quibusdam miraculis, quae\nuirtute ipsius dei data sibi ab eo potestate faciebat. conuertit\nmultos ad iustitiam deoque templum fidele ac stabile conlocauit.\nqua re ad Neronem delata cum animaduerteret non\n\n\n\n\n\n\n\n\nmodo Romae, sed ubique cotidie magnam multitudinem deficere\na cultu idolorum et ad religionem nouam damnata uetusta\ntransire, ut erat execrabilis ac nocens tyrannus, prosiliuit\nad excidendum caeleste templum delendamque iustitiam\net primus omnium persecutus dei seruos Petrum cruci adfixit,\nPaulum interfecit. nec tamen habuit inpune.\nrespexit enim\ndeus uexationem populi sui. deiectus itaque fastigio imperii\nac deuolutus a summo tyrannus impotens nusquam repente\ncomparuit, ut ne sepulturae quidem locus in terra tam malae\nbestiae appareret.\nunde illum quidam deliri credunt esse\ntranslatum acuiuum reseruatum, Sibylla dicente matricidam\nprofugum a finibus <terrae> esse uenturum, ut\nquia primus persecutus est, idem etiam nouissimus persequatur\net antichristi praecedat aduentum — < quod n >efas est credere\n—, sicut duos prophetas uiuos esse translatos in ultima\n<tempora> ante imperium Christi sanctum ac sempiternum,\ncum descendere coeperit, < quidam sanctor >um pronuntient:\n\n\n\n\n\n\neodem modo etiam Neronem uenturum putant, < ut praecu>rsor\ndiaboli ac praeuius sit uenientis ad uastationem terrae et\nhuma<ni ge>neris euersionem.\n<P)ost hunc interiectis aliquot annis alter non minor\ntyrannus <Domitianus> ortus est. <qui> cum exerceret inuisam\n\n\n\n\ndominationem, subiectorum tamen ceruicibus incubauit quam\ndiutissime tutusque regnauit, donec impias manus aduersus\ndominum tenderet.\npostquam uero ad persequendum iustum\npopulum instinctu daemonum incitatus est, tunc traditus in\nmanus inimicorum luit poenas. nec satis ad ultionem fuit\nquod est interfectus domi: etiam memoria nominis eius erasa\nest.\nnam cum multa mirabilia opera fabricasset, cum Capitolium\naliaque nobilia monumenta fecisset, senatus ita nomen\neius persecutus est, ut neque imaginum neque titulorum eius\nrelinqueret ulla uestigia, grauissime decretis etiam mortuo\nnotam inureret ad ignominiam sempiternam.\nrescissis igitur\nactis tyranni non modo in statum pristinum ecclesia restitutar.a»\nest, sed etiam multo clarius ac floridius enituit, secutisque\ntemporibus, quibus multi ac boni principes Romani imperii\nclauum regimenque tenuerunt, nullos inimicorum impetus\npassa manus suas in orientem occidentemque porrexit, ut iam\nnullus esset terrarum angulus tam remotus quo non religio\ndei penetrasset, nulla denique [dei] natio tam feris moribus\nuiuens, ut non suscepto dei cultu ad iustitiae opera mitesceret.\nsed enim postea longa pax rupta est.\nExtitit enim post annos plurimos execrabile animal\nDecius, qui uexaret ecclesiam: quis enim iustitiam -nisi malus\npersequatur?\net quasi huius rei gratia prouectus esset ad\nillud principale fastigium, furere protinus contra deum coepit,\nut protinus caderet.\nnam profectus aduersum Carpos, qui\ntum Daciam Moesiamque occupauerant, statimque circumuentus\na barbaris et cum magna exercitus parte deletus ne sepultura\nquidem potuit honorari, sed exutus ac nudus, ut hostem dei\noportebat, pabulum feris ac uolucribus iacuit.\nNon multo post Valerianus quoque non dissimili furore\ncorreptus impias manus in deum intentauit et multum quamuis\nbreui tempore iusti sanguinis fudit. at illum deus nouo ac\nsingulari poenae genere adfecit, ut esset posteris documentum\naduersarios dei semper dignam scelere suo recipere mercedem.\nhic captus a Persis non modo imperium, quo fuerat insolenter\nusus, sed etiam libertatem, quam ceteris ademerat, perdidit\nuixitque in seruitute turpissime.\nnam rex Persarum bapor,\nis qui eum ceperat, si quando libuerat aut uehiculum ascendere\naut equum, inclinare sibi Romanum iubebat ac terga\npraebere et imposito pede super dorsum eius illud esse uerum\ndicebat exprobrans ei cum risu. non quod in tabulis aut parietibus\nRomani pingerent.\nita ille dignissime triumphatus aliquamdiu\nuixit, ut diu barbaris Romanum nomen ludibrio ac\n\n\n\n\n\n\nderisui esset.\netiam hoc ei accessit ad poenam, quod cum\nfilium haberet imperatorem, captiuitatis suae tamen ac seruitutis\nextremae non inuenit ultorem nec omnino repetitus est.\nt-pÃµstea uero quam pudendam uitam in illo dedecore finiuit,\nderepta est ei cutis et exuta uisceribus pellis infecta rubro\ncolore, ut in templo barbarorum deorum ad memoriam clarissimi\ntriumphi poneretur legatisque nostris semper esset ostentui,\nne nimium Romani uiribus suis fiderent, cum exuuias\ncapti principis apud deos suos cernerent.\ncum igitur tales\npoenas de sacrilegis deus exegerit, nonne mirabile est ausum\nesse quemquam postea non modo facere, sed etiam cogitare\naduersus maiestatem singularis dei regentis et continentis\nuniuersa?\nAurelianus, qui esset natura uesanus et praeceps, quamuis\ncaptiuitatem Valeriani meminisset, tamen oblitus sceleris\neius et poenae iram dei crudelibus factis lacessiuit. uerum\nilli ne perficere quidem quae cogitauerat licuit, sed protinus\ninter initia sui furoris extinctus est.\nnondum ad prouincias\nulteriores cruenta eius scripta peruenerant, et iam Caenofrurio,\nqui locus est Thraciae, cruentus ipse humi iacebat falsa quadam\nsuspicione ab amicis suis interemptus.\ntalibus et tot\nexemplis coerceri posteriores tyrannos oportebat: at hi non\nmodo territi non sunt, sed audacius etiam contra deum confidentiusque\nfecerunt.\nDiocletianus. qui scelerum inuentor et malorum machinator\nfuit, cum disperderet omnia, ne a deo quidem manus\n\n\n\n\n\n\npotuit abstinere.\nhic orbem terrae simul et auaritia et timiditate\nsubuertit. tres enim participes regni sui fecit in quattuor\npartes orbe diuiso et multiplicatis exercitibus, cum singuli\neorum longe maiorem numerum militum habere contenderent,\nquam priores principes habuerant, cum soli rem publicam\ngererent.\nadeo maior esse coeperat numerus accipientium\nquam dantium. ut enormitate indictionum consumptis\nuiribus colonorum desererentur agri et culturae uerterentur\nin siluam.\net ut omnia terrore conplerentur, prouinciae quoque\nin frusta concisae: multi praesides et plura officia singulis\nregionibus ac paene iam ciuitatibus incubare, item rationales\nmulti et magistri et uicarii praefectorum, quibus omnibus\nciuiles actus admodum rari, sed condemnationes tantum et\nproscriptiones frequentes, exactiones rerum innumerabilium non\ndicam crebrae, sed perpetuae, et in exactionibus iniuriae non\nferendae.\nhaec quoque tolerari <non) possunt quae ad exhibendos\nmilites spectant. idem insatiabili auaritia thesauros\nnumquam minui uolebat, sed semper extraordinarias opes ac\nlargitiones congerebat, ut ea quae recondebat, integra atque\ninuiolata seruaret.\nidem cum uariis iniquitatibus inmensam\nfaceret caritatem, legem pretiis rerum uenalium statuere conatus\nest.\ntunc ob exigua et uilia multus sanguis enusus,\nnec uenale quicquam metu apparebat et caritas multo deterius\nexarsit, donec lex necessitate ipsa post multorum exitium\n\n\n\n\n\n\nsolueretur.\nHuuc accedebat infinita quaedam cupiditas aedificandi,\nnon minor prouinciarum exactio in exhibendis operariis\net artificibus et plaustris omnibus<que> quaecumque sint fabricandis\noperibus necessaria.\nhic basilicae, hic circus, hic moneta,\nhic armorum fabrica, hic uxori domus, hic filiae. repente\nmagna pars ciuitatis exciditur. migrabant omnes cum coniugibus\nac liberis quasi urbe ab hostibus capta.\net cum perfecta\nhaec fuerant cum interitu prouinciarum, non recte facta\nsunt\\' aiebat, \\'alio modo fiant\\'. rursus dirui ac mutari necesse\nerat iterum fortasse casura. ita semper dementabat Nicomediam\nstudens urbi Romae coaequare.\niam illud praetereo,\nquam multi perierint possessionum aut opum gratia. hoc enim\nusitatum et fere licitum consuetudine malorum.\nsed in hoc\nillud fuit praecipuum, quod ubicumque cultiorem agrum uiderat\naut ornatius aedificium, iam parata domino calumnia et\npoena capitalis, quasi non posset rapere aliena sine sanguine.\nQuid frater eius Maximianus, qui est dictus Herculius?\nnon dissimilis ab eo: nec enim possent in amicitiam tam fidelem\ncohaerere, nisi esset in utroque mens una, eadem cogitatio,\npar uoluntas, aequa sententia.\nhoc solum differebant,\nquod auaritia maior in altero fuit, sed plus timiditatis, in\naltero uero minor auaritia, sed plus animi, non ad bene\n\n\n\n\n\n\n\n\n\nfaciendum, sed ad male.\nnam cum ipsam imperii sedem teneret\nItaliam subiacerentque opulentissimae prouinciae, uel Africa\nuel Hispania, non erat in custodiendis opibus tam diligens,\nquarum illi copia suppetebat.\net cum opus esset, non deerant\nlocupletissimi senatores qui subornatis indiciis affectasse imperium\ndicerentur, ita ut effoderentur assidue lumina senatus.\ncruentissimus fiscus mala partis opibus affluebat. iam libido\nin homine pestifero non modo ad corrumpendos mares, quod\nest odiosum ac detestabile, uerum etiam ad uiolandas primorum\nfilias. nam quacumque iter fecerat, auulsae a complexu\nparentum uirgines statim praesto.\nhis rebus beatum se iudicabat,\nhis constare felicitatem imperii sui putabat, si libidini\net cupiditati malae nihil denegaret.\nCODstantium praetereo,\nquoniam dissimilis ceterorum fuit dignusque qui solus orbem\nteneret.\nAlter uero Maximianus, quem sibi generum Diocletianus\nasciue rat, non his duobus tantum quos tempora nostra senserunt,\nsed omnibus qui fuerunt malis peior.\ninerat huic bestiae\nnaturalis barbaries, efferitas a Romano sanguine aliena non\n\n\n\n\n\n\nmirum, cum mater eius Transdanuuiana infestantibus Carpis\nin Daciam nouam transiecto amne confugerat.\nerat etiam\ncorpus moribus congruens, status celsus, caro ingens et in\nhorrendam magnitudinem diffusa et inflata.\ndenique et uerbis\net actibus et aspectu terrori omnibus ac formidini fuit. socer\nquoque eum metuebat acerrime: cuius timoris haec fuit causa.\nNarseus rex Persarum concitatus do nesticis exemplis aui sui\nSaporis ad occupandum Orientem cum magnis copiis inhiabat.\ntunc Diocletianus, ut erat in omni tumultu meticulosus animique\ndeiectus, simul et exemplum Valeriani timens, non\nausus est obuiam tendere, sed hunc per Armeniam misit ipse\nin Oriente subsistens et aucupans exitus rerum.\nille insidiis\nusus barbaros, quibus mos est cum omnibus suis ad bellum\npergere, multitudine impeditos et sarcinis occupatos non difficiliter\noppressit fugatoque Narseo rege reuersus cum praeda\net manubiis ingentibus sibi attulit superbiam, Diocletiano\ntimorem.\nin tantos namque fastus post hlanc uictoriam elenatus\nest, ut iam detrectaret Caesaris nomen. quod cum in\nlitteris ad se datis audisset, truci uultu ac uoce terribili exclamabat\n\\'quousque Caesar?\n\\' exinde insolentissime agere coepit,\nut ex Marte se procreatum et uideri et dici uellet tamquam\nalterum Romulum maluitque Romulam matrem stupro\ninfamare, ut ipse diis oriundus uideretur.\nsed differo de factis\neius dicere, ne confundam tempora. postea enim quam nomen\nimperatoris accepit, exuto socero, tum demum furere coepit\net contemnere omnia.\nDiocles — <sic> enim ante lmpenum\n\n\n\n\nuocabatur — cum rem publicam talibus consiliis et talibus\nsociis euerteret, cum pro sceleribus suis nihil non mereretur,\ntamdiu tamen summa felicitate regnauit, quamdiu manus suas\niustorum sanguine non inquinaret.\nquam uero causam persequendi\nhabuerit exponam.\nCum ageret in partibus Orientis, ut erat pro timore\nscrutator rerum futurarum. immolabat pecudes et in iecoribus\nearum uentura quaerebat.\ntum quidam ministrorum scientes\ndominum cum adsisterent immolanti, imposuerunt frontibus\nsuis inmortale signum: quo facto fugatis daemonibus sacra\nturbata sunt. trepidabant aruspices nec solitas in extis notas\nuidebant et quasi non litassent, saepius immolabant.\nuerum\nidentidem mactatae hostiae nihil ostendebant, donec magister\nille aruspicum Tagis seu suspicione seu uisu ait idcirco non\nrespondere sacra, quod rebus diuinis profani homines interessent.\ntunc ira furens sacrificare non eos tantum qui sacris\nministrabant, sed uniuersos qui erant in palatio iussit et in\neos, si detrectassent, uerberibus animaduerti, datisque ad praepositos\nlitteris, etiam milites cogi ad nefanda sacrificia praecepit,\nut qui non paruissent, militia soluerentur.\nhactenus\nfuror eius et ira processit nec amplius quicquam contra legem\nant religionem dei fecit.\ndeinde interiecto aliquanto tempore\nin Bithyniam uenit hiematum eodemque tum Maximianus\n\n\n\n\n\n\nquoque Caesar inflammatus scelere aduenit, ut ad persequendos\nChristianos instigaret senem uanum, qui iam principium fecerat.\ncuius furoris hanc causam fuisse cognoui.\nErat mater eius deorum montium cultrix. quae cum\nesset mulier admodum superstitiosa, dapibus sacrificabat paene\ncotidie ac uicanis suis epulas exhibebat. Christiani abstinebant,\net illa cum gentibus epulante ieiuniis hi et orationibus insistebant.\nhinc concepit odium aduersus eos ac filium suum\nnon minus superstitiosum querelis muliebribus ad tollendos\nhomines incitauit.\nergo habito inter se per totam hiemem\nconsilio cum nemo admitteretur et omnes de summo statu rei\npublicae tractari arbitrarentur, diu senex furori eius repugnauit\n- ostendens quam perniciosum esset inquietari orbem terrae,\nfundi sanguinem multorum; illos libenter mori solere; satis\nesse si palatinos tantum ac milites ab ea religione prohiberet.\nnec tamen deflectere potuit praecipitis hominis insaniam.\nJplacuit\nergo amicorum sententiam experiri.\nnam erat huius malitiae:\ncum bonum quid facere decreuisset, sine consilio faciebat,\nut ipse laudaretur, cum autem malum, quoniam id reprehendendum\nsciebat, in consilium multos aduocabat, ut aliorum\nculpae adscriberetur quicquid ipse deliquerat.\nadmissi ergo\niudices pauci et pauci militares, ut dignitate antecedebant,\ninterrogabantur. quidam proprio aduersus Christianos odio\ninimicos deorum et hostes religionum publicarum tollendos\n\n\n\n\n\n\n\n\n\n\nesse censuerunt, et qui aliter sentiebant, intellecta hominis\nuoluntate uel timentes uel gratificari uolentes in eandem sententiam\ncongruerunt.\nnec sic quidem flexus est imperator, ut\naccommodaret assensum, sed deos potissimum consulere statuit\nmisitque aruspicem ad Apollinem Milesium. respondit\nille ut diuinae religionis inimicus.\ntraductus est itaque a\nproposito et quoniam nec amicis nec Caesari nec Apollini poterat\nreluctari, hanc moderationem tenere conatus est, ut eam\nrem sine sanguine transigi iuberet, cum Caesar uiuos cremari\nuellet qui sacrificio repugnassent.\nInquiritur peragendae rei dies aptus et felix ac potissimum\nTerminalia deliguntur, quae sunt a. d. septimum Kalendas\nMartias, ut quasi terminus imponeretur huic religioni.\nille dies primus leti primusque malorum\ncausa fuit:\nquae et ipsis et orbi terrarum acciderunt.\nqui dies cum illuxisset\nagentibus consulatum senibus ambobus octauum et\nseptimum, repente adhuc dubia luce ad ecclesiam praefectus\ncum ducibus et tribunis et rationalibus uenit et reuulsis foribus\nsimulacrum dei quaeritur: scripturae repertae incenduntur,\ndatur omnibus praeda, rapitur, trepidatur, discurritur.\nipsi\nuero in speculis — in alto enim constituta ecclesia ex palatio\nuidebatur — diu inter se concertabant, utrum ignem potius\nsupponi oporteret.\nuicit sententia Diocletianus cauens, ne\nmagno incendio facto pars aliqua ciuitatis arderet. nam multae\nac magnae domus ab omni parte cingebant.\nueniebant igitur\n\n\n\n\n\n\npraetoriani acie structa cum securibus et aliis ferramentis et\nimmissi undique fanum illud editissimum paucis horis solo\nadaequarunt.\nPostridie propositum est edictum quo cauebatur, ut\nreligionis illius homines carerent omni honore ac dignitate,\ntormentis subiecti essent, ex quocumque ordine aut gradu\nuenirent, aduersus eos omnis actio ualeret, ipsi non de iniuria,\nnon de adulterio, non de rebus ablatis agere possent,\nlibertatem denique ac uocem non haberent.\nquod edictum\nquidam etsi non recte, magno tamen animo deripuit et conscidit,\ncum irridens diceret uictorias Gothorum et Sarmatarum\npropositas.\nstatimque perductus non modo extortus, sed etiam\nlegitime coctus cum admirabili patientia postremo exustus est.\nSed Caesar non contentus est edicti legibus: aliter\nDiocletianum aggredi parat.\nnam ut illum ad propositum\ncrudelissimae persecutionis impelleret, occultis ministris palatio\nsubiecit incendium, et cum pars quaedam conflagrasset, Christiani\narguebantur uelut hostes publici et [cum] ingenti inuidia\nsimul cum palatio Christianorum nomen ardebat: illos consilio\ncum eunuchis habito de extinguendis principibus cogitasse,\nduos imperatores domi suae paene uiuos esse combustos.\nDiocletianus uero, qui semper se uolebat uideri astutum et\nintellegentem, nihil potuit suspicari, sed ira inflammatus\n\n\n\n\n\n\nexcarnificari omnes suos protinus praecepit.\nsedebat ipse atque\ninnocentes igni torquebat, item iudices uniuersi, omnes denique\nqui erant in palatio magistri data potestate torquebant.\nerant\ncertantes quis prior aliquid inueniret: nihil usquam reperiebatur,\nquippe cum familiam Caesaris nemo torqueret. aderat\nipse et instabat nec patiebatur iram inconsiderati senis deflagrare.\nsed quindecim diebus interieotis aliud rursum incendium\nmolitus est. sed celerius animaduersum, nec tamen\nauctor apparuit.\ntunc Caesar medio hiemis profectione parata\nprorupit eodem die, contestans fugere se, ne uiuus arderet.\nFurebat ergo imperator iam non in domesticos tantum,\nsed in omnes. et primam omnium filiam Valeriam coniugemque\nPriscam sacrificio pollui coegit.\npotentissimi quondam\neunuchi necati, per quos palatium et ipse ante constabat,\ncomprehensi presbyteri ac ministri et sine ulla probatione\naut confessione damnati cum omnibus suis deducebantur.\nomnis sexus et aetatis homines ad exustionem rapti, nec singuli,\nquoniam tanta erat multitudo, sed gregatim circumdato\nigni ambiebantur; domestici alligatis ad collum molaribus mari\nmergebantur.\nnec minus in ceterum populum persecutio uiolenter\nincubuit. nam iudices per omnia templa dispersi uniuersos\nad sacrificia cogebant.\npleni carceres erant, tormentorum\ngenera inaudita excogitabantur, et ne cui temere ius\ndiceretur, arae in secretariis ac pro tribunali positae, ut litigatores\nprius sacrificarent atque ita causas suas dicerent, sic\n\n\n\n\nergo ad iudices tamquam ad deos adiretur.\netiam litterae ad\nMaximianum atque Constantium commeauerant, ut eadem\nfacerent: quorum sententia in tantis rebus expectata non. erat.\net quidem senex Maximianus libens paruit per Italiam, homo\nnon adeo clemens.\nnam Constantius, ne dissentire a maiorum\npraeceptis uideretur, conuenticula id est parietes, qui restitui\npoterant, dirui passus est, uerum autem dei templum, quod\nest in hominibus, incolume seruauit.\nVexabatur ergo uniuersa terra et praeter Gallias ab\noriente usque ad occasum tres acerbissimae bestiae saeuiebant.\nnon, mihi si linguae centum <sint> oraque centumferrea uox, omnes scelerum comprendere formas, omnia poenarum percurrere nomina possim,\n\nquae iudices per prouincias iustis atque innocentibus intulerunt.\nuerum quid opus est illa narrare praecipue tibi, Donate\ncarissime, qui praeter ceteros tempestatem turbidae persecutionis\nexpertus es?\nnam cum incidisses in Flaccinum praefectum,\nnon pusillum homicidam, deinde in Hieroclem ex\nuicario praesidem, qui auctor et consiliarius ad faciendam\npersecutionem fuit, postremo in Priscillianum successorem\neius, documentum omnibus inuictae fortitudinis praebuisti.\nnouies enim tormentis cruciatibusque uariis subiectus nouies\naduersarium gloriosa confessione uicisti, nouem proeliis zabulum\ncum satellitibus suis debellasti, nouem uictoriis saeculum\n\n\n\n\n\n\ncum suis terroribus triumphasti.\nquam iucundum illud spectaculum\ndeo fuit, cum uictorem te cerneret non candidos\nequos aut immanes elephantos, sed ipsos potissimum triumphatores\ncurrui tuo subiungentem!\nhic est uerus tIiumphus,\ncum dominatores dominantur. uicti enim tua uirtute ac subiugati\nsunt, quandoquidem nefanda iussione contempta omnes\napparatus ac terriculas tyrannicae potestatis fide stabili et\nrobore animi profligasti.\nnihil aduersus te uerbera, nihil ungulae,\nnihil ignis, nihil ferrum, nihil uaria tormentorum genera\nualuerunt: adimere tibi fidem ac deuotionem nulla uis\npotuit.\nhoc est esse discipulum dei, hoc est militem Christi,\nquem nullus hostis expugnet. nullus lupus de castris caelestibus\nrapiat, nullus laqueus inducat, nullus dolor uincat,\nnullus cruciatus affligat.\ndenique post illas nouem gloriosissimas\npugnas, quibus a te zabulus uictus est, non est ausus\nulterius congredi tecum, quem tot proeliis expertus est non\nposse superari.\net cum tibi parata esset uictrix corona, desiit\namplius prouocare, ne iam sumeres: quam licet non acceperis\nin praesenti, tamen integra tibi pro uirtutibus tuis et meritis\nin regno domini reseruatur. sed redeamus ad ordinem rerum.\nHoc igitur scelere perpetrato Diocletianus, cum iam\nfelicitas ab eo recessisset, perrexit statim Romam, ut illic\nuicennalium diem celebraret, qui erat futurus a. d. duodecimum\nKalendas Decembres.\nquibus sollemnibus celebratis\ncum libertatem populi Romani ferre non poterat, impatiens et\naeger animi prorupit ex urbe impendentibus Kalendis Ianuariis,\n\n\n\n\n\n\nquibus illi nonus consulatus deferebatur.\ntredecim dies tolerare\nnon potuit, ut Romae potius quam Rauennae procederet\nconsul, sed profectus hieme saeuiente, frigore atque imbribus\nuerberatus morbum lenem, at perpetuum contraxit uexatusque\nper omne iter lectica plurimum uehebatur.\nsic aestate transacta\nper circuitum ripae Istricae Nicomediam uenit morbo iam\ngraui insurgente: quo cum se premi uideret, prolatus est\ntamen, ut circum quem fecerat dedicaret anno post uicennalia\nrepleto.\ndeinde ita languore < eat > oppressus, ut per omnes\ndeos pro uita eius rogaretur, donec Idibus Decembribus luctus\nrepente in palatio, maestitia et lacrimae iudicum, trepidatio\net silentium tota ciuitate.\niam non modo mortuum, sed etiam\nsepultum dicebant, cum repente mane postridie peruagari\nfama quod uiueret, domesticorum ac iudicum uultus alacritate\nmutari.\nnon defuerunt qui suspicarentur celari mortem eius,\ndonec Caesar ueniret, ne quid forte a militibus nouaretur.\nquae suspicio tantum ualuit, ut nemo crederet eum uiuere,\nnisi Kalendis Martiis prodisset, uix agnoscendus, quippe qui\nanno fere toto aegritudine tabuisset.\net ille Idibus Decembribus\nmorte sopitus animam receperat, nec tamen totam.\n\n\n\n\ndemens enim factus est, ita ut certis horis insaniret, certis\nresipisceret.\nNec multis post diebus Caesar aduenit, non ut patri\ngratularetur, sed ut eum cogeret imperio cedere. iam conflixerat\nnuper <cum> Maximiano sene eumque terruerat iniecto\narmorum ciuilium metu.\naggressus est ergo Diocletianum\nprimum molliter et amice, iam senem esse dicens, iam minus\nualidum et administrandae rei publicae inhabilem: debere illum\nrequiescere post labores. simul et exemplum Neruae proferebat,\nqui imperium Traiano tradidisset.\nille uero aiebat et\nindecens esse, si post tantam sublimis fastigii claritatem in\nhumilis uitae tenebras decidisset, et minus tutum, quod in\ntam longo imperio multorum sibi odia quaesisset:\nNeruam\nuero uno anno imperantem, cum pondus et curam tantarum\nrerum uel aetate uel insolentia ferre non quiret, abiecisse\ngubernaculum rei publicae atque ad priuatam uitam redisse,\nin qua consenuerat. uerum si nomen imperatoris cuperet adipisci,\nimpedimento nihil esse quominus omnes Augusti nuncuparentur.\nat ille, qui orbem totum iam spe inuaserat, quoniam\nsibi aut nihil praeter nomen aut < non) multum uidebat\naccedere, respondit debere ipsius dispositionem in perpetuum\n\n\n\n\nconseruari, ut duo sint in re publica maiores, qui summam\nrerum teneant, item duo minores, qui sint adiumento: inter\nduos facile posse concordiam seruari, inter quattuor pares\nnullo modo.\nsi ipse cedere noluisset, se sibi consulturum,\nne amplius minor et extremus esset. iam fluxisse annos quindecim\n<quibus> in Illyricum id est ad ripam Danuuii relegatus\ncum gentibus barbaris luctaretur, cum alii intra laxiores\net quietiores terras delicate imperarent.\nhis auditis senex\nlanguidus, qui iam et Maximiani senis litteras acceperat scribentis\nquaecumque locutus fuisset. et didicerat augeri ab eo\nexercitum, lacrimabundus \\'fiat\\' inquit \\'si hoc placet\\'.\nsupererat\nut communi consilio omnium Caesares legerentur. \\'quid\nopus est consilio, cum sit necesse illis duobus placere quicquid\nnos fecerimus?) â€” \\'ita plane. nam illorum filios nuncupari\nnecesse est\\'.\nerat autem Maximiano < filius > Maxentius,\nhuius ipsius Maximiani gener, homo perniciosae ac malae\nmentis, adeo superbus et contumax, ut neque patrem neque\nsocerum solitus sit adorare, et idcirco utrique inuisus fuit.\nConstantio quoque filius erat Constantinus, sanctissimus adulescens\net illo fastigio dignissimus, qui insigni et decoro\nhabitu corporis et industria militari et probis moribus et\ncomitate singulari a militibus amaretur, a priuatis et optaretur.\neratque tunc praesens iam pridem a Diocletiano factus\ntribunus ordinis primi. â€” \\'quid ergo fiet?\n\\' - \\'ille\\' inquit \\'dignus\nnon est. qui enim me priuatus contempsit, quid faciet, cum\nimperium acceperit?\\' — \\'hic uero et amabilis est et ita imperaturus,\nut patre suo melior et clementior iudicetur\\'. — lita\n\n\n\n\nfiet ut ego non possim facere quae uelim. eos igitur oportet\nnuncupari \\'qui sint in mea potestate, qui timeant, qui nihil\nfaciant nisi meo iussu\\'.\n— \\'quos ergo faciemus?\\' - \\'Seuerum\\'\ninquit. — \\'illumne saltatorem temulentum ebriosum.\ncui nox pro die est et dies pro nocte?\\' — \\'dignus\\'. inquit\n\\'quoniam militibus fideliter praefuit. et eum misi ad Maximianum,\nut ab eo induatur).\n— \\'esto. alterum quem dabis?\\'\n— \\'hunc\\' inquit ostendens Daiam adulescentem quendam\nsemibarbarum, quem recens iusserat Maximinum uocari de\nsuo nomine. nam et ipsi Diocletianus nomen ex parte mutauerat\nominis causa, quia Maximianus fidem summa religione\npraestabat.\n— quis est hic i quem mihi oers?\\' — \\'meus\\'\ninquit \\'affinis\\'. — at ille gemebundus \\'non idoneos homines mihi\ndas quibus tutela rei publicae committi possit\\\\ — \\'probaui eos\\'\ninquit. — \\'tu uideris, qui regimen imperii suscepturus es.\nego satis laboraui et prouidi quemadmodum me imperante\nres publica staret incolumis. si quid accesserit aduersi, mea\nculpa non erit\\'.\nCum haec essent constituta, proceditur Kalendis Mais.\nConstantinum omnes intuebantur, nulla erat dubitatio: milites\nqui aderant et primores militum electi et acciti ex legionibus\nin hunc unum intenti gaudebant, optabant et uota faciebant.\nerat locus altus extra ciuitatem ad milia fere tria, in cuius\nsummo Maximianus ipse purpuram sumpserat, et ibi columna\nfuerat erecta cum Iouis signo.\neo pergitur. contio militum\nconuocatur. incipit senex cum lacrimis, alloquitur milites: se\n\n\n\n\ninualidum esse, requiem post labores petere, imperium ualidioribus\ntradere, alios Caesares subrogare. summa omnium\nexpectatio, quid afferret.\ntunc repente pronuntiat Seuerum\net Maximinum Caesares. obstupefiunt omnes. in tribunali\nConstantinus adstabat susum. haesitare inter se num Constantini\nimmutatum nomen esset, cum in conspectu omnium Maximianus\nmanum retrorsum extendens protraxit a tergo Daiam\nConstantino repulso et exutum uestem priuatam constituit in\nmedium. mirari omnes qui esset, unde esset.\nnemo tamen\nreclamare ausus est cunctis insperatae nouitate rei turbatis.\nhuic purpuram Diocletianus iniecit suam qua se exuit, et Diocles\niterum factus est.\ntum descenditur, et reda per ciuitatem\nueteranus rex foras exportatur in patriamque dimittitur,\nDaia uero sublatus nuper a pecoribus et siluis, statim scutarius,\ncontinuo protector, mox tribunus, postridie Caesar, accepit\nOrientem calcandum et conterendum, quippe qui neque\nmilitiam neque rem publicam sciret, iam non pecorum, sed\nmilitum pastor.\nMaximianus postquam senibus expulsis quod uoluit\neffecit, se iam solum totius orbis dominum [esse] ferebat.\nnam Constantium quamuis priorem nominari esset necesse,\ncontemnebat, quod et natura mitis esset et ualitudine corporis\nimpeditus.\nhunc sperabat breui obiturum, et si non obisset,\nuel inuitum exuere facile uidebatur. quid enim faceret, si a\n\n\n\n\ntribus cogeretur imperium deponere?\nhabebat ipse Licinium\nueteris contubernii amicum et a prima militia familiarem,\ncuius consiliis ad omnia regenda utebatur, sed eum Caesarem\nfacere noluit, ne filium nominaret, ut postea in Constantii\nlocum nuncuparet Augustum atque fratrem, tunc uero ipse\nprincipatum teneret ac pro arbitrio suo debacchatus in orbem\nterrae uicennalia celebraret ac substituto Caesare filio suo,\nqui tunc erat nouennis, et ipse deponeret; ita cum imperii\nsummam tenerent Licinius ac Seuerus et secundum Caesarum\nnomen Maximinus et Candidianus, inexpugnabili muro circumsaeptus\nsecuram et tranquillam degeret senectutem.\nhuc consilia\neius tendebant. sed deus, quem sibi fecit infestum, cuncta\nillius cogitata dissoluit.\nAdeptus igitur maximam potestatem ad uexandum\norbem.\nquem sibi patefecerat, animum intendit. nam post\ndeuictos Persas, quorum hic ritus, hic mos est, ut regibus\nsuis in seruitium se addicant et reges populo suo tamquam\nfamilia utantur, hunc morem nefarius homo in Romanam terram\nuoluit inducere: quem ex illo tempore uictoriae sine pudore\nlaudabat.\net quia id aperte iubere non poterat, sic agebat,\nut et ipse libertatem hominibus auferret. in primis honores\nademit. torquebantur ab eo non decuriones modo, sed\nprimores etiam ciuitatum, egregii ac perfectissimi uiri, et\nquidem in causis leuibus atque ciuilibus. si morte digni uiderentur,\ncruces stabant, sin minus, compedes parati.\nmatres\n\n\n\n\nfamilias ingenuae ac nobiles in gynaeceum rapiebantur. si\nquis esset uerberandus, defixi in stabulo pali quattuor stabant,\nad quos nullus umquam seruus distendi solebat.\nquid lusorium\nuel delicias eius referam? habebat ursos ferociae ac\nmagnitudinis suae simillimos, quos toto imperii sui tempore\nelegerat. quotiens delectari libuerat, horum aliquem adferri\nnominatim iubebat.\nhis homines non plane comedendi, sed\nobsorbendi obiectabantur: quorum artus cum dissiparentur,\nridebat suauissime nec umquam sine humano cruore cenabat.\ndignitatem non habentibus poena ignis fuit.\nid exitn primo\naduersus Christianos permiserat datis legibus, ut post tormenta\ndamnati lentis ignibus urerentur.\nqui cum deligati\nfuissent, subdebatur primo pedibus lenis flamma tamdiu. donec\ncallum solorum contractum igni ab ossibus reuelleretur.\ndeinde\nincensae faces et extinctae admouebantur singulis membris,\nita ut locus nullus in corpore relinqueretur intactus.\net inter haec suffundebatur facies aqua frigida et os umore\nabluebatur, ne arescentibus siccitate faucibus cito spiritus\nredderetur:\nquod postremo accidebat, cum per multum diem\ndecocta omni cute uis ignis ad intima uiscera penetrasset.\nhinc rogo facto cremabantur corpora iam cremata.\nlecta ossa\net in puluerem comminuta iactabantur in flumina ac mare.\nQuae igitur in Christianis excruciandis didicerat, consuetudine\nipsa in omnes exercebat.\nnulla <poena> penes eum\nleuis, non insulae, non carceres, non metalla, sed ignis, crux,\nferae in illo erant cotidiana et facilia.\ndomestici et adminlstratores\nlancea emendabantur. in causa [poena] capitis [et]\nanimaduersio gladii admodum paucis quasi beneficium deferebatur,\nqui ob merita uetera impetrauerant bonam mortem.\niam illa < prae > his leuia fuerunt eloquentia extincta, causidici\nsublati, iure consulti aut relegati aut necati, litterae\nautem inter malas artes habitae et qui eas nouerant, pro inimicis\nhostibusque protriti et execrati.\nlicentia rerum omnium\nsolutis legibus adsumpta et iudicibus data. iudices militares\nhumanitatis litterarum rudes sine adsessoribus in prouincias\nimmissi.\nAt uero illud publicae calamitatis et communis luctus\nomnium fuit, census in prouincias et ciuitates semel missus.\ncensitoribus ubique diffusis et omnia exagitantibus hostilis\ntumultus et captiuitatis horrendae species erant.\nagri glebatim\nmetiebantur, uites et arbores numerabantur, animalia\nomnis generis scribebantur, hominum capita notabantur. in\nciuitatibus urbanae ac rusticae plebes adunatae, fora omnia\ngregibus familiarum referta, unus quisque cum liberis, cum\nseruis aderant, tormenta ac uerbera personabant, filii aduersus\n\n\n\n\nparentes suspendebantur. fidelissimi quique serui contra dominos\nuexabantur, uxores aduersus maritos.\nsi omnia defecerant,\nipsi contra se torquebantur et cum dolor uicerat, adscribebantur\nquae non habebantur.\nnulla aetatis, ualitudinis excusatio.\naegri et debiles deferebantur, aestimabantur aetates singulorum,\nparuulis adiciebantur anni, senibus detrahebantur.\nluctu et maestitia plena omnia.\nquae ueteres aduersus uictos\niure belli fecerant, et ille aduersus Romanos Romanisque subiectos\nfacere ausus est, quia parentes eius censui subiugati\nfuerant, quem Traianus Daciis assidue rebellantibus poenae\ngratia uictor imposuit.\npost hoc pecuniae pro capitibus pendebantur\net merces pro uita dabatur. non tamen isdem censitoribus\nfides habebatur, sed alii super alios mittebantur\ntamquam plura inuenturi, et duplicabatur semper, illis non\ninuenientibus, sed ut libuit addentibus, ne frustra missi uiderentur.\ninterea minuebantur animalia et mortales obibant et\nnihilo minus soluebantur tributa pro mortuis, ut nec uiuere\niam nec mori saltim gratis liceret. mendici supererant soli a\nquibus nihil exigi posset: quos ab omni genere iniuriae tutos\nmiseria et infelicitas fecerat.\natquin homo pius misertus est\nillis, ut non egerent. congregari omnes iussit et exportatos\nnauiculis in mare mergi. adeo hominem misericordem, qui\nprouiderit ne quis illo imperante miser esset!\nita dum cauet\nne quis simulatione mendicitatis censum subterfugiat, multitudinem\nuerorum miserorum contra omne ius humanitatis occidit.\nIam propinquauit illi iudicium dei secutumque tempus\nest quo res eius dilabi ac fluere coeperunt.\nnondum animum\nintenderat ad euertendum pellendumue Constantium, dum est\noccupatus his rebus quas superius exposui: et expectabat\nobitum eius, sed tam celeriter non putabat obiturum.\nqui\ncum grauiter laboraret. miserat litteras, ut filium suum Constantinum\nremitteret sibi uidendum, quem iam dudum <frustra\nrepetierat>.\nille uero nihil minus uolebat. nam et in insidiis\nsaepe iuuenem adpetiuerat, quia palam nihil audebat, ne contra\nse arma ciuilia et. quod maxime uerebatur, odia militum\nconcitaret, <et> sub obtentu exercitii ac lusus feris illum\nobiecerat, sed frustra, quoniam dei manus hominem protegebat.\nqui illum de manibus eius liberauit in ipso cardine.\nnamque saepius <rogatus> cum iam diu negare non posset.\ndedit illi sigillum inclinante iam die praecepitque, ut postridie\nmane acceptis mandatis proficisceretur, uel ipse illum occasione\naliqua retentaturus uel praemissurus litteras, ut a Seuero\nteneretur.\nquae cum ille prospiceret, quiescente lam\nimperatore post cenam properauit exire sublatisque per mansiones\nmultas omnibus equis publicis euolauit.\npostridie imperator\ncum consulto ad medium diem usque dormisset,\n\n\n\n\nuocari eum iubet. dicitur ei post cenam statim profectus. indignari\nac fremere coepit. poscebat equos publicos, ut eum\n\\'retrahi faceret. nudatus ei cursus publicus nuntiatur. uix lacrimas\ntenebat.\nat ille incredibili celeritate usus peruenit ad\npatrem iam deficientem, qui ei militibus commendato imperium\nper manus tradidit. atque ita in lecto suo requiem uitae,\nsicut optabat, accepit.\nsuscepto imperio Constantinus Augustus\nnihil egit prius quam (Christianos cultui ac deo suo reddere.\nhaec fuit prima eius sanctio sanctae religionis restitutae.\nPaucis post diebus laureata imago eius adlata est ad\nmalam bestiam. deliberauit diu an susciperet.\nin eo paene\nres fuit, ut illam et ipsum qui attulerat exureret, nisi eum\namici ab illo furore flexissent admonentes eum periculi, quod\nuniuersi milites, quibus inuitis ignoti Caesares erant facti,\nsuscepturi Constantinum fuissent atque ad eum concursuri\nalacritate summa, si uenisset armatus.\nsuscepit itaque imaginem\nadmodum inuitus atque ipsi purpuram misit, ut ultro\nasciuisse illum in societatem uideretur.\niam turbatae rationes\neius fuerant nec poterat alterum extra numerum nuncupare,\nut uoluerat.\nsed illud excogitauit, ut Seuerum, qui erat\naetate maturior, Augustum nuncuparet, Constantinum uero\nnon imperatorem, sicut erat factus, sed Caesarem cum Maximino\nappellari iuberet, ut eum de secundo loco reiceret in\nquartum.\nCompositae ei res quodam modo iam uidebantur, cum\nsubito illi alius terror adlatus est, generum ipsius Maxentium\nRomae factum imperatorem. cuius motus haec fuit causa.\ncum statuisset censibus institutis orbem terrae deuorare, ad\n\n\n\n\n\n\n\n\nhanc usque prosiluit insaniam, ut ab hac captiuitate ne populum\nquidem Romanum fieri uellet inmunem. ordinabantur iam\ncensitores qui Romam missi describerent plebem.\neodem fere\ntempore castra quoque praetoria sustulerat. itaque milites\npauci, qui Romae in castris relicti erant, opportunitatem nancti\noccisis quibusdam iudicibus non inuito populo, qui erat concitatus,\nMaxentium purpuram induerant.\nquo nuntio adlato\naliquantum rei nouitate turbatus est nec tamen nimium territus.\net oderat hominem et tres Caesares facere non poterat.\nsatis uisum est semel fecisse quod noluit. Seuerum arcessit,\nhortatur ad recipiendum imperium, mittit eum cum exercitu\nMaximiani ad expugnandum Maxentium, et mittit Romam, in\nqua milites illi summis deliciis saepissime excepti non modo\nsaluam esse illam urbem, sed ibi uiuere optarent.\nMaxentius\ntanti facinoris sibi conscius, licet iure hereditatis paternos\nmilites traducere ad se posset, cogitans tamen fieri posse ut\nMaximianus socer id ipsum metuens Seuerum in Illyrico relinqueret\natque ipse cum suo exercitu ad se oppugnandum ueniret,\nquaerebat quatenus se a periculo impendente muniret.\npatri suo post depositum imperium in Campania moranti purpuram\nmittit et bis Augustum nominat. ille uero et rerum\nnouarum cupidus et qui deposuerat inuitus, libenter arripuit.\nSeuerus interim uadit et ad muros urbis armatus accedit.\nstatim milites sublatis signis abeunt et se (ei> contra quem\nuenerant, tradunt.\nquid restabat deserto nisi fuga? sed occurrebat\niam resumpto imperio Maximianus, cuius aduentu Rauennam\nconfugit ibique se cum paucis militibus inclusit.\nqui\n\n\n\n\ncum uideret futurum ut Maximiano traderetur, dedidit se ipse\nuestemque purpuream eidem a quo acceperat, reddidit.\nquo\nfacto nihil aliud impetrauit nisi bonam mortem. nam uenis\neius incisis leniter mori coactus est. [ab hoc capite suos\npersequi.]\nHerculius uero cum Maximiani nosset insaniam, cogitare\ncoepit illum audita nece Seueri inflammatum ira susceptis\ninimicitiis cum exercitu esse uenturum et fortasse adiuncto\nMaximino ac duplicatis copiis, quibus resisti nullo modo posset,\n<et> urbe munita et rebus <omnibus> diligenter instructa\n\n\n\n\n\n\nproficiscitur in Galliam, ut Constantinum partibus suis conciliaret\nsuae minoris filiae nuptiis.\nille interea coacto exercitu\ninuadit Italiam, ad urbem accedit senatum extincturus, populum\ntrucidaturus: uerum clausa et munita omnia offendit.\nnulla erat spes inrumpendi, oppugnatio difficilis, ad circumsedenda\nmoenia non satis copiarum: quippe qui numquam\nuiderat Romam aestimaretque illam non multo esse maiorem\nquam quas nouerat ciuitates.\ntunc quaedam legiones detestantes\nscelus, quod socer generum oppugnaret et quod Romani\nmilites Romam, translatis signis imperium reliquerunt.\net iam ceteri milites nutabant, cum ille fracta superbia dimissisque\nanimis Seueri exitum metuens ad pedes militum prouolutus\norabat ne hosti traderetur, donec promissis ingentibus\nflexit animos eorum et retro signa conuertit ac fugam trepidus\ncapessiuit, in qua opprimi facillime potuit, si cum paucis\nquispiam sequeretur.\nquod cum timeret, dedit militibus potestatem\nut dispersi quam latissime diriperent omnia uel corrumperent,\nut si quis insequi uoluisset, utensilia non haberet.\nuastata est igitur ea pars Italiae qua pestiferum illud agmen\nincessit, expilata omnia, mulieres corruptae, uirgines uiolatae,\nextorti parentes et mariti, ut filias, ut coniuges, ut opes suas\nproderent. abactae tamquam de barbaris praedae pecorum ac\niumentorum.\nhoc modo se ad sedes suas recepit, cum\n\n\n\n\nRomanus quondam imperator, nunc populator Italiae, hostiliter\nuniuersa uexasset.\nolim quidem ille ut nomen imperatoris\nacceperat, hostem se Romani nominis erat professus, cuius\ntitulum immutari uolebat, ut non Romanum imperium, sed\nDaciscum cognominaretur.\nPost huius fugam cum se Maximianus alter e Gallia\nrecepisset, habebat imperium commune cum filio. sed iuueni\nmagis parebatur quam seni, quippe cum prior <esset> et maior\nfilii potestas, qui etiam patri reddiderat imperium.\nferebat\niniquo animo senex quod non posset libere facere quae uellet,\net filio suo puerili aemulatione inuidebat. cogitabat ergo expellere\nadulescentem, ut sibi sua uindicaret: quod facile uidebatur,\nquia milites < ei > erant qui Seuerum reliquerant.\naduocauit\npopulum ac milites quasi contionem de praesentibus\nrei publicae malis habiturus. de quibus cum multa dixisset,\nconuertit ad filium manus et illum esse dicens auctorem malorum,\nillum principem calamitatum, quas res publica sustineret,\nderipuit ab humeris eius purpuram.\nexutus ille praecipitem\nse de tribunali dedit et a militibus exceptus est.\nquorum ira et clamore perturbatus est senex impius et ab\nurbe Roma tamquam Superbus alter exactus [est].\nRediens rursus in Gallias, ubi aliquantum moratus\nest, profectus <est> ad hostem filii sui Maximianum, quasi\nut de componendo rei publicae statu [et] cum eo disputaret.\n\n\n\n\nre autem uera, ut illum per occasionem reconciliationis occideret\nac regnum eius teneret exclusus a suo quocumque uenisset.\naderat ibi Diocles a genero nuper accitus, ut quod\nante non fecerat, praesente illo imperium Licinio daret substituto\nin Seueri locum. itaque fit utroque praesente. sic uno\ntempore sex fuerunt.\nqua re impeditis consiliis senex Maximianus\ntertiam quoque fugam moliebatur: redit in Galliam\nplenus malae cogitationis ac sceleris, ut Constantinum imperatorem,\ngenerum suum, generi filium, dolo malo circumueniret,\net ut posset fallere, deponit regiam uestem. Francorum gens\nin armis erat.\npersuadet nihil suspicanti, ne omnem secum\nexercitum duceret, paucis militibus posse barbaros debellari,\nut et ipse haberet exercitum quem occuparet, et ille opprimi\nposset ob militum paucitatem.\ncredit adulescens ut perito\nac seni, paret ut socero: proficiscitur relicta militum parte\nmaiore. ille paucis diebus expectatis cum iam Constantinum\naestimaret intrasse fines barbarorum, repente purpuram sumit,\nthesauros inuadit, donat ut solet large: fingit de Constantino\nquae in ipsum protinus reciderunt.\nimperatori propere quae\ngesta sunt, nuntiantur. admirabili celeritate cum exercitu reuolat.\nopprimitur homo ex improuiso, nondum satis instructus.\nmilites ad imperatorem suum redeunt. occupauerat Massiliam\net portas obserauerat. accedit propius imperator et in muro\nadstantem alloquitur, non aspere nec hostiliter, sed rogat\n\n\n\n\n\n\n\n\nquid sibi uoluisset, quid ei defuisset, cur faceret quod ipsum\npraecipue non deceret. ille uero ingerebat maledicta de muris.\ntum subito a tergo eius portae reserantur, milites recipiuntur.\nattrahitur ad imperatorem rebellis imperator, pater impius,\nsocer perfidus. audit scelera quae fecit, detrahitur ei uestis et\nincrepito uita donatur.\nSic amisso imperatoris ac soceri honore humilitatis\nimpatiens alias rursus insidias machinatus est, quia semel\nhabuit inpune.\nuocat filiam Faustam eamque nunc precibus\nnunc blandimentis sollicitat ad proditionem mariti, alium digniorem\nuirum pollicetur: petit, cubiculum patens relinqui et\nneglegentius custodiri sinat.\npollicetur illa facturam et refert\nprotinus ad maritum. componitur scaena qua manifesto facinus\nteneretur. supponitur quidam uilis eunuchus qui pro imperatore\nmoriatur.\nsurgit ille nocte intempesta, uidet omnia insidiis\nopportuna. rari excubitores erant et ii quidem longius:\nquibus tamen dicit uidisse somnium quod filio suo narrare\nuellet. ingreditur armatus et spadone obtruncato prosilit gloriabundus\nac profitetur quid admiserit.\nrepente se ex altera\nparte Constantinus ostendit cum globo armatorum. profertur\ne cubiculo cadauer occisi: haeret manifestarius homicida et\nmutus stupet, quasi\ndura silex aut stet Marpesia cautes:\nimpietatis ac sceleris increpatur. postremo datur ei potestas\nliberae mortis,\n\n\n\n\n\n\nac nodum informis leti trabe nectit ab alta.\nita ille Romani nominis maximus imperator, qui post longum\ntemporis interuallum cum ingenti gloria uiginti annorum uota\ncelebrauit, eliso et fracto superbissimo gutture uitam detestabilem\nturpi et ignominiosa morte finiuit.\nAb hoc deus religionis ac populi sui uindex oculos\nad Maximianum alterum transtulit, nefandae persecutionis auctorem,\nut in eo et iam suae u>im maiestatis ostenderet.\niam de agendis et ipse uicennalibus cogitabat. <et ut>, qui\niam dudum prouincias afflixerat auri argentique indictionibus\nfactis, quae promiserat redderet, etiam in nomine uicennalium\nsecurem alteram < iis > inflixit.\nqua uexatione generis humani\nexactio celebrata sit maxime rei annonariae, quis enarrare\ndigne potest? officiorum omnium milites uel potius carnifices\nsingulis adhaerebant. cui prius satisfieret, incertum, uenia non\n\n\n\n\n\n\nhabentibus nulla. sustinendi multiplices cruciatus, nisi exhiberetur\nstatim quod non erat.\nmultis custodiis circumsaepto\nnulla respirandi facultas, nullo tempore anni uel exigua requies.\nfrequens super isdem hominibus uel ipsis iudicibus uel militibus\niudicum pugna. nulla area sine exactore, nulla uindemia\nsine custode, nihil ad uictum laborantibus relictum. quae\nquamquam intolerabilia sint, eripi ab ore hominum cibos\nlabore quaesitos tamen sustentabile aliquo modo uel spe futurorum.\nquid uestis omnis generis? quid aurum?\nquid argentum?\nnonne haec necesse est ex uenditis fructibus comparari?\nunde igitur haec, o dementissime tyranne, praestabo, cum\nomues fructus auferas, uniuersa nascentia uiolenter eripias?\nquis ergo non bonis suis euersus est, ut opes, quae sub imperio\neius fuerunt, conraderentur ad uotum, quod non erat\ncelebraturus?\nNuncupato igitur Licinio imperatore Maximinus iratus\nnec Caesarem se nec tertio loco nominari uolebat.\nmittit ergo\nad eum saepe legatos, orat sibi pareat, dispositionem suam\nseruet, cedat aetati et honorem deferat canis.\nat ille tollit\naudacius cornua et praescriptione temporis pugnat: sese priorem\nesse debere, qui prior sumpserit purpuram; preces eius\net mandata contempsit.\ndolet bestia et mugit, quod cum ideo\nignobilem fecisset Caesarem, ut sibi obsequens esset, is tamen\ntanti beneficii sui oblitus uoluntati ac precibus suis impie\n\n\n\n\nrepugnaret.\nuictus contumacia tollit Caesarum nomen et se\nLiciniumque Augustos appellat, Maximinum et Constantinum\nfilios Augustorum. Maximinus postmodum scribit quasi nuntians\nin campo Martio proxime celebrato Augustum se ab\nexercitu nuncupatum. recepit ille maestus ac dolens et uniuersos\nquattuor imperatores iubet nominari.\nIam decimus et octauus annus agebatur, cum percussit\neum deus insanabili plaga. nascitur ei ulcus malum in\ninferiori parte genitalium serpitque latius.\nmedici secant curant.\nsed inducta iam cicatrice scinditur uulnus et rupta uena\nfluit sanguis usque ad periculum mortis. uix tamen cruor\nsistitur. nona ex integro cura. tandem perducitur ad cicatricem.\nrursus leui corporis m<otu u)ulneratnr: plus sanguinis\nquam ante decurrit. albescit ipse atque absumptis uiribus\ntenuatur, et tunc quidem riuus cruoris inhibetur.\nincipit uulnus\nnon sentire medicinam: proxima quaeque cancer -inuadit et\nquanto magis circumsecatur, latius saeuit, quanto curatur,\nincrescit.\n\n\n\n\n\n\ncessere magistri,Phillyrides Chiron Amythaoniusque Melampus.\nundique medici nobiles trahuntur: nihil humanae manus promouent.\nconfugitur ad idola: Apollo et Asclepius orantur,\nremedium flagitatur. dat Apollo curam: malum multo peius\naugetur.\niam non longe pernicies aberat et inferiora omnia\ncorripuerat. conputrescunt forinsecus uiscera et in tabem sedes\ntota dilabitur. non desinunt tamen infelices medici uel sine\nspe uincendi mali fouere curare.\nrepercussum medellis malum\nrecidit introrsus et interna comprehendit, uermes intus creantur.\nodor it non modo per palatium, sed totam ciuitatem\nperuadit. nec mirum, cum iam confusi essent exitus stercoris\net urinae.\ncomestur a uermibus et in putredinem corpus cum\nintolerandis doloribus soluitur.\nclamores simul horrendos ad sidera tollit,quales mugitus, fugit cum saucius aramtaurus.\nadponebantur ad sedem fluentem cocta et calida animalia, ut\nuermiculos eliceret calor. quis resolutis inaestimabile scatebat\nexamen et tamen multo maiorem copiam tabescendorum uiscerum\n\n\n\n\n\n\npernicies fecunda generauerat.\niam diuerso malo partes\ncorporis amiserant speciem. superior usque ad uulnus aruerat\net miserabili macie cutis lurida longe inter ossa consederat.\ninferior sine ulla pedum forma in utrium modum inflata discreuerat.\net haec facta sunt per annum perpetem, cum tandem\nmalis domitus deum coactus est confiteri. noui doloris urgentis\nper interualla exclamat se restituturum dei templum satisque\npro scelere facturum. et iam deficiens edictum misit huiusmodi:\nInter cetera quae pro rei publicae semper\ncommodis atque utilitate disponimus, nos quidem\nuolueramus antehac iuxta leges ueteres et publicam\ndisciplinam Romanorum cuncta corrigere atque\nid prouidere, ut etiam Christiani, qui parentum\nsuorum reliquerant sectam, ad bonas mentes\nredirent, siquidem quadam ratione tanta eosdem\nChristianos uoluntas inuasisset et tanta stultitia\noccupasset, ut non illa ueterum instituta sequerentur,\nquae forsitan primum parentes eorundem\n\n\n\n\n\n\nconstituerant, sed pro arbitrio suo atque ut isdem\nerat libitum, ita sibimet leges facerent quas obseruarent,\net per diuersa uarios populos congregarent.\ndenique cum eiusmodi nostra iussio extitisset,\nut ad ut terum se instituta conferrent,\nmulti periculo subiugati, multi etiam deturbati\nsunt.\natque cum plurimi in proposito perseuerarent\nac uideremus nec diis eosdem cultum ac religionem\ndebitam exhibere nec Christianorum deum\nobseruare, contemplatione mitissimae nostrae clementiae,\nintuentes et consuetudinem sempiternam,\nqua solemus cunctis hominibus ueniam indulgere,\npromptissimam in his quoque indulgentiam\nnostram credidimus porrigendam, ut denuo\nsint Christiani et conuenticula sua componant,\nita ut ne quid contra disciplinam agant. <p e r>\naliam autem epistolam iudicibus significaturi\nsumus quid debeant obseruare. unde iuxta hanc\nindulgentiam nostram debebunt deum suum orare\npro salute nostra et rei publicae ac sua, ut undique\nuersum res publica praestetur incolumis et\nsecuri uiuere in sedibus suis possint.\nHoc edictum proponitur Nicomediae pridie Kalendas\nMaias ipso octies et Maximino iterum consulibus.\ntunc apertis\ncarceribus, Donate carissime. cum ceteris confessoribus e\ncustodia liberatus es, cum tibi carcer sex annis pro domicilio\nfuerit.\nnec tamen ille hoc facto ueniam sceleris accepit a deo,\nsed post dies paucos commendatis Licinio coniuge sua et filio\natque in manum traditis, cum iam totius corporis membra\ndiffluerent, horrenda tabe consumptus est idque cognitum\nNicomediae *** mensis eiusdem, cum futura essent uicennalia\nKalendis Martiis impendentibus.\nQuo nuntio Maximinus audito dispositis ab Oriente\ncursibus peruolauit, ut prouincias occuparet ac Licinio morante\nomnia sibi usque ad fretum Chalcedonium uindicaret, ingressusque\nBithyniam, quo sibi ad praesens fauorem conciliaret,\ncum magna omnium laetitia sustulit censum.\ndiscordia inter\nambos imperatores ac paene bellum. diuersas ripas armati\ntenebant, sed condicionibus certis pax et amicitia componitur\net in ipso freto foedus fit ac dexterae copulantur.\nredit ille\nsecurus et fit qualis in Syria et in Aegypto fuit. inprimis\nindulgentiam Christianis communi titulo datam tollit\n\n\n\n\nsubornatis legationibus ciuitatum quae peterent, ne intra ciuitates\nsuas Christianis conuenticula extruere liceret, ut suasu coactus\net impulsus facere uideretur quod erat sponte facturus.\nquibus\nannuens nouo more sacerdotes maximos per singulas ciuitates\nsingulos ex primoribus fecit, qui et sacrificia per omnes\ndeos suos cotidie facerent et ueterum sacerdotum ministerio\nsubnixi darent operam, < ut) Christiani neque <conuenticula>\nfabricarent neque publice aut priuatim coirent, sed comprehensos\nsuo iure ad sacrificia cogerent uel iudicibus offerrent.\nparumque hoc fuit, nisi etiam prouinciis ex altiore dignitatis\ngradu singulos quasi pontifices superponeret, et eos utrosque\ncandidis clamidibus ornatos iussit incedere.\nfacere autem\nparabat quae iam dudum in Orientis partibus fecerat. nam\ncum clementiam specie tenus profiteretur, occidi seruos dei\nuetuit, debilitari iussit.\nitaque confessoribus effodiebantur\noculi, amputabantur manus, pedes detruncabantur, nares uel\nauriculae desecabantur.\nHaec ille moliens Constantini litteris deterretur. dissimulauit\nergo. et tamen si quis <in manus eius> inciderat,\nmari occulte mergebantur. consuetudinem quoque suam non\nintermisit ut in palatio per singulos dies sacrificaretur.\net\nhoc primus inuenerat, ut animalia omnia quibus uescebatur,\n\n\n\n\nnon a coquis, sed a sacerdotibus ad aras immolarentur nihilque\nprorsus mensae adponeretur nisi aut delibatum aut sacrificatum\naut perfusum mero, ut quisquis ad cenam uocatus\nesset, inquinatus inde atque impurus exiret.\nin ceteris quoque\nmagistri sui similis. nam si quid reliqui uel Diocles uel\nMaximianus reliquerant, hic abrasit sine ullo pudore auferens\nomnia.\nitaque horrea priuatorum claudebantur, apothecae obsignabantur,\ndebita in futuros annos exigebantur. hinc fames\nagris ferentibus, hinc caritas inaudita.\narmentorum ac pecorum\ngreges ex agris rapiebantur ad sacrificia cotidiana: quibus\nsuos adeo corruperat, ut aspernarentur annonam. et effundebat\npassim sine dilectu, sine modo, cum satellites uniuersos, quorum\nnumerus ingens erat, pretiosis uestibus et aureis nummis\nexpungeret, gregariis et tironibus argentum daret, barbaros\nomni genere largitionis honoraret.\nnam quod uiueutium bona\n\n\n\n\nuel auferebat uel dono suis dabat, ut quisque petierat aliena,\nnescio an agendas illi fuisse gratias putem, quod more clementium\nlatronum incruenta spolia detrahebat.\nIllud uero capitale et supra omnes qui fuerunt, corrumpendi\ncupiditas! quid dicam nescio nisi caecam et effrenatam,\net tamen his uerbis exprimi res pro indignatione\nsua non potest: uicit officium linguae sceleris magnitudo.\neunuchi, lenones scrutabantur omnia.\nubicumque liberalior\nfacies erat, secedendum patribus ac maritis fuit. detrahebantur\nnobilibus feminis uestes itemque uirginibus et per singulos\nartus inspiciebantur, ne qua pars corporis regio cubili esset\nindigna. si qua detrectauerat, in aqua necabatur, tamquam\n\n\n\n\n\n\n\n\n\n\nmaiestatis crimen esset sub illo adultero pudicitia.\naliqui\nconstupratis uxoribus, quas ob castitatem ac fidem carissimas\nhabebant, cum dolorem ferre non possent, se ipsos etiam necauerunt.\nsub hoc monstro pudicitiae integritas nulla, nisi ubi\nbarbaram libidinem deformitas insignis arcebat.\npostremo\nhunc iam induxerat morem, ut nemo uxorem sine permissu\neius duceret, ut ipse in omnibus nuptiis praegustator esset\ningenuas uirgines inminutas seruis suis donabat uxores.\nsed\n>et comites eius sub tali principe imitabantur stupra et hospit\num suorum cubilia inpune uiolabant: quis enim uindicaret?\nmediocrium filias, ut cuique libuerat, rapiebat. primariae,\nquae rapi non poterant, in beneficiis petebantur, nec recusare\nlicebat subscribente imperatore, quin aut pereundum\nesset aut habendus gener aliquis barbarus.\nnam fere nullus\nstipator in latere ei nisi ex gente eorum qui a Gothis tempore\nuicennalium terris suis pulsi Maximiano se tradiderant\nmalo generis humani, ut illi barbarorum seruitutem fugientes\n\n\n\n\nin Romanos dominarentur.\nhis satellitibus et protectQribus\ncinctus Orientem ludibrio habuit.\nDenique cum libidinibus suis hanc legem dedisset, ut\n\nfas putaret quicquid concupisset, ne ab Augusta quidem, quam\nnuper appellauerat matrem, potuit temperare.\nuenerat post\nobitum Maximiani ad eum Valeria, cum se putaret in partibus\neius tutius moraturam eo maxime, quod habebat uxorem.\nsed animal nefarium protinus inardescit.\nadhuc in atris uestibus\nerat mulier nondum luctus tempore impleto. legatis praemissis\nin matrimonio postulat eiecturus uxorem, si impeti-asset.\nrespondit illa libere quae sola poterat:\nprimo non posse de\nnuptiis in illo ferali habitu agere tepidis adhuc cineribus\nmariti sui, patris eius; deinde illum impie facere, quod sibi\nfidam coniugem repudiet, idem utique facturus et sibi; postremo\nnefas esse illius nominis ac loci feminam sine more,\nsine exemplo maritum alterum experiri.\nnuntiatur homini\nquid esset ausa. libido in iram furoremque conuertitur. statim\nmulierem proscribit, bona eius rapit, aufert comites, spadones\nin tormentis necat, ipsam cum matre in exilium relegat nec\nin locum certum, sed huc atque illuc praecipitem cum ludibrio\nexturbat et amicas eius afficto adulterio damnat.\nErat clarissima femina, cui ex filiis iuuenibus iam\nnepotes erant. hanc Valeria tamquam matrem alteram diligebat:\ncuius consilio negatam sibi suspicatur. dat negotium\n\n\n\n\n\n\npraesidi t Eratineo, ut eam cum dedecore interficiat.\nhuic\naliae duae adiunguntur aeque nobiles, quarum altera filiam\nuirginem Vestalem Romae reliquerat, furtiue tunc Valeriae\nfamiliaris, altera uirum habuit senatorem, non nimis Augustae\nproxima. sed utraque ob eximiam pulchritudinem corporis ac\npudicitiam necabantur.\nrapiuntur subito mulieres non ad iudicium,\nsed ad latrocinium: nec enim quisquam accusator\nextabat. inuenitur quidam Iudaeus ob alia facinora reus, qui\nspe inpunitatis inductus aduersus insontes mentiatur. iudex\naequus et diligens extra ciuitatem < eum > cum praesidio, ne\nlapidibus obruatur, producit. agebatur haec tragoedia Nicaeae.\ninrogantur tormenta Iudaeo, dicit quae iussus <fuerat:\nillae\nne obl>oquerentur, pugnis a tortoribus coercentur. innocentes\nduci iubentur. fletus et comploratio non illius tantum mariti\nqui aderat bene meritae uxori, sed omnium quos res indigna\net inaudita contraxerat.\nac ne impetu populi de carnificum\nmanibus raperentur, promoti militari modo instructi,\n\n\n\n\nclibanarii, sagittarii prosequuntur. ita mediae inter cuneos arma-,\ntorum ad supplicium deductae.\niacuissentque insepultae\ndomesticis in fugam uersis, nisi eas furtiua amicorum misericordia\nsepelisset. nec adultero inpunitas promissa persoluitur,\nsed patibulo adfixus aperit omne mysterium et sub extremo\nspiritu [inquit] omnibus qui uidebant, innocentes occisas esse\ntestatur.\nAugusta uero in desertas quasdam Syriae solitudines\nrelegata patrem suum Diocletianum per occultos nuntios gnarum\ncalamitatis suae fecit.\nmittit ille legatos et rogat, ut\nad se filiam remittat: nihil proficit. iterum ac saepius obsecrat:\nnon remittitur.\npostremo cognatum suum quendam,\nmilitarem ac potentem uirum, legat, qui eum beneficiorum\nsuorum admonitum deprecetur. is quoque imperfecta legatione\nirritas preces renuntiat.\nEodemque tempore senis Maximiani statuae Constantini\niussu reuellebantur et imagines ubicumque pictus esset,\ndetrahebantur. et quia senes ambo simul plerumque picti\nerant, et imagines simul deponebantur amborum.\nitaque\n\n\n\n\n<Diocltianus) cum uideret uiuus quod nulli umquam imperatorum\nacciderat, duplici aegritudine adfectus moriendum sibi\nesse decreuit. iactabat se huc atque illuc aestuante anima per\ndolorem nec somnum nec cibum capiens. suspiria et gemitus,\ncrebrae lacrimae, iugis uolutatio corporis, nunc in lecto, nunc\nhumi.\nita uiginti annorum felicissimus imperator ad humilem\nuitam deiectus a deo et proculcatus iniuriis atque in odium\nuitae deductus postremo fame atque angore confectus est.\nUnus iam supererat de aduersariis dei< Maximinus>: cuius\nnunc exitum ruinamque subnectam.\ncum haberet aemulationem\naduersus Licinium, quia praelatus ei a Maximiano fuerat, licet\nnuper cum eo amicitiam confirmasset, tamen ut audiuit Constantini\nsororem Licinio esse desponsam, existimauit affinitatem\nillam duorum imperatorum contra se copulari.\net ipse\nlegatos ad urbem misit occulte societatem Maxentii atque\namicitiam postulatum. scribit etiam familiariter. recipiuntur\nlegati benigne: fit amicitia, utriusque imagines simul locantur.\nMaxentius tamquam diuinum auxilium libenter amplectitur:\niam enim bellum Constantino indixerat quasi necem patris\nsui uindicaturus. unde suspicio inciderat senem illum\n\n\n\n\n\n\nexitiabilem finxisse discordiam cum filio, ut ad alios succidendos\nuiam sibi faceret, quibus omnibus sublatis sibi ac filio totius\norbis imperium uindicaret. sed id falsum fuit.\nnam id propositi\nhabebat, ut et filio et ceteris extinctis se ac Diocletianus- â€¢\nnum restitueret in regnum.\nIam mota inter eos fuerant arma ciuilia. et quamuis\nse Maxentius Romae contineret, quod responsum acceperat\nperiturum esse, si extra portas urbis exisset, tamen bellum\nper idoneos duces gerebatur.\nplus uirium Maxentio erat, quod\net patris sui exercitum receperat a Seuero et suum proprium\nde Mauris atque Gaetulis nuper extraxerat.\ndimicatum, et\nMaxentiani milites praeualebant, donec postea confirmato animo\nConstantinus et ad utrumque paratus copias omnes ad urbem\npropius admouit et e regione pontis Muluii consedit.\nimminebat\ndies quo Maxentius imperium ceperat, qui est a. d.\nsextum Kalendas Nouembres, et quinquennalia terminabantur.\ncommonitus est in quiete CODstantinus, ut caeleste signum\ndei notaret in scutis atque ita proelium committeret. facit ut\niussus est et transuersa X littera, summo capite circumflexo,\nChristum in scutis notat.\nquo signo armatus exercitus capit\nferrum. procedit hostis obuiam sine imperatore pontemque\n\n\n\n\n\n\ntransgreditur. acies pari fronte concurrunt, summa ui utrimque\npugnatur:\nneque his fuga nota neque illis.\nfit in urbe seditio et dux increpitatur uelut desertor salutis\npublicae cumque <conspiceretur>, repente populus — Circenses\nenim natali suo edebat — una uoce subclamat Constantinum\nuinci non posse.\nqua uoce consternatus proripit se ac\nuocatis quibusdam senatoribus libros Sibyllinos inspici iubet:\nin quibus repertum est illo die hostem Romanorum esse periturum.\nquo responso in spem uictoriae inductus procedit, in\naciem uenit. pons a tergo eius scinditur. eo uiso pugna crudescit\net manus dei supererat aciei. Maxentianus proterretur,\nipse in fugam uersus properat ad pontem, qui interruptus\nerat, ac multitudine fugientium pressus in Tiberim deturbatur.\nconfecto tandem acerbissimo bello cum magna senatus populique\nRomani laetitia susceptus imperator Constantinus Maximini\nperfidiam cognoscit, litteras deprehendit, statuas et imagines\ninuenit.\nsenatus Constantino uirtutis gratia primi nominis\ntitulum decreuit, quem sibi Maximinus uindicabat: ad quem\nuictoria liberatae urbis cum fuisset adlata, non aliter accepit,\nquam si ipse uictus esset.\ncognito deinde senatus decreto\nsic exarsit dolore, ut inimicitias aperte profiteretur, conuicia\niocis mixta aduersus imperatorem maximum diceret.\nConstantinus rebus in urbe compositis hieme proxima\nMediolanum concessit. eodem Licinius aduenit, ut acciperet\nuxorem.\nMaximinus ubi eos intellexit nuptiarum sollemnibus\noccupatos, exercitum mouit e Syria hieme [quam] cum maxime\nsaeuiente et mansionibus geminatis in Bithyniam concurrit\ndebilitato agmine.\nnam maximis imbribus et niuibus et luto\net frigore et labore iumenta omnis generis amissa sunt, quorum\nmiserabilis per uiam strages speciem iam futuri belli et\nsimilem cladem militibus nuntiabat.\nnec ipse intra fines suos\nmoratus est, sed transiecto protinus freto ad Byzantii portas\naccessit armatus. erant ibi milites praesidiarii, ad huius modi\ncasus a Licinio conlocati. hos primum muneribus et promissis\ninlicere temptauit, postea ui et oppugnatione terrere, nec tamen\nquicquam uis aut promissa ualuerunt.\niam consumpti erant\ndies undecim, per quos fuit spatium nuntios litterasque mittendi\nad imperatorem, cum milites non fide, sed paucitate\ndiffisi se ipsos dederunt. hinc promouit Heracleam et illic\neadem ratione detentus aliquot dierum tempus amisit.\net iam\nLicinius festinato itinere cum paucis Hadrianopolim uenerat,\ncum ille accepta in deditionem Perintho aliquantum moratus\nprocessit ad mansionem milia decem et octo: nec enim poterat\nulterius, Licinio iam secundam mansionem tenente distantem\n\n\n\n\nmilibus totidem.\nqui collectis ex proximo quantis potuit militibus\npergebat obuiam Maximino, magis ut eum moraretur\nquam proposito dimicandi aut spe uictoriae. quippe cum ille\nseptuaginta milium armatorum exercitum duceret, ipse uix\ntriginta milium numerum collegisset.\nsparsi enim milites per\ndiuersas regiones fuerant et adunari omnes angustiae temporis\nnon sinebant.\nPropinquantibus ergo exercitibus iam futurum propediem\nproelium uidebatur.\ntum Maximinus eius modi uotum\nIoui uouit, ut si uictoriam cepisset, Christianorum nomen extingueret\nunusque deleret.\ntunc proxima nocte Licinio\nquiescenti adsistit angelus dei monens, ut ocius surgeret atque\noraret deum summum cum omni exercitu suo: illius fore\nuictoriam.\nsi fecisset. post has uoces cum surgere sibi usus\nesset et cum ipse qui monebat, adstaret, tunc docebat eum,\nquomodo et quibus uerbis esset orandum.\ndiscusso deinde\nsomno notarium iussit acciri et sicut audierat, haec uerba\ndictauit:\nSumme deus, te rogamus, sancte deus, te\nrogamus: omnem iustitiam tibi commendamus, salutem\nnostram tibi commendamus, imperium nostrum\ntibi commendamus. per te uiuimus, per te\nuictores et felices existimus. summe, sancte deus,\npreces nostras exaudi: brachia nostra ad te tendimus:\nexaudi sancte, summe deus.\nscribuntur haec\nin libellis pluribus et per praepositos tribunosque mittuntur,\nut suos quisque milites doceat. creuit animus uniuersis uictoriam\nsibi credentibus de caelo nuntiatam.\nstatuit imperator\nproelium diei Kalendarum Maiarum, quae octauum annum\n\n\n\n\nnuncupationis eius implebant, ut suo potissimum natali uinceretur,\nsicut ille uictus est Romae.\nMaximinus uoluit praeire matunus:\npridie mane aciem composuit, ut natalem suum postridie\nuictor celebraret. nuntiatur in castra mouisse Maximinum.\ncapiunt milites arma obuiamque procedunt. campus intererat\nsterilis ac nudus, quem uocant Serenum.\nerat iam utraque\nacies in conspectu. Liciniani scuta deponunt, galeas resoluunt,\nad caelum manus tendunt praeeuntibus praepositis et pro\nimperatore precem dicunt. audit acies peritura precantium\nmurmur.\nilli oratione ter dicta uirtute iam pleni reponunt\ncapitibus galeas, scuta tollunt. procedunt imperatores ad conloquium.\nferri non potuit Maximinus ad pacem: contemnebat\nenim Licinium ac desertum in a militibus existimabat, quod\nille esset in largiendo tenax, ipse autem profusus, eoque proposito\nmouerat bellum, ut exercitu Licinii sine certamine accepto\nad Constantinum duplicatis uiribus statim pergeret.\nErgo propius acceditur, tubae canunt, signa procedunt.\nLiciniani impetu facto aduersarios inuadunt. illi uero perterriti\nnec gladios expedire nec tela iacere quiuerunt.\nMaximinus\naciem circumire ac milites Licinianos nunc precibus sollicitare,\nnunc donis. nullo loco auditur. fit impetus in eum et ad suos\nrefugit. caedebatur acies eius inpune et tantus numerus legionum,\ntanta uis militum a paucis metebatur.\nnemo nominis,\nnemo uirtutis, nemo ueterum praemiorum memor: quasi ad\ndeuotam mortem, non ad proelium uenissent, sic eos deus\nsummus iugulandos subiecit inimicis. iam strata erat ingens\nmultitudo. uidet Maximinus aliter rem geri quam putabat.\nproiecit purpuram et sumpta ueste seruili fugit ac fretum\n\n\n\n\ntraiecit. at in exercitu pars dimidia prostrata est, pars autem\nuel dedita uel in fugam conuersa est: ademerat enim pudorem\ndeserendi desertor imperator.\nat ille Kalendis Mais id\nest una nocte atque una die **, Nicomediam alia nocte peruenit,\ncum locus proelii abesset milia centum sexaginta, raptisque\nfiliis et uxore eto:.paucis ex palatio comitibus petiuit Orientem.\nsed in Cappadocia collectis ex fuga et ab Oriente\nmilitibus substitit. ita uestem resumpsit.\nLicinius uero accepta exercitus parte ac distributa\ntraiecit exercitum in Bithyniam paucis post pugnam diebus et\nNicomediam ingressus gratiam deo, cuius auxilio uicerat, retulit\nac die Iduum Iuniarum Constantino atque ipso ter consulibus\nde restituenda ecclesia huius modi litteras ad praesidem\ndatas proponi iussit:\nCum feliciter tam ego [quam] Constantinus Augustus\nquam etiam ego Licinius Augustus apud\nMediolanum conuenissemus atque uniuersa quae\nad commoda et securitatem publicam pertinerent,\nin tractatu haberemus, haec inter cetera quae uidebamus\npluribus hominibus profutura, uel in\n\n\n\n\n\n\nprimis ordinanda esse credidimus, quibus diuinitatis\nreuerentia continebatur, ut daremus et Christianis\net omnibus liberam potestatem sequendi\nreligionem quam quisque uoluisset, quo quicquid\n<est> diuinitatis in sede caelesti, nobis atque omnibus\nqui sub potestate nostra sunt constituti,\nplacatum ac propitium possit existere.\nitaque\nhoc consilium salubri ac rectissima ratione ineundum\nesse credidimus, ut nulli omnino facultatem\nabnegandam putaremus, qui uel obseruationi\nChristianorum uel ei religioni mentem suam dederat\nquam ipse sibi aptissimam esse sentiret,\nut possit nobis summa diuinitas, cuius religioni\nliberis mentibus obsequimur, in omnibus solitum\nfauorem suum beniuolentiamque praestare.\nquare\nscire dicationem tuam conuenit placuisse nobis,\nut amotis omnibus omnino condicionibus quae\n\n\n\n\nprius scriptis ad officium tuum datis super Christianorum\nnomine <continebantur, et quae prorsus\nsinistra et a nostra clementia aliena esse)\nuidebantur, <ea remoueantur, et> nunc libere ac\nsimpliciter unus quisque eorum, qui eandem obseruandae\nreligionis Christianorum gerunt uoluntatem,\ncitra ullam inquietudinem ac molestiam\nsui id ipsum obseruare contendant.\nquae sollicitudini\ntuae plenissime significanda esse credidimus,\nquo scires nos liberam atque absolutam colendae\nreligionis suae facultatem isdem Christianis\ndedisse.\nquod cum isdem a nobis indultum\nesse peruideas, intellegit dicatio tua etiam aliis\n\n\n\n\nreligionis suae uel obseruantiae potestatem similiter\napertam et liberam pro quiete temporis nostri\n<esse> concessam, ut in colendo quod quisque\ndelegerit, habeat liberam facultatem. <quod\na nobis factum est, ut neque cuiquam> honori neque\ncuiquam religioni <detractum> aliquid a nobis\n(uideatur>.\natque hoc insuper in persona\nChristianorum statuendum esse censuimus, quod,\nsi eadem loca, ad quae antea conuenire consuerant,\nde quibus etiam datis ad officium tuum litteris\ncerta antehac forma fuerat comprehensa,\npriore tempore aliqui uel a fisco nostro uel ab\nalio quocumque uidentur esse mercati, eadem\nChristianis sine pecunia et sine ulla pretii petitione,\npostposita omni frustratione atque ambiguitate,\nrestituant, qui etiam dono fuerunt consecuti,\neadem similiter isdem Christianis quantocius\nreddant, etiam uel hi qui emerunt uel qui\ndono fuerunt consecuti, si petiuerint de nostra\nbeniuolentia aliquid, uicarium postulent, quo et\nipsis per nostram clementiam consulatur. quae\nomnia corpori Christianorum protinus per intercessionem\ntuam ac sine mora tradi oportebit.\net\nquoniam idem Christiani non [in] ea loca tantum\nad quae conuenire consuerunt, sed alia etiam habuisse\nnoscuntur ad ius corporis eorum id est\necclesiarum, non hominum singulorum, pertinentia,\nea omnia lege quam superius comprehendimus,\ncitra ullam prorsus ambiguitatem uel controuersiam\nisdem Christianis id est corpori et\nconuenticulis eorum reddi iubebis, supra dicta\nscilicet ratione seruata, ut ii qui eadem sine\n\n\n\n\npretio sicut diximus restituant, indemnitatem de nostra\nbeniuolentia sperent.\nin quibus omnibus supra\ndicto corpori Christianorum intercessionem\ntuam efficacissimam exhibere debebis, ut praeceptum\nnostrum quantocius conpleatur, quo etiam\nin hoc per clementiam nostram quieti publicae\nconsulatur.\nhactenus fiet, ut, sicut superius comprehensum\nest, diuinus iuxta nos fauor, quem in\ntantis sumus rebus experti, per omne tempus prospere\nsuccessibus nostris cum beatitudine publica\n- perseueret.\nut autem huius sanctionis <et> beniuolentiae\nnostrae forma ad omnium possit peruenire\nnotitiam, prolata programmate tuo haec scripta\net ubique pro-poaere et ad omnium scientiam\nte perferre conueniet, ut huius nostrae beniuolentiae\n[nostrae] sanctio latere non possit.\nHis litteris propositis etiam verbo hortatus est, ut conuenticula\n< 10) statum pristinum redderentur. sic ab euersa ecclesia\nusque ad restitutam fuerunt anni decem, menses plus\nminus quattuor.\nSequenti autem Licinio cum exercitu tyrannum profugus\nconcessit et rursus Tauri montis angustias petiit. munimentis\nibidem ac turribus fabricatis iter obstruere conatus\n\n\n\n\n\n\n\n\nest et inde detrusus perrumpentibus omnia uictoribus Tarsum\npostremo confugit.\nibi cum iam terra marique premeretur\nnec ullum speraret refugium, angore animi ac metu confugit\nad mortem quasi ad remedium malorum, quae deus in caput\neius ingessit.\nsed prius cibo se infersit ac uino ingurgitauit,\nut solent ii qui hoc ultimo se facere arbitrantur, et sic hausit\nuenenum. cuius uis referto stomacho repercussa ualere non\npotuit in praesens, sed in languorem malum uersum est pestilentiae\nsimilem, ut diutius protracto spiritu cruciamenta\nsentiret.\niam saeuire in eum coeperat uirus. cuius ui cum\npraecordia eius furerent, insustentabili dolore usque ad rabiem\nmentis elatus est, adeo ut per dies quattuor insania percitus\nhaustam manibus terram uelut esuriens deuoraret.\ndeinde\npost multos grauesque cruciatus cum caput suum parietibus\ninfligeret, exilierunt oculi eius de caueis. tunc demum, amisso\nuisu, deum uidere coepit candidatis ministris de se iudicantem.\nexclamabat ergo sicut ii qui torquentur solent, et non\nse, sed alios fecisse dicebat. deinde quasi tormentis adactus\nfatebatur Christum subinde deprecans et implorans, ut suimet\nmisereretur.\nsic inter gemitus quos tamquam cremaretur edebat,\nnocentem spiritum detestabili genere mortis efflauit.\nHoc modo deus uniuersos persecutores nominis sui\ndebellauit, ut eorum nec stirps nec radix ulla remaneret.\nnam Licinius summa rerum potitus in primis Yaleriam, quam\nMaximinus iratus ne post fugam quidem, cum sibi uideret\nesse pereundum, fuerat ausus occidere, item Candidianum,\nquem Valeria ex concubina genitum ob sterilitatem adoptauerat,\nnecari iussit. mulier tamen ut eum uicisse cognouit.\nmutato habitu comitatui eius se immiscuerat, ut fortunam\nCandidiani specularetur: < qui> quia Nicomediae se obtulerat\net in honore haberi uidebatur, nihil tale metuens occisus est.\net illa exitu eius audito protinus fugit.\nidem Seueri filium\nSeuerianum iam aetate robustum, qui fugientem Maximinum\nfuerat ex acie secutus, tamquam post obitum eius de sumenda\npurpura cogitasset, capitali sententiae subiectum interemit.\nqui omnes Licinium iam pridem quasi malum metuentes, cum\nMaximino esse maluerant praeter Valeriam, quae <quod> uolenti\nLicinio, in omnia Maximiani <bona> hereditatis iure suo\n-^\n<se> cedere, idem Maximino negauerat.\nipsius quoque\n\n\n\n\n\n\nMaximini filium [suum] maximum agentem in annis octo et filiam\nseptennem, quae desponsa fuerat Candidiano, extinxit. sed prius\nmater eorum in Orontem praecipitata est: ibi saepe illa castas\nfeminas mergi iusserat.\nsic omnes impii uero et iusto iudicio\ndei eadem quae fecerant, receperunt.\nValeria quoque per uarias prouincias quindecim mensibus\nplebeio cultu peruagata postremo apud Thessalonicam\ncognita, comprehensa cum matre poenas dedit.\nductae igitur\nmulieres cum ingenti spectaculo et miseratione tanti casus\nad supplicium, et amputatis capitibus corpora earum in mare\nabiecta sunt. ita illis pudicitia et condicio exitio fuit.\nQuae omnia secundum fidem — scienti enim loquor —\nita ut gesta sunt mandanda litteris credidi, ne aut memoria\n\n\n\n\n\n\ntantarum rerum interiret aut si quis historiam scribere uoluisset,\n[non] corrumperet ueritatem uel peccata illorum aduersus\ndeum uel iudicium dei aduersus illos reticendo.\ncuius aeternae\npietati gratias agere debemus, qui tandem respexit in\nterram, quod gregem suum partim uastatum a lupis rapacibus\npartim uero dispersum reficere ac recolligere dignatus est et\nbestias malas extirpare, quae diuini gregis pascua protriuerant,\ncubilia dissipauerant.\nubi sunt modo magnifica illa et clara\nper gentes Iouiorum et Herculiorum cognomina, quae primum\na Dioclete ac Maximiano insolenter adsumpta ac postmodum\nad successores eorum translata uiguerunt? nempe deleuit ea\ndominus et erasit de terra.\ncelebremus igitur triumphum dei\ncum exultatione, uictoriam domini cum laudibus frequentemus,\ndiurnis nocturnisque precibus celebremus, celebremus, ut pacem\npost annos decem plebi suae datam confirmet in saeculum.\ntu praecipue, Donate carissime, qui a deo mereris audiri,\n\n\n\n\n\n\ndominum deprecare, ut misericordiam suam seruet etiam famulis\nsuis propitius ac mitis, ut omnes insidias atque impetus diaboli\na populo suo arceat, ut florescentis ecclesiae perpetuam\nquietem custodiat.\n"};
