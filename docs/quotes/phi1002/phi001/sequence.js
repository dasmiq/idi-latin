var sequence = {"name":"Quintilian. Institutio Oratoria","data":"efflagitasti cotidiano convicio, ut libros, quos ad Marcellum\nmeum de Institutione oratoria scripseram iam emittere inciperem.\nnam ipse eos nondum opinabar satis maturuisse, quibus\ncomponendis, ut scis, paulo plus quam biennium tot alioqui negotiis\ndistrictus impendi; quod tempus non tam stilo quam inquisitioni\ninstituti operis prope infiniti et legendis auctoribus, qui sunt\ninnumerabiles, datum est.\nusus deinde Horatii consilio, qui in arte poetica suadet, ne\npraecipitetur editio nonumque prematur in annum,\ndabam iis otium, ut, refrigerato inventionis amore, diligentius\nrepetitos tanquam lector perpenderem.\nsed si tanto opere efflagitantur quam tu adfirmas, permittamus\nvela ventis et oram solventibus bene precemur. multum autem\nin tua quoque fide ac diligentia positum est, ut in manus hominum quam\nemendatissimi veniant.\npost impetratam studiis meis quietem, quae per viginti annos erudiendis\niuvenibus impenderam, cum a me quidam familiariter postularent, ut\naliquid de ratione dicendi componerem, diu sum equidem reluctatus, quod\nauctores utriusque linguae clarissimos non ignorabam multa, quae ad hoc\nopus pertinerent, diligentissime scripta posteris reliquisse.\nsed qua ego ex causa faciliorem mihi veniam meae deprecationis\narbitrabar fore, hac accendebantur illi magis, quod inter diversas\nopiniones priorum et quasdam etiam inter se contrarias difficilis esset\nelectio; ut mihi si non inveniendi nova at certe iudicandi de veteribus\niniungere laborem non iniuste viderentur.\nquamvis autem non tam me vinceret praestandi, quod exigebatur, fiducia quam negandi verecundia,\nlatius se tamen aperiente materia plus quam imponebatur oneris sponte\nsuscepi, simul ut pleniore obsequio demererer amantissimos mei, simul ne\nvulgarem viam ingressus alienis demum vestigiis insisterem.\nnam ceteri fere, qui artem orandi litteris tradiderunt, ita\nsunt exorsi, quasi perfectis omni alio genere doctrinae summam in\neloquentia manum imponerent, sive contemnentes tanquam parva, quae prius\ndiscimus, studia, sive non ad suum pertinere officium opinati, quando\ndivisae professionum vices essent, seu, quod proximum vero, nullam\ningenii sperantes gratiam circa res etiamsi necessarias procul tamen ab\nostentatione positas; ut operum fastigia spectantur, latent fundamenta.\nego , cum existimem nihil arti oratoriae alienum, sine quo\nfieri non posse oratorem fatendum est, nec ad ullius rei summam nisi\npraecedentibus initiis perveniri, ad minora illa, sed quae si negligas,\nnon sit maioribus locus, demittere me non recusabo; nec aliter, quam si\nmihi tradatur educandus orator, studia eius formare ab infantia\nincipiam. Quod opus, Marcelle Victori, tibi dicamus;\nquem, cum amicissimum nobis tum eximio litterarum amore flagrantem, non\npropter haec modo (quamquam sint magna) dignissimum hoc mutuae inter nos\ncaritatis pignore iudicabamus; sed quod erudiendo Getae tuo, cuius prima\naetas manifestum iam ingenii lumen ostendit, non inutiles fore libri\nvidebantur, quos ab ipsis dicendi velut incunabulis, per omnes, quae\nmodo aliquid oratori futuro conferant, artis ad summam eius operis\nperducere destinabamus;\natque eo magis, quod duo iam sub nomine meo libri ferebantur artis\nrhetoricae neque editi a me neque in hoc comparati. namque\nalterum sermonem per biduum habitum pueri, quibus id praestabatur,\nexceperant; alterum pluribus sane diebus, quantum notando consequi\npotuerant, interceptum boni iuvenes, sed nimium amantes mei, temerario\neditionis honore vulgaverant.\nquare in his quoque libris erunt eadem aliqua, multa mutata,\nplurima adiecta, omnia vero compositiora et, quantum nos poterimus,\nelaborata.\noratorem autem instituimus illum perfectum, qui esse nisi vir\nbonus non potest; ideoque non dicendi modo eximiam in eo facultatem sed\nomnes animi virtutes exigimus.\nneque enim hoc concesserim, rationem rectae honestaeque vitae\n(ut quidam putaverunt) ad philosophos relegandam, cum vir ille vere\ncivilis et publicarum privatarumque rerum administrationi accommodatus,\nqui regere consiliis urbes, fundare legibus, emendare iudiciis possit,\nnon alius sit profecto quam orator.\nquare , tametsi me fateor usurum quibusdam, quae philosophorum\nlibris continentur, tamen ea iure vereque contenderim esse operis nostri\nproprieque ad artem oratoriam pertinere.\nan , si frequentissime de iustitia, fortitudine, temperantia\nceterisque similibus disserendum est, adeo ut vix ulla possit causa\nreperiri in quam non aliqua ex his incidat quaestio, eaque omnia\ninventione atque elocutione sunt explicanda, dubitabitur, ubicunque vis\ningenii et copia dicendi postulatur, ibi partes oratoris esse\npraecipuas?\nfueruntque haec, ut Cicero apertissime colligit, quemadmodum\niuncta natura sic officio quoque copulata, ut iidem sapientes atque\neloquentes haberentur. scidit deinde se studium, atque\ninertia factum est, ut artes esse plures viderentur. nam ut\nprimum lingua esse coepit in quaestu institutumque eloquentiae bonis\nmale uti, curam morum, qui diserti habebantur,\nreliquerunt.\nea vero destituta infirmioribus ingeniis velut praedae fuit.\ninde quidam, contempto bene dicendi labore, ad formandos\nanimos statuendasque vitae leges regressi partem quidem potiorem, si\ndividi posset, retinuerunt; nomen tamen sibi insolentissimum\narrogaverunt, ut soli studiosi sapientiae vocarentur, quod neque summi\nimperatores neque in consiliis rerum maximarum ac totius administratione\nrei publicae clarissime versati sibi unquam vindicare sunt ausi.\nfacere enim optima quam promittere maluerunt.\nac veterum quidem sapientiae professorum multos et honesta\npraecepisse et, ut praeceperint, etiam vixisse, facile concesserim;\nnostris vero temporibus sub hoc nomine maxima in plerisque vitia\nlatuerunt. non enim virtute ac studiis, ut haberentur\nphilosophi, laborabant, sed vultum et tristitiam et dissentientem a\nceteris habitum pessimis moribus praetendebant.\nhaec autem, quae velut propria philosophiae asseruntur, passim\ntractamus omnes. quis enim non de iusto, aequo ac bono, modo\nnon et vir pessimus, loquitur? quis non etiam rusticorum aliqua de\ncausis naturalibus quaerit? nam verborum proprietas ac differentia\nomnibus, qui sermonem curae habent, debet esse\ncommunis.\nsed ea et sciet optime et eloquetur orator; qui si fuisset\naliquando perfectus, non a philosophorum scholis virtutis praecepta\npeterentur. nunc necesse est ad eos aliquando auctores\nrecurrere, qui desertam, ut dixi, partem oratoriae artis, meliorem\npraesertim, occupaverunt, et velut nostrum reposcere; non ut nos illorum\nutamur inventis, sed ut illos alienis usos esse doceamus.\nsit igitur orator vir talis, qualis vere sapiens appellari\npossit; nec moribus modo perfectus (nam id mea quidem opinione, quanquam\nsunt qui dissentiant, satis non est) sed etiam scientia et omni\nfacultate dicendi, qualis fortasse nemo adhuc fuerit;\nsed non ideo minus nobis ad summa tendendum est; quod fecerunt plerique\nveterum, qui, etsi nondum quemquam sapientem repertum putabant,\npraecepta tamen sapientiae tradiderant.\nnam est certe aliquid consummata eloquentia, neque ad eam\npervenire natura humani ingenii prohibet. quod si non\ncontingat, altius tamen ibunt, qui ad summa nitentur, quam qui,\npraesumpta desperatione quo velint evadendi, protinus circa ima\nsubstiterint.\nquo magis impetranda erit venia, si ne minora quidem illa,\nverum operi, quod instituimus, necessaria praeteribo. nam\nliber primus ea, quae sunt ante officium rhetoris,\ncontinebit. secundo prima apud rhetorem elementa et quae de\nipsa rhetorices substantia quaeruntur tractabimus.\nquinque deinceps inventioni (nam huic et dispositio\nsubiungitur), quattuor elocutioni, in cuius partem memoria ac\npronuntiatio veniunt, dabuntur. unus accedet, in quo nobis\norator ipse informandus est, ubi, qui mores eius, quae in\nsuscipiendis, discendis, agendis causis ratio, quod eloquentiae genus,\nquis agendi debeat esse finis, quae post fine studia, quantum nostra\nvalebit infirmitas, disseremus.\nhis omnibus admiscebitur, ut quisque locus postulabit, docendi\nratio, quae non eorum modo scientia, quibus solis quidam nomen artis\ndederunt, studiosos instruat et (ut sic dixerim) ius ipsum rhetorices\ninterpretetur, sed alere facundiam, vires augere eloquentiae possit.\nnam plerumque nudae illae artes nimia subtilitatis\nadfectatione frangunt atque concidunt quidquid est in oratione\ngenerosius, et omnem sucum ingenii bibunt et ossa detegunt: quae ut esse\net adstringi nervis suis debent, sic corpore operienda sunt.\nideoque nos non particulam illam, sicut plerique, sed quidquid\nutile ad instituendum oratorem putabamus, in hos duodecim libros\ncontulimus breviter omnia demonstraturi.\nnam si quantum de quaque re dici potest persequamur,\nfinis operis non reperietur.\nillud tamen in primis testandum est, nihil praecepta atque\nartes valere nisi adiuvante natura. quapropter ei, cui deerit\ningenium, non magis haec scripta sint quam de agrorum cultu sterilibus\nterris.\nsunt et alia ingenita cuique adiumenta, vox, latus patiens\nlaboris, valetudo, constantia, decor; quae si modica obtigerunt, possunt\nratione ampliari, sed nonnunquam ita desunt, ut bona etiam ingenii\nstudiique corrumpant; sicut et haec ipsa sine doctore perito, studio\npertinaci, scribendi, legendi, dicendi multa et continua exercitatione\nper se nihil prosunt.\nigitur nato filio pater spem de illo primum quam optimam\ncapiat, ita diligentior a principiis fiet. falsa enim est\nquerela, paucissimis hominibus vim percipiendi, quae tradantur, esse\nconcessam, plerosque vero laborem ac tempora tarditate ingenii perdere.\nnam contra plures reperias et faciles in excogitando et\nad discendum promptos. quippe id est homini naturale; ac\nsicut aves ad volatum, equi ad cursum, ad saevitiam ferae gignuntur; ita\nnobis propria est mentis agitatio atque\nsollertia, unde origo animi caelestis creditur.\nhebetes vero et indociles non magis secundum naturam homines\neduntur quam prodigiosa corpora et monstris insignia, sed hi pauci\nadmodum fuerunt. argumentum quod in pueris elucet spes\nplurimorum, quae cum emoritur aetate, manifestum est, non naturam\ndefecisse sed curam. praestat tamen ingenio alius alium.\nconcedo ; sed plus efficiet aut minus; nemo reperitur, qui sit\nstudio nihil consecutus. hoc qui perviderit, protinus ut erit\nparens factus, acrem quam maxime curam spei futuri oratoris impendat.\nante omnia ne sit vitiosus sermo nutricibus, quas si fieri\nposset sapientes Chrysippus optavit, certe quantum res pateretur optimas\neligi voluit. et morum quidem in his haud dubie prior ratio\nest, recte tamen etiam loquantur.\nhas primum audiet puer, harum verba effingere imitando\nconabitur. et natura tenacissimi sumus eorum, quae rudibus\nanimis percepimus; ut sapor, quo nova imbuas, durat, nec lanarum\ncolores, quibus simplex ille candor mutatus est, elui possunt.\net haec ipsa magis pertinaciter haerent, quo deteriora\nsunt. nam bona facile mutantur in peius; num quando in bonum\nverteris vitia? non assuescat ergo, ne\ndum infans quidem est, sermoni qui dediscendus sit.\nin parentibus vero quam plurimum esse eruditionis optaverim,\nnec de patribus tantum loquor. nam Gracchorum eloquentiae\nmultum contulisse accepimus Corneliam matrem, cuius doctissimus sermo in\nposteros quoque est epistolis traditus: et Laelia C. filia reddidisse in\nloquendo paternam elegantiam dicitur, et Hortensiae Q. filiae oratio\napud Triumviros habita legitur non tantum in sexus honorem.\nnec tamen ii, quibus discere ipsis non contigit, minorem curam\ndocendi liberos habeant; sed sint propter hoc ipsum ad cetera magis\ndiligentes.\nde pueris, inter quos educabitur ille huic spei destinatus,\nidem quod de nutricibus dictum sit. de paedagogis hoc\namplius, ut aut sint eruditi plene, quam primam esse curam velim, aut se\nnon esse eruditos sciant. nihil est peius iis, qui paulum\naliquid ultra primas litteras progressi falsam sibi scientiae\npersuasionem induerunt. nam et cedere praecipiendi partibus\nindignantur et velut iure quodam potestatis, quo fere hoc hominum genus\nintumescit, imperiosi atque interim saevientes\nstultitiam suam perdocent.\nnec minus error eorum nocet moribus; siquidem Leonides\nAlexandri paedagogus, ut a Babylonio Diogene traditur, quibusdam eum\nvitiis imbuit, quae robustum quoque et iam maximum regem ab illa\ninstitutione puerili sunt persecuta.\nsi cui multa videor exigere, cogitet oratorem institui, rem\narduam, etiam cum ei formando nihil defuerit; praeterea plura ac\ndifficiliora superesse. nam et studio perpetuo et\npraestantissimis praeceptoribus et plurimis disciplinis opus est.\nquapropter praecipienda sunt optima; quae si quis gravabitur,\nnon rationi defuerint sed homini. si tamen non continget,\nquales maxime velim nutrices, pueros, paedagogos habere, at unus certe\nsit assiduus loquendi non imperitus, qui, si qua erunt ab his praesente\nalumno dicta vitiose, corrigat protinus nec insidere illi sinat; dum\ntamen intelligatur, id, quod prius dixi, bonum esse, hoc remedium.\nA sermone Graeco puerum incipere malo, quia Latinum, qui pluribus in usu\nest, vel nobis nolentibus perbibet, simul quia disciplinis quoque\nGraecis prius instituendus est, unde et nostrae fluxerunt.\nnon tamen hoc adeo superstitiose fieri velim, ut diu tantum\nGraece loquatur aut discat, sicut plerisque moris est. hoc\nenim accidunt et oris plurima vitia in peregrinum sonum corrupti et\nsermonis; cui cum Graecae figurae assidua consuetudine haeserunt, in\ndiversa quoque loquendi ratione pertinacissime durant.\nnon longe itaque Latina subsequi debent et cito pariter ire.\nita fiet, ut, cum aequali cura linguam utramque tueri\ncoeperimus, neutra alteri officiat.\nquidam litteris instituendos, qui minores septem annis essent,\nnon putaverunt, quod illa primum aetas et intellectum disciplinarum\ncapere et laborem pati posset. in qua sententia Hesiodum esse\nplurimi tradunt qui ante grammaticum Aristophanen fuerunt; nam is primus\nὑποθήκας, in quo libro scriptum\nhoc invenitur, negavit esse huius poëtae.\nsed alii quoque auctores, inter quos Eratosthenes, idem\npraeceperunt. melius autem, qui nullum tempus vacare cura\nvolunt, ut Chrysippus. nam is, quamvis nutricibus triennium\ndederit, tamen ab illis quoque iam formandam quam optimis institutis\nmentem infantium iudicat.\ncur autem non pertineat ad litteras aetas, quae ad mores iam\npertinet? neque ignoro, toto illo, de quo loquor, tempore vix\ntantum effici, quantum conferre unus postea possit annus; sed tamen mihi, qui dissenserunt, videntur non tam\ndiscentibus in hac parte quam docentibus pepercisse.\nquid melius alioqui facient, ex quo loqui poterunt?\nfaciant enim aliquid necesse est. aut cur hoc,\nquantulumcunque est, usque ad septem annos lucrum fastidiamus?\nnam certe quamlibet parvum sit, quod contulerit aetas\nprior, maiora tamen aliqua discet puer ipso illo anno, quo minora\ndidicisset.\nhoc per singulos prorogatum in summam proficit, et quantum in\ninfantia praesumptum est temporis, adolescentiae adquiritur.\nidem etiam de sequentibus annis praeceptum sit, ne, quod\ncuique discendum est, sero discere incipiat. non ergo\nperdamus primum statim tempus, atque eo minus, quod initia litterarum\nsola memoria constant, quae non modo iam est in parvis sed tum etiam\ntenacissima est.\nnec sum adeo aetatum imprudens, ut instandum protinus teneris\nacerbe putem exigendamque plane operam. nam id in primis\ncavere oportebit, ne studia, qui amare nondum potest, oderit et\namaritudinem semel perceptam etiam ultra rudes annos reformidet.\nlusus hic sit; et rogetur et laudetur et numquam non\nfecisse se gaudeat, aliquando ipso nolente doceatur alius, cui invideat;\ncontendat interim et saepius vincere se putet;\npraemiis etiam, quae capit illa aetas, evocetur.\nparva docemus oratorem instituendum professi, sed est sua\netiam studiis infantia; et ut corporum mox fortissimorum educatio a\nlacte cunisque initium ducit, ita futurus eloquentissimus edidit\naliquando vagitum et loqui primum incerta voce temptavit et haesit circa\nformas litterarum. nec si quid discere satis non est, ideo\nnec necesse est.\nquodsi nemo reprehendit patrem, qui haec non negligenda in suo\nfilio putet, cur improbetur, si quis ea, quae domi suae recte faceret,\nin publicum promit? atque eo magis, quod minora etiam\nfacilius minores percipiunt, et ut corpora ad quosdam membrorum flexus\nformari nisi tenera non possunt, sic animos quoque ad pleraque duriores\nrobur ipsum facit.\nan Philippus Macedonum rex Alexandro filio suo prima\nlitterarum elementa tradi ab Aristotele, summo eius aetatis philosopho,\nvoluisset, aut ille suscepisset hoc officium, si non studiorum initia et\na perfectissimo quoque optime tractari et pertinere ad summam credidisset?\nfingamus igitur Alexandrum dari nobis impositum gremio, dignum\ntanta cura infantem (quanquam suus cuique dignus est): pudeatne me in\nipsis statim elementis etiam brevia docendi monstrare compendia?\nneque enim mihi illud saltem placet, quod fieri in\nplurimis video, ut litterarum nomina et contextum prius quam formas\nparvuli discant.\nobstat hoc agnitioni earum non intendentibus mox animum ad\nipsos ductus, dum antecedentem memoriam sequuntur. quae causa\nest praecipientibus, ut etiam, cum satis adfixisse eas pueris recto illo\nquo primum scribi solent contextu videntur, retro agant rursus et varia\npermutatione turbent, donec litteras qui instituuntur facie norint non\nordine. quapropter optime sicut hominum pariter et habitus et\nnomina edocebuntur.\nsed quod in litteris obest, in syllabis non nocebit.\nnon excludo autem, id quod est inventum\nirritandae ad discendum infantiae gratia eburneas etiam litterarum\nformas in lusum offerre; vel si quid aliud, quo magis illa aetas\ngaudeat, inveniri potest, quod tractare, intueri, nominare iucundum sit.\ncum vero iam ductus sequi coeperit, non inutile erit eas\ntabellae quam optime insculpi, ut per illos velut\nsulcos ducatur stilus. nam neque errabit, quemadmodum in\nceris (continebitur enim utrinque marginibus neque extra praescriptum\negredi poterit) et celerius ac saepius sequendo certa vestigia firmabit\narticulos, neque egebit adiutorio manum suam manu superimposita\nregentis.\nnon est aliena res, quae fere ab honestis negligi solet, cura\nbene ac velociter scribendi. nam cum sit in studiis\npraecipuum, quoque solo verus ille profectus et altis radicibus nixus\nparetur, scribere ipsum, tardior stilus cogitationem moratur, rudis et\nconfusus intellectu caret; unde sequitur alter dictandi, quae\ntransferenda sunt, labor.\nquare cum semper et ubique tum praecipue in epistolis secretis\net familiaribus delectabit ne hoc quidem neglectum reliquisse.\nsyllabis nullum compendium est; perdiscendae omnes nec, ut fit\nplerumque, difficillima quaeque earum differenda, ut in nominibus\nscribendis deprehendantur.\nquin immo ne primae quidem memoriae temere credendum; repetere\net diu inculcare fuerit utilius, et in lectione quoque non properare ad\ncontinuandam eam vel accelerandam, nisi cum inoffensa atque indubitata\nlitterarum inter se coniunctio suppeditare sine ulla cogitandi saltem\nmora poterit. Tunc ipsis syllabis verba complecti et\nhis sermonem connectere incipiat.\nincredibile est, quantum morae lectioni festinatione\nadiiciatur. hinc enim accidit dubitatio, intermissio,\nrepetitio plus quam possunt audentibus, deinde, cum errarunt, etiam iis\nquae iam sciunt diffidentibus.\ncerta sit ergo in primis lectio, deinde coniuncta et diu\nlentior, donec exercitatione contingat emendata velocitas.\nnam prospicere in dextrum (quod omnes praecipiunt) et\nprovidere, non rationis modo sed usus quoque est; quoniam sequentia\nintuenti priora dicenda sunt, et, quod difficillimum est, dividenda\nintentio animi, ut aliud voce aliud oculis agatur. illud non\npaenitebit curasse, cum scribere nomina puer (quemadmodum moris est)\ncoeperit, ne hanc operam in vocabulis vulgaribus et forte occurrentibus\nperdat.\nprotinus enim potest interpretationem linguae secretioris,\nquas Graeci γλώσσας vocant, dum aliud\nagitur, ediscere et inter prima elementa consequi rem postea proprium\ntempus desideraturam. et quoniam circa res adhuc tenues\nmoramur, ii quoque versus, qui ad imitationem scribendi proponentur, non\notiosas velim sententias habeant sed honestum aliquid monentes.\nprosequitur haec memoria in senectutem et impressa animo rudi\nusque ad mores proficiet. etiam dicta clarorum virorum et\nelectos ex poÃ«tis maxime (namque eorum cognitio\nparvis gratior est) locos ediscere inter lusum licet. nam et\nmaxime necessaria est oratori (sicut suo loco dicam) memoria, et ea\npraecipue firmatur atque alitur exercitatione, et in his, de quibus nunc\nloquimur, aetatibus, quae nihildum ipsae generare ex se queunt, prope\nsola est, quae iuvari cura docentium possit.\nnon alienum fuerit exigere ab his aetatibus, quo sit\nabsolutius os et expressior sermo, ut nomina quaedam versusque\nadfectatae difficultatis ex pluribus et asperrime coeuntibus inter se\nsyllabis catenatos et velut confragosos quam citatissime volvant;\nχαλινοί Graece vocantur.\nres modica dictu, qua tamen omissa multa linguae vitia,\nnisi primis eximuntur annis, inemendabili in posterum pravitate\ndurantur.\nsed nobis iam paulatim adcrescere puer et exire de gremio et\ndiscere serio incipiat. hoc igitur potissimum loco tractanda\nquaestio est, utiliusne sit domi atque intra privatos parietes studentem\ncontinere an frequentiae scholarum et velut publicis praeceptoribus\ntradere.\nquod quidem cum iis, a quibus clarissimarum civitatium mores\nsunt instituti, tum eminentissimis auctoribus video placuisse.\nnon est tamen dissimulandum, esse nonnullos, qui ab hoc\nprope publico more privata quadam persuasione dissentiant. hi\nduas praecipue rationes sequi videntur: unam, quod moribus magis\nconsulant fugiendo turbam hominum eius aetatis, quae sit ad vitia maxime prona, unde causas turpium factorum\nsaepe extitisse utinam falso iactaretur; alteram, quod, quisquis futurus\nest ille praeceptor, liberalius tempora sua impensurus uni videtur, quam\nsi eadem in plures partiatur.\nprior causa prorsus gravis. nam si studiis quidem\nscholas prodesse, moribus autem nocere constaret, potior mihi ratio\nvivendi honeste quam vel optime dicendi videretur. sed mea\nquidem sententia iuncta ista atque indiscreta sunt. neque\nenim esse oratorem nisi bonum virum iudico, et fieri etiamsi potest\nnolo. de hac re igitur prius.\ncorrumpi mores in scholis putant; nam et corrumpuntur interim,\nsed domi quoque, et sunt multa eius rei exempla tam hercule quam\nconservatae sanctissime utrobique opinionis. natura cuiusque\ntotum curaque distat. da mentem ad peiora facilem, da\nnegligentiam formandi custodiendique in aetate prima pudoris: non\nminorem flagitiis occasionem secreta praebuerint. nam et\npotest turpis esse domesticus ille praeceptor, nec tutior inter servos\nmalos quam ingenuos parum modestos conversatio est.\nat si bona ipsius indoles, si non caeca ac sopita parentum\nsocordia est, et praeceptorem eligere sanctissimum quemque (cuius rei\npraecipua prudentibus cura est) et disciplinam, quae\nmaxime severa fuerit, licet, et nihilominus amicum gravem virum aut\nfidelem libertum lateri filii sui adiungere, cuius assiduus comitatus\netiam illos meliores faciat, qui timebantur.\nfacile erat huius metus remedium. utinam liberorum\nnostrorum mores non ipsi perderemus. infantiam statim\ndeliciis solvimus. mollis illa educatio, quam indulgentiam\nvocamus, nervos omnes mentis et corporis frangit. quid non\nadultus concupiscet, qui in purpuris repit? nondum prima\nverba exprimit, iam coccum intelligit, iam conchylium poscit.\nante palatum eorum quam os instituimus.\nin lecticis crescunt; si terram attigerint, e manibus utrinque\nsustinentium pendent. gaudemus , si quid licentius dixerint:\nverba ne Alexandrinis quidem permittenda deliciis risu et osculo\nexcipimus. nec mirum: nos docuimus, ex nobis audiunt.\nnostras amicas, nostros concubinos vident, omne convivium\nobscenis canticis strepit, pudenda dictu spectantur. fit ex\nhis consuetudo, inde natura. discunt haec miseri, antequam\nsciant vitia esse; inde soluti ac fluentes non accipiunt ex scholis mala\nista sed in scholas adferunt.\nverum in studiis magis vacabit unus uni. ante omnia\nnihil prohibet esse illum nescio quem unum etiam cum\neo, qui in scholis eruditur. sed etiamsi iungi utrumque non\nposset, lumen tamen illud conventus honestissimi tenebris ac solitudini\npraetulissem. nam optimus quisque praeceptor frequentia\ngaudet ac maiore se theatro dignum putat.\nat fere minores ex conscientia suae infirmitatis haerere\nsingulis et officio fungi quodam modo paedagogorum non indignantur.\nsed praestat alicui vel gratia vel pecunia vel amicitia, ut\ndoctissimum atque incomparabilem magistrum domi habeat: num tamen ille\ntotum in uno diem consumpturus est? aut potest esse ulla tam perpetua\ndiscentis intentio, quae non ut visus oculorum obtutu continuo\nfatigetur? cum praesertim multo plus secreti temporis studia desiderent.\nneque enim scribenti, ediscenti, cogitanti praeceptor\nadsistit, quorum aliquid agentibus cuiuscunque interventus impedimento\nest. lectio quoque non omnis nec semper praeeunte vel\ninterpretante eget. quando enim tot auctorum notitia\ncontingeret? modicum ergo tempus est, quo in totum diem velut\nopus ordinetur ideoque per plures ire possunt etiam quae singuli\ntradenda sunt.\npleraque vero hanc condicionem habent, ut eadem voce ad omnes\nsimul perferantur Taceo de partitionibus et declamationibus rhetorum quibus certe quantuscunque numerus adhibeatur, tamen\nunusquisque totum feret.\nnon enim vox illa praeceptoris ut cena minus pluribus\nsufficit, sed ut sol universis idem lucis calorisque largitur.\ngrammaticus quoque si de loquendi ratione disserat, si\nquaestiones explicet, historias exponat, poemata enarret, tot illa\ndiscent quot audient.\nat enim emendationi praelectionique numerus obstat.\nsit incommodum, (nam quid fere undique placet?) mox illud\ncomparabimus commodis. nec ego tamen eo mitti puerum volo,\nubi negligatur. sed neque praeceptor bonus maiore se turba,\nquam ut sustinere eam possit, oneraverit; et in primis ea habenda cura\nest, ut is omni modo fiat nobis familiariter amicus, nec officium in\ndocendo spectet sed adfectum.\nita nunquam erimus in turba. nec sane quisquam\nlitteris saltem leviter imbutus eum, in quo studium ingeniumque\nperspexerit, non in suam quoque gloriam peculiariter fovebit.\net ut fugiendae sint magnae scholae (cui ne ipsi quidem\nrei adsentior, si ad aliquem merito concurritur), non tamen hoc eo\nvalet, ut fugiendae sint omnino scholae. aliud est enim\nvitare eas, aliud eligere.\net si refutavimus quae contra dicuntur, iam explicemus, quid ipsi sequamur.\nante omnia futurus orator, cui in maxima celebritate et in\nmedia rei publicae luce vivendum est, adsuescat iam a tenero non\nreformidare homines neque illa solitaria et velut umbratica vita\npallescere. excitanda mens et adtollenda semper est, quae in\neiusmodi secretis aut languescit et quendam velut in opaco situm ducit,\naut contra tumescit inani persuasione; necesse est enim nimium tribuat\nsibi, qui se nemini comparat.\ndeinde cum proferenda sunt studia, caligat in sole et omnia\nnova offendit, ut qui solus didicerit quod inter multos faciendum est.\nmitto amicitias, quae ad senectutem usque firmissime durant\nreligiosa quadam necessitudine imbutae. neque enim est\nsanctius sacris iisdem quam studiis initiari. sensum ipsum,\nqui communis dicitur, ubi discet, cum se a congressu, qui non hominibus\nsolum sed mutis quoque animalibus naturalis est, segregarit?\nadde quod domi ea sola discere potest, quae ipsi\npraecipientur, in schola etiam quae aliis. audiet multa\ncotidie probari, multa corrigi; proderit alicuius obiurgata desidia,\nproderit laudata industria, excitabitur laude aemulatio,\nturpe ducet cedere pari, pulchrum superasse maiores.\naccendunt omnia haec animos, et licet ipsa vitium sit\nambitio, frequenter tamen causa virtutum est.\nnon inutilem scio servatum esse a praeceptoribus meis morem,\nqui, cum pueros in classes distribuerant, ordinem dicendi secundum vires\ningenii dabant; et ita superiore loco quisque declamabat, ut praecedere\nprofectu videbatur.\nhuius rei iudicia praebebantur; ea nobis ingens palma, ducere\nvero classem multo pulcherrimum. nec de hoc semel decretum\nerat; tricesimus dies reddebat victo certaminis potestatem.\nita nec superior successu curam remittebat et dolor\nvictum ad depellendam ignominiam concitabat.\nid nobis acriores ad studia dicendi faces subdidisse quam\nexhortationem docentium, paedagogorum custodiam, vota parentum, quantum\nanimi mei coniectura colligere possum, contenderim.\nsed sicut firmiores in litteris profectus alit aemulatio, ita\nincipientibus atque adhuc teneris condiscipulorum quam praeceptoris\niucundior hoc ipso quod facilior imitatio est. vix enim se\nprima elementa ad spem tollere effingendae, quam summam putant,\neloquentiae audebunt; proxima amplectentur magis, ut vites arboribus\napplicitae inferiores prius apprehendendo ramos in cacumina evadunt.\nquod adeo verum est, ut ipsius etiam magistri, si tamen\nambitiosis utilia praeferet, hoc opus sit, cum adhuc rudia tractabit\ningenia, non statim onerare infirmitatem discentium, sed temperare vires\nsuas et ad intellectum audientis descendere.\nnam ut vascula oris angusti superfusam humoris copiam\nrespuunt, sensim autem influentibus vel etiam instillatis complentur,\nsic animi puerorum quantum excipere possint videndum est. nam\nmaiora intellectu velut parum apertos ad percipiendum animos non\nsubibunt.\nutile igitur habere, quos imitari primum, mox vincere velis.\nita paulatim et superiorum spes erit. his\nadiicio, praeceptores ipsos non idem mentis ac spiritus in dicendo posse\nconcipere singulis tantum praesentibus quod illa celebritate audientium\ninstinctos.\nmaxima enim pars eloquentiae constat animo. hunc\nadfici, hunc concipere imagines rerum et transformari quodammodo ad\nnaturam eorum, de quibus loquimur, necesse est. is porro, quo\ngenerosior celsiorque est, hoc maioribus velut organis commovetur;\nideoque et laude crescit et impetu augetur et aliquid magnum agere\ngaudet.\nest quaedam tacita dedignatio, vim dicendi tantis comparatam\nlaboribus ad unum auditorem demittere: pudet\nsupra modum sermonis attolli. et sane concipiat quis mente\nvel declamantis habitum vel orantis vocem, incessum, pronuntiationem,\nillum denique animi et corporis motum, sudorem, ut alia praeteream, et\nfatigationem, audiente uno: nonne quiddam pati furori simile videatur?\nnon esset in rebus humanis eloquentia, si tantum cum\nsingulis loqueremur.\ntradito sibi puero docendi peritus ingenium eius in primis\nnaturamque perspiciet. ingenii signum in parvis praecipuum\nmemoria est. eius duplex virtus, facile percipere et\nfideliter continere. proximum imitatio; nam id quoque est\ndocilis naturae, sic tamen, ut ea quae discit effingat, non habitum\nforte et ingressum et si quid in peius notabile est.\nnon dabit mihi spem bonae indolis, qui hoc imitandi studio\npetet, ut rideatur. nam probus quoque in primis erit ille\nvere ingeniosus; alioqui non peius duxerim tardi esse ingenii quam mali.\nprobus autem ab illo segni et iacente plurimum aberit.\nhic meus quae tradentur non difficulter accipiet, quaedam\netiam interrogabit, sequetur tamen magis quam praecurret.\nillud ingeniorum velut praecox genus non temere unquam\npervenit ad frugem.\nhi sunt, qui parva facile faciunt et audacia provecti, quidquid illud possunt, statim ostendunt.\npossunt autem id demum, quod in proximo est; verba\ncontinuant, haec vultu interrito, nulla tardati verecundia proferunt.\nnon multum praestant sed cito.\nnon subest vera vis nec penitus immissis radicibus nititur;\nut, quae summo solo sparsa sunt semina, celerius se effundunt, et\nimitatae spicas herbulae inanibus aristis ante messem flavescunt.\nplacent haec annis comparata; deinde stat profectus,\nadmiratio decrescit.\nhaec cum animadverterit, perspiciat deinceps, quonam modo\ntractandus sit discentis animus. sunt quidam, nisi\ninstiteris, remissi, quidam imperia indignantur. quosdam continet metus,\nquosdam debilitat, alios continuatio extundit, in aliis plus impetus\nfacit.\nmihi ille detur puer, quem laus excitet, quem gloria iuvet,\nqui victus fleat. hic erit alendus ambitu, hunc mordebit\nobiurgatio, hunc honor excitabit, in hoc desidiam nunquam verebor.\ndanda est tamen omnibus aliqua remissio; non solum quia nulla\nres est, quae perferre possit continuum laborem, atque ea quoque, quae\nsensu et anima carent, ut servare vim suam possint, velut quiete alterna\nretenduntur; sed quod studium discendi voluntate, quae cogi non potest,\nconstat.\nitaque et virium plus adferunt ad discendum\nrenovati ac recentes et acriorem animum, qui fere necessitatibus\nrepugnat.\nnec me offenderit lusus in pueris; est et hoc signum\nalacritatis; neque illum tristem semperque demissum sperare possim\nerectae circa studia mentis fore, cum in hoc quoque maxime naturali\naetatibus illis impetu iaceat.\nmodus tamen sit remissionibus, ne aut odium studiorum faciant\nnegatae aut otii consuetudinem nimiae. sunt etiam nonnulli\nacuendis puerorum ingeniis non inutiles lusus, cum positis invicem\ncuiusque generis quaestiunculis aemulantur.\nmores quoque se inter ludendum simplicius detegunt; modo nulla\nvideatur aetas tam infirma, quae non protinus quid rectum pravumque sit\ndiscat, tum vel maxime formanda, cum simulandi nescia est et\npraecipientibus facillime cedit. frangas enim citius quam\ncorrigas, quae in pravum induruerunt.\nprotinus ergo, ne quid cupide, ne quid improbe, ne quid\nimpotenter faciat, monendus est puer; habendumque in animo semper illud\nVergilianum: adeo in\nteneris consuescere multum est. Caedi vero\ndiscentes, quamlibet et receptum sit et Chrysippus non improbet, minime\nvelim. primum , quia deforme atque servile est et certe,\n(quod convenit, si aetatem mutes), iniuria est;\ndeinde, quod, si cui tam est mens illiberalis, ut obiurgatione non\ncorrigatur, is etiam ad plagas ut pessima quaeque mancipia durabitur:\npostremo, quod ne opus erit quidem hac castigatione, si assiduus\nstudiorum exactor astiterit.\nnunc fere negligentia paedagogorum sic emendari videtur, ut\npueri non facere, quae recta sunt, cogantur sed cur non fecerint\npuniantur. denique cum parvulum verberibus coegeris, quid\niuveni facias, cui nec adhiberi potest hic metus et maiora discenda\nsunt?\nadde , quod multa vapulantibus dictu deformia et mox\nverecundiae futura saepe dolore vel metu acciderunt, qui pudor frangit\nanimum et abiicit atque ipsius lucis fugam et taedium dictat.\niam si minor in eligendis custodum vel praeceptorum moribus\nfuit cura, pudet dicere, in quae probra nefandi homines isto caedendi\niure abutantur, quam det allis quoque nonnunquam occasionem hic\nmiserorum metus. non morabor in parte hac; nimium est quod\nintelligitur. quare hoc dixisse satis est; in aetatem\ninfirmam et iniuriae obnoxiam nemini debet nimium licere.\nnunc quibus instituendus sit artibus, qui sic formabitur, ut\nfieri possit orator, et quae in quaque aetate inchoanda, dicere\ningrediar.\nprimus in eo, qui scribendi legendique\nadeptus erit facultatem, grammatici est locus. nec refert, de\nGraeco an de Latino loquar, quanquam Graecum esse priorem placet.\nutrique eadem via est. haec igitur professio, cum\nbrevissime in duas partes dividatur, recte loquendi scientiam et\npoetarum enarrationem, plus habet in recessu quam fronte promittit.\nnam et scribendi ratio coniuncta cum loquendo est, et\nenarrationem praecedit emendata lectio, et mixtum his omnibus iudicium\nest; quo quidem ita severe sunt usi veteres grammatici, ut non versus\nmodo censoria quadam virgula notare et libros, qui falso viderentur\ninscripti, tanquam subditos summovere familia permiserint sibi, sed\nauctores alios in ordinem redegerint, alios omnino exemerint numero.\nnec poetas legisse satis est: excutiendum omne scriptorum\ngenus non propter historias modo sed verba, quae frequenter ius ab\nauctoribus sumunt. tum neque citra musicen grammatice potest\nesse perfecta, cum ei de metris rhythmisque dicendum sit, nec, si\nrationem siderum ignoret, poetas intelligat, qui (ut alia omittam)\ntotiens ortu occasuque signorum in declarandis temporibus utantur; nec\nignara philosophiae, cum propter plurimos in omnibus fere carminibus\nlocos ex intima naturalium quaestionum subtilitate repetitos, tum vel\npropter Empedoclea in Graecis, Varronem ac Lucretium in Latinis, qui praecepta sapientiae versibus tradiderunt.\neloquentia quoque non mediocri est opus, ut de unaquaque\nearum, quas demonstravimus, rerum dicat proprie et copiose.\nquo minus sunt ferendi, qui hanc artem ut tenuem atque\nieiunam cavillantur, quae nisi oratoris futuri fundamenta fideliter\niecit, quidquid superstruxeris, corruet; necessaria pueris, iucunda\nsenibus, dulcis secretorum comes et quae vel sola in omni studiorum\ngenere plus habeat operis quam ostentationis.\nne quis igitur tanquam parva fastidiat grammatices elementa,\nnon quia magnae sit operae consonantes a vocalibus discernere ipsasque\neas in semivocalium numerum mutarumque partiri, sed quia interiora velut\nsacri huius adeuntibus apparebit multa rerum subtilitas, quae non modo\nacuere ingenia puerilia sed exercere altissimam quoque eruditionem ac\nscientiam possit.\nan cuiuslibet auris est exigere litterarum sonos? non hercule\nmagis quam nervorum. at grammatici saltem omnes in hanc\ndescendent rerum tenuitatem, desintne aliquae nobis necessariae\nlitterarum, non cum Graeca scribimus (tum enim ab iisdem duas mutuamur)\nsed propriae,\nin Latinis, ut in his seruus et uulgus Aeolicum digammon desideratur, et\nmedius est quidam V et I litterae sonus; non enim sic optimum dicimus ut opimum, et in here neque E plane neque I auditur;\nan rursus aliae redundent, praeter notam aspirationis, (quae si\nnecessaria est, etiam contrariam sibi poscit) ut K, quae et ipsa\nquorundam nominum nota est, et Q, cuius similis effectu specieque, nisi\nquod paulum a nostris obliquatur, Coppa apud Graecos nunc tantum in\nnumero manet, et nostrarum ultima, qua tam carere potuimus quam Ïˆ non quaerimus?\natque etiam in ipsis vocalibus grammatici est videre, an\naliquas pro consonantibus usus acceperit, quia iam sicut etiam scribitur et nos ut luos.\nAt quae ut vocales iunguntur aut\nunam longam faciunt, ut veteres scripserunt qui geminatione earum velut\napice utebantur, aut duas; nisi quis putat etiam ex tribus vocalibus\nsyllabam fieri, si non aliquae officio consonantium fungantur.\nquaeret hoc etiam, quomodo duabus demum vocalibus in se ipsas\ncoeundi natura sit, cum consonantium nulla nisi alteram frangat.\natqui littera I sibi insidit, coniicit enim est ab illo iacit, et V,\nquomodo nunc scribitur uulgus et seruus.\nsciat etiam Ciceroni placuisse\naiio Maiiamque geminata I scribere; quod si\nest, etiam iungetur ut consonans.\nquare discat puer, quid in litteris proprium, quid commune,\nquae cum quibus cognatio; nec miretur, cur ex scamno fiat scabillum aut a pinno (quod est acutum) securis utrinque habens\naciem bipennis; ne illorum sequatur errorem, qui,\nquia a pennis duabus hoc esse nomen existimant, pennas avium dici volunt.\nneque has modo noverit mutationes, quas adferunt declinatio\naut praepositio, ut secat secuit, cadit excidit,\ncaedit excidit, calcat exculcat (et fit a lavando lotus et inde rursus inlutus et\nmille talia), sed quae rectis quoque casibus aetate transierunt.\nnam ut\nValesii Fusii\nin Valerios Furiosque venerunt: ita arbos, labos, vapos etiam et clamos ac lases fuerunt.\natque haec ipsa S littera ab his nominibus exclusa in\nquibusdam ipsa alteri successit, nam mertare\natque pultare dicebant, quin fordeum faedosque pro aspiratione F velut simili littera\nutentes; nam contra Graeci aspirare F ut Ï† solent, ut pro Fundanio Cicero testem, qui primam eius\nlitteram dicere non possit, irridet.\nsed B quoque in locum aliarum dedimus aliquando, unde Burrus et Bruges et balaena .\nnec non eadem\nfecit ex duello bellum, unde\nDuellios\nquidam dicere\nBellios\nausi.\nquidstlocum stlitesque?quid\nT litterae cum D quaedam cognatio? quare\n\nminus mirum, si in vetustis operibus urbis nostrae et celebribus templis\nlegantur\nAlexanter\net\nCassantra.\nquid O atque V\npermutatae invicem, ut\nHecoba\net nutrix Culchidis et\nPulixena\nscriberentur, ac, ne in Graecis id\ntantum notetur, dederont ac probaveront?\nsic\nὈδυσσεύς, quem Ὀλισσέα\nfecerant Aeolis, ad Ulixem deductus\nest.\nquid ? non E quoque I loco fuit?\nÎœenerva\net leber et magester et\nDiiove Victore non\nDiiovi Victori?\n\nsed mihi locum signare satis est, non enim doceo,\nsed admoneo docturos. inde in syllabas cura transibit, de\nquibus in orthographia pauca adnotabo. tum videbit, ad quem\nhoc pertinet, quot et quae partes orationis; quanquam de numero parum\nconvenit.\nveteres enim, quorum fuerunt Aristoteles quoque atque\nTheodectes, verba modo et nomina et convinctiones tradiderunt; videlicet\nquod in verbis vim sermonis, in nominibus materiam (quia alterum est\nquod loquimur, alterum de quo loquimur), in convinctionibus autem\ncomplexus eorum esse iudicaverunt: quas coniunctiones a plerisque dici\nscio, sed haec videtur ex συνδέσμῳ\nmagis propria translatio.\npaulatim a philosophis ac maxime Stoicis auctus est numerus,\nac primum convinctionibus articuli adiecti, post praepositiones,\nnominibus appellatio, deinde pronomen, deinde mixtum\nverbo participium, ipsis verbis adverbia. noster sermo\narticulos non desiderat, ideoque in alias partes orationis sparguntur, sed accedit superioribus interiectio.\nalii tamen ex\nidoneis dumtaxat auctoribus octo partes secuti sunt ut Aristarchus et\naetate nostra Palaemon, qui vocabulum sive appellationem nomini\nsubiecerunt tanquam speciem eius. at ii, qui aliud nomen\naliud vocabulum faciunt, novem. nihilominus fuerunt, qui\nipsum adhuc vocabulum ab appellatione deducerent, ut esset vocabulum\ncorpus visu tactuque manifestum, domus, lectus,\nappellatio, cui vel alterum deesset vel utrumque, ventus, caelum, deus, virtus.\nadiiciebant et\nasseverationem ut eheu, et tractationem ut fasciatim; quae mihi non approbantur.\nvocabulum an appellatio dicenda sit προσηγορία et subiicienda nomini necne, quia parvi\nrefert, liberum opinaturis relinquo.\nnomina declinare et verba in primis pueri sciant, neque enim\naliter pervenire ad intellectum sequentium possunt; quod etiam monere\nsupervacuum erat, nisi ambitiosa festinatione plerique a posterioribus\ninciperent et, dum ostentare discipulos circa\nspeciosiora malunt, compendio morarentur.\natqui si quis et didicerit satis et (quod non minus deesse\ninterim solet) voluerit docere quae didicit, non erit contentus tradere\nin nominibus tria genera et quae sunt duobus omnibusve communia.\nnec statim diligentem putabo, qui promiscua, quae ἐπίκοινα dicuntur, ostenderit, in quibus\nsexus uterque per alterum apparet; aut quae feminina positione mares aut\nneutrali feminas significant, qualia sunt Murena et Glycerium.\nscrutabitur ille praeceptor acer atque subtilis origines\nnominum, quae ex habitu corporis Rufos\nLongosque fecerunt; ubi erit aliud secretius, Sullae , Burri, Galbae, Plauti, Pansae,\nScauri taliaque; et ex casu nascentium; hic Agrippa et Opiter et Cordus et Postumus erunt;\net ex iis, quae post natos eveniunt, unde Vopiscus.\niam\nCottae, Scipiones,\nLaenates, Serani sunt ex variis causis.\ngentes quoque ac loca et alia multa reperias inter nominum\ncausas. in servis iam intercidit illud genus, quod ducebatur\na domino, unde\nMarcipores Publiporesque.\n\nquaerat etiam, sitne apud Graecos vis quaedam sexti casus et apud nos quoque septimi.\nnam cum dico hasta percussi, non\nutor ablativi natura; nec, si idem Graece dicam, dativi.\nsed in verbis quoque quis est adeo imperitus, ut ignoret\ngenera et qualitates et personas et numeros? litterarii paene\nista sunt ludi et trivialis scientiae. iam quosdam illa\nturbabunt, quae declinationibus non tenentur. nam et quaedam\nparticipia an verba an appellationes sint, dubitari potest, quia aliud\nalio loco valent,\nut lectum et sapiens et\nquaedam verba appellationibus similia, ut fraudator, nutritor.\niam itur in antiquam silvam nonne\npropriae cuiusdam rationis est? nam quod initium eius invenias? cui\nsimile fletur.\naccipimus aliter, ut panditur interea domus omnipotentis Olympi,\naliter ut totis usque adeo turbatur\nagris.\nest etiam quidam tertias modus, ut urbs habitatur, unde et campus\ncurritur, mare navigator.\npransus\nquoque ac potus\ndiversum valet quam indicat. quid ? quod multa verba non\ntotum declinationis ordinem ferunt? quaedam etiam mutantur ut\nfero in praeterito, quaedam tertiae demum\npersonae figura dicuntur ut\nlicet,\npiget, quaedam simile quiddam patiuntur vocabulis quae in\nadverbium transeunt? nam ut noctu et\ndiu ita dictu\nfactuque.\nsunt enim haec quoque verba participialia\nquidem, non tamen qualia dicto factoque.\niam cum omnis oratio tris habeat virtutes, ut emendata, ut\ndilucida, ut ornata sit (quia dicere apte, quod est praecipuum, plerique\nornatui subiiciunt), totidem vitia, quae sunt supra dictis contraria,\nemendate loquendi regulam, quae grammatices prior pars est, examinet.\nhaec exigitur verbis aut singulis aut pluribus. verba nunc generaliter accipi volo,\nnam duplex eorum intellectus est; alter, qui omnia per quae sermo\nnectitur significat, ut apud Horatium: verbaque\nprovisam rem non invita sequentur; alter, in quo est una pars\norationis, lego, scribo.\nquam vitantes\nambiguitatem quidam dicere maluerunt voces,\nlocutiones, dictiones.\nsingula sunt aut nostra aut peregrina, aut simplicia aut\ncomposita, aut propria aut translata, aut usitata aut ficta.\nuni verbo vitium saepius quam virtus inest.\nlicet enim dicamus aliquod proprium, speciosum, sublime:\nnihil tamen horum nisi in complexu loquendi serieque contingit; laudamus\nenim verba rebus bene accommodata.\nsola est, quae notari possit velut vocalitas, quae εὐφωνία dicitur; cuius in eo delectus est, ut inter duo,\nquae idem significant ac tantundem valent, quod melius sonet malis.\nprima barbarismi ac soloecismi foeditas absit. sed quia interim excusantur haec vitia aut consuetudine aut\nauctoritate aut vetustate aut denique vicinitate virtutum (nam saepe a\nfiguris ea separare difficile est), ne qua tam lubrica observatio\nfallat, acriter se in illud tenue discrimen grammaticus intendat, de quo\nnos latius ibi loquemur, ubi de figuris orationis tractandum erit.\ninterim vitium, quod fit in singulis verbis, sit barbarismus.\noccurrat mihi forsan aliquis, quid hic promisso tanti\noperis dignum? aut quis hoc nescit, alios barbarismos scribendo fieri\nalios loquendo;—quia, quod male scribitur, male etiam dici necesse est;\nquae vitiose dixeris, non utique et scripto peccant—illud prius\nadiectione, detractione, immutatione, transmutatione, hoc secundum\ndivisione, complexione, aspiratione, sono contineri?\nsed ut parva sint haec, pueri docentur adhuc, et grammaticos\nofficii sui commonemus. ex quibus si quis erit plane\nimpolitus et vestibulum modo artis huius ingressus, intra haec, quae profitentium commentariolis vulgata sunt, consistet,\ndoctiores multa adiicient, vel hoc primum, quod barbarismum pluribus\nmodis accipimus.\nunum gente, quale est, si quis Afrum vel Hispanum Latinae\norationi nomen inserat, ut ferrum, quo rotae vinciuntur, dici solet cantus, quanquam eo tanquam recepto utitur\nPersius; sicut Catullus ploxenum circa Padum\ninvenit, et in oratione Labieni (sive illa Cornelii Galli est) in\nPollionem casamo adsectator e Gallia ductum est;\nnam mastrucam, quod Sardum est, irridens Cicero\nex industria dixit.\nalterum genus barbarismi accipimus, quod fit animi natura, ut\nis, a quo insolenter quid aut minaciter aut crudeliter dictum sit,\nbarbare locutus existimatur.\ntertium est illud vitium barbarismi, cuius exempla vulgo sunt\nplurima, sibi etiam quisque fingere potest, ut verbo, cui libebit,\nadiiciat litteram syllabamve vel detrahat, aut aliam pro alia aut eandem\nalio quam rectum est loco ponat.\nsed quidam fere in iactationem eruditionis sumere illa ex\npoetis solent et auctores quos praelegunt criminantur. scire\nautem debet puer, haec apud scriptores carminum aut venia digna aut\netiam laude duci, potiusque illa docendi erunt minus vulgata.\nnam duos in uno nomine faciebat barbarismos Tinga Placentinus\n(si reprehendenti Hortensio credimus) preculam\npro pergula dicens, et immutatione cum c pro g uteretur, et\ntransmutatione cum r praeponeret e antecedenti. at in eiusdem vitii geminatione\nMettoeoque Fufetioeo\ndicens Ennius poetico iure defenditur.\nsed in prosa quoque est quaedam iam recepta immutatio.\nnam Cicero\nCanopitarum\n\nexercitum dicit, ipsi\nCanobon\nvocant;\net Trasumennum pro\nTarsumenno\nmulti auctores, etiamsi est in eo\ntransmutatio, vindicaverunt. similiter alia; nam sive est adsentior, Sisenna dixit adsentio multique et hunc et analogian secuti, sive illud\nverum est, haec quoque pars consensu defenditur.\nat ille pexus pinguisque doctor aut illic detractionem aut hic\nadiectionem putabit. quid quod quaedam, quae singula procul\ndubio vitiosa sunt, iuncta sine reprehensione dicuntur?\nnam et dua et tre\net pondo\ndiversorum generum sunt barbarismi; at duapondo et trepondo usque\nad nostram aetatem ab omnibus dictum est, et recte dici Messala\nconfirmat.\nabsurdum forsitan videatur dicere, barbarismum, quod est unius\nverbi vitium, fieri per numeros aut genera sicut soloecismum: scala tamen et scopa\ncontraque hordea et mulsa,\nlicet litterarum mutationem, detractionem, adiectionem habeant, non alio\nvitiosa sunt, quam quod pluralia singulariter et singularia pluraliter efferuntur; et gladia qui dixerunt, genere exciderunt.\nsed hoc quoque notare contentus sum, ne arti culpa quorundam\npervicacium perplexae videar et ipse quaestionem addidisse.\nplus exigunt subtilitatis quae accidunt in dicendo vitia,\nquia exempla eorum tradi scripto non possunt, nisi cum in versus\ninciderunt, ut divisio Europaï Asiaï et ei\ncontrarium vitium, quod συναίρεσιν et\nσυναλοιφὴν Graeci vocant, nos\ncomplexionem dicamus, qualis est apud P. Varronem tum\nte flagrant deiectum fulmine Phaethon.\nnam si esset prosa oratio, easdem litteras enuntiare veris\nsyllabis licebat. praeterea quae fiunt spatio, sive cum\nsyllaba correpta producitur, ut Italiam\nfato profugus, seu longa corripitur, ut unius ob noxam et furias, extra carmen non deprehendas; sed\nnec in carmine vitia dicenda sunt.\nilla vero non nisi aure exiguntur, quae fiunt per sonos;\nquanquam per aspirationem, sive adiicitur vitiose sive detrahitur, apud\nnos potest quaeri an in scripto sit vitium, si h\nlittera est, non nota. cuius quidem ratio mutata cum\ntemporibus est saepius.\nparcissime ea veteres usi etiam in vocalibus, cum aedos ircosque dicebant; diu deinde servatum, ne\nconsonantibus aspirarent,\nut\nin\nGraccis\net in triumpis; erupit brevi tempore nimius usus, ut choronae, chenturiones, praechones adhuc\nquibusdam in inscriptionibus maneant, qua de re Catulli nobile epigramma\nest.\ninde durat ad nos usque vehementer et\ncomprehendere et mihi,\nnam mehe quoque pro me\napud antiquos tragoediarum praecipue scriptores in veteribus libris\ninvenimus.\nadhuc difficilior observatio est per tenores (quos quidem ab\nantiquis dictos tonores comperi videlicet\ndeclinato a Graecis verbo, qui τόνους\ndicunt), vel adcentus, quas Graeci προσῳδίας vocant, cum acuta et gravis alia pro alia\nponuntur, ut in hoc Camillus, si acuitur prima:\naut gravis pro flexa, ut Cethegus ,\net hic prima acuta (nam sic media mutatur); aut flexa pro gravi, ut Appi\ncircumducta\nsequenti, quam ex duabus syllabis in unam cogentes et deinde flectentes\ndupliciter peccant.\nsed id saepius in Graecis nominibus accidit, ut Atreus, quem nobis iuvenibus doctissimi senes\nacuta prima dicere solebant, ut necessario secunda gravis esset, item\nNerei Tereique.\nhaec de accentibus\ntradita.\nceterum scio iam quosdam eruditos, nonnullos etiam grammaticos\nsic docere ac loqui, ut propter quaedam vocum discrimina verbum interim\nacuto sono finiant,\nut in illis quae circum littora, circum piscosos\nscopulos, ne, si gravem posuerint secundam, circus dici videatur non circuitus.\nitemque cum quale\ninterrogantes gravi, comparantes acuto tenore concludunt; quod tamen in\nadverbiis fere solis ac pronominibus vindicant, in ceteris veterem legem\nsequuntur.\nmihi videtur condicionem mutare, quod his locis verba\nconiungimus. nam cum dico circum\nlitora, tanquam unum enuntio dissimulata distinctione, itaque\ntanquam in una voce una est acuta, quod idem accidit in illo Troiae qui primus ab oris.\nevenit , ut metri quoque condicio mutet accentum, ut pecudes pictaeque volucres; nam\nvolucres media acuta legam, quia, etsi natura brevis, tamen positione\nlonga est, ne faciat iambum, quem non recipit versus herous.\nseparata vero haec a praecepto non recedent, aut si consuetudo\nvicerit, vetus lex sermonis abolebitur; cuius\ndifficilior apud Graecos observatio est, quia plura illis loquendi\ngenera, quas διαλέκτους vocant, et\nquod alia vitiosum interim alia rectum est; apud nos vero brevissima\nratio.\nnamque in omni voce acuta intra numerum trium syllabarum\ncontinetur, sive eae sunt in verbo sole sive ultimae, et in iis aut\nproxima extremae aut ab ea tertia. trium porro, de quibus\nloquor, media longa aut acuta aut flexa erit; eodem loco brevis utique\ngravem habebit sonum, ideoque positam ante se id est ab ultima tertiam\nacuet.\nest autem in omni voce utique acuta sed nunquam plus una nec\nunquam ultima ideoque in disyllabis prior. praeterea nunquam\nin eadem flexa et acuta, quoniam est in flexa et acuta, itaque neutra\nclaudet vocem Latinam. ea vero, quae sunt syllabae unius,\nerunt acuta aut flexa, ne sit aliqua vox sine acuta.\net illa per sonos accidunt, quae demonstrari scripto non\npossunt, vitia oris et linguae: ἰωτακισμοὺς et λαμβδακισμοὺς et ἰσχνότητας et πλατειασμοὺς feliciores fingendis nominibus Graeci\nvocant, sicut κοιλοστομίαν, cum vox\nquasi in recessu oris auditor.\nsunt etiam proprii quidam et inenarrabiles soni, quibus\nnonnunquam nationes reprehendimus. remotis igitur omnibus, de\nquibus supra dixi, vitiis erit illa quae vocatur\nὀρθοέπεια, id est emendata cum\nsuavitate vocum explanatio: nam sic accipi potest recta.\ncetera vitia omnia ex pluribus vocibus sunt, quorum est\nsoloecismus, quanquam circa hoc quoque disputatum est. nam\netiam qui complexu orationis accidere eum confitentur, quia tamen unius\nemendatione verbi corrigi possit, in verbo esse vitium non in sermone\ncontendunt;\ncum, sive amarae corticis seu medio cortice per genus facit soloecismum (quorum neutrum\nquidem reprehendo, cum sit utriusque Vergilius auctor; sed fingamus\nutrumlibet non recte dictum), mutatio vocis alterius, in qua vitium\nerat, rectam loquendi rationem sit redditura, ut amari\ncorticis fiat vel media\ncortice.\nquod manifestae calumniae est; neutrum enim\nvitiosum est separatum, sed compositione peccatur, quae iam sermonis\nest.\nillud eruditius quaeritur, an in singulis quoque verbis possit\nfieri soloecismus, uti si unum quis ad se vocans dicat venite, aut si plures a se dimittens ita loquatur abi aut discede.\nnec non cum responsum ab interrogante\ndissentit, ut si dicenti quem video?\nita occurras ego .\nin gestu\netiam nonnulli putant idem vitium inesse, cum aliud voce aliud nutu vel\nmanu demonstratur.\nhuic opinioni neque omnino accedo neque\nplane dissentio. nam id fateor accidere voce una non tamen\naliter, quam si sit aliquid, quod vim alterius vocis obtineat, ad quod\nvox illa referatur, ut soloecismus ex complexu fiat eorum, quibus res\nsignificantur et voluntas ostenditur.\natque ut omnem effugiam cavillationem, sit aliquando in uno\nverbo nunquam in solo verbo. per quot autem et per quas\naccidat species, non satis convenit. qui plenissime,\nquadripertitam volunt esse rationem nec aliam quam barbarismi, ut fiat\nadiectione nam enim, de susum, in Alexandriam;\ndetractione ambulo viam, Aegypto venio, ne hoc\nfecit;\ntransmutatione, qua ordo turbatur, quoque ego, enim\nhoc voluit, autem non habuit.\nex quo genere an sit\nigitur initio sermonis positum, dubitari\npotest, quia maximos auctores in diversa fuisse opinione video, cum apud\nalios sit etiam frequens, apud alios nunquam reperiatur.\nhaec tria genera quidam deducunt a soloecismo, et adiectionis\nvitium πλεονασμόν, detractionis\nἔλλειψιν, inversionis ἀναστροφήν vocant, quae si in speciem\nsoloecismi cadat, ὑπερβατόν quoque\neodem appellari modo posse.\nimmutatio sine controversia est, cum aliud pro alio ponitur.\nid per omnes orationis partes deprehendimus,\nfrequentissime in verbo, quia plurima huic accidunt;\nideoque in eo fiunt soloecismi per genera, tempora, personas, modos,\nsive cui status eos dici seu qualitates placet, vel sex vel, ut alii volunt, octo;â€”nam\ntotidem vitiorum erunt formae, in quot species eorum quidque, de quibus\nsupra dictum est, diviseris praeterea numeros,\nin quibus nos singularem ac pluralem habemus Graeci et δυϊκόν.\nquanquam fuerunt, qui\nnobis quoque adiicerent dualem scripsere, legere;\nquod evitandae asperitatis gratia mollitum est, ut apud veteres pro male mereris, male merere.\nideoque quod\nvocant dualem, in illo solo genere consistit, cum\napud Graecos et in verbi tota fere ratione et in nominibus\ndeprehendatur, et sic quoque rarissimus eius sit usus,\napud nostrorum vero neminem haec observatio reperiatur, quin e contrario\ndevenere locos et conticuere omnes et consedere duces\naperte nos doceant, nihil horum ad duos pertinere; dixere quoque, quamquam id Antonius Rufus ex diverso ponit\nexemplum, de pluribus patronis praeco pronuntiet.\nquid ? non Livius circa initia statim primi libri, tenuere , inquit, arcem Sabini? et mox, in adversum Romani\nsubiere?\nsed quem potius ego quam M. Tullium sequar?\nqui in Oratore, non\n\nreprehendo, inquit, scripsere; scripserunt esse verius sentio.\nsimiliter in vocabulis et nominibus fit soloecismus genere,\nnumero, proprie autem casibus, quidquid horum alteri succedet.\nhuic parti subiungatur licet per comparationes et\nsuperlationes, itemque in quibus patrium pro possessivo dicitur vel\ncontra.\nnam vitium, quod fit per quantitatem ut magnum peculiolum, erunt qui soloecismum putent quia pro\nnomine integro positum sit deminutum. ego dubito, an id\nimproprium potius appellem, significatione enim deerrat; soloecismi\nporro uitium non est in sensu sed in complexu.\nin participio per genus et casum, ut in vocabulo, per tempora,\nut in verbo, per numerum, ut in utroque, peccatur. pronomen\nquoque genus, numerum, casus habet, quae omnia recipiunt huiusmodi\nerrorem.\nfiunt soloecismi et quidem plurimi per partes orationis; sed\nid tradere satis non est, ne ita demum vitium esse credat puer, si pro\nalia ponatur alia, ut verbum, ubi nomen esse debuerit, vel adverbium,\nubi pronomen, et similia.\nnam sunt quaedam cognata, ut dicunt, id est eiusdem generis,\nin quibus, qui alia specie quam oportet utetur, non minus quam ipso\ngenere permutato deliquerit.\nnam et an et aut\nconiunctiones sunt, male tamen interroges, hic aut\nille sit;\net ne ac\nnon adverbia; qui tamen dicat pro illo\nne feceris\nnon feceris, in idem incidat vitium,\nquia alterum negandi est alterum vetandi. hoc amplius intro et intus loci\nadverbia, eo tamen intus\net intro sum soloecismi sunt.\neadem in diversitate pronominum, interiectionum,\npraepositionum accident; est etiam soloecismus in oratione\ncomprehensionis unius sequentium ac priorum inter se inconveniens\nposition.\nquaedam tamen et faciem soloecismi habent et dici vitiosa non\npossunt, ut tragoedia Thyestes et ludi Floralia ac Megalensia, quanquam haec\nsequenti tempore interciderunt numquam aliter a veteribus dicta.\nschemata igitur nominabuntur, frequentiora quidem apud\npoetas sed oratoribus quoque permissa.\nverum schema fere habebit aliquam rationem, ut docebimus eo,\nquem paulo ante promisimus, loco. sed id quoque, quod schema\nvocatur, si ab aliquo per imprudentiam factum erit, soloecismi vitio non\ncarebit.\nin eadem specie sunt sed schemate carent, ut supra dixi,\nnomina feminina, quibus mares utuntur, et neutralia, quibus feminae.\nhactenus de soloecismo. neque enim artem\ngrammaticam componere aggressi sumus, sed cum in ordinem incurreret,\ninhonoratam transire noluimus.\nhoc amplius, ut institutum ordinem sequar, verba aut Latina aut peregrina sunt. peregrina\nporro ex omnibus prope dixerim gentibus ut homines, ut instituta etiam\nmulta venerunt.\ntaceo de Tuscis et Sabinis et Praenestinis quoque; nam ut\neorum sermone utentem Vettium Lucilius insectatur, quemadmodum Pollio\nreprehendit in Livio Patavinitatem, licet omnia Italica pro Romanis\nhabeam.\nplurimagallica evaluerunt ut raeda ac petorritum, quorum altero\ntamen Cicero altero Horatius utitur. et\nmappam circo quoque usitatum nomen Poeni sibi vindicant, et\ngurdos, quos pro stolidis accipit vulgus, ex\nHispania duxisse originem audivi.\nsed haec divisio mea ad Graecum sermonem praecipue pertinet,\nnam et maxima ex parte Romanus inde conversus est et confessis quoque\nGraecis utimur verbis, ubi nostra desunt, sicut illi a nobis nonnunquam\nmutuantur. inde illa quaestio exoritur, an eadem ratione per\ncasus duci externa qua nostra conveniat.\nac si reperias grammaticum veterum amatorem, neget quidquam ex\nLatina ratione mutandum, quia, cum sit apud nos casus ablativus, quem\nilli non habent, parum conveniat uno casu nostro quinque Graecis uti;\nquin etiam laudet virtutem eorum, qui potentiorem facere linguam Latinam\nstudebant, nec alienis egere institutis fatebantur. inde\nCastorem media syllaba producta pronuntiarunt,\nquia hoc omnibus nostris nominibus accidebat, quorum prima positio in easdem quas Castor litteras exit; et ut\nPalaemo\nac Telamo et Plato (nam sic eum Cicero quoque\nappellat) dicerentur, retinuerunt, quia Latinum, quod o et n litteris\nfiniretur, non reperiebant.\nne in a quidem atque s litteras exire\ntemere masculina Graeca nomina recto casu patiebantur, ideoque et apud\nCaelium legimus Pelia cincinnatus et apud\nMessalam bene fecit Euthia et apud Ciceronem Hermagora , ne miremur, quod ab\nantiquorum plerisque Aenea ut Anchisa sit dictus.\nnam si ut Maecenas,\nSufenas, Asprenas dicerentur, genitivo casu non e littera, sed\ntis syllaba terminarentur. inde\nOlympo et tyranno acutam\nsyllabam mediam dederunt, quia duabus longis insequentibus primam brevem\nacui noster sermo non patitur.\nsic genitivus\nUlixi\net Achilli fecit, sic alia plurima. nunc\nrecentiores instituerunt Graecis nominibus Graecas declinationes potius\ndare, quod tamen ipsum non semper fieri potest. mihi autem\nplacet Latinam rationem sequi, quousque patitur decor. neque\nenim iam\nCalypsonem\ndixerim ut Iunonem, quanquam secutus antiquos, C. Caesar\nutitur hac ratione declinandi. sed auctoritatem consuetudo superavit.\nin ceteris,\nquae poterunt utroque modo non indecenter efferri, qui Graecam figuram\nsequi malet, non Latine quidem sed tamen citra reprehensionem loquetur.\nsimplices voces prima positione id est natura sua constant, compositae aut praepositionibus\nsubiunguntur ut innocens (dum ne pugnantibus\ninter se duabus, quale est inperterritus; alioqui\npossunt aliquando continuari duae ut incompositus,\nreconditus et quo Cicero utitur subabsurdum ), aut e duobus quasi corporibus coalescunt, ut\nmaleficus.\nnam ex tribus nostrae utique linguae non concesserim; quamvis\ncapsis Cicero dicat compositum esse ex cape si vis, et inveniantur qui\nLupercalia\naeque tres partes orationis esse\ncontendant,\nquasi luere per caprum; nam solitaurilia iam persuasum est esse suouetaurilia , et sane ita se habet\nsacrum, quale apud Homerum quoque est. sed haec non tam ex\ntribus quam ex particulis trium coeunt. ceterum etiam ex\npraepositione et duobus vocabulis dure videtur struxisse Pacuvius Nerei repandirostrum, incuruiceruicum pecus.\niunguntur autem aut ex duobus Latinis integris ut superfui, subterfugi (quanquam ex integris an\ncomposita sint quaeritur), aut ex integro et corrupto ut\nmalevolus, aut ex corrupto et\nintegro ut noctivagus, aut ex duobus corruptis ut\npedisecus, aut ex nostro et peregrino ut biclinium, aut contra ut epitogium et\nAnticato,\naliquando et ex duobus peregrinis ut epiraedium.\nnam cum sit praepositio Graeca, raeda Gallicum: neque Graecus tamen neque Gallus\nutitur composito; Romani suum ex alieno utroque fecerunt.\nfrequenter autem praepositiones quoque compositio ista\ncorrumpit: inde abstulit, aufugit, amisit, cum praepositio sit ab sola; et coit, cum sit\npraepositio con; sic ignaui et erepublica et similia.\nsed res tota magis Graecos decet, nobis minus succedit, nec id\nfieri natura puto, sed alienis favemus; ideoque cum κυρταύχενα mirati simus, incurvicervicum vix a risu defendimus.\npropria sunt verba, cum id significant, in quod primo\ndenominata sunt; translata, cum alium natura intellectum alium loco\npraebent. usitatis tutius utimur, nova non sine quodam\npericulo fingimus. nam si recepta sunt, modicam laudem\nadferunt orationi, repudiata etiam in iocos exeunt.\naudendum tamen; namque, ut Cicero ait, etiam quae primo dura\nvisa sunt, usu molliuntur. sed minime nobis concessa est\nὀνοματοποιία quis enim ferat, si\nquid simile illis merito laudatis λίγξε βιός et σίζ\nὀφθαλμός fingere audeamus? nam ne balare quidem aut hinnire\nfortiter diceremus, nisi iudicio vetustatis niterentur.\nest etiam sua loquentibus observatio, sua scribentibus.\nsermo constat ratione vel vetustate, auctoritate,\nconsuetudine. rationem praestat praecipue analogia,\nnonnunquam et etymologia. vetera maiestas quaedam et, ut sic\ndixerim, religio commendat.\nauctoritas ab oratoribus vel historicis peti solet; nam poetas\nmetri necessitas excusat, nisi si quando nihil impediente in utroque\nmodulatione pedum alterum malunt, qualia sunt, imo de\nstirpe recisum, et aÃ«riae quo congessere palumbes et silice in\nnuda et similia; cum summorum in eloquentia virorum iudicium\npro ratione, et velut error honestus est magnos duces sequentibus.\nconsuetudo vero certissima loquendi magistra, utendumque plane\nsermone ut nummo, cui publica forma est. omnia tamen haec\nexigunt acre iudicium, analogia praecipue, quam proxime ex Graeco\ntransferentes in Latinum proportionem vocaverunt.\neius haec vis est, ut id quod dubium est ad aliquid simile, de\nquo non quaeritur, referat et incerta certis probet. quod\nefficitur duplici via: comparatione similium in extremis maxime\nsyllabis, propter quod ea quae sunt e singulis\nnegantur debere rationem, et deminutione.\ncomparatio in nominibus aut genus deprehendit aut\ndeclinationem; genus, ut si quaeratur, funis\nmasculinum sit an femininum, simile illi sit panis; declinationem, ut si veniat in dubium, hac domu dicendum sit an hac\ndomo et domuum an domorum:\nsimilia sint domus\nanus, manus.\ndeminutio genus modo detegit, et, ne ab\neodem exemplo recedam, funem masculinum esse funiculus ostendit.\neadem in verbis quoque ratio comparationis, ut, si quis\nantiques secutus fervere brevi media syllaba\ndicat, deprehendatur vitiose loqui, quod omnia, quae e et o litteris\nfatendi modo terminantur, eadem, si infinitis e\nlitteram media syllaba acceperunt, utique productam habent: prandeo pendeo spondeo, prandere pendere\nspondere.\nat quae o solam habent, dummodo per\neandem litteram in infinito exeant, brevia fiunt: lego\ndico curro, legere dicere currere; etiamsi est apud Lucilium\nfervit aqua et fervet, fervit nunc,\nfervet ad annum.\nsed pace dicere hominis eruditissimi liceat, si fervit putat illi simile currit et legit, fervo dicetur ut lego et curro, quod nobis\ninauditum est. sed non est haec vera comparatio; nam fervit est illi simile\nservit, quam proportionem sequenti dicere necesse\nest fervire ut servire.\nprima quoque aliquando positio ex obliquis invenitur, ut\nmemoria repeto convictos a me, qui reprehenderant, quod hoc verbo usus\nessem, pepigi; nam id quidem dixisse summos\nauctores confitebantur, rationem tamen negabant permittere, quia prima\npositio paciscor, cum haberet naturam patiendi,\nfaceret tempore praeterito pactus sum.\nnos praeter auctoritatem oratorum atque historicorum analogia\nquoque dictum hoc tuebamur. nam cum legeremus in XII tabulis\nni ita pagunt, inveniebamus simile huic cadunt, inde prima positio, etiamsi vetustate\nexoleverat, apparebat paco ut cado, unde non erat dubium sic pepigi\nnos dicere ut cecidi.\nsed meminerimus non per omnia duci analogiae posse rationem,\ncum et sibi ipsa plurimis in locis repugnet. quaedam sine\ndubio conantur eruditi defendere, ut, cum deprehensum est, lepus et lupus similia\npositione quantum casibus numerisque dissentiant: ista respondent non\nesse paria, quia lepus epicoenon sit, lupus masculinum; quanquam Varro in eo libro, quo\ninitia Romanae urbis enarrat, lupum feminam dicit\nEnnium Pictoremque Fabium secutus.\nilli autem iidem, cum interrogantur, cur aper apri et pater patris faciat, illud\nnomen positum, hoc ad aliquid esse contendunt. praeterea\nquoniam utrumque a Graeco ductum sit, ad eam\nrationem recurrunt, ut πατρός\npatris,\nκάπρουapri\nfaciat. illa tamen quomodo effugient, ut, nomina quamvis\nfeminina singulari nominativo us litteris finita\nnunquam genitivo casu ris syllaba terminentur,\nfaciat tamen Venus Veneris? item\ncum es litteris finita per varios exeant\ngenitivos, nunquam tamen eadem ris syllaba\nterminatos, Ceres cogat dici Cereris ?\nquid vero? quod tota positionis eiusdem in diversos flexus\neunt? cum alba faciat Albanos et\nAlbensis, volo volui et volavi.\nnam praeterito quidem tempore\nvarie formari verba prima persona o littera terminata, ipsa analogia\nconfiteatur; siquidem facit cado cecidi, spondeo\nspopondi, pingo pinxi, lego legi, pono posui, frango fregi, laudo\nlaudavi.\nnon enim, cum primum fingerentur homines,\nanalogia demissa caelo formam loquendi dedit, sed inventa est postquam\nloquebantur, et notatum in sermone quid quomodo caderet.\nitaque non ratione nititur sed exemplo, nec lex est\nloquendi sed observatio, ut ipsam analogiam nulla res alia fecerit quam\nconsuetudo.\ninhaerent tamen ei quidam molestissima diligentiae\nperversitate, ut audaciter potius dicant quam audacter, licet omnes oratores aliud sequantur,\net emicavit non emicuit et\nconire non coire.\nhis permittamus et audivisse et sciuisse et tribunale et faciliter\ndicere; frugalis quoque sit apud illos non\nfugi, nam quo alio modo\nfiet frugalitas?\niidemcentum milia nummum et fidem Deum ostendant duplices quoque soloecismos\nesse, quando et casum mutant et numerum;\nnesciebamus enim ac non consuetudini et decori serviebamus, sicut in\nplurimis, quae M. Tullius in Oratore divine ut omnia exequitur.\nsed Augustus quoque in epistulis ad C. Caesarem scriptis\nemendat, quod is calidum dicere quam caldum malit, non quia id non sit Latinum sed\nquia sit odiosum et, ut ipse Graeco verbo significavit,\nπερίεργον.atqui hanc quidam\nὀρθοέπειαν solam putant, quam ego\nminime excludo. quid enim tam necessarium quam recta locutio?\nimmo inhaerendum ei iudico, quoad licet, diu etiam\nmutantibus repugnandum; sed abolita atque abrogata retinere insolentiae\ncuiusdam est et frivolae in parvis iactantiae.\nmultum enim litteratus, qui sine aspiratione et producta\nsecunda syllaba salutarit ( avere est enim) et\ncalefacere dixerit potius, quam quod dicimus,\net conservauisse, his adiiciat face et dice et similia.\nrecta est haec via;\nquis negat? sed adiacet et mollior et magis trita. ego tamen\nnon alio magis angor, quam quod obliquis casibus ducti etiam primas sibi\npositiones non invenire sed mutare permittunt: ut cum ebur et robur, ita dicta ac scripta\nsummis auctoribus, in o litteram secundae\nsyllabae transferunt, quia sit roboris et eboris, sulpur autem et guttur\nu litteram in genitivo servent; ideoque iecur etiam et femur controversiam\nfecerunt.\nquod non minus est licentiosum, quam si\nsulpuri et gutturi subiicerent in genitivo litteram o mediam, quia esset eboris et roboris; sicut Antonius Gnipho, qui robur quidem et ebur atque\netiam marmur fatetur esse, verum fieri vult ex\nhis robura, ebura, marmura.\nquodsi animadverterent litterarum adfinitatem, scirent sic ab\neo, quod est robur, roboris fieri, quomodo ab eo,\nquod est miles limes, militis limitis, index vindex,\niudicis vindicis, et quae supra iam attigi.\nquid vero quod, ut dicebam, similes positiones in longe\ndiversas figures per obliquos casus exeunt, ut virgo\nIuno, lusus lusus, cuspis puppis et mille alia? cum illud etiam\naccidat, ut quaedam pluraliter non dicantur, quaedam contra singulari\nnumero, quaedam casibus careant, quaedam a primis statim positionibus\ntota mutentur, ut Iuppiter.\nquod verbis etiam accidit ut illi fero,\ncuius praeteritum perfectum et ulterius non invenitur. nec\nplurimum refert, nulla haec an praedura sint. nam quid progenies genitivo singulari, quid plurali spes faciet? quomodo autem quire et ruere vel in\npraeterita patiendi modo vel in participia transibunt?\nquid de aliis dicam, cum senatus senati\nan senatus faciat, incertum sit? quare\nmihi non invenuste dici videtur, aliud esse Latine aliud grammatice\nloqui. ac de analogia nimium.\netymologia , quae verborum originem inquirit, a Cicerone dicta est notatio, quia nomen eius apud\nAristotelem invenitur σύμβολον, quod\nest nota; nam verbum ex verbo ductum, id est veriloquium, ipse Cicero,\nqui finxit, reformidat. sunt qui vim potius intuiti\noriginationem vocent.\nhaec habet aliquando usum necessarium, quotiens\ninterpretatione res, de qua quaeritur, eget, ut M. Caelius se esse\nhominem frugi vult probare, non quia abstinens\nsit (nam id ne ementiri quidem poterat), sed quia utilis multis, id est\nfructuosus, unde sit ducta frugalitas.\nideoque in definitionibus assignatur\netymologiae locus.\nnonnunquam etiam barbara ab emendatis conatur discernere, ut\ncum, triquetram dici Siciliam an\nTriquedram, meridiem an medidiem oporteat quaeritur,\naliaque quae consuetudini serviunt. continet autem in se\nmultam eruditionem, sive ex Graecis orta tractemus, quae sunt plurima,\npraecipueque Aeolica ratione (cui est sermo noster simillimus)\ndeclinata, sive ex historiarum veterum notitia nomina hominum, locorum,\ngentium, urbium requiramus, unde Bruti, Publicolae,\nPythici? cur Latium, Italia, Beneventum?\nquae Capitolium et collem Quirinalem et Argiletum appellandi\nratio?\niam illa minora, in quibus maxime studiosi eius rei fatigantur, qui verba paulum declinata varie et\nmultipliciter ad veritatem reducunt aut correptis aut porrectis, aut\nadiectis aut detractis, aut permutatis litteris syllabisve.\ninde pravis ingeniis ad foedissima usque ludibria\nlabuntur. sit enim consul a\nconsulendo vel a iudicando; nam et hoc consulere veteres vocaverunt, unde adhuc remanet illud rogat boni consulas, id est bonum iudices.\nsenatui nomen dederit aetas (nam iidem\nPatres sunt), et rex rector et alia plurima indubitata; nec\nabnuerim tegulae regulaeque et similium his\nrationem. iam sit et classis a calando et lepus levipes et vulpes\nvolipes:\netiamne a contrariis aliqua sinemus trahi, ut lucus, quia umbra opacus parum luceat, et ludus, quia sit longissime a lusu, et Ditis, quia minime dives? etiamne hominem appellari, quia sit humo natus (quasi vero non omnibus animalibus eadem origo, aut\nilli primi mortales ante nomen imposuerint terrae quam sibi), et verba ab aere verberato?\nPergamus : sic perveniemus eo usque, ut stella luminis stilla credatur, cuius etymologiae auctorem clarum sane in litteris\nnominari in ea parte, qua a me reprehenditur, inhumanum est.\nqui vero talia libris complexi sunt, nomina sua ipsi\ninscripserunt; ingenioseque visus est Gavius caelibes dicere veluti caelites, quod\nonere gravissimo vacent, idque Graeco argumento iuvit, ἠϊθέους enim eadem de causa dici affirmat.\nnec ei cedit Modestus inventione, nam, quia caelo Saturnus genitalia absciderit,\nhoc nomine appellatos, qui uxore careant, ait; Aelius pituitam, quia petat vitam.\nsed cui non post Varronem sit venia, qui agrum, quia in eo agatur aliquid, et\ngraculos, quia gregatim volent, dictos Ciceroni persuadere voluit (ad eum\nenim scribit), cum alterum ex Graeco sit manifestum duci, alterum ex\nvocibus avium?\nsed hoc tanti fuit vertere, ut merula,\nquia sola volat, quasi mera volans nominaretur.\nquidam non dubitaverunt etymologine subiicere omnem\nnominis causam: ut ex habitu, quemadmodum dixi, Longos\net Rufos, ex sono strepere, murmurare; etiam derivata, ut a uelocitate dicitur velox,\net composita pluraque his similia, quae sine dubio aliunde originem\nducunt, sed arte non egent, cuius in hoc opere non\nest usus nisi in dubiis.\nverba a vetustate repetita non solum magnos assertores habent\nsed etiam adferunt orationi maiestatem aliquam non sine delectatione;\nnam et auctoritatem antiquitatis habent et, quia intermissa sunt, gratiam novitati similem parant.\nsed opus est modo, ut neque\ncrebra sint haec neque manifesta, quia nihil est odiosius adfectatione,\nnec utique ab ultimis et iam oblitteratis repetita temporibus, qualia\nsunt topper et antegerio\net exanclare et prosapia\net Saliorum carmina vix sacerdotibus suis satis intellecta.\nsed illa mutari vetat religio et consecratis utendum est;\noratio vero, cuius summa virtus est perspicuitas, quam sit vitiosa, si\negeat interprete? ergo , ut novorum optima erunt maxime\nvetera, ita veterum maxime nova.\nsimilis circa auctoritatem ratio. nam etiamsi\npotest videri nihil peccare, qui utitur iis verbis, quae summi auctores\ntradiderunt, multum tamen refert non solum, quid dixerint, sed etiam\nquid persuaserint. neque enim tuburchinabundum et lurchinabundum iam\nin nobis quisquam ferat, licet Cato sit auctor, nec hos lodices, quanquam id Pollioni placet, nec gladiola, atqui Messala dixit, nec\nparricidatum, quod in Caelio\nvix tolerabile videtur, nec collos mihi Calvus\npersuaserit; quae nec ipsi iam dicerent.\nsuperest igitur consuetudo; nam fuerit paene ridiculum malle\nsermonem, quo locuti sint homines, quam quo loquantur. et\nsane quid est aliud vetus sermo quam vetus loquendi consuetudo?\nsed huic ipsi necessarium est iudicium, constituendumque\nin primis id ipsum quid sit, quod consuetudinem vocemus.\nquae si ex eo, quod plures faciunt, nomen accipiat,\npericulosissimum dabit praeceptum, non orationi modo sed (quod maius\nest) vitae. unde enim tantum boni, ut pluribus quae recta\nsunt placeant? igitur ut velli et comam in gradus frangere et\nin balneis perpotare, quamlibet haec invaserint civitatem, non erit\nconsuetudo, quia nihil horum caret reprehensione; at lavamur et tondemur\net convivimus ex consuetudine: sic in loquendo, non si quid vitiose\nmultis insederit, pro regula sermonis accipiendum erit.\nnam , ut transeam, quemadmodum vulgo imperiti loquantur, tota\nsaepe theatra et omnem circi turbam exclamasse barbare scimus.\nergo consuetudinem sermonis vocabo consensum eruditorum,\nsicut vivendi consensum bonorum.\nnunc , quoniam diximus, quae sit loquendi regula, dicendum,\nquae scribentibus custodienda, quod Graeci ὀρθογραφίαν vocant; hoc nos recte scribendi scientiam\nnominemus. cuius ars non in hoc posita est, ut noverimus,\nquibus quaeque syllaba litteris constet (nam id quidem infra grammatici\nofficium est), sed totam, ut mea fert opinio, subtilitatem in dubiis\nhabet.\nut longis syllabis omnibus apponere apicem ineptissimum est,\nquia plurimae natura ipsa verbi quod scribitur patent, sed interim\nnecessarium, cum eadem littera alium atque alium intellectum, prout\ncorrepta vel producta est, facit; ut malus\narborem significat an hominem non bonum apice distinguitur,\npalus aliud priore syllaba longa aliud sequenti\nsignificat, et cum eadem littera nominativo casu brevis, ablativo longa\nest, utrum sequamur, plerumque hac nota monendi sumus.\nsimiliter putaverunt illa quoque servanda discrimina, ut ex praepositionem, si verbum sequeretur specto, adiecta secundae syllabae s littera, si pecto,\nremota scriberemus.\nilla quoque servata est a multis differentia, ut ad, cum esset praepositio, d litteram, cum autem coniunctio, t\nacciperet, itemque cum, si tempus significaret,\nper qu, si comitem, per c\nac duas sequentes scriberetur.\nfrigidiora his alia, ut quidquid c\nquartam haberet, ne interrogare his videremur; et\nquotidie non cotidie, ut sit quot\ndiebus.\nverum haec iam etiam inter ipsas ineptias\nevanuerunt.\nquaeri solet, in scribendo praepositiones sonum quem iunctae\nefficiunt, an quem separatae, observare conveniat: ut, cum dico optinuit (secundam enim b\nlitteram ratio poscit,\naures magis audiunt p ) et immunis, illud enim, quod veritas exigit, sequentis syllabae\nsono victum m gemina commutatur.\nest et in dividendis verbis observatio, mediam litteram\nconsonantem priori an sequenti syllabae adiungas: haruspex enim, quia pars eius posterior a spectando est, s litteram tertiae\ndabit; abstemius, quia ex abstinentia temeti\ncomposita vox est, primae relinquet.\nnamk quidem in nullis verbis utendum\nputo, nisi quae significant, etiam ut sola ponatur. hoc eo\nnon omisi, quod quidam eam, quotiens a sequatur,\nnecessariam credunt, cum sit c littera, quae ad\nomnes vocales vim suam perferat.\nverum orthographia quoque consuetudini servit, ideoque saepe\nmutata est. nam illa vetustissima transeo tempora, quibus et\npauciores litterae nec similes his nostris earum formae fuerunt et vis\nquoque diversa, sicut apud Graecos o litterae,\nquae interim longa ac brevis ut apud nos, interim pro syllaba quam nomine suo exprimit posita est;\nut Latinis veteribus d plurimis in verbis\nadiectam ultimam, quod manifestum est etiam ex columna rostrata, quae\nest Duilio in foro posita; interim g quoque, ut\nin pulvinari Solis, qui colitur iuxta aedem Quirini, vesperug, quod vesperuginem accipimus.\nde mutatione etiam litterarum, de qua supra dixi, nihil\nrepetere hic necesse est, fortasse enim sicut scribebant etiam\nloquebantur.\nsemivocales geminare diu non fuit usitatissimi moris, atque e\ncontrario usque ad Accium et ultra porrectas syllabas geminis, ut dixi,\nvocalibus scripserunt.\ndiutius duravit, ut e et i iungendis eadem ratione qua Graeci ει uterentur; ea casibus numerisque\ndiscreta est, ut Lucilius praecipit: iam\npuerei venere, e postremum. facito atque i, Ut pueri plures fiant;\nac deinceps idem: mendaci furique\naddes e, cum dare furi iusseris.\nquod quidem cum supervacuum est, quia i\ntam longae quam brevis naturam habet, tum incommodum aliquando.\nnam in iis, quae proximam ab ultima litteram e habebunt et i longa\nterminabuntur, illam rationem sequentes utemur e\ngemina, qualia sunt haec aurei, argentei et his\nsimilia.\nidque iis praecipue, qui ad lectionem instituentur, etiam\nimpedimento erit; sicut in Graecis accidit\nadiectione i litterae, quam non solum dativis\ncasibus in parte ultima ascribunt sed quibusdam etiam interponunt, ut in\nΛΗΙΣΤΗΙ quia etymologia ex\ndivisione in tris syllabas facta desideret eam litteram.\nae syllabam, cuius secundam nunc e\nlitteram ponimus, varie per a et i efferebant; quidam semper ut Graeci, quidam\nsingulariter tantum, cum in datiuum vel genitivum casum incidissent,\nunde pictai vestis et aquai Vergilius amantissimus vetustatis carminibus inseruit.\nin iisdem plurali numero e utebantur, hi\nSyllae, Galbae.\nest in hac quoque parte Lucilii\npraeceptum, quod quia pluribus explicatur versibus, si quis parum\ncredet, apud ipsum in nono requirat.\nquid quod Ciceronis temporibus paulumque infra, fere quotiens\ns littera media vocalium longarum vel subiecta longis esset,\ngeminabatur, ut caussae, cassus, divissiones?\nquomodo et ipsum et Vergilium quoque scripsisse manus eorum docent.\natqui paulum superiores etiam illud, quod nos gemina dicimus\niussi, una dixerunt. iam\noptimus maximus, ut media i litteram, quae veteribus u fuerat,\nacciperent, Gai primum Caesaris inscriptione traditur factum.\nhere nunc e\nlittera terminamus, at veterum comicorum adhuc libris invenio heri ad me venit; quod idem in\nepistolis Augusti, quas sua manu scripsit aut emendavit, deprehenditur.\nquid ? non Cato Censorius dicam et faciam\ndicem et faciem\n\nscripsit, eundemque in ceteris, quae similiter cadunt, modum tenuit,\nquod et ex veteribus eius libris manifestum est et a Messala in libro de\ns littera positum?\nsibe et quase\nscriptum in multorum libris est, sed an hoc voluerint auctores, nescio;\nT. Livium ita his usum ex Pediano comperi, qui et ipse eum sequebatur;\nhaec nos i littera finimus. quid dicam\nvortices et vorsus ceteraque ad eundem modum,\nquae primus Scipio Africanus in e litteram\nsecundam vertisse dicitur?\nnostri praeceptores seruum ceruumque\nu et o litteris scripserunt, quia subiecta sibi\nvocalis in unum sonum coalescere et confundi nequiret; nunc u gemina scribuntur ea ratione, quam reddidi;\nneutro sane modo vox, quam sentimus, efficitur. nec\ninutiliter Claudius Aeolicam illam ad hos usus litteram adiecerat.\nillud nunc melius, quod cui tribus,\nquas praeposui, litteris enotamus; in quo pueris nobis ad pinguem sane\nsonum qu et oi utebantur,\ntantum ut ab illo qui distingueretur.\nquid ? quae scribuntur aliter quam enuntiantur? nam\net Gaius C littera significatur,\nquae inversa mulierem declarat; quia tam\nGaias\nesse vocitatas quam\nGaios\netiam ex nuptialibus sacris apparet.\nnecGnaeus eam litteram in\npraenominis nota accipit, quae sonat; et columnam\net consules exempta n\nlittera legimus; et Subura,\ncum tribus litteris notatur, c tertiam ostendit.\nmulta sunt generis huius; sed haec quoque vereor ne modum\ntam parvae quaestionis excesserint.\niudicium autem suum grammaticus interponat his omnibus; nam\nhoc valere plurimum debet. ego (nisi quod consuetudo\nobtinuerit) sic scribendum quidque iudico, quomodo sonat.\nhic enim est usus litterarum, ut custodiant voces et velut\ndepositum reddant legentibus, itaque id exprimere debent quod dicturi\nsumus.\nhae fere sunt emendate loquendi scribendique partes; duas\nreliquas significanter ornateque dicendi non equidem grammaticis aufero,\nsed cum mihi officia rhetoris supersint, maiori operi reservo.\nredit autem illa cogitatio, quosdam fore, qui haec quae\ndiximus parva nimium et impedimenta quoque maius aliquid agentibus\nputent. nec ipse ad extremam usque anxietatem et ineptas\ncavillationes descendendum atque iis ingenia concidi et comminui credo.\nsed nihil ex grammatice nocuerit, nisi quod supervacuum est.\nan ideo minor est M. Tullius orator, quod idem artis\nhuius diligentissimus fuit et in filio (ut epistolis apparet) recte\nloquendi asper quoque exactor? aut vim C. Caesaris fregerunt editi de\nanalogia libri?\naut ideo minus Messala nitidus, quia quosdam totos\nlibellos non verbis modo singulis sed etiam litteris dedit?\nnon obstant hae disciplinae per illas euntibus sed circa\nillas haerentibus.\nsuperest lectio, in qua puer ut sciat, ubi suspendere spiritum\ndebeat, quo loco versum distinguere, ubi claudatur sensus, unde\nincipiat, quando attollenda vel summittenda sit vox, quo quidque flexu,\nquid lentius, celerius, concitatius, lenius dicendum, demonstrari nisi\nin opere ipso non potest.\nunum est igitur, quod in hac parte praecipiam: ut omnia ista\nfacere possit, intelligat. sit autem in primis lectio virilis\net cum suavitate quadam gravis et non quidem prosae similis, quia et\ncarmen est et se poetae canere testantur; non tamen in canticum\ndissoluta nec plasmate (ut nunc a plerisque fit) effeminata; de quo\ngenere optime C. Caesarem praetextatum adhuc accepimus dixisse: si cantas, male cantas; si legis, cantas.\nnec prosopopoeias, ut quibusdam placet, ad comicum morem\npronuntiari velim; esse tamen flexum quendam, quo distinguantur ab iis,\nin quibus poeta persona sua utetur.\ncetera admonitione magna egent, in primis, ut tenerae mentes\ntracturaeque altius, quidquid rudibus et omnium\nignaris insederit, non modo quae diserta sed vel magis quae honesta\nsunt, discant.\nideoque optime institutum est, ut ab Homero atque Vergilio\nlectio inciperet, quanquam ad intelligendas eorum virtutes firmiore\niudicio opus est; sed huic rei superest tempus, neque enim semel\nlegentur. interim et sublimitate heroi carminis animus\nadsurgat et ex magnitudine rerum spiritum ducat et optimis imbuatur.\nutiles tragoediae, alunt et lyrici; si tamen in his non\nauctores modo sed etiam partes operis elegeris, nam et Graeci licenter\nmulta et Horatium nolim in quibusdam interpretari. elegia\nvero, utique quae amat, et hendecasyllabi, qui sunt commata Sotadeorum\n(nam de Sotadeis ne praecipiendum quidem est) amoveantur, si fieri\npotest, si minus, certe ad firmius aetatis robur reserventur.\ncomoediae , quae plurimum conferre ad eloquentiam potest, cum\nper omnes et personas et adfectus eat, quem usum in pueris putem, paulo\npost suo loco dicam; nam cum mores in tuto fuerint, inter praecipua\nlegenda erit.\nde Menandro loquor, nec tamen excluserim alios. nam Latini quoque auctores adferent utilitatis aliquid.\nsed pueris, quae maxime ingenium\nalant atque animum augeant, praelegenda; ceteris, quae ad eruditionem\nmodo pertinent, longa aetas spatium dabit. multum autem\nveteres etiam Latini conferunt, (quanquam plerique plus ingenio quam\narte valuerunt) in primis copiam verborum, quorum in tragoediis\ngravitas, in comoediis elegantia et quidam velut ἀττικισμός inveniri potest.\noeconomia quoque in iis diligentior quam in plerisque novorum\nerit, qui omnium operum solam virtutem sententias putaverunt.\nsanctitas certe et, ut sic dicam, virilitas ab iis\npetenda est, quando nos in omnia deliciarum vitia dicendi quoque ratione\ndefluximus.\ndenique credamus summis oratoribus, qui veterum poemata vel ad\nfidem causarum vel ad ornamentum eloquentiae adsumunt.\nnam praecipue quidem apud Ciceronem frequenter tamen apud\nAsinium etiam et ceteros, qui sunt proximi, videmus Enni, Acci, Pacuvi,\nLucili, Terenti, Caecili et aliorum inseri versus summa non eruditionis\nmodo gratia sed etiam iucunditatis, cum poeticis voluptatibus aures a\nforensi asperitate respirent.\nquibus accedit non mediocris utilitas, cum sententiis eorum\nvelut quibusdam testimoniis quae proposuere confirment. verum\npriora illa ad pueros magis, haec sequentia ad\nrobustiores pertinebunt, cum grammatices amor et usus lectionis non\nscholarum temporibus, sed vitae spatio terminentur.\nin praelegendo grammaticus et illa quidem minora praestare\ndebebit, ut partes orationis reddi sibi soluto versu desideret et pedum\nproprietates, quae adeo debent esse notae in carminibus, ut etiam in\noratoria compositione desiderentur. deprehendat , quae\nbarbara, quae impropria, quae contra leges loquendi sint posita;\nnon ut ex iis utique improbentur poetae (quibus, quia plerumque servire\nmetro coguntur, adeo ignoscitur, ut vitia ipsa allis in carmine\nappellationibus nominentur; metaplasmos enim et schematismos et\nschemata, ut dixi, vocamus, et laudem virtutis necessitati damus), sed\nut commoneat artificialium et memoriam agitet.\nid quoque inter prima rudimenta non inutile demonstrare, quot\nquaeque verba modis intelligenda sint. circa glossemata\netiam, id est voces minus usitatas, non ultima eius professionis\ndiligentia est.\nenimvero iam maiore cura doceat tropos omnes, quibus praecipue\nnon poema modo sed etiam oratio ornatur; schemata utraque, id est\nfiguras, quaeque λέξεως quaeque\nδιανοίας vocantur, quorum ego\nsicut troporum tractatum in eum locum differo, quo\nmihi de ornatu orationis dicendum erit.\npraecipue vero illa infigat animis, quae in oeconomia virtus,\nquae in decore rerum, quid personae cuique convenerit, quid in sensibus\nlaudandum, quid in verbis, ubi copia probabilis, ubi modus.\nhis accedet enarratio historiarum, diligens quidem illa non\ntamen usque ad supervacuum laborem occupata. nam receptas aut\ncerte claris auctoribus memoratas exposuisse satis est.\npersequi quidem, quid quis unquam vel contemptissimorum\nhominum dixerit, aut nimiae miseriae aut inanis iactantiae est et\ndetinet atque obruit ingenia melius aliis uacatura.\nnam qui omnes etiam indignas lectione scidas excutit, anilibus\nquoque fabulis accommodare operam potest. atqui pleni sunt\nhuiusmodi impedimentis grammaticorum commentarii, vix ipsis qui\ncomposuerunt satis noti.\nnam Didymo, quo nemo plura scripsit, accidisse compertum est,\nut, cum historiae cuidam tanquam vanae repugnaret, ipsius proferretur\nliber, qui eam continebat.\nquod evenit praecipue in fabulosis usque ad deridicula\nquaedam, quaedam etiam pudenda; unde improbissimo cuique pleraque\nfingendi licentia est, adeo ut de libris totis et\nauctoribus, ut succurrit, mentiantur tuto, quia inveniri qui nunquam\nfuere non possunt: nam in notioribus frequentissime deprehenduntur a\ncuriosis. ex quo mihi inter virtutes grammatici habebitur\naliqua nescire.\net finitae quidem sunt partes duae, quas haec professio\npollicetur, id est ratio loquendi et enarratio auctorum, quarum illam\nmethodicen hanc historicen vocant. adiiciamus tamen eorum\ncurae quaedam dicendi primordia, quibus aetates nondum rhetorem\ncapientes instituant.\nigitur Aesopi fabellas, quae fabulis nutricularum proxime\nsuccedunt, narrare sermone puro et nihil se supra modum extollente,\ndeinde eandem gracilitatem stilo exigere condiscant; versus primo\nsolvere, mox mutatis verbis interpretari, tum paraphrasi audacius\nvertere, qua et breviare quaedam et exornare salvo modo poetae sensu\npermittitur.\nquod opus etiam consummatis professoribus difficile qui\ncommode tractaverit, cuicunque discendo sufficiet. sententiae\nquoque et chriae et ethologiae subiectis dictorum rationibus apud\ngrammaticos scribantur, quia initium ex lectione ducunt; quorum omnium\nsimilis est ratio, forma diversa, quia sententia universalis est vox,\nethologia personis continetur.\nchriarum plura genera traduntur: unum simile sententiae, quod\nest positum in voce simplici, dixit ille,\naut, dicere solebat; alterum,\nquod est in respondendo, interrogatus ille,\nvel, cum hoc ei dictum esset, respondit;\ntertium huic non dissimile, cum quis dixisset aliquid,\nvel fecisset.\netiam in ipsorum factis esse chriam putant, ut crates , cum indoctum puerum vidisset,\npaedagogum eius percussit; et aliud paene par ei, quod tamen\neodem nomine appellare non audent sed dicunt χρειῶδες, ut Milo , quem\nvitulum adsueuerat ferre, taurum ferebat.\nin his\nomnibus et declinatio per eosdem ducitur casus, et tam factorum quam\ndictorum ratio est.\nnarratiunculas a poetis celebratas notitiae causa non\neloquentiae tractandas puto. cetera maioris operis ac\nspiritus Latini rhetores relinquendo necessaria grammaticis fecerunt;\nGraeci magis operum suorum et onera et modum norunt.\nhaec de Grammatice, quam brevissime potui, non ut omnia\ndicerem sectatus, quod infinitum erat, sed ut maxime necessaria; nunc de\nceteris artibus, quibus instituendos, priusquam rhetori tradantur, pueros existimo, strictim subiungam, ut efficiatur\norbis ille doctrinae, quem Graeci ἐγκύκλιον\nπαιδείαν vocant.\nnam iisdem fere annis aliarum quoque disciplinarum studia\ningredienda sunt, quae, quia et ipsae artes sunt et esse perfectae sine\norandi scientia possunt nec rursus ad efficiendum oratorem satis valent\nsolae, an sint huic operi necessariae quaeritur.\nnam quid, inquiunt, ad agendam causam dicendamve sententiam\npertinet, scire, quemadmodum data linea constitui triangula aequis\nlateribus possint? aut quo melius vel defendet reum vel reget\nconsilia, qui citharae sonos nominibus et spatiis distinxerit?\nenumerent etiam fortasse multos quamlibet utiles foro, qui nec\ngeometren audierint nec musicos nisi hac communi voluptate aurium\nintelligant. quibus ego primum hoc respondeo, quod M. Cicero\nscripto ad Brutum libro frequentius testatur, non eum a nobis institui\noratorem, qui sit aut fuerit, sed imaginem quandam concepisse nos animo\nperfecti illius et nulla parte cessantis.\nnam et sapientem formantes eum, qui sit futurus consummatus\nundique et, ut dicunt, mortalis quidam deus, non modo cognitione\ncaelestium vel mortalium putant instruendum, sed per quaedam parva sane,\nsi ipsa demum aestimes, ducunt sicut exquisitas interim ambiguitates;\nnon quia ceratinae aut\ncrocodilinae possint facere sapientem, sed quia\nillum ne in minimis quidem oporteat falli.\nsimiliter oratorem, qui delet esse sapiens, non geometres\nfaciet aut musicus quaeque his alia subiungam, sed hae quoque artes, ut\nsit consummatus, iuvabunt. nisi forte antidotus quidem atque\nalia, quae oculis aut vulneribus medentur, ex multis atque interim\ncontrariis quoque inter se effectibus componi videmus, quorum ex\ndiversis fit una illa mixtura, quae nulli earum similis est, ex quibus\nconstat, sed proprias vires ex omnibus sumit;\net nuta animalia mellis illum inimitabilem humanae rationi saporem vario\nflorum ac sucorum genere perficiunt: nos mirabimur, si oratio, qua nihil\npraestantius homini dedit providentia, pluribus artibus egeat, quae,\netiam cum se non ostendunt in dicendo nec proferunt, vim tamen occultam\nsuggerunt et tacitae quoque sentiuntur? fuit aliquis\nsine iis disertus :\nsed ego oratorem volo. non multum adiiciunt :\nsed aeque non erit totum, cui vel parva deerunt; et optimum quidem hoc\nesse conveniet; cuius etiamsi in arduo spes est, nos tamen praecipiamus\nomnia, ut saltem plura fiant. sed cur deficiat animus?\nnatura enim perfectum oratorem esse non prohibet,\nturpiterque desperatur quidquid fieri potest.\natque ego vel iudicio veterum poteram esse contentus.\nnam quis ignorat musicen (ut de hae primum loquar) tantum iam\nillis antiquis temporibus non studii modo verum etiam venerationis\nhabuisse, ut iidem musici et vates et sapientes iudicarentur (mittam\nalios) Orpheus et Linus; quorum utrumque dis genitum, alterum vero, quia\nrudes quoque atque agrestes animos admiratione mulceret, non feras modo\nsed saxa etiam silvasque duxisse posteritatis memoriae traditum est.\nitaque et Timagenes auctor est, omnium in litteris studiorum\nantiquissimam musicen extitisse, et testimonio sunt clarissimi poetae,\napud quos inter regalia convivia laudes heroum ac deorum ad citharam\ncanebantur. lopas vero ille Vergilii nonne canit\nerrantem lunam solisque labores et cetera? quibus\ncerte palam confirmat auctor eminentissimus, musicen cum divinarum etiam\nrerum cognitione esse coniunctam.\nquod si datur, erit etiam oratori necessaria, siquidem (ut\ndiximus) haec quoque pars, quae ab oratoribus relicta a philosophis est\noccupata, nostri operis fuit, ac sine omnium talium scientia non potest\nesse perfecta eloquentia.\natque claros nomine sapientiae viros, nemo dubitaverit,\nstudiosos musices fuisse, cum Pythagoras atque eum secuti acceptam sine\ndubio antiquitus opinionem vulgaverint, mundum ipsum ratione esse\ncompositum, quam postea sit lyra imitata, nec illa\nmodo contenti dissimilium concordia, quam vocant ἁρμονίαν, sonum quoque iis motibus dederint.\nnam Plato, cum in aliis quibusdam tum praecipue in Timaeo, ne\nintelligi quidem nisi ab iis, qui hanc quoque partem disciplinae\ndiligenter perceperint, potest. de philosophis loquor, quorum\nfons ipse Socrates iam senex institui lyra non erubescebat?\nduces maximos et fidibus et tibiis cecinisse traditum et\nexercitus Lacedaemoniorum musicis accensos modis. quid autem\naliud in nostris legionibus cornua ac tubae faciunt? quorum concentus\nquanto est vehementior, tantum Romana in bellis gloria ceteris praestat.\nnon igitur frustra Plato civili viro, quem πολιτικὸν vocat, necessariam musicen\ncredidit. et eius sectae, quae aliis severissima aliis\nasperrima videtur, principes in hac fuere sententia, ut existimarent\nsapientium aliquos nonnullam operam his studiis accommodaturos.\net Lycurgus, durissimarum Lacedaemoniis legum auctor,\nmusices disciplinam probavit.\natque eam natura ipsa videtur ad tolerandos facilius labores\nvelut muneri nobis dedisse, si quidem et remigem cantus hortatur; nec\nsolum in iis operibus, in quibus plurium conatus praeeunte aliqua\niucunda voce conspirat, sed etiam singulorum fatigatio quamlibet se rudi\nmodulatione solatur.\nlaudem adhuc dicere artis pulcherrimae videor, nondum eam tamen oratori coniungere.\ntranseamus igitur id quoque, quod grammatice quondam ac\nmusice iunctae fuerunt; siquidem Archytas atque Euenus etiam subiectam\ngrammaticen musicae putaverunt, et eosdem utriusque rei praeceptores\nfuisse cum Sophron ostendit, mimorum quidem scriptor sed quem Plato adeo\nprobavit, ut suppositos capiti libros eius,\ncum moreretur, habuisse credatur, tum Eupolis, apud quem Prodamus et\nmusicen et litteras docet, et Maricas, qui est Hyperbolus, nihil se ex\nmusice scire nisi litteras confitetur. Aristophanes quoque\nnon uno libro sic institui pueros antiquitus solitos esse demonstrat, et\napud Menandrum in Hypobolimaeo senex, qui reposcenti filium patri velut\nrationem impendiorum, quae in educationem contulerit, exponens, psaltis\nse et geometris multa dicit dedisse.\nunde etiam ille mos, ut in conviviis post cenam circumferretur\nlyra; cuius cum se imperitum Themistocles confessus esset ut verbis\nCiceronis utar, est habitus indoctior.\nsed veterum quoque Romanorum epulis fides ac tibias adhibere\nmoris fuit. versus quoque Saliorum habent carmen.\nquae cum omnia sint a Numa rege instituta, faciunt\nmanifestum, ne illis quidem, qui rudes ac bellicosi videntur, cura\nmusices, quantum illa recipiebat aetas, defuisse.\ndenique in proverbium usque Graecorum\ncelebratum est, indoctos a Musis atque a Gratiis abesse.\nverum quid ex ea proprie petat futurus orator, disseramus.\nnumeros musice duplices habet in vocibus et in corpore,\nutriusque enim rei aptus quidam modus desideratur. vocis\nrationem Aristoxenus musicus dividit in ῥυθμόν et μέλος, quorum\nalterum modulatione, alterum canore ac sonis constat. num\nigitur non haec omnia oratori necessaria? quorum unum ad gestum, alterum\nad collocationem verborum, tertium ad flexus vocis, qui sunt in agendo\nquoque plurimi, pertinet:\nnisi forte in carminibus tantum et in canticis exigitur structura\nquaedam et inoffensa copulatio vocum, in agendo supervacua est; aut non\ncompositio et sonus in oratione quoque varie pro rerum modo adhibetur\nsicut in musice.\nnamque et voce et modulatione grandia elate, iucunda dulciter,\nmoderata leniter canit, totaque arte consentit cum eorum quae dicuntur\nadfectibus.\natqui in orando quoque intentio vocis, remissio, flexus\npertinet ad movendos audientium adfectus, aliaque et collocationis et\nvocis (ut eodem utar verbo) modulatione concitationem iudicis, alia\nmisericordiam petimus; cum etiam organis, quibus sermo exprimi non\npotest, adfici animos in diversum habitum sentiamus.\nCorporis quoque aptus et decens motus, qui dicitur\nεὐρυθμία, et est necessarius nec\naliunde peti potest; in quo pars actionis non minima consistit, qua de\nre sepositus nobis est locus.\nage , non habebit imprimis curam vocis orator? quid\ntam musices proprium? sed ne haec quidem praesumenda pars\nest. uno interim contenti simus exemplo C. Gracchi, praecipui\nsuorum temporum oratoris, cui contionanti consistens post eum musicus\nfistula, quam τονάριον vocant, modos,\nquibus deberet intendi, monstrabat.\nhaec ei cura inter turbidissimas actiones vel terrenti\noptimates vel iam timenti fuit. libet propter quosdam\nimperitiores etiam crassiore, ut vocant, Musa dubitationem huius\nutilitatis eximere.\nnam poetas certe legendos oratori futuro concesserint: num\nigitur hi sine musice? ac si quis tam caecus animi est, ut de allis\ndubitet, illos certe, qui carmina ad lyram composuerunt. haec\ndiutius forent dicenda, si hoc studium velut novum praeciperem.\ncum vero antiquitus usque a Chirone atque Achille ad nostra\ntempora apud omnes, qui modo legitimam disciplinam non sint perosi,\nduraverit, non est committendum, ut illa dubia\nfaciam defensionis sollicitudine.\nquamvis autem satis iam ex ipsis, quibus sum modo usus,\nexemplis credam esse manifestum, quae mihi et quatenus musice placeat,\napertius tamen profitendum puto, non hanc a me praecipi, quae nunc in\nscenis effeminata et impudicis modis fracta non ex parte minima, si quid\nin nobis virilis roboris manebat, excidit, sed qua laudes fortium\ncanebantur, quaque ipsi fortes canebant; nec psalteria et spadicas,\netiam virginibus prolis recusanda, sed cognitionem rationis, quae ad\nmovendos leniendosque adfectus plurimum valet.\nnam et Pythagoran accepimus concitatos ad vim pudicae domui\nadferendam iuvenes, iussa mutare in spondeum modos tibicina,\ncomposuisse; et Chrysippus etiam nutricum illi, quae adhibetur\ninfantibus, adlectationi suum quoddam carmen assignat.\nest etiam non inerudite ad declamandum ficta materia, in qua\nponitur tibicen, qui sacrificanti Phrygium cecinerat, acto illo in\ninsaniam et per praecipitia delato accusari, quod causa mortis\nextiterit; quae si dici debet ab oratore nec dici citra scientiam musices potest, quomodo non hanc quoque artem\nnecessariam esse operi nostro vel iniqui consentient?\nin geometria partem fatentur esse utilem teneris aetatibus.\nagitari namque animos et acui ingenia et celeritatem\npercipiendi venire inde concedunt, sed prodesse eam non ut ceteras\nartes, cum perceptae sint, sed cum discatur, existimant: ea vulgaris\nopinio est.\nnec sine causa summi viri etiam impensam huic scientiae operam\ndederunt. nam cum sit geometria divisa in numeros atque\nformas, numerorum quidem notitia non oratori modo, sed cuicunque saltem\nprimis litteris erudito necessaria est. in causis vero vel\nfrequentissime versari solet; in quibus actor, non dico, si circa summas\ntrepidat, sed si digitorum saltem incerto aut indecoro gestu a\ncomputatione dissentit, iudicatur indoctus.\nilia vero linearis ratio et ipsa quidem cadit frequenter in\ncausas (nam de terminis mensurisque sunt lites), sed habet maiorem\nquandam aliam cum arte oratoria cognationem.\niam primum ordo est geometriae necessarius; nonne et\neloquentiae? ex prioribus geometria probat insequentia, ex\ncertis incerta; nonne id in dicendo facimus? quid ? illa\npropositarum quaestionum conclusio non fere tota constat syllogismis? propter quod plures\ninvenias, qui dialecticae similem quam qui rhetoricae fateantur hanc\nartem. verum et orator etiamsi raro non tamen nunquam\nprobabit dialectice.\nnam et syllogismo, si res poscet, utetur et certe enthymemate,\nqui rhetoricus est syllogismus. denique probationum quae sunt\npotentissimae γραμμικαὶ ἀποδείξεις\nvulgo dicuntur: quid autem magis oratio quam probationem petit?\nfalsa quoque veris similia geometrica ratione deprehendit.\nfit hoc et in numeris per quasdam, quas ψευδογραφίας vocant, quibus pueri ludere\nsolebamus. sed alia maiora sunt. nam quis non ita\nproponenti credat? quorum locorum extremae lineae\neandem mensuram colligunt, eorum spatium quoque, quod iis lineis\ncontinetur, par sit necesse est.\nat id falsum est. nam plurimum refert, cuius sit\nformae ille circuitus; reprehensique a geometris sunt historici, qui\nmagnitudinem insularum satis significari navigationis ambitu\ncrediderunt. nam ut quaeque forma perfectissima ita\ncapacissima est.\nideoque illa circumcurrens linea si efficiet orbem, quae forma\nest in planis maxime perfecta, amplius spatium complectetur quam si\nquadratum paribus oris efficiat, rursus quadrata triangulis, triangula\nipsa plus aequis lateribus quam inaequalibus.\nsed alia forsitan obscuriora; nos\nfacillimum etiam imperitis sequamur experimentum. lugeri mensuram\nducentos et quadraginta longitudinis pedes esse dimidioque in\nlatitudinem patere, non fere quisquam est qui ignoret, et qui sit\ncircuitus et quantum campi claudat, colligere expeditum.\nat centeni et octogeni in quamque partem pedes idem spatium\nextremitatis sed multo amplius clausae quattuor lineis areae faciunt.\nid si computare quem piget, brevioribus numeris idem\ndiscat. nam deni in quadram pedes, quadraginta per oram,\nintra centum erunt. at si quini deni per latera, quini in\nfronte sint, ex illo, quod amplectuntur, quartam deducent eodem\ncircumductu.\nsi vero porrecti utrinque undeviceni singulis distent, non\nplures intus quadratos habebunt, quam per quot longitudo ducetur; quae\ncircumibit autem linea, eiusdem spatii erit, cuius ea quae centum\ncontinet. ita quidquid formae quadrati detraxeris,\namplitudini quoque peribit.\nergo etiam id fieri potest, ut maiore circuitu minor loci\namplitudo claudatur. haec in planis. nam in\ncollibus vallibusque etiam imperito patet plus soli esse quam caeli.\nquid quod se eadem geometria tollit ad rationem usque mundi?\nin qua, cum siderum certos constitutosque cursus numeris docet, discimus\nnihil esse inordinatum atque fortuitum; quod ipsum nonnunquam pertinere\nad oratorem potest.\nan vero, cum Pericles Athenienses solis\nobscuratione territos redditis eius rei causis metu liberavit, aut cum\nSulpicius ille Gallus in exercitu L. Paulli de lunae defectione\ndisseruit, ne velut prodigio divinitus facto militum animi terrerentur,\nnon videtur usus esse oratoris officio?\nquod si Nicias in Sicilia scisset, non eodem confusus metu\npulcherrimum Atheniensium exercitum perdidisset; sicut Dion, cum ad\ndestruendam Dionysii tyrannidem venit, non est tali casu deterritus.\nsint extra licet usus bellici, transeamusque, quod\nArchimedes unus obsidionem Syracusarum in longius traxit.\nillud utique iam proprium ad efficiendum quod intendimus,\nplurimas quaestiones, quibus difficilior alia ratione explicatio est, ut\nde ratione dividendi, de sectione in infinitum, de celeritate augenda,\nlinearibus illis probationibus solvi solere; ut, si est oratori (quod\nproximus demonstrabit liber) de omnibus rebus dicendum, nullo modo sine\ngeometria esse possit orator.\ndandum aliquid comoedo quoque, dum eatenus, qua pronuntiandi\nscientiam futurus orator desiderat. non enim puerum, quem in\nhoc instituimus, aut femineae vocis exilitate frangi volo aut seniliter\ntremere.\nnec vitia ebrietatis effingat neque\nservili vernilitate imbuatur nec amoris, avaritiae, metus discat\nadfectum; quae neque oratori sunt necessaria et mentem, praecipue in\naetate prima teneram adhuc et rudem, inficiunt.\nnam frequens imitatio transit in mores. ne gestus\nquidem omnis ac motus a comoedis petendus est. quanquam enim\nutrumque eorum ad quendam modum praestare debet orator, plurimum tamen\naberit a scenico, nec vultu nec manu nec excursionibus nimius.\nnam si qua in his ars est dicentium, ea prima est, ne ars\nesse videatur.\nquod est igitur huius doctoris officium? in primis\nvitia si qua sunt oris emendet, ut expressa sint verba, ut suis quaeque\nlitterae sonis enuntientur. quarundam enim vel exilitate vel\npinguitudine nimia laboramus, quasdam velut acriores parum efficimus et\naliis non dissimilibus sed quasi hebetioribus permutamus.\nquippe et Rho litterae, qua Demosthenes quoque laboravit,\nLabda succedit (quarum vis est apud nos quoque); et cum c ac similiter g\nnon evaluerunt, in t ac d\nmolliuntur.\nne illas quidem circa s litteram\ndelicias hic magister feret, nec verba in faucibus patietur audiri nec\noris inanitate resonare nec, quod minime sermoni\npuro conveniat, simplicem vocis naturam pleniore quodam sono\ncircumliniri, quod Graeci καταπεπλασμένον dicunt.\nsic appellatur cantus tibiarum, quae praeclusis quibus\nclarescunt foraminibus, recto modo exitu graviorem spiritum reddunt.\ncurabit etiam, ne extremae syllabae intercidant, ut par sibi\nsermo sit, ut, quotiens exclamandum erit, lateris conatus sit ille non\ncapitis, ut gestus ad vocem, vultus ad gestum accommodetur.\nobservandum erit etiam, ut recta sit facies dicentis, ne labra\ndistorqueantur, ne immodicus hiatus rictum discindat, ne supinus vultus,\nne deiecti in terram oculi, ne inclinata utrolibet cervix.\nnam frons pluribus generibus peccat.\nvidi multos, quorum supercilia ad singulos vocis conatus\nadlevarentur, aliorum constricta, aliorum etiam dissidentia, cum alterum\nin verticem tenderent, altero paene oculus ipse premeretur.\ninfinitum autem, ut mox dicemus, in his quoque rebus momentum\nest; et nihil potest placere quod non decet.\ndebet etiam docere comoedus, quomodo narrandum, qua sit\nauctoritate suadendum, qua concitatione consurgat ira, qui flexus deceat\nmiserationem. quod ita optime faciet, si certos ex comoediis\nelegerit locos et ad hoc maxime idoneos, id est,\nactionibus similes.\niidem autem non ad pronuntiandum modo utilissimi verum ad\naugendam quoque eloquentiam maxime accommodati erunt.\net haec, dum infirma aetas maiora non capiet; ceterum, cum\nlegere orationes oportebit, cum virtutes earum iam sentiet, tum mihi\ndiligens aliquis ac peritus adsistat, neque solum lectionem formet,\nverum ediscere etiam electa ex iis cogat et ea dicere stantem clare et\nquemadmodum agere oportebit, ut protinus pronuntiationem, vocem,\nmemoriam exerceat.\nne illos quidem reprehendendos puto, qui paulum etiam\npalaestricis vacaverunt. non de his loquor, quibus pars vitae\nin oleo, pars in vino consumitur, qui corporum cura mentem obruerunt\n(hos enim abesse ab eo quem instituimus quam longissime velim);\nsed nomen est idem iis, a quibus gestus motusque formantur, ut recta\nsint brachia, ne indoctae rusticae manus, ne status indecorus, ne qua in\nproferendis pedibus inscitia, ne caput oculique ab alia corporis\ninclinatione dissideant.\nnam neque haec esse in parte pronuntiationis negaverit\nquisquam, neque ipsam pronuntiationem ab oratore secernet, et certe,\nquod facere oporteat, non indignandum est discere, cum praesertim haec\nchironomia, quae est, ut nomine ipso declaratur, lex gestus, et ab illis\ntemporibus heroicis orta sit et a summis Graeciae\nviris atque ipso etiam Socrate probata, a Platone quoque in parte\ncivilium posita virtutum et a Chrysippo in praeceptis de liberorum\neducatione compositis non omissa.\nnam Lacedaemonios quidem etiam saltationem quandam tanquam ad\nbella quoque utilem habuisse inter exercitationes accepimus.\nneque id veteribus Romanis dedecori fuit; argumentum est\nsacerdotum nomine ac religione durans ad hoc tempus saltatio, et illa in\ntertio Ciceronis de Oratore libro verba Crassi, quibus praecipit, ut\norator utatur laterum inclinatione forti ac virili,\nnon a scena et histrionibus sed ab armis aut etiam a palaestra;\ncuius disciplinae usus in nostram usque aetatem sine reprehensione\ndescendit.\nA me tamen nec ultra pueriles annos retinebitur nec in his ipsis diu.\nneque enim gestum oratoris componi ad similitudinem\nsaltationis volo, sed subesse aliquid ex hac exercitatione puerili, unde\nnos non id agentes furtim decor ille discentibus traditus prosequatur.\nquaeri solet, an, etiamsi discenda sint haec, eodem tempore\ntamen tradi omnia et percipi possint. negant enim quidam,\nquia confundatur animus ac fatigetur tot disciplinis in diversum\ntendentibus, ad quas nec mens nec corpus nec dies ipse sufficiat, et si maxime patiatur hoc aetas robustior, pueriles\nannos onerari non oporteat.\nsed non satis perspiciunt, quantum natura humani ingenii\nvaleat; quae ita est agilis ac velox, sic in omnem partem, ut ita\ndixerim, spectat, ut ne possit quidem aliquid agere tantum unum, in\nplura vero non eodem die modo, sed eodem temporis momento vim suam\nintendat.\nan vero citharoedi non simul et memoriae et sono vocis et\nplurimis flexibus serviunt, cum interim alios nervos dextra percurrunt,\nalios laeva trahunt, continent, praebent, ne pes quidem otiosus certam\nlegem temporum servat, et haec pariter omnia?\nquid ? nos agendi subita necessitate deprehensi nonne alia\ndicimus, alia providemus, cum pariter inventio rerum, electio verborum,\ncompositio, gestus, pronuntiatio, vultus, motus desiderentur?\nquae si velut sub uno conatu tam diversa parent simul,\ncur non pluribus curis horas partiamur? cum praesertim reficiat animos\nac reparet varietas ipsa, contraque sit aliquanto difficilius in labore\nuno perseverare. ideo et stilus lectione requiescit, et\nipsius lectionis taedium vicibus levatur.\nquamlibet multa egerimus, quodam tamen modo recentes sumus ad\nid quod incipimus. quis non obtundi potest, si per totum diem\ncuiuscunque artis unum magistrum ferat? mutatione recreabitur\nsicut in cibis, quorum diversitate reficitur\nstomachus et pluribus minore fastidio alitur.\naut dicant isti mihi, quae sit alia ratio discendi.\ngrammatico soli deserviamus, deinde geometrae tantum,\nomittamus interim quod didicimus? mox transeamus ad musicum, excidant\npriora? et cum Latinis studebimus litteris, non respiciamus ad Graecas,\net, ut semel finiam, nihil faciamus nisi novissimum?\ncur non idem suademus agricolis, ne arva simul et vineta et\noleas et arbustum colant, ne pratis et pecoribus et hortis et alvearibus\navibusque accommodent curam? cur ipsi aliquid forensibus\nnegotiis, aliquid desideriis amicorum, aliquid rationibus domesticis,\naliquid curae corporis, nonnihil voluptatibus cotidie damus? quarum nos\nuna res quaelibet nihil intermittentes fatigaret. adeo\nfacilius est multa facere quam diu.\nillud quidem minime verendum est, ne laborem studiorum pueri\ndifficilius tolerent, neque enim ulla aetas minus fatigatur.\nmirum sit forsitan, sed experimentis deprehendas.\nnam et dociliora sunt ingenia, priusquam obduruerunt.\nid vel hoc argumento patet, quod intra biennium, quam\nverba recte formare potuerunt, quamvis nullo instante, omnia fere\nloquuntur; at noviciis nostris per quot annos sermo\nLatinus repugnat. magis scias, si quem iam robustum\ninstituere litteris coeperis, non sine causa dici παιδομαθεῖς eos, qui in sua quidque arte\noptime faciant.\net patientior est laboris natura pueris quam iuvenibus.\nvidelicet , ut corpora infantium nec casus, quo in terram\ntotiens deferuntur, tam graviter adfligit nec illa per manus et genua\nreptatio nec post breve tempus continui lusus et totius diei discursus,\nquia pondus illis abest nec sese ipsi gravant: sic animi quoque, credo,\nquia minore conatu moventur nec suo nisu studiis insistunt, sed\nformandos se tantummodo praestant, non similiter fatigantur.\npraeterea secundum aliam aetatis illius facilitatem velut\nsimplicius docentes sequuntur nec quae iam egerint metiuntur.\nabest illis adhuc etiam laboris iudicium.\nporro , ut frequenter experti sumus, minus adficit sensus\nfatigatio quam cogitatio.\nsed ne temporis quidem unquam plus erit, quia his aetatibus\nomnis in audiendo profectus est. cum ad stilum secedet, cum\ngenerabit ipse aliquid atque componet, tum inchoare haec studia vel non\nvacabit vel non libebit.\nergo cum grammaticus totum occupare diem non possit nec\ndebeat, ne discentis animum taedio avertat, quibus potius studiis haec\ntemporum velut subsiciva donabimus?\nnam nec ego consumi studentem in his artibus volo, nec moduletur aut musicis notis cantica excipiat, nec\nutique ad minutissima usque geometriae opera descendat, non comoedum in\npronuntiando nec saltatorem in gestu facio; quae si omnia exigerem,\nsuppeditabat tamen tempus. longa est enim, quae discit,\naetas, et ego non de tardis ingeniis loquor.\ndenique cur in his omnibus, quae discenda oratori futuro puto,\neminuit Plato? qui non contentus disciplinis, quas praestare poterant\nAthenae, non Pythagoreorum, ad quos in Italiam navigaverat, Aegypti\nquoque sacerdotes adiit atque eorum arcana perdidicit.\ndifficultatis patrocinia praeteximus segnitiae.\nneque enim nobis operis amor est, nec, quia sit honesta\nac rerum pulcherrima eloquentia, petitur ipsa, sed ad venalem usum et\nsordidum lucrum accingimur.\ndicant sine his in foro multi et adquirant, dum sit\nlocupletior aliquis sordidae mercis negotiator et plus voci suae debeat\npraeco. nec velim quidem lectorem dari mihi quid studia\nreferant computaturum.\nqui vero imaginem ipsam eloquentiae divina quadam mente\nconceperit, quique illam (ut ait non ignobilis tragicus) reginam rerum orationem ponet ante oculos,\nfructumque non ex stipe advocationum sed ex animo suo et contemplatione ac scientia petet perpetuum illum\nnec fortunae subiectum, facile persuadebit sibi, ut tempora, quae\nspectaculis, campo, tesseris, otiosis denique sermonibus, ne dicam somno\net conviviorum mora conteruntur, geometrae potius ac musico impendat,\nquanto plus delectationis habiturus quam ex illis ineruditis\nvoluptatibus.\ndedit enim hoc providentia hominibus munus, ut honesta magis\niuvarent. sed nos haec ipsa dulcedo longius duxit.\nhactenus ergo de studiis, quibus, antequam maiora capiat,\npuer instituendus est; proximus liber velut novum sumet exordium et ad\nrhetoris officia transibit.\ntenuit consuetudo, quae cotidie magis invalescit, ut praeceptoribus\neloquentiae, Latinis quidem semper sed etiam Graecis interim, discipuli\nserius quam ratio postulat, traderentur. eius rei duplex\ncausa est, quod et rhetores utique nostri suas partes omiserunt et\ngrammatici alienas occupaverunt.\nnam et illi declamare modo et scientiam declamandi ac\nfacultatem tradere officii sui ducunt, idque intra deliberativas\niudicialesque materias (nam cetera ut professione sua minora\ndespiciunt), et hi non satis credunt excepisse, quae relicta erant, (quo\nnomine gratia quoque iis habenda est), sed ad prosopopoeias usque ac\nsuasorias, in quibus onus dicendi vel maximum est, irrumpunt.\nhinc ergo accidit, ut, quae alterius artis prima erant opera,\nfacta sint alterius novissima, et aetas altioribus iam disciplinis\ndebita in schola minore subsidat ac rhetoricen apud grammaticos\nexerceat. ita , quod est maxime ridiculum, non ante ad\ndeclamandi magistrum mittendus videtur puer quam declamare sciat.\nnos suum cuique professioni modum demus.\net grammatice (quam in Latinum transferentes litteraturam\nvocaverunt) fines suos norit, praesertim tantum ab hac appellationis\nsuae paupertate, intra quam primi illi constitere, provecta; nam tenuis\na fonte assumptis historicorum criticorumque viribus pleno iam satis\nalveo fluit, cum praeter rationem recte loquendi non parum alioqui\ncopiosam prope omnium maximarum artium scientiam amplexa sit;\net rhetorice, cui nomen vis eloquendi dedit, officia sua non detrectet\nnec occupari gaudeat pertinentem ad se laborem, quae, dum opere cedit,\niam paene possessione depulsa est. neque infitiabor, aliquem\nex his, qui grammaticen profiteantur, eo usque scientiae progredi posse,\nut ad haec quoque tradenda sufficiat; sed cum id aget, rhetoris officio\nfungetur non suo.\nnos porro quaerimus, quando iis, quae rhetorice praecipit,\npercipiendis puer maturus esse videatur. in quo quidem non id\nest aestimandum, cuius quisque sit aetatis, sed quantum in studiis iam\neffecerit.\net ne diutius disseram, quando sit rhetori tradendus, sic\noptime finiri credo; cum poterit. sed hoc ipsum ex superiore\npendet quaestione. nam si grammatices munus usque ad\nsuasorias prorogatur, tardius rhetore opus est.\nat si rhetor prima officia operis sui non recusat,\na narrationibus statim et laudandi vituperandique opusculis cura eius\ndesideratur. an ignoramus antiquis hoc fuisse ad augendam\neloquentiam genus exercitationis, ut theses dicerent et communes locos\net cetera citra complexum rerum personarumque, quibus verae fictaeque\ncontroversiae continentur? ex quo palam est, quam turpiter\ndeserat eam partem rhetorices institutio, quam et primam habuit et diu\nsolam.\nquid autem est ex iis, de quibus supra dixi, quod non cum in\nalia, quae sunt propria rhetorum, tum certe in illud iudiciale causae\ngenus incidat?\nan non in foro narrandum est? qua in parte nescio an sit vel\nplurimum. non laus ac vituperatio certaminibus illis\nfrequenter inseritur? non communes loci, sive qui sunt in\nvitia derecti, quales legimus a Cicerone compositos, seu quibus\nquaestiones generaliter tractantur, quales sunt editi a Quinto quoque\nHortensio: ut, sitne parvis argumentis\ncredendum,\net pro testibus et in testes, in mediis litium medullis versantur?\narma sunt haec quodammodo praeparanda semper, ut iis, cum\nres poscet, utare. quae qui pertinere ad\norationem non putabit, is ne statuam quidem inchoari credet, cum eius\nmembra fundentur. neque hanc (ut aliqui putabunt)\nfestinationem meam sic quisquam calumnietur, tanquam eum, qui sit\nrhetori traditus, abducendum protinus a grammaticis putem.\ndabuntur et illis tum quoque tempora sua, neque erit verendum,\nne binis praeceptoribus oneretur puer. non enim crescet sed\ndividetur, qui sub uno miscebatur, labor, et erit sui quisque operis\nmagister utilior; quod adhuc obtinent Graeci, a Latinis omissum est, et\nfieri videtur excusate, quia sunt qui labori isti successerint.\nergo cum ad eas in studiis vires pervenerit puer, ut, quae\nprima esse praecepta rhetorum diximus, mente consequi possit, tradendus\neius artis magistris erit;\nquorum in prinis inspici mores oportebit. quod ego non\nidcirco potissimum in hac parte tractare sum aggressus, quia non in\nceteris quoque doctoribus idem hoc examinandum quam diligentissime\nputem, sicut testatus sum libro priore; sed quod magis necessariam eius\nrei mentionem facit aetas ipsa discentium.\nnam et adulti fere pueri ad hos praeceptores transferuntur et\napud eos iuvenes etiam facti perseverant; ideoque maior adhibenda tum cura est, ut et teneriores annos ab\niniuria sanctitas docentis custodiat et ferociores a licentia gravitas\ndeterreat.\nneque vero sat est summam praestare abstinentiam, nisi\ndisciplinae severitate convenientium quoque ad se mores astrinxerit.\nsumat igitur ante omnia parentis erga discipulos suos animum,\nac succedere se in eorum locum, a quibus sibi liberi tradantur,\nexistimet. ipse nec habeat vitia nec ferat. non\nausteritas eius tristis, non dissoluta sit comitas, ne inde odium hinc\ncontemptus oriatur. plurimus ei de honesto ac bono sermo sit;\nnam quo saepius monuerit, hoc rarius castigabit. minime\niracundus, nec tamen eorum, quae emendanda erunt, dissimulator, simplex\nin docendo, patiens laboris,\nassiduus potius quam immodicus. interrogantibus libenter\nrespondeat, non interrogantes percontetur ultro. in laudandis\ndiscipulorum dictionibus nec malignus nec effusus, quia res altera\ntaedium laboris,\naltera securitatem parit. in emendando, quae corrigenda\nerunt, non acerbus minimeque contumeliosus; nam id quidem multos a\nproposito studendi fugat, quod quidam sic obiurgant quasi oderint.\nipse aliquid immo multa cotidie dicat, quae secum auditores\nreferant. licet enim satis exemplorum ad imitandum ex\nlectione suppeditet, tamen viva illa, ut dicitur,\nvox alit plenius praecipueque eius praeceptoris, quem discipuli, si modo\nrecte sunt instituti, et amant et verentur. vix autem dici\npotent, quanto libentius imitemur eos, quibus favemus.\nminime vero permittenda pueris, ut fit apud plerosque,\nadsurgendi exultandique in laudando licentia; quin etiam iuvenum modicum\nesse, cum audient, testimonium debet. ita fiet, ut ex iudicio\npraeceptoris discipulus pendeat,\natque id se dixisse recte, quod ab eo probabitur, credat.\nilla vero vitiosissima, quae iam humanitas vocatur,\ninvicem qualiacunque laudandi, cum est indecora et theatralis et severe\ninstitutis scholis aliena, tum studiorum perniciosissima hostis.\nsupervacua enim videntur cura ac labor, parata, quidquid\neffuderint,\nlaude. vultum igitur praeceptoris intueri tam, qui audiunt,\ndebent, quam ipse qui dicit; ita enim probanda atque improbanda\ndiscernet,\nsi stilo facultas continget, auditione indicium. at nunc\nproni atque succincti ad omnem clausulam non exsurgunt modo uerum etiam\nexcurrunt et cum indecora exultatione conclamant. id mutuum\nest et ibi declamationis fortuna. hinc\ntumor et vana de se persuasio usque adeo, ut illo condiscipulorum\ntumultu inflati, si parum a praeceptore laudentur, ipsi de illo male\nsentiant.\nsed se quoque praeceptores intente ac modeste audiri velint;\nnon enim iudicio discipulorum dicere debet magister sed discipulus\nmagistri. quin , si fieri potest, intendendus animus in hoc\nquoque, ut perspiciat, quae quisque et quomodo laudet, et placere, quae\nbene dicet, non suo magis quam eorum nomine delectetur, qui recte\niudicabunt.\npueros adolescentibus permixtos sedere, non placet mihi.\nnam etiamsi vir talis, qualem esse oportet studiis\nmoribusque praepositum, modestam habere potest etiam iuventutem, tamen\nvel infirmitas a robustioribus separanda est, et carendum non solum\ncrimine turpitudinis verum etiam suspicione.\nhaec notanda breviter existimavi; nam ut absit ab ultimis\nvitiis ipse ac schola, ne praecipiendum quidem credo. ac si\nquis est, qui flagitia manifesta in eligendo filii praeceptore non\nvitet, iam hinc sciat cetera quoque, quae ad utilitatem iuventutis\ncomponere conamur, esse sibi hac parte omissa supervacua.\nne illorum quidem persuasio silentio\ntranseunda est, qui, etiam cum idoneos rhetori pueros putaverunt, non\ntamen continuo tradendos eminentissimo credunt, sed apud minores\naliquamdiu detinent, tanquam instituendis artibus magis sit apta\nmediocritas praeceptoris, cum ad intellectum atque ad imitationem\nfacilior tum ad suscipiendas elementorum molestias minus superba.\nqua in re mihi non arbitror diu laborandum, ut ostendam,\nquanto sit melius optimis imbui, quanta in eluendis quae semel\ninsederint vitiis difficultas consequatur, cum geminatum onus\nsuccedentes premat et quidem edocendi gravius ac prius quam docendi.\npropter quod Timotheum clarum in arte tibiarum ferunt duplices\nab iis, quos alius instituisset, solitum exigere mercedes, quam si rudes\ntraderentur. error tamen est in re duplex: unus, quod interim\nsufficere illos minores existimant, et bono sane stomacho contenti sunt;\nquae quanquam est ipsa reprehensione digna securitas, tamen esset\nutcunque tolerabilis, si eiusmodi praeceptores minus docerent non peius;\nalter ille etiam frequentior, quod eos, qui ampliorem dicendi facultatem\nsint consecuti, non putant ad minora descendere, idque interim fieri,\nquia fastidiant praestare hanc inferioribus curam,\ninterim quia omnino non possint. ego porro eum qui nolit in numero praecipientium non habeo, posse autem\nmaxime, si velit, optimum quemque contendo; primum, quod eum, qui\neloquentia ceteris praestet, illa quoque, per quae ad eloquentiam\npervenitur, diligentissime percepisse credibile est;\ndeinde, quia plurimum in praecipiendo valet ratio, quae doctissimo\ncuique plenissima est; postremo, quia nemo sic in maioribus eminet, ut\neum minora deficiant. nisi forte Iovem quidem Phidias optime\nfecit, illa autem, quae in ornamentum operis eius accedunt, alius melius\nelaborasset, aut orator loqui nesciet aut leviores morbos curare non\npoterit praestantissimus medicus.\nquid ergo? non est quaedam eloquentia maior quam ut eam\nintellectu consequi puerilis infirmitas possit? ego vero\nconfiteor: sed hunc disertum praeceptorem prudentem quoque et non\nignarum docendi esse oportebit summittentem se ad mensuram discentis; ut\nvelocissimus quoque, si forte iter cum parvulo faciat, det manum et\ngradum suum minuat nec procedat ultra quam comes possit.\nquid ? si plerumque accidit ut faciliora sint ad intelligendum\net lucidiora multo, quae a doctissimo quoque dicuntur? nam et\nprima est eloquentiae virtus perspicuitas, et quo quis ingenio minus\nvalet, hoc se magis attollere et dilatare conatur, ut statura breves in\ndigitos eriguntur et plura infirmi minantur.\nnam tumidos et corruptos et tinnulos et quocunque alio\ncacozeliae genere peccantes certum habeo non virium sed infirmitatis\nvitio laborare, ut corpora non robore sed valetudine inflantur et recto\nitinere lassi plerumque devertunt. erit ergo etiam obscurior,\nquo quisque deterior.\nnon excidit mihi, scripsisse me in libro priore, cum potiorem\nin scholis eruditionem esse quam domi dicerem, libentius se prima studia\ntenerosque profectus ad imitationem condiscipulorum, quae facilior\nesset, erigere; quod a quibusdam sic accipi potest, tanquam haec, quam\nnunc tueor,\nsententia priori diversa sit. id a me procul aberit; namque\nea causa vel maxima est, cur optimo cuique praeceptori sit tradendus\npuer, quod apud eum discipuli quoque melius instituti aut dicent, quod\ninutile non sit imitari, aut si quid erraverint, statim corrigentur;\nat indoctus ille etiam probabit fortasse vitiosa et placere audientibus\niudicio suo coget. sit ergo tam eloquentia quam moribus\npraestantissimus, qui ad Phoenicis Homerici exemplum dicere ac facere\ndoceat.\nhinc iam, quas primas in docendo partes rhetorum putem,\ntradere incipiam, dilata parumper illa quae sola vulgo vocatur arte\nrhetorica. ac mihi opportunus maxime videtur ingressus ab eo,\ncuius aliquid simile apud grammaticos puer didicerit.\net quia narrationum, excepta qua in causis utimur, tres\naccepimus species, fabulam, quae versatur in tragoediis atque\ncarminibus, non a veritate modo sed etiam a forma veritatis remota;\nargumentum, quod falsum sed vero simile comoediae fingunt; historiam, in\nqua est gestae rei expositio; grammaticis autem poeticas dedimus:\napud rhetorem initium sit historica, tanto robustior quanto verior.\nsed narrandi quidem quae nobis optima ratio videatur, tum\ndemonstrabimus, cum de iudiciali parte dicemus. interim\nadmonere illud satis est, ut sit ea neque arida prorsus atque ieiuna,\n(nam quid opus erat tantum studiis laboris impendere, si res nudas atque\ninornatas indicare satis videretur?) neque rursus sinuosa et arcessitis\ndescriptionibus, in quas plerique imitatione poeticae licentiae\nducuntur, lasciviat.\nvitium utrumque, peius tamen illud, quod ex inopia quam quod ex copia venit. nam in pueris\noratio perfecta nec exigi nec sperari potest; melior autem indoles laeta\ngenerosique conatus et vel plura iusto concipiens interim spiritus.\nnec unquam me in his discentis annis offendat, si quid\nsuperfuerit. quin ipsis quoque doctoribus hoc esse curae\nvelim, ut teneras adhuc mentes more nutricum mollius alant et satiari\nvelut quodam iucundioris disciplinae lacte patiantur.\nerit illud plenius interim corpus, quod mox adulta aetas\nastringat. hinc spes roboris. maciem namque et\ninfirmitatem in posterum minari solet protinus omnibus membris expressus\ninfans. audeat haec aetas plura et inveniat et inventis\ngaudeat, sint licet illa non satis sicca interim ac severa.\nfacile remedium est ubertati;\nsterilia nullo labore vincuntur. ilia mihi in pueris natura\nminimum spei dederit, in qua ingenium iudicio praesumitur.\nmateriam esse primum volo vel abundantiorem atque ultra\nquam oporteat fusam. multum inde decoquent anni, multum ratio\nlimabit, aliquid velut usu ipso deteretur, sit modo unde excidi possit\net quod exsculpi; erit autem, si non ab initio tenuem nimium laminam\nduxerimus et quam caelatura altior rumpat.\nquod me de his aetatibus sentire minus\nmirabitur, qui apud Ciceronem legerit: volo\nenim se efferat in adolescente fecunditas.\n\nquapropter in primis evitandus et in pueris\npraecipue magister aridus, non minus quam teneris adhuc plantis siccum\net sine humore ullo solum.\ninde fiunt humiles statim et velut terram spectantes, qui\nnihil supra cotidianum sermonem attollere audeant. macies\nillis pro sanitate et iudicii loco infirmitas est, et dum satis putant\nvitio carere, in id ipsum incidunt vitium, quod virtutibus carent.\nquare mihi ne maturitas quidem ipsa festinet, nec musta\nin lacu statim austera sint; sic et annos ferent et vetustate\nproficient.\nne illud quidem quod admoneamus indignum est, ingenia puerorum\nnimia interim emendationis severitate deficere; nam et desperant et\ndolent et novissime oderunt et, quod maxime nocet, dum omnia timent,\nnihil conantur.\nquod etiam rusticis notum est, qui frondibus teneris non\nputant adhibendam esse falcem, quia reformidare ferrum videntur et\nnondum cicatricem pati posse.\niucundus ergo tum maxime debet esse praeceptor, ut remedia,\nquae alioqui natura sunt aspera, molli manu leniantur; laudare aliqua,\nferre quaedam, mutare etiam, reddita cur id fiat ratione, illuminare\ninterponendo aliquid sui. nonnunquam hoc\nquoque erit utile, ipsum totas dictare materias, quas et imitetur puer\net interim tanquam suas amet.\nat si tam negligens ei stilus fuerit, ut emendationem non\nrecipiat; expertus sum prodesse, quotiens eandem materiam rursus a me\ntractatam scribere de integro iuberem; posse enim adhuc eum melius,\nquatenus nullo magis studia quam spe gaudent.\naliter autem alia aetas emendanda est, et pro modo virium et\nexigendum et corrigendum opus. solebam ego dicere pueris\naliquid ausis licentius aut laetius, laudare illud me adhuc, venturum\ntempus, quo idem non permitterem; ita et ingenio gaudebant et iudicio\nnon fallebantur.\nsed ut eo revertar, unde sum digressus: narrationes stilo\ncomponi quanta maxima possit adhibita diligentia volo. nam ut\nprimo, cum sermo instituitur, dicere quae audierint utile est pueris ad\nloquendi facultatem, ideoque et retro agere expositionem et a media in\nutramque partem discurrere sane merito cogantur, sed ad gremium\npraeceptoris, et dum aliud non\npossunt et dum res ac verba connectere incipiunt, ut protinus memoriam\nfirment: ita cum iam formam rectae atque emendatae\norationis accipient, extemporalis garrulitas nec exspectata cogitatio et\nvix surgendi mora circulatoriae vere iactationis est.\nhinc parentium imperitorum inane gaudium, ipsis vero\ncontemptus operis et inverecunda frons et consuetudo pessime dicendi et\nmalorum exercitatio et, quae magnos quoque profectus frequenter\nperdidit, arrogans de se persuasio innascitur.\nerit suum parandae facilitati tempus, nec a nobis negligenter\nlocus iste transibitur. interim satis est, si puer omni cura\net summo, quantum illa aetas capit, labore aliquid probabile scripserit;\nin hoc assuescat, huius sibi rei naturam faciat. ille demum\nin id, quod quaerimus, aut ei proximum poterit evadere, qui ante discet\nrecte dicere quam cito.\nnarrationibus non inutiliter subiungitur opus destruendi\nconfirmandique eas, quod ἀνασκευή et\nκατασκευή vocatur. id\nporro non tantum in fabulosis et carmine traditis fieri potest, verum\netiam in ipsis annalium monumentis; ut, si quaeratur, an sit credibile\nsuper caput Valeri pugnantis sedisse corvum, qui os oculosque hostis\nGalli rostro atque alis everberaret, sit in utramque partem ingens ad\ndicendum materia;\naut de serpente, quo Scipio traditur genitus, et lupa Romuli et Egeria\nNumae. nam Graecis historiis plerumque poeticae similis\nlicentia est. Saepe etiam quaeri solet de tempore,\nde loco quo gesta res dicitur, nonnunquam de persona quoque; sicut\nLivius frequentissime dubitat, et alii ab aliis historici dissentiunt.\ninde paulatim ad maiora tendere incipiet, laudare claros viros\net vituperare improbos, quod non simplicis utilitatis opus est.\nnamque et ingenium exercetur multiplici variaque materia,\net animus contemplatione recti pravique formatur, et multa inde cognitio\nrerum venit exemplisque, quae sunt in omni genere causarum potentissima,\niam tum instruit, cum res poscet, usurum.\nhinc illa quoque exercitatio subit comparationis, uter melior\nuterve deterior; quae quanquam versatur in ratione simili, tamen et\nduplicat materiam et virtutum vitiorumque non tantum naturam, sed etiam\nmodum tractat. verum de ordine laudis contraque, quoniam\ntertia haec rhetorices pars est, praecipiemus suo tempore.\ncommunes loci (de iis loquor, quibus citra personas in ipsa\nvitia moris est perorare, ut in adulterum, aleatorem, petulantem) ex\nmediis sunt iudiciis et, si reum adiicias, accusationes; quanquam hi\nquoque ab illo generali tractatu ad quasdam deduci species solent, ut si\nponatur adulter caecus, aleator pauper, petulans senex.\nhabent autem nonnunquam etiam\ndefensionem.\nnam et pro luxuria et pro amore dicimus, et leno interim\nparasitusque defenditur sic, ut non homini patrocinemur, sed crimini.\ntheses autem, quae sumuntur ex rerum comparatione, ut\nrusticane vita an urbana potior, iurisperiti an militaris viri laus\nmaior, mire sunt ad exercitationem dicendi speciosae atque uberes, quae\nvel ad suadendi officium vel etiam ad iudiciorum disceptationem iuvant\nplurimum. nam posterior ex praedictis locus in causa Murenae\ncopiosissime a Cicerone tractatur.\nsunt et illae paene totae ad deliberativum pertinentes genus,\nducendane uxor, petendine sint magistratus. namque et hae\npersonis modo adiectis suasoriae erunt.\nsolebant praeceptores mei neque inutili et nobis etiam iucundo\ngenere exercitationis praeparare nos coniecturalibus causis, cum\nquaerere atque exsequi iuberent, cur armata\napud Lacedaemonios Venus, et quid\nita crederetur Cupido puer atque volucer et sagittis ac face\narmatus, et similia, in quibus scrutabamur voluntatem, cuius\nin controversiis frequens quaestio est, quod genus chriae videri potest.\nnam locos quidem, quales sunt de testibus, semperne his credendum, et de argumentis, an habenda etiam parvis\nfides, adeo manifestum est ad forenses actiones pertinere, ut quidam\nneque ignobiles in officiis civilibus scriptos eos memoriaeque\ndiligentissime mandatos in promptu habuerint, ut quotiens esset occasio,\nextemporales eorum dictiones his velut emblematis exornarentur.\nquo quidem (neque enim eius rei iudicium differre sustineo)\nsummam videbantur mihi infirmitatem de se confiteri. nam quid\nii possint in causis, quarum varia et nova semper est facies, proprium\ninvenire? quomodo propositis ex parte adversa respondere,\naltercationibus velociter occurrere, testem rogare? qui etiam in iis,\nquae sunt communia et in plurimis causis tractantur, vulgatissimos\nsensus verbis nisi tanto ante praeparatis prosequi nequeant.\nnecesse vero iis, cum eadem iudiciis pluribus dicunt, aut\nfastidium moveant velut frigidi et repositi cibi, aut pudorem deprehensa\ntotiens audientium memoria infelix supellex, quae sicut apud pauperes\nambitiosos pluribus et diversis officiis conteratur:\ncum eo quidem quod vix ullus est tam communis locus, qui possit\ncohaerere cum causa nisi aliquo propriae quaestionis vinculo copulatus; appareat alioqui non tam insertum quam\nadplicitum,\nvel quod dissimilis est ceteris vel quod plerumque adsumi etiam parum\napte solet, non quia desideratur sed quia paratus est: ut quidam\nsententiarum gratia verbosissimos locos arcessunt, cum ex locis debeat\nnasci sententia.\nita sunt autem speciosa haec et utilia, si oriuntur ex causa;\nceterum quamlibet pulchra elocutio, nisi ad victoriam tendit, utique\nsupervacua, sed interim etiam contraria est. verum hactenus\nevagari satis fuerit.\nlegum laus ac vituperatio iam maiores ac prope summis operibus\nsuffecturas vires desiderant; quae quidem suasoriis an controversiis\nmagis accommodata sit exercitatio, consuetudine et iure civitatium\ndiffert. apud Graecos enim lator earum ad iudicem vocabatur,\nRomanis pro contione suadere ac dissuadere moris fuit.\nutroque autem modo pauca de his et fere certa dicuntur.\nnam et genera sunt tria, sacri, publici, privati iuris.\nquae divisio ad laudem magis spectat, si quis eam per gradus\naugeat, quod lex, quod publica, quod ad religionem deum comparata sit.\nea quidem, de quibus quaeri solet,\ncommunia omnibus.\naut enim de iure dubitari potest eius, qui rogat, ut de P.\nClodi, qui non rite creatus tribunus arguebatur; aut de ipsius\nrogationis, quod est varium, sive non trino forte nundino promulgata\nsive non idoneo die, sive contra intercessionem vel auspicia aliudve\nquid, quod legitimis obstet, dicitur lata esse vel ferri, sive alicui\nmanentium legum repugnare.\nsed haec ad illas primas exercitationes non pertinent; nam\nsunt hae citra complexum personarum, temporum, causarum.\nreliqua eadem fere vero fictoque huiusmodi certamine\ntractantur.\nnam vitium aut in verbis aut in rebus est. in\nverbis quaeritur, an satis significent, an sit in iis aliquid ambiguum;\nin rebus, an lex sibi ipsa consentiat, an in praeteritum ferri debeat,\nan in singulos homines. maxime vero commune est quaerere, an\nsit honesta, an utilis.\nnec ignore, plures fieri a plerisque partes; sed nos iustum,\npium, religiosum, ceteraque his similia honesto complectimur.\niusti tamen species non simpliciter excuti solent.\naut enim de re ipsa quaeritur, ut dignane poena vel praemio sit, aut de modo praemii\npoenaeve, qui tam maior quam minor culpari potest.\nutilitas quoque interim natura discernitur, interim tempore.\nquaedam an obtineri possint, ambigi solet. ne\nillud quidem ignorare oportet, leges aliquando totas, aliquando ex parte\nreprehendi solere, cum exemplum rei utriusque nobis claris orationibus\npraebeatur.\nnec me fallit, eas quoque leges esse, quae non in perpetuum\nrogentur, sed de honoribus aut imperiis, qualis Manilia fuit, de qua\nCiceronis oratio est. sed de his nihil hoc loco praecipi\npotest; constant enim propria rerum, de quibus agitur, non communi\nqualitate.\nhis fere veteres facultatem dicendi exercuerunt assumpta tamen\na dialecticis argumentandi ratione. nam fictas ad imitationem\nfori consiliorumque materias apud Graecos dicere circa Demetrium\nPhalerea institutum fere constat.\nan ab ipso id genus exercitationis sit inventum, ut alio\nquoque libro sum confessus, parum comperi; sed ne ii quidem, qui hoc\nfortissime adfirmant, ullo satis idoneo auctore nituntur.\nLatinos vero dicendi praeceptores extremis L. Crassi\ntemporibus coepisse Cicero auctor est; quorum\ninsignis maxime Plotius fuit.\nsed de ratione declamandi post paulum. interim ,\nquia prima rhetorices rudimenta tractamus, non omittendum videtur id\nquoque, ut moneam, quantum sit collaturus ad profectum discentium\nrhetor, si, quemadmodum a grammaticis exigitur poetarum enarratio, ita\nipse quoque historiae atque etiam magis orationum lectione susceptos a\nse discipulos instruxerit; quod nos in paucis, quorum id aetas exigebat\net parentes utile esse crediderant, servavimus.\nceterum sentientibus iam tum optima duae res impedimento\nfuerunt, quod et longa consuetudo aliter docendi fecerat legem, et\nrobusti fere iuvenes nec hunc laborem desiderantes exemplum nostrum\nsequebantur.\nnec tamen, etiamsi quid novi vel sero invenissem, praecipere\nin posterum puderet. nunc vero scio id fieri apud Graecos sed\nmagis per adiutores, quia non videntur tempora suffectura, si legentibus\nsingulis praeire semper ipsi velint.\net hercule praelectio, quae in hoc adhibetur, ut facile atque\ndistincte pueri scripta oculis sequantur, etiam illa, quae vim cuiusque\nverbi, si quod minus usitatum incidat, docet, multum infra rhetoris\nofficium existimanda est.\nat demonstrare virtutes vel, si quando ita incidat, vitia, id\nprofessionis eius atque promissi, quo se\nmagistrum eloquentiae pollicetur, maxime proprium est, eo quidem\nvalidius, quod non utique hunc laborem docentium postulo, ut ad gremium\nrevocatis cuius quisque eorum velit libri lectione deserviant.\nnam mihi cum facilius tum etiam multo videtur magis utile,\nfacto silentio unum aliquem (quod ipsum imperari per vices optimum est)\nconstituere lectorem, ut protinus pronuntiationi quoque assuescant; tum\nexposita causa, in quam scripta legetur oratio,\n(nam sic clarius quae dicentur intelligi poterunt) nihil otiosum pati,\nquodque in inventione quodque in elocutione adnotandum erit, quae in\nprooemio conciliandi iudicis ratio, quae narrandi lux, brevitas, fides,\nquod aliquando consilium et quam occulta calliditas (namque ea sola in\nhoc ars est,\nquae intelligi nisi ab artifice non possit); quanta deinceps in\ndividendo prudentia, quam subtilis et crebra argumentatio, quibus\nviribus inspiret, qua iucunditate permulceat, quanta in maledictis\nasperitas, in iocis urbanitas, ut denique dominetur in adfectibus atque in pectora irrumpat animumque iudicum similem\niis, quae dicit, efficiat.\ntum in ratione eloquendi, quod verbum proprium, ornatum,\nsublime; ubi amplificatio laudanda, quae virtus ei contraria, quid\nspeciose translatum, quae figura verborum, quae levis et quadrata sed\nvirilis tamen compositio.\nne id quidem inutile, etiam corruptas aliquando et vitiosas\norationes, quas tamen plerique iudiciorum pravitate mirantur, legi palam\nostendique in his, quam multa impropria, obscura, tumida, humilia,\nsordida, lasciva, effeminata sint; quae non laudantur modo a plerisque,\nsed, quod est peius, propter hoc ipsum, quod sunt prava, laudantur.\nnam sermo rectus et secundum naturam enuntiatus nihil habere\nex ingenio videtur; illa vero, quae utcunque deflexa sunt, tanquam\nexquisitiora miramur; non aliter quam distortis et quocunque modo\nprodigiosis corporibus apud quosdam maius est pretium quam iis, quae\nnihil ex communi habitu boni perdiderunt.\natque etiam qui specie capiuntur, vulsis levatisque et inustas\ncomas acu comentibus et non suo colore nitidis plus esse formae putant,\nquam possit tribuere incorrupta natura, ut pulchritudo corporis venire\nvideatur ex malis morum.\nneque solum haec ipse debebit docere praeceptor sed frequenter interrogare et iudicium discipulorum\nexperiri. sic audientibus securitas aberit nec quae dicentur\nsuperfluent aures, simulque ad id perducentur, quod ex hoc quaeritur, ut\ninveniant ipsi et intelligant. nam quid aliud agimus docendo\neos, quam ne semper docendi sint?\nhoc diligentiae genus ausim dicere plus collaturum discentibus\nquam omnes omnium artes, quae iuvant sine dubio multum; sed latiore\nquadam comprehensione per omnes quidem species rerum cotidie paene\nnascentium ire qui possunt?\nsicut de re militari, quanquam sunt tradita quaedam praecepta\ncommunia, magis tamen proderit scire, qua ducum quisque ratione, in\nquali re, tempore, loco sit sapienter usus aut contra. nam in\nomnibus fere minus valent praecepta quam experimenta.\nan vero declamabit quidem praeceptor, ut sit exemplo suis\nauditoribus; non plus contulerint lecti Cicero aut Demosthenes?\ncorrigetur palam, si quid in declamando discipulus\nerraverit; non potentius erit emendare orationem, quin immo etiam\niucundius? aliena enim vitia reprehendi quisque mavult quam\nsua.\nnec deerant plura, quae dicerem; sed neminem haec utilitas fugit, atque utinam tam non pigeat facere istud\nquam non displicebit.\nquod si potuerit obtineri, non ita difficilis supererit\nquaestio, qui legendi sint incipientibus. nam quidam illos\nminores, quia facilior intellectus videbatur, probaverunt; alii\nfloridius genus, ut ad alenda primarum aetatum ingenia magis\naccommodatum.\nego optimos quidem et statim et semper sed tamen eorum\ncandidissimum quemque et maxime expositum velim, ut Livium a pueris\nmagis quam Sallustium, etsi hic historiae maior est auctor,\nad quem tamen intelligendum iam profectu opus sit. Cicero ,\nut mihi quidem videtur, et iucundus incipientibus quoque et apertus est\nsatis, nec prodesse tantum sed etiam amari potest, tum (quemadmodum\nLivius praecipit) ut quisque erit Ciceroni simillimus.\nduo autem genera maxime cavenda pueris puto: unum, ne quis eos\nantiquitatis nimius admirator in Gracchorum Catonisque et aliorum\nsimilium lectione durescere velit; fient enim horridi atque ieiuni; nam\nneque vim eorum adhuc intellectu consequentur et elocutione, quae tum\nsine dubio erat optima, sed nostris temporibus aliena est, contenti,\nquod est pessimum,\nsimiles sibi magnis viris videbuntur Alterum, quod huic diversum est, ne\nrecentis huius lasciviae flosculis capti voluptate prava deleniantur, ut\npraedulce illud genus et puerilibus ingeniis hoc gratius, quo propius\nest, adament.\nfirmis autem iudiciis iamque extra periculum positis suaserim\net antiquos legere, ex quibus si assumatur solida ac virilis ingenii\nvis, deterso rudis saeculi squalore, tum noster hic cultus clarius\nenitescet, et novos,\nquibus et ipsis multa virtus adest. neque enim nos tarditatis\nnatura damnavit, sed dicendi mutavimus genus et ultra nobis quam\noportebat indulsimus; ita non tam ingenio illi nos superarunt quam\nproposito.\nmulta ergo licebit eligere; sed curandum erit, ne iis, quibus\npermixta sunt, inquinentur. quosdam vero etiam, quos totos\nimitari oporteat, et fuisse nuper et nunc esse,\nquidni libenter non modo concesserim, verum etiam contenderim?\nsed hi qui sint, non cuiuscunque est pronuntiare.\ntutius circa priores vel erratur, ideoque hanc novorum\ndistuli lectionem, ne imitatio iudicium antecederet.\nfuit etiam in hoc diversum praecipientium propositum, quod\neorum quidam materias, quas discipulis ad dicendum dabant, non contenti\ndivisione dirigere latius dicendo prosequebantur, nec solum\nprobationibus implebant sed etiam adfectibus.\nalii , cum primas modo lineas duxissent, post declamationes,\nquid omisisset quisque, tractabant; quosdam vero locos non minore cura,\nquam cum ad dicendum ipsi surgerent, excolebant. utile\nutrumque, et ideo neutrum ab altero separo; sed si facere tantum alterum\nnecesse sit, plus proderit demonstrasse rectam protinus viam quam\nrevocare ab errore iam lapsos:\nprimum quia emendationem auribus modo accipiunt, divisionem vero ad\ncogitationem etiam et stilum perferunt; deinde quod libentius\npraecipientem audiunt quam reprehendentem. si qui vero paulo\nsunt vivaciores, in his praesertim moribus, etiam irascuntur admonitioni\net taciti repugnant. neque ideo tamen minus vitia aperte\ncoarguenda sunt.\nhabenda enim ratio ceterorum, qui recta esse, quae praeceptor\nnon emendaverit, credent. utraque autem ratio miscenda est et\nita tractanda, ut ipsae res postulabunt.\nnamque incipientibus danda erit velut\npraeformata materia secundum cuiusque vires; at cum satis composuisse\nsese ad exemplum videbuntur, brevia quaedam demonstranda vestigia, quae\npersecuti iam suis viribus sine adminiculo progredi possint.\nnonnunquam credi sibi ipsos oportebit, ne mala consuetudine\nsemper alienum laborem sequendi nihil per se conari et quaerere sciant.\nquodsi satis prudenter dicenda viderint, iam prope\nconsummata fuerit praecipientis opera; at si quid erraverint adhuc,\nerunt ad ducem reducendi.\ncui rei simile quiddam facientes aves cernimus, quae teneris\ninfirmisque fetibus cibos ore suo collatos partiuntur; at cum visi sunt\nadulti, paulum egredi nidis et circumvolare sedem illam praecedentes\nipsae docent, tum expertas vires libero caelo suaeque ipsorum fiduciae\npermittunt.\nillud ex consuetudine mutandum prorsus existimo in iis, de\nquibus nunc disserimus, aetatibus, ne omnia quae scripserint ediscant et\ncerta, ut moris est, die dicant; quod quidem maxime patres exigunt atque\nita demum studere liberos suos, si quam frequentissime declamaverint,\ncredunt, cum profectus praecipue diligentia\nconstet.\nnam ut scribere pueros plurimumque esse in hoc opere plane\nvelim, sic ediscere electos ex orationibus vel historiis aliove quo\ngenere dignorum ea cura voluminum locos, multo magis suadeam.\nnam et exercebitur acrius memoria aliena complectendo quam\nsua; et qui erunt in difficiliore huius laboris genere versati, sine\nmolestia quae ipsi composuerint iam familiaria animo suo adfigent, et\nadsuescent optimis semperque habebunt intra se, quod imitentur; et iam\nnon sentientes formam orationis illam, quam mente penitus acceperint,\nexpriment.\nabundabunt autem copia verborum optimorum et compositione et\nfiguris iam non quaesitis sed sponte et ex reposito velut thesauro se\nofferentibus. accedit his et iucunda in sermone bene a quoque\ndictorum relatio et in causis utilis. nam et plus\nauctoritatis adferunt ea, quae non praesentis gratia litis sunt\ncomparata, et laudem saepe maiorem quam si nostra sint conciliant.\naliquando tamen permittendum quae ipsi scripserint dicere, ut\nlaboris sui fructum etiam ex illa quae maxime petitur laude plurium\ncapiant. verum id quoque tum fieri\noportebit, cum aliquid commodius elimaverint, ut eo velut praemio studii\nsui donentur ac se meruisse ut dicerent gaudeant.\nvirtus praeceptoris haberi solet nec immerito diligenter in\niis, quos erudiendos susceperit, notare discrimina ingeniorum et, quo\nquemque natura maxime ferat, scire. nam est in hoc\nincredibilis quaedam varietas nec pauciores animorum paene quam corporum\nformae.\nquod intelligi etiam ex ipsis oratoribus potest, qui tantum\ninter se distant genere dicendi, ut nemo sit alteri similis, quamvis\nplurimi se ad eorum quos probabant imitationem composuerint.\nutile deinde plerisque visum est ita quemque instituere, ut\npropria naturae bona doctrina foverent et in id potissimum ingenia, quo\ntenderent, adiuvarentur; ut si quis palaestrae peritus, cum in aliquod\nplenum pueris gymnasium venerit, expertus eorum omni modo corpus\nanimumque discernat, cui quisque certamini praeparandus sit,\nita praeceptorem eloquentiae, cum sagaciter fuerit intuitus, cuius\ningenium presso limatoque genere dicendi, cuius acri, gravi, dulci,\naspero, nitido, urbano maxime gaudeat, ita se commodaturum singulis, ut\nin eo, quo quisque eminet, provehatur;\nquod et adiuta cura natura magis evalescat, et qui in diversa ducatur\nneque in iis, quibus minus aptus est, satis possit efficere et ea, in\nquae natus videtur, deserendo faciat infirmiora.\nquod mihi (libera enim vel contra\nreceptas persuasiones rationem sequenti sententia est) in parte verum\nvidetur. nam proprietates ingeniorum dispicere prorsus\nnecessarium est.\nin his quoque certum studiorum facere delectum nemo\ndissuaserit. namque erit alius historiae magis idoneus, alius\ncompositus ad carmen, alius utilis studio iuris, ut nonnulli rus\nfortasse mittendi. sic discernet haec dicendi magister,\nquomodo palaestricus ille cursorem faciet aut pugilem aut luctatorem\naliudve quid ex iis, quae sunt sacrorum certaminum.\nverum ei, qui foro destinabitur, non in unam partem aliquam\nsed in omnia, quae sunt eius operis, etiam si qua difficiliora discenti\nvidebuntur, elaborandum est. nam et omnino supervacua erat\ndoctrina, si natura sufficeret.\nan si quis ingenio corruptus ac tumidus, ut plerique sunt,\nincident, in hoc eum ire patiemur? aridum atque ieiunum non alemus et\nquasi vestiemus? nam si quaedam detrahere necessarium est,\ncur non sit adiicere concessum?\nneque ego contra naturam pugno. non enim deserendum\nid bonum, si quod ingenitum est, existimo, sed augendum addendumque quod\ncessat.\nan vero clarissimus ille praeceptor Isocrates, quem non magis\nlibri bene dixisse quam discipuli bene docuisse testantur, cum de Ephoro atque Theopompo sic iudicaret, ut\nalteri frenis alteri calcaribus opus esse diceret, aut in illo lentiore\ntarditatem aut in illo paene praecipiti concitationem adiuvandam docendo\nexistimavit, cum alterum alterius natura miscendum arbitraretur?\nimbecillis tamen ingeniis sane sic obsequendum sit, ut tantum\nin id, quo vocat natura, ducantur; ita enim, quod solum possunt, melius\nefficient. si vero liberalior materia contigerit et in qua\nmerito ad spem oratoris simus aggressi, nulla dicendi virtus omittenda\nest.\nnam licet sit aliquam in partem pronior, ut necesse est,\nceteris tamen non repugnabit, atque ea cura paria faciet iis, in quibus\neminebat; sicut ille (ne ab eodem exemplo recedamus) exercendi corpora\nperitus, non, si docendum pancratiasten susceperit, pugno ferire vel\ncalce tantum aut nexus modo atque in iis certos aliquos docebit, sed\nomnia quae sunt eius certaminis. erit qui ex his aliqua non\npossit: in id maxime quod poterit incumbet.\nnam sunt haec duo vitanda prorsus: unum ne temptes quod effici\nnon possit, alterum ne ab eo, quod quis optime facit, in aliud, ad quod\nminus est idoneus, transferas. at si fuerit qui docebitur ille, quem adolescentes senem vidimus,\nNicostratus, omnibus in eo docendi partibus similiter utetur,\nefficietque illum, qualis hic fuit, luctando pugnandoque, quorum utroque\ncertamine iisdem diebus coronabatur, invictum.\net quanto id magis oratoris futuri magistro providendum erit?\nnon enim satis est dicere presse tantum aut subtiliter\naut aspere, non magis quam phonasco acutis tantum aut mediis aut\ngravibus sonis aut horum etiam particulis excellere. nam\nsicut cithara ita oratio perfecta non est, nisi ab imo ad summum omnibus\nintenta nervis consentiat.\nplura de officio docentium locutus discipulos id unum interim\nmoneo, ut praeceptores suos non minus quam ipsa studia ament, et\nparentes esse non quidem corporum sed mentium credant.\nmultum haec pietas conferet studio; nam ita et libenter\naudient et dictis credent et esse similes concupiscent, in ipsos denique\ncoetus scholarum laeti alacresque convenient, emendati non irascentur,\nlaudati gaudebunt, ut sint carissimi, studio merebuntur.\nnam ut illorum officium est docere, sic horum praebere se\ndociles; alioqui neutrum sine altero sufficit. et sicut\nhominis ortus ex utroque gignentium confertur, et frustra sparseris\nsemina, nisi illa praemollitus foverit sulcus: ita eloquentia coalescere\nnequit nisi sociata tradentis accipientisque\nconcordia.\nin his primis operibus, quae non ipsa\nparva sunt sed maiorum quasi membra atque partes, bene\ninstituto atque exercitato iam fere tempus appetet aggrediendi suasorias\niudicialesque materias; quarum antequam viam ingredior, pauca mihi de\nipsa ratione declamandi dicenda sunt, quae quidem ut ex omnibus\nnovissime inventa ita multo est utilissima.\nnam et cuncta illa, de quibus diximus, in se fere continet, et\nveritati proximam imaginem reddit, ideoque ita est celebrata, ut\nplerisque videretur ad formandam eloquentiam vel sola sufficere.\nneque enim virtus ulla perpetuae duntaxat orationis\nreperiri potest, quae non sit cum hac dicendi meditatione communis.\neo quidem res ista culpa docentium reccidit, ut inter\npraecipuas quae corrumperent eloquentiam causas licentia atque inscitia\ndeclamantium fuerit. sed eo, quod natura bonum est, bene uti\nlicet.\nsint ergo et ipsae materiae, quae fingentur, quam simillimae\nveritatis, et declamatio, in quantum maxime potest, imitetur eas\nactiones, in quarum exercitationem reperta est.\nnam magos et pestilentiam et responsa et saeviores tragicis\nnovercas aliaque magis adhuc fabulosa frustra inter sponsiones et\ninterdicta quaeremus. quid ergo?\nnunquam haec supra fidem et poetica, ut vere dixerim,\nthemata iuvenibus tractare permittamus, ut exspatientur et gaudeant\nmateria et quasi in corpus eant?\nerit optimum; sed certe sint grandia et tumida, non stulta\netiam et acrioribus oculis intuenti ridicula: ut, si iam cedendum est,\nimpleat se declamator aliquando, dum sciat, ut quadrupedes, cum viridi\npabulo distentae sunt, sanguinis detractione curantur et sic ad cibos\nviribus conservandis idoneos redeunt, ita sibi quoque tenuandas adipes,\net quidquid humoris corrupti contraxerit, emittendum, si esse sanus ac\nrobustus volet. alioqui tumor ille inanis primo cuiusque veri\noperis conatu deprehendetur.\ntotum autem declamandi opus qui diversum omni modo a\nforensibus causis existimant, ii profecto ne rationem quidem, qua ista\nexercitatio inventa sit, pervident.\nnam si foro non praeparat, aut scenicae ostentationi aut\nfuriosae vociferationi simillimum est. quid enim attinet\niudicem praeparare, qui nullus est; narrare, quod omnes sciant falsum;\nprobationes adhibere causae, de qua nemo sit pronuntiaturus?\net haec quidem otiosa tantum; adfici vero et ira vel\nluctu permovere, cuius est ludibrii, nisi quibusdam pugnae simulacris ad\nverum discrimen aciemque iustam consuescimus?\nnihil ergo inter forense genus dicendi atque hoc declamatorium\nintererit? si profectus gratia dicimus, nihil.\nutinamque adiici ad consuetudinem posset, ut nominibus\nuteremur, et perplexae magis et longioris aliquando actus controversiae\nfingerentur, et verba in usu cotidiano posita minus timeremus, et iocos\ninserere moris esset; quae nos, quamlibet per alia in scholis exercitati\nsimus, tirones in foro inveniunt.\nsi vero in ostentationem comparetur declamatio, sane paulum\naliquid inclinare ad voluptatem audientium debemus.\nnam et in iis actionibus, quae in aliqua sine dubio veritate\nversantur, sed sunt ad popularem aptatae delectationem, quales legimus\npanegyricos, totumque hoc demonstrativum genus, permittitur adhibere\nplus cultus omnemque artem, quae latere plerumque in iudiciis debet, non\nconfiteri modo sed ostentare etiam hominibus in hoc advocatis.\nquare declamatio, quoniam est iudiciorum consiliorumque imago,\nsimilis esse debet veritati; quoniam autem aliquid in se habet ἐπιδεικτικόν nonnihil sibi nitoris\nassumere.\nquod faciunt actores comici, qui neque ita prorsus, ut nos\nvulgo loquimur, pronuntiant, quod esset sine arte,\nneque procul tamen a natura recedunt, quo vitio periret imitatio; sed\nmorem communis huius sermonis decore quodam scenico exornant.\nsic quoque aliqua nos incommoda ex iis, quas finxerimus,\nmateriis consequentur, in eo praecipue, quod multa in iis relinquuntur\nincerta, quae sumimus ut videtur, aetates, facultates, liberi, parentes,\nurbium ipsarum vires, iura, mores, alia his similia;\nquin aliquando etiam argumentum ex ipsis positionum vitiis ducimus.\nsed haec suo quaeque loco. quamvis enim omne\npropositum operis a nobis destinati eo spectet, ut orator instituatur,\ntamen, ne quid studiosi requirant, etiam si quid erit, quod ad scholas\nproprie pertineat, in transitu non omittemus.\niam hinc ergo nobis inchoanda est ea pars artis, ex qua capere\ninitium solent, qui priora omiserunt; quanquam video quosdam in ipso\nstatim limine obstaturos mihi, qui nihil egere huiusmodi praeceptis\neloquentiam putent, sed natura sua et vulgari modo et scholarum\nexercitatione contenti rideant etiam diligentiam nostram exemplo magni\nquoque nominis professorum, quorum aliquis, ut opinor, interrogatus,\nquid esset σχῆμα et νόημα, nescire se quidem sed, si ad rem pertineret, esse in sua declamatione\nrespondit.\nalius percontanti, Theodoreus an Apollodoreus esset?\nego , inquit, parmularius sum. nec sane potuit\nurbanius ex confessione inscitiae suae elabi. porro hi, quia\net beneficio ingenii praestantes sunt habiti et multa etiam memoria\ndigna exclamaverunt, plurimos habent similes negligentiae suae,\npaucissimos naturae.\nigitur impetu dicere se et viribus uti gloriantur; neque enim\nopus esse probatione aut dispositione in rebus fictis, sed, cuius rei\ngratia plenum sit auditorium, sententiis grandibus, quarum optima\nquaeque a periculo petatur.\nquin etiam in cogitando, nulla ratione adhibita aut tectum\nintuentes magnum aliquid, quod ultro se offerat, pluribus saepe diebus\nexpectant, aut murmure incerto velut classico instincti concitatissimum\ncorporis motum non enuntiandis sed quaerendis verbis accommodant.\nnonnulli certa sibi initia, priusquam sensum invenerint,\ndestinant, quibus aliquid diserti subiungendum sit, eaque diu secum ipsi\nclareque meditati desperata conectendi facultate deserunt et ad alia deinceps atque inde alia non minus communia\nac nota devertunt.\nqui plurimum videntur habere rationis, non in causas tamen\nlaborem suum sed in locos intendunt, atque in iis non corpori\nprospiciunt sed abrupta quaedam, ut forte ad manum venere, iaculantur.\nunde fit, ut dissoluta et ex diversis congesta oratio\ncohaerere non possit similisque sit commentariis puerorum, in quos ea,\nquae aliis declamantibus laudata sunt, regerunt. magnas tamen\nsententias et res bonas, ita enim gloriari solent, elidunt; nam et\nbarbari et servi; et si hoc sat est, nulla est ratio dicendi.\nne hoc quidem negaverim, sequi plerumque hanc opinionem, ut\nfortius dicere videantur indocti; primum vitio male iudicantium, qui\nmaiorem habere vim credunt ea, quae non habent artem, ut effringere quam\naperire, rumpere quam solvere, trahere quam ducere putant robustius.\nnam et gladiator, qui armorum inscius in rixam ruit, et\nluctator, qui totius corporis nisu in id, quod semel invasit, incumbit,\nfortior ab his vocatur; cum interim et hic frequenter suis viribus ipse\nprosternitur, et illum vehementis impetus excipit\nadversarii mollis articulus.\nsed sunt in hac parte, quae imperitos etiam naturaliter\nfallant; nam et divisio, cum plurimum valeat in causis, speciem virium\nminuit, et rudia politis maiora et sparsa compositis numerosiora\ncreduntur.\nest praeterea quaedam virtutum vitiorumque vicinia, qua\nmaledicus pro libero, temerarius pro forti, effusus pro copioso\naccipitur. maledicit autem ineruditus apertius et saepius vel\ncum periculo suscepti litigatoris, frequenter etiam suo.\nadfert et ista res opinionem, quia libentissime homines\naudiunt ea, quae dicere ipsi noluissent. illud quoque alterum\nquod est in elocutione ipsa periculum minus vitat conaturque perdite,\nunde evenit nonnunquam, ut aliquid grande inveniat qui semper quaerit\nquod nimium est; verum id et raro provenit, et cetera vitia non pensat.\npropter hoc quoque interdum videntur indocti copiam habere\nmaiorem, quod dicunt omnia; doctis est et electio et modus.\nhis accedit, quod a cura docendi quod intenderunt\nrecedunt. itaque illud quaestionum et argumentorum apud\ncorrupta iudicia frigus evitant nihilque aliud,\nquam quod vel pravis voluptatibus aures assistentium permulceat,\nquaerunt.\nsententiae quoque ipsae, quas solas petunt, magis eminent, cum\nomnia circa illas sordida et abiecta sunt; ut lumina non inter umbras,\nquemadmodum Cicero dicit, sed plane in tenebris clariora sunt.\nitaque ingeniosi vocentur, ut libet, dum tamen constet\ncontumeliose sic laudari disertum.\nnihilominus confitendum est etiam detrahere doctrinam aliquid,\nut limam rudibus et cotes hebetibus et vino vetustatem, sed vitia\ndetrahit, atque eo solo minus est, quod litterae perpolierunt, quo\nmelius.\nverum hi pronuntiatione quoque famam dicendi fortius quaerunt.\nnam et clamant ubique et omnia levata, ut ipsi vocant,\nmanu emugiunt, multo discursu, anhelitu, iactatione gestus, motu capitis\nfurentes.\niam collidere manus, terrae pedem incutere, femur, pectus,\nfrontem caedere, mire ad pullatum circulum facit; cum ille eruditus, ut\nin oratione multa summittere, variare, disponere, ita etiam in\npronuntiando suum cuique eorum, quae dicet, colori\naccommodare actum sciat, et, si quid sit perpetua observatione dignum,\nmodestus et esse et videri malit.\nat illi hanc vim appellant, quae est potius violentia; cum\ninterim non actores modo aliquos invenias sed, quod est turpius,\npraeceptores etiam, qui brevem dicendi exercitationem consecuti omissa\nratione ut tulit impetus, passim tumultuentur eosque, qui plus honoris\nlitteris tribuerunt, ineptos et ieiunos et trepidos et infirmos, ut\nquodque verbum contumeliosissimum occurrit, appellent.\nverum illis quidem gratulemur sine labor, sine ratione, sine\ndisciplina disertis; nos, quando et praecipiendi munus iam pridem\ndeprecati sumus et in foro quoque dicendi, quia honestissimum finem\nputabamus desinere dum desideraremur, inquirendo scribendoque talia\nconsolemur otium nostrum, quae futura usui bonae mentis iuvenibus\narbitramur, nobis certe sunt voluptati.\nnemo autem a me exigat id praeceptorum genus, quod est a\nplerisque scriptoribus artium traditum, ut quasi quasdam leges\ninmutabili necessitate constrictas studiosis dicendi feram: utique\nprooemium et id quale, proxima huic narratio, quae lex deinde narrandi,\npropositio post hanc vel, ut quibusdam placuit, excursio, tum certus\nordo quaestionum ceteraque, quae, velut si aliter facere fas non sit,\nquidam tanquam iussi sequuntur.\nerat enim rhetorice res prorsus facilis ac parva, si uno et\nbrevi praescripto contineretur; sed mutantur pleraque causis,\ntemporibus, occasione, necessitate. atque ideo res in oratore\npraecipua consilium est, quia varie et ad rerum momenta convertitur.\nquid si enim praecipias imperatori, quotiens aciem instruat,\nderigat frontem, cornua utrinque promoveat, equites pro cornibus locet?\nerit haec quidem rectissima fortasse ratio, quotiens licebit; sed\nmutabitur natura loci, si mons occurret, si flumen obstabit, collibus,\nsilvis, asperitate alia prohibebitur;\nmutabit hostium genus, mutabit praesentis condicio discriminis; nunc\nacie directa nunc cuneis, Nunc auxiliis nunc legione pugnabitur,\nnonnunquam terga etiam dedisse simulata fuga proderit.\nita prooemium necessarium an supervacuum, breve an longius, ad\niudicem omni sermone derecto an aliquando averso per aliquam figuram\ndicendum sit, constricta an latius fusa narratio, continua an divisa,\nrecta an ordine permutato, causae docebunt. itemque de\nquaestionum ordine, cum in eadem controversia aliud\nalii parti prius quaeri frequenter expediat.\nneque enim rogationibus plebisve scitis sancta sunt ista\npraecepta, sed hoc quidquid est utilitas excogitavit.\nnon negabo autem sic utile esse plerumque, alioqui nec\nscriberem; verum, si eadem illa nobis aliud suadebit utilitas, hanc\nrelictis magistrorum auctoritatibus sequemur.\nequidem id maxime praecipiam ac repetens\niterumque iterumque monebo: res duas in omni actu spectet\norator, quid deceat et quid expediat. expedit autem saepe\nmutare ex illo constituto traditoque ordine aliqua et interim decet, ut\nin statuis atque picturis videmus variari habitus, vultus, status.\nnam recti quidem corporis vel minima gratia est;\nnempe enim adversa sit facies et demissa brachia et iuncti pedes et a\nsummis ad ima rigens opus. flexus ille et, ut sic dixerim,\nmotus dat actum quendam et adfectum. ideo nec ad unum modum\nformatae manus et in vultu mille species.\ncursum habent quaedam et impetum, sedent alia vel incumbunt;\nnuda haec, illa velata sunt, quaedam mixta ex utroque. quid\ntam distortum et elaboratum quam est ille discobolos Myronis?\nsi quis tamen, ut parum rectum,\nimprobet opus, nonne ab intellectu artis abfuerit, in qua vel praecipue\nlaudabilis est ipsa illa novitas ac difficultas?\nquam quidem gratiam et delectationem adferunt figurae, quaeque\nin sensibus quaeque in verbis sunt; mutant enim aliquid a recto atque\nhanc prae se virtutem ferunt, quod a consuetudine vulgari recesserunt.\nhabet in pictura speciem tota facies; Apelles tamen imaginem\nAntigoni latere tantum altero ostendit, ut amissi oculi deformitas\nlateret. quid ? non in oratione operienda sunt quaedam, sive\nostendi non debent sive exprimi pro dignitate non possunt?\nut fecit Timanthes, opinor, Cythnius in ea tabula, qua Coloten\nTeium vicit. nam cum in Iphigeniae immolatione pinxisset\ntristem Calchantem, tristiorem Vlixem, addidisset Menelao, quem summum\npoterat ars efficere, maerorem, consumptis adfectibus, non reperiens,\nquo digne modo patris vultum posset exprimere, velavit eius caput et suo\ncuique animo dedit aestimandum.\nnonne huic simile est illud Sallustianum, nam de Carthagine tacere satius puto quam parum\ndicere?\npropter quae mihi semper moris fuit, quam\nminime alligare me ad praecepta, quae καθολικά vocitant, id est (ut dicamus quomodo possumus)\nuniversalia vel perpetualia. raro enim reperitur hoc genus,\nut non labefactari parte aliqua et subrui possit.\nsed de his plenius suo quidque loco tractabimus.\ninterim nolo se iuvenes satis instructos, si quem ex his,\nqui breves plerumque circumferuntur, artis libellum edidicerint, et\nvelut decretis technicorum tutos putent. multo labore,\nassiduo studio, varia exercitatione, plurimis experimentis, altissima\nprudentia, praesentissimo consilio constat ars dicendi.\nsed adiuvatur his quoque, si tamen rectam viam, non unam\norbitam monstrent; a qua declinare qui crediderit nefas, patiatur\nnecesse est illam per funes ingredientium tarditatem. itaque\net stratum militari labore iter saepe deserimus compendio ducti; et, si\nrectum limitem rupti torrentibus pontes inciderint, circumire cogemur,\net, si ianua tenebitur incendio,\nper parietem exibimus. late fusum opus est et multiplex et\nprope cotidie novum, et de quo nunquam dicta erunt omnia.\nquae sint tamen tradita, quid ex his optimum, et si qua\nmutari, adiici, detrahi melius videbitur, dicere experiar.\nrhetoricen in Latinum transferentes tum oratoriam, tum\noratricem nominaverunt. quos equidem non fraudaverim debita\nlaude, quod copiam Romani sermonis augere temptarint. sed non\nomnia nos ducentes ex Graeco sequuntur sicut ne\nillos quidem, quotiens utique suis verbis signare nostra voluerunt.\net haec interpretatio non minus dura est quam illa Plauti\nessentia atque queentia, sed ne propria quidem; nam oratoria sic\neffertur ut elocutoria, oratrix ut elocutrix; illa autem de qua loquimur\nrhetorice talis est qualis eloquentia, nec dubie apud Graecos quoque\nduplicem intellectum habet.\nnamque uno modo fit appositum ars rhetorica ut navis piratica,\naltero nomen rei, qualis est philosophia, amicitia. nos ipsam\nnunc volumus significare substantiam ut grammatice litteratura est, non\nlitteratrix quemadmodum oratrix, nec litteratoria quemadmodum oratoria;\nverum id in rhetorice non fit.\nne pugnemus igitur, cum praesertim plurimis alioqui Graecis\nsit utendum. nam certe et philosophos et musicos et geometras\ndicam, nec vim adferam nominibus his indecora in Latinum sermonem\nmutatione. denique cum M. Tullius etiam in ipsis librorum,\nquos hac de re primum scripserat, titulis Graeco nomine utatur, profecto\nnon est verendum, ne temere videamur oratori maximo de nomine artis suae\ncredidisse.\nigitur rhetorice (iam enim sine metu cavillationis utemur hac\nappellatione) sic, ut opinor, optime dividetur, ut de arte, de artifice,\nde opere dicamus. ars erit, quae disciplina percipi debet;\nea est bene dicendi scientia. artifex\nest, qui percepit hanc artem, id est, orator, cuius est summa bene\ndicere; opus, quod efficitur ab artifice, id est, bona oratio.\nhaec omnia rursus diducuntur in species; sed illa\nsequentia suo loco, nunc quae de prima parte tractanda sunt, ordiar.\nante omnia, quid sit rhetorice. quae finitur quidem\nvarie, sed quaestionem habet duplicem, aut enim de qualitate ipsius rei\naut de comprehensione verborum dissensio est. prima atque\npraecipua opinionum circa hoc differentia, quod alii malos quoque viros\nposse oratores dici putant; alii, quorum nos sententiae accedimus, nomen\nhoc artemque, de qua loquimur, bonis demum tribui volunt.\neorum autem,\nqui dicendi facultatem a maiore ac magis expetenda vitae laude\nsecernunt, quidam rhetoricen vim tantum, quidam scientiam sed non\nvirtutem, quidam usum, quidam artem quidem sed a scientia et virtute\ndiiunctam, quidam etiam pravitatem quandam artis, id est κακοτεχνίαν nominaverunt.\nhi fere aut in persuadendo aut in dicendo apte ad persuadendum\npositum orandi munus sunt arbitrati. id enim fieri potest ab\neo quoque, qui vir bonus non sit. est igitur frequentissimus\nfinis, rhetoricen esse vim persuadendi. quod ego vim appello,\nplerique potestatem, nonnulli facultatem vocant; quae res ne quid\nadferat ambiguitatis, vim dico δύναμιν.\nhaec opinio originem ab Isocrate (si\ntamen re vera Ars, quae circumfertur, eius est) duxit. qui ,\ncum longe sit a voluntate infamantium oratoris officia, finem artis\ntemere comprehendit, dicens esse rhetoricen persuadendi opificem, id est\nπειθοῦς δημιουργόν; neque enim\nmihi permiserim eadem uti declinatione, qua Ennius M. Cethegum suadae medullam vocat.\napud Platonem quoque Gorgias in libro, qui nomine eius\ninscriptus est, idem fere dicit; sed hanc Plato illius opinionem vult\naccipi non suam. Cicero pluribus locis scripsit, officium\noratoris esse dicere apposite ad\npersuadendum.\nin rhetoricis etiam, quos sine dubio ipse non probat, finem\nfacit persuadere. verum et pecunia persuadet et gratia et\nauctoritas dicentis et dignitas, postremo aspectus etiam ipse sine voce,\nquo vel recordatio meritorum cuiusque vel facies aliqua miserabilis vel\nformae pulchritudo sententiam dictat.\nnam et Manium Aquilium defendens Antonius, cum scissa veste\ncicatrices, quas is pro patria pectore adverso suscepisset, ostendit,\nnon orationis habuit fiduciam sed oculis populi Romani vim attulit, quem\nillo ipso aspectu maxime motum in hoc, ut absolveret reum, creditum est.\nServium quidem Galbam miseratione sola, qua non suos modo\nliberos parvulos in contione produxerat, sed Galli\netiam Sulpicii filium suis ipse manibus circumtulerat, elapsum esse, cum\naliorum monumentis tum Catonis oratione testatum est.\net Phrynen non Hyperidis actione, quanquam admirabili, sed\nconspectu corporis, quod illa speciosissimum alioqui diducta nudaverat\ntunica, putant periculo liberatam. quae si omnia persuadent,\nnon est hic, de quo locuti sumus, idoneus finis.\nideoque diligentiores sibi sunt visi, qui, cum de rhetorice\nidem sentirent, existimaverunt eam vim dicendo persuadendi.\nquem finem Gorgias in eodem, de quo supra diximus, libro,\nvelut coactus a Socrate facit; a quo non dissentit Theodectes, sive\nipsius id opus est, quod de rhetorice nomine eius inscribitur, sive, ut\ncreditum est, Aristotelis, in quo est, finem esse rhetorices ducere\nhomines dicendo in id, quod actor velit.\nsed ne hoc quidem satis est comprehensum; persuadent enim\ndicendo vel ducunt in id quod volunt alii quoque, ut meretrices,\nadulatores, corruptores. at contra non persuadet semper\norator; ut interim non sit proprius hic finis eius, interim sit communis\ncum iis, qui ab oratore procul absunt.\natqui non multum ab hoc fine abest Apollodorus, dicens\niudicialis orationis primum et super omnia esse persuadere iudici et\nsententiam eius ducere in id, quod velit; nam et\nipse oratorem fortunae subiicit, ut, si non persuaserit, nomen suum\nretinere non possit.\nquidam recesserunt ab eventu, sicut Aristoteles dicit: rhetorice est vis inveniendi omnia in oratione\npersuasibilia.\nqui finis et illud vitium, de quo\nsupra diximus, habet et insuper quod nihil nisi inventionem\ncomplectitur, quae sine elocutione non est oratio.\nHermagorae , qui finem eius esse ait persuasibiliter dicere,\net aliis, qui eandem sententiam non iisdem tantum verbis explicant ac\nfinem esse demonstrant dicere quae oporteat omnia ad persuadendum, satis\nresponsum est, cum persuadere non tantum oratoris esse convicimus.\naddita sunt his alia varie. quidam enim circa res omnes, quidam circa\nciviles modo versari rhetoricen putaverunt; quorum verius utrum\nsit, in eo loco, qui huius quaestionis proprius est, dicam.\nomnia subiecisse oratori videtur Aristoteles, cum dixit vim\nesse videndi, quid in quaque re possit esse persuasibile. et\nPatrocles, qui non quidem\nadiicit in quaque re, sed nihil excipiendo idem\nostendit; vim enim vocat inveniendi, quod sit in oratione persuasibile;\nqui fines et ipsi solam complectuntur inventionem. quod\nvitium fugiens Theodorus vim putat inveniendi et eloquendi cum ornatu\ncredibilia in omni oratione.\nsed cum eodem modo credibilia quo\npersuasibilia etiam non orator inveniat, adiiciendo in\nomni oratione magis quam superiores concedit scelera quoque\nsuadentibus pulcherrimae rei nomen.\nGorgias apud Platonem suadendi se artificem in iudiciis et\naliis coetibus esse ait, de iustis quoque et iniustis tractare; cui\nSocrates persuadendi, non docendi concedit facultatem.\nqui vero non omnia subiiciebant oratori, sollicitius ac\nverbosius, ut necesse erat, adhibuerunt discrimina; quorum fuit Ariston,\nCritolai Peripatetici discipulus, cuius hic finis est, scientia videndi et agendi in quaestionibus civilibus per\norationem popularis persuasionis.\nhic scientiam,\nquia Peripateticus est, non, ut Stoici, virtutis loco ponit; popularem\nautem comprehendendo persuasionem etiam contumeliosus est adversus artem\norandi, quam nihil putat doctis persuasuram. illud de\nomnibus, qui circa civiles demum quaestiones oratorem iudicant versari,\ndictum sit, excludi ab his plurima oratoris officia, illam certe\nlaudativam totam, quae est rhetorices pars tertia.\ncautius Theodorus Gadareus, ut iam ad eos veniamus, qui artem\nquidem esse eam sed non virtutem putaverunt. ita enim dicit\n(ut ipsis eorum verbis utar, qui haec ex Graeco transtulerunt), ars inventrix et iudicatrix et\nenuntiatrix decenti ornatu secundum mensionem eius, quod in quoque\npotest sumi persuasibile, in materia civili.\nitemque Cornelius Celsus, qui finem\nrhetorices ait dicere persuasibiliter in dubia civili materia.\nquibus sunt non dissimiles, qui ab aliis traduntur;\nqualis est ille, vis videndi et eloquendi\nde rebus civilibus subiectis sibi cum quadam persuasione et quodam\ncorporis habitu et eorum, quae dicet, pronuntiatione.\nmille alia, sed aut eadem aut ex eisdem composita; quibus\nitem, cum de materia rhetorices dicendum erit, respondebimus.\nquidam eam neque vim neque scientiam neque artem\nputaverunt, sed Critolaus usum dicendi (nam hoc τριβή significat), Athenaeus fallendi artem.\nplerique autem, dum pauca ex Gorgia Platonis a prioribus\nimperite excerpta legere contenti neque hoc totum neque alia eius\nvolumina evolvunt, in maximum errorem inciderunt, creduntque eum in hac\nesse opinione, ut rhetoricen non artem sed peritiam quandam gratiae ac\nvoluptatis existimet;\net alio loco civilitatis particulae simulacrum et quartam partem\nadulationis, quod duas partes civilitatis corpori adsignet, medicinam et\nquam interpretantur exercitatricem, duas animo, legalem atque iustitiam;\nadulationem autem medicinae vocet cocorum artificium, exercitatricis\nmangonum, qui colorem fuco et verum robur inani sagina mentiantur,\nlegalis cavillatricem, iustitiae rhetoricen.\nquae omnia sunt quidem scripta in hoc libro dictaque a\nSocrate, cuius persona videtur Plato significare\nquid sentiat; sed alii sunt eius sermones ad coarguendos, qui contra\ndisputant, compositi, quos ἐλεγκτικούς\nvocant, alii ad praecipiendum, qui δογματικοί appellantur.\nSocrates autem seu Plato eam quidem, quae tum exercebatur,\nrhetoricen talem putat, nam et dicit his verbis τοῦτον τὸν τρόπον, ὃν\nὑμεῖς\nπολιτεύεσθε, veram autem et honestam intelligit.\nitaque disputatio ilia contra Gorgian ita clauditur,\nοὐκοῦν ἀνάγκη τὸν ῥητορικὸν δίκαιον εἶναι,\nτὸν δὲ δίκαιον\nβούλεσθαι δίκαια\nπράττειν;\nad quod ille quidem conticescit, sed sermonem suscipit Polus\niuvenili calore inconsideratior, contra quem illa de simulacro et\nadulatione dicuntur. tum Callicles adhuc concitatior, qui\ntamen ad hanc perducitur clausulam, τὸν\nμέλλοντα ὀρθῶς ῥητορικὸν\nἔσεσθαι, δίκαιον ἄνδρα δεῖ εἶναι\nκαὶ ἐπιστήμονα τῶν δικαίων; ut appareat, Platoni non\nrhetoricen videri malum, sed eam veram nisi iusto ac bono non\ncontingere.\nadhuc autem in Phaedro manifestius facit, hanc artem\nconsummari citra iustitiae quoque scientiam non posse; cui opinioni nos\nquoque accedimus. an aliter defensionem Socratis et eorum,\nqui pro patria ceciderant, laudem scripsisset?\nquae certe sunt oratoris opera. sed in illud hominum genus,\nquod facilitate dicendi male utebatur, invectus est. nam et\nSocrates inhonestam sibi credidit orationem, quam\nei Lysias reo composuerat; et tum maxime scribere litigatoribus, quae\nilli pro se ipsi dicerent, erat moris, atque ita iuri, quo non licebat\npro altero agere, fraus adhibebatur.\ndoctores quoque eius artis parum idonei Platoni videbantur,\nqui rhetoricen a iustitia separarent et veris credibilia praeferrent;\nnam id quoque dicit in Phaedro.\nconsensisse autem illis superioribus videri potest etiam\nCornelius Celsus, cuius haec verba sunt: orator simile tantum veri petit.\n\ndeinde paulo post: non\nenim bona conscientia sed victoria litigantis est praemium.\n\nquae si vera essent, pessimorum hominum foret, haec\ntam perniciosa nocentissimis moribus dare instrumenta et nequitiam\npraeceptis adiuvare. sed illi rationem opinionis suae\nviderint.\nnos autem ingressi formare perfectum oratorem, quem in primis\nesse virum bonum volumus, ad eos qui de hoc opere melius sentiunt,\nrevertamur. rhetoricen autem quidam eandem civilitatem esse\niudicaverunt; Cicero scientiae civilis partem vocat (civilis autem\nscientia idem quod sapientia est); quidam eandem philosophiam,\nquorum est Isocrates. huic eius substantiae maxime conveniet\nfinitio, rhetoricen esse bene dicendi scientiam. nam et\norationis omnes virtutes semel complectitur et protinus etiam mores\noratoris, cum bene dicere non possit nisi bonus.\nidem valet Chrysippi finis ille ductus a Cleanthe scientia recte dicendi. sunt plures\neiusdem, sed ad alias quaestiones magis pertinent. idem\nsentit et finis hoc modo comprehensus, persuadere quod oporteat, nisi\nquod artem ad exitum alligat.\nat bene Areus dicere secundum virtutem orationis.\nexcludunt a rhetorice malos et illi, qui scientiam\ncivilium officiorum eam putaverunt, si scientiam virtutem iudicant; sed\nanguste intra civiles quaestiones coercent. Albucius , non\nobscurus professor atque auctor, scientiam bene dicendi esse consentit,\nsed exceptionibus peccat adiiciendo circa civiles quaestiones et\ncredibiliter; quarum utrique iam responsum est.\nprobabilis et illi voluntatis, qui recte sentire et dicere\nrhetorices putaverunt. hi sunt fere fines maxime illustres et\nde quibus praecipue disputatur. nam omnes quidem persequi\nneque attinet neque possum, cum pravum quoddam, ut arbitror, studium\ncirca scriptores artium extiterit, nihil eisdem verbis, quae prior\naliquis occupasset, finiendi, quae ambitio procul aberit a me.\ndicam enim non utique quae invenero sed quae placebunt, sicut\nhoc, rhetoricen esse bene dicendi scientiam; cum\nreperto quod est optimum, qui quaerit aliud, peius velit. his\napprobatis, simul manifestum est illud quoque, quem finem vel quid\nsummum et ultimum habeat rhetorice, quod τέλος dicitur, ad quod omnis ars tendit; nam si est ipsa\nbene dicendi scientia, finis eius et summum est bene dicere.\nsequitur quaestio, an utilis rhetorice. nam quidam\nvehementer in eam invehi solent, et, quod sit indignissimum, in\naccusationem orationis utuntur orandi viribus:\neloquentiam esse, quae poenis eripiat scelestos, cuius fraude damnentur\ninterim boni, consilia ducantur in peius, nec seditiones modo turbaeque\npopulares sed bella etiam inexpiabilia excitentur; cuius denique tum\nmaximus sit usus, cum pro falsis contra veritatem valet.\nnam et Socrati obiiciunt comici docere eum, quomodo peiorem\ncausam meliorem faciat, et contra Tisian et Gorgian similia dicit\npolliceri Plato.\net his adiiciunt exempla Graecorum Romanorumque et enumerant,\nqui perniciosa non singulis tantum sed rebus etiam publicis usi\neloquentia turbaverint civitatium status vel everterint, eoque et\nLacedaemoniorum civitate expulsam et Athenis quoque, ubi actor movere\nadfectus vetabatur, velut recisam orandi potestatem.\nquo quidem modo nec duces erunt utiles nec magistratus nec\nmedicina nec denique ipsa sapientia. nam\net dux Flaminius et Gracchi, Saturnini, Glauciae magistratus, et in\nmedicis venena et in his, qui philosophorum nomine male utuntur,\ngravissima nonnunquam flagitia deprehensa sunt.\ncibos aspernemur; attulerunt saepe valetudinis causas.\nnunquam tecta subeamus; super habitantes aliquando\nprocumbunt. non fabricetur militi gladius; potest uti eodem\nferro latro. quis nescit, ignes, aquas, sine quibus nulla sit\nvita, et (ne terrenis immorer) solem lunamque, praecipua siderum,\naliquando et nocere?\nnum igitur negabitur deformem Pyrrhi pacem caecus ille Appius\ndicendi viribus diremisse? aut non divina M. Tulli eloquentia et contra\nleges agrarias popularis fuit et Catilinae fregit audaciam et\nsupplicationes, qui maximus honor victoribus bello ducibus datur, in\ntoga meruit?\nnonne perterritos militum animos frequenter a metu revocat\noratio et tot pugnandi pericula ineuntibus laudem vita potiorem esse\npersuadet? neque vero me Lacedaemonii atque Athenienses magis\nmoverint quam populus Romanus, apud quem summa semper oratoribus\ndignitas fuit.\nequidem nec urbium conditores reor aliter effecturos fuisse ut\nvaga ilia multitudo coiret in populos, nisi docta voce commota; nec\nlegum repertores sine summa vi orandi consecutos, ut se ipsi homines ad servitutem iuris astringerent.\nquin ipsa vitae praecepta, etiamsi natura sunt honesta, plus\ntamen ad formandas mentes valent, quotiens pulchritudinem rerum claritas\norationis illuminat. quare , etiamsi in utramque partem\nvalent arma facundiae, non est tamen aequum id haberi malum, quo bene\nuti licet.\nverum haec apud eos forsitan quaerantur, qui summam rhetorices\nad persuadendi vim rettulerunt. si vero est bene dicendi\nscientia, quem nos finem sequimur, ut sit orator in primis vir bonus,\nutilem certe esse eam confitendum est.\net hercule deus ille princeps, parens rerum fabricatorque\nmundi, nullo magis hominem separavit a ceteris, quae quidem mortalia\nessent, animalibus, quam dicendi facultate.\nnam corpora quidem magnitudine, viribus, firmitate, patientia,\nvelocitate praestantiora in illis mutis videmus, eadem minus egere\nadquisitae extrinsecus opis. nam et ingredi citius et pasci\net tranare aquas citra docentem natura ipsa sciunt.\net pleraque contra frigus ex suo corpore vestiuntur, et arma\niis ingenita quaedam et ex obvio fere victus, circa quae omnia multus\nhominibus labor est. rationem igitur nobis praecipuam dedit\neiusque nos socios esse cum dis immortalibus voluit.\nsed ipsa ratio neque tam nos iuvaret neque tam esset in nobis\nmanifesta, nisi, quae concepissemus mente, promere etiam loquendo\npossemus, quod magis deesse ceteris animalibus quam\nintellectum et cogitationem quandam videmus.\nnam et mollire cubilia et nidos texere et educare fetus et\nexcludere, quin etiam reponere in hiemem alimenta, opera quaedam nobis\ninimitabilia (qualia sunt cerarum ac mellis) efficere, nonnullius\nfortasse rationis est; sed quia carent sermone, quae id faciunt, muta\natque irrationalia vocantur.\ndenique homines, quibus negata vox est, quantulum adiuvat\nanimus ille caelestis? quare si nihil a dis oratione melius\naccepimus, quid tam dignum cultu ac labore ducamus, aut in quo malimus\npraestare hominibus, quam quo ipsi homines ceteris animalibus praestant,\neo quidem magis, quod nulla in arte plenius labor gratiam refert?\nid adeo manifestum erit, si cogitaverimus, unde et quo\nusque iam provecta sit orandi facultas; et adhuc augeri potest.\nnam ut omittam, defendere amicos, regere consiliis senatum,\npopulum, exercitum in quae velit ducere, quam sit utile conveniatque\nbono viro, nonne pulchrum vel hoc ipsum est, ex communi intellectu\nverbisque, quibus utuntur omnes, tantum adsequi laudis et gloriae, ut\nnon loqui et orare sed, quod Pericli contigit, fulgurare ac tonare\nvidearis?\nfinis non erit, si exspatiari in parte hac et indulgere voluptati velim. transeamus\nigitur ad eam quaestionem, quae sequitur, an rhetorice ars sit.\nquod quidem adeo ex iis, qui praecepta dicendi tradiderunt,\nnemo dubitavit, ut etiam ipsis librorum titulis testatum sit, scriptos\neos de arte rhetorica; Cicero vero eam, quae rhetorice vocetur, esse\nartificiosam eloquentiam dicat. quod non oratores tantum\nvindicarunt, ut studiis aliquid suis praestitisse videantur, sed cum iis\nphilosophi et Stoici et Peripatetici plerique consentiunt.\nac me dubitasse confiteor, an hanc partem quaestionis\ntractandam putarem; nam quis est adeo non ab eruditione modo sed a sensu\nremotus hominis, ut fabricandi quidem et texendi et e luto vasa ducendi\nartem putet, rhetoricen autem, maximum ac pulcherrimum, ut supra\ndiximus, opus, in tam sublime fastigium existimet sine arte venisse?\nequidem illos, qui contra disputaverunt, non tam id sensisse\nquod dicerent, quam exercere ingenia materiae difficultate credo\nvoluisse, sicut Polycraten, cum Busirim laudaret et Clytaemnestram;\nquanquam is, quod his dissimile non est, composuisse orationem, quae est\nhabita contra Socraten, dicitur.\nquidam naturalem esse rhetoricen volunt et tamen adiuvari\nexercitatione non diffitentur, ut in libris Ciceronis de Oratore dicit\nAntonius, observationem quandam esse non artem.\nquod non ideo, ut pro vero accipiamus, est positum, sed ut\nAntoni persona servetur, qui dissimulator artis\nfuit. hanc autem opinionem habuisse Lysias videtur.\ncuius sententiae talis defensio est, quod indocti et\nbarbari et servi, pro se cum loquuntur, aliquid dicant simile principio,\nnarrent, probent, refutent, et (quod vim habeat epilogi) deprecentur.\ndeinde adiiciunt illas verborum cavillationes, nihil, quod ex\narte fiat, ante artem fuisse; atqui dixisse homines pro se et in alios\nsemper, doctores artis sero et circa Tisian et Coraca primum repertos,\norationem igitur ante artem fuisse eoque artem non esse.\nnos porro, quando coeperit huius rei doctrina, non laboramus\nexquirere, quanquam apud Homerum et praeceptorem Phoenicem cum agendi\ntum etiam loquendi et oratores plures et omne in tribus ducibus\norationis genus et certamina quoque proposita eloquentiae inter iuvenes\ninvenimus, quin in caelatura clipei Achillis et lites sunt et actores.\nillud enim admonere satis est, omnia, quae ars consummaverit,\na natura initia duxisse. aut tollatur medicina, quae ex\nobservatione salubrium atque iis contrariorum reperta est, et, ut\nquibusdam placet, tota constat experimentis; nam et vulnus deligavit\naliquis, antequam haec ars esset, et febrem quiete et abstinentia, non\nquia rationem videbat, sed quia id valetudo ipsa\ncogebat, mitigavit.\nnec fabrica sit ars; casas enim primi illi sine arte fecerunt;\nnec musica; cantatur ac saltatur per omnes gentes aliquo modo.\nita si rhetorice vocari debet sermo quicunque, fuisse\neam,\nantequam esset ars, confitebor; si vero non quisquis loquitur, orator\nest, et tum non tanquam oratores loquebantur, necesse est, oratorem\nfactum arte nec ante artem fuisse fateantur. quo illud quoque\nexcluditur, quod dicunt, non esse artis id, quod faciat qui non\ndidicerit, dicere autem homines et qui non didicerint.\nad cuius rei confirmationem adferunt, Demaden remigem, et\nAeschinen hypocriten oratores fuisse. falso ; nam neque\norator esse, qui non didicit, potest, et hos sero potius quam nunquam\ndidicisse quis dixerit, quanquam Aeschines ab initio sit versatus in\nlitteris, quas pater eius etiam docebat, Demaden neque non didicisse\ncertum sit, et continua dicendi exercitatio potuerit tantum,\nquantuscunque postea fuit, fecisse; nam id potentissimum discendi genus\nest.\nsed et praestantiorem, si didicisset, futurum fuisse dicere\nlicet; neque enim orationes scribere est ausus, ut eum multum valuisse\nin dicendo sciamus.\nAristoteles , ut solet, quaerendi gratia quaedam\nsubtilitatis suae argumenta excogitavit in Gryllo;\nsed idem et de arte rhetorica tris libros scripsit, et in eorum primo\nnon artem solum eam fatetur, sed ei particulam civilitatis sicut\ndialectices adsignat.\nmulta Critolaus contra, multa Rhodius Athenodorus.\nagnon quidem detraxit sibi inscriptione ipsa fidem, qua\nrhetorices accusationem professus est. nam de Epicuro, qui\ndisciplinas omnes fugit, nihil miror.\nhi complura dicunt sed ex paucis locis ducta; itaque\npotentissimis eorum breviter occurram, ne in infinitum quaestio evadat.\nprima iis argumentatio ex materia est. omnes enim\nartes aiunt habere materiam, quod est verum; rhetorices nullam esse\npropriam, quod esse falsum in sequentibus probabo.\naltera est calumnia nullam artem falsis assentiri opinionibus,\nquia constitui sine perceptione non possit, quae semper vera sit;\nrhetoricen assentiri falsis, non esse igitur artem.\nego rhetoricen nonnunquam dicere falsa pro veris confitebor,\nsed non ideo in falsa quoque esse opinione concedam, quia longe diversum\nest, ipsi quid videri et, ut alii videatur, efficere. nam et\nimperator falsis utitur saepe, ut Hannibal, cum inclusus a Fabio,\nsarmentis circum cornua boum deligatis incensisque,\nper noctem in adversos montes agens armenta speciem hosti abeuntis\nexercitus dedit, sed illum fefellit, ipse, quid verum esset, non\nignoravit.\nnec vero Theopompus Lacedaemonius, cum permutato cum uxore\nhabitu e custodia ut mulier evasit, falsam de se opinionem habuit, sed\ncustodibus praebuit. item orator, cum falso utitur pro vero,\nscit esse falsum eoque se pro vero uti; non ergo falsam habet ipse\nopinionem, sed fallit alium.\nnec Cicero, cum se tenebras offudisse iudicibus in causa\nCluenti gloriatus est, nihil ipse vidit. et pictor, cum vi\nartis suae efficit, ut quaedam eminere in opere, quaedam recessisse\ncredamus, ipse ea plana esse non nescit.\naiunt etiam omnes artes habere finem aliquem propositum, ad\nquem tendant; hunc modo nullum esse in rhetorice, modo non praestari\neum, qui promittatur. mentiuntur ; nos enim esse finem iam\nostendimus, et quis esset diximus.\net praestabit hunc semper orator, semper enim bene dicet.\nfirmum autem hoc, quod opponitur, adversus eos fortasse\nsit, qui persuadere finem putaverunt. noster orator arsque a\nnobis finita non sunt posita in eventu. tendit quidem ad\nvictoriam qui dicit; sed cum bene dixit, etiamsi non vincat, id quod\narte continetur effecit.\nnam et gubernator vult salva nave in\nportum pervenire; si tamen tempestate fuerit abreptus, non ideo minus\nerit gubernator dicetque notum illud, dum\nclavum rectum teneam.\net medicus sanitatem aegri petit; si tamen aut valetudinis vi\naut intemperantia aegri aliove quo casu summa non contingit, dum ipse\nomnia secundum rationem fecerit, medicinae fine non excidet.\nita oratori bene dixisse finis est. nam est\nars ea, ut post paulum clarius ostendemus, in actu posita non in\neffectu.\nita falsum erit illud quoque, quod dicitur, artes scire quando\nsint finem consecutae, rhetoricen nescire. nam se quisque\nbene dicere intelligit. uti etiam vitiis rhetoricen, quod ars\nnulla faciat, criminantur, quia et falsum dicat et adfectus moveat.\nquorum neutrum est turpe, cum ex bona ratione proficiscitur,\nideoque nec vitium. nam et mendacium dicere etiam sapienti\naliquando concessum est, et adfectus, si aliter ad aequitatem perduci\niudex non poterit, necessario movebit orator.\nimperiti enim iudicant et qui frequenter in hoc ipsum fallendi\nsint, ne errent. nam , si mihi sapientes iudices dentur,\nsapientium contiones atque omne consilium, nihil invidia valeat, nihil\ngratia, nihil opinio praesumpta falsique testes: perquam sit exiguus\neloquentiae locus et prope in sola delectatione ponatur.\nsin et audientium mobiles animi et tot\nmalis obnoxia veritas, arte pugnandum est et adhibenda quae prosunt.\nneque enim, qui recta via depulsus est, reduci ad eam\nnisi alio flexu potest.\nplurima vero ex eo contra rhetoricen cavillatio est, quod ex\nutraque causae parte dicatur. inde haec: nullam esse artem\ncontrariam sibi, rhetoricen esse contrariam sibi; nullam artem destruere\nquod effecerit, accidere hoc rhetorices operi; item aut dicenda eam\ndocere aut non dicenda; ita vel per hoc non esse artem, quod non dicenda\npraecipiat, vel per hoc, quod, cum dicenda praeceperit, etiam contraria\nhis doceat.\nquae omnia apparet de ea rhetorice dici, quae sit a bono viro\natque ab ipsa virtute seiuncta; alioqui ubi iniusta causa est, ibi\nrhetorice non est, adeo ut vix admirabili quodam casu possit accidere,\nut ex utraque parte orator, id est vir bonus, dicat.\ntamen quoniam hoc quoque in rerum naturam cadit, ut duos\nsapientes aliquando iustae causae in diversum trahant, (quando etiam\npugnaturos eos inter se, si ratio ita duxerit, credunt) respondebo\npropositis, atque ita quidem, ut appareat, haec adversus eos quoque\nfrustra excogitata, qui malis moribus nomen oratoris indulgent.\nnam rhetorice non est contraria sibi.\ncausa enim cum causa, non illa secum ipsa componitur.\nnec , si pugnent inter se, qui idem didicerunt, idcirco\nars, quae utrique tradita est, non erit; alioqui nec armorum, quia saepe\ngladiatores sub eodem magistro eruditi inter se componuntur;\nnec gubernandi, quia navalibus proeliis gubernator est gubernatori\nadversus; nec imperatoria, quia imperator cum imperatore contendit.\nitem non evertit opus rhetorice, quod efficit.\nneque enim positum a se argumentum solvit orator sed ne\nrhetorice quidem, quia apud eos, qui in persuadendo finem putant, aut si\nquis (ut dixi) casus duos inter se bonos viros composuerit, verisimilia\nquaerentur; non autem, si quid est altero credibilius, id ei contrarium\nest, quod fuit credibile.\nnam ut candido candidius et dulci dulcius non est adversum,\nita nec probabili probabilius. neque praecipit unquam non\ndicenda nec dicendis contraria, sed quae in quaque causa dicenda sunt.\nnon semper autem ei, etiamsi frequentissime, tuenda veritas\nerit; sed aliquando exigit communis utilitas, ut etiam falsa defendat.\nponuntur hae quoque in secundo Ciceronis de Oratore libro\ncontradictiones: artem earum rerum esse, quae sciantur; oratoris omnem\nactionem opinione, non scientia contineri, quia et apud eos dicat, qui\nnesciant, et ipse dicat aliquando, quod\nnesciat.\nex his alterum, id est, an sciat index, de quo dicatur, nihil\nad oratoris artem; alteri respondendum, ars earum rerum est, quae sciuntur.\n\nrhetorice ars est bene dicendi, bene autem dicere\nscit orator.\nsed nescit, an verum sit quod dicit. ne hi quidem,\nqui ignem aut aquam aut quattuor elementa aut corpora insecabilia esse,\nex quibus res omnes initium duxerint, tradunt, nec qui intervalla\nsiderum et mensuras solis ac terrae colligunt; disciplinam tamen suam\nartem vocant. quodsi ratio efficit, ut haec non opinari sed\npropter vim probationum scire videantur, eadem ratio idem praestare\noratori potest.\nsed an causa vera sit, nescit. ne medicus quidem,\nan dolorem capitis habeat, qui hoc se pati dicet; curabit tamen, tamquam\nid verum sit, et erit ars medicina. quid quod rhetorice non\nutique propositum habet semper vera dicendi, sed semper verisimilia?\nscit autem esse verisimilia quae dicit.\nadiiciunt his, qui contra sentiunt, quod saepe, quae in allis\nlitibus impugnarunt actores causarum, eadem in aliis defendant.\nquod non artis sed hominis est vitium. haec\nsunt praecipua, quae contra rhetoricen dicantur; alia et minora et tamen\nex his fontibus derivata.\nconfirmatur\nautem esse artem eam breviter.\nnam sive, ut Cleanthes voluit, ars est potestas via, id est\nordine, efficiens, esse certe viam atque ordinem in bene dicendo nemo\ndubitaverit; sive ille ab omnibus fere probatus finis observatur, artem\nconstare ex perceptionibus consentientibus et coexercitatis ad fine\nutilem vitae, iam ostendemus nihil non horum in rhetorice inesse.\nquid quod et inspectione et exercitatione ut artes ceterae\nconstat? nec potest ars non esse, si est ars dialectice, quod\nfere constat, cum ab ea specie magis quam genere differat.\nsed nec illa omittenda sunt, qua in re alius se\ninartificialiter alius artificialiter gerat, in ea esse artem, et in eo\nquod, qui didicerit, melius faciat quam qui non didicerit, esse artem.\natqui non solum doctus indoctum, sed etiam doctior doctum in\nrhetorices opere superabit, neque essent aliter eius tam multa praecepta\ntamque magni, qui docerent; idque cum omnibus confitendum est, tum nobis\npraecipue, qui rationem dicendi a bono viro non separamus.\ncum sint autem artium aliae positae in inspectione, id est\ncognitione et aestimatione rerum, qualis est\nastrologia, nullum exigens actum sed ipso rei, cuius studium habet,\nintellectu contenta, quae θεωρητικὴ\nvocatur; aliae in agendo, quarum in hoc finis est et ipso actu\nperficitur nihilque post actum operis relinquit, quae πρακτική dicitur, qualis saltatio est;\naliae in effectu, quae operis, quod oculis subiicitur, consummatione\nfinem accipiunt, quam ποητικήν\nappellamus, qualis est pictura: fere iudicandum est, rhetoricen in actu\nconsistere; hoc enim, quod est officii sui, perficit.\natque ita ab omnibus dictum est. mihi autem videtur\netiam ex illis ceteris artibus multum assumere. nam et potest\naliquando ipsa res per se inspectione esse contenta. erit\nenim rhetorice in oratore etiam tacente, et si desierit agere vel\nproposito vel aliquo casu impeditus, non magis desinet esse orator quam\nmedicus, qui curandi fecerit finem.\nnam est aliquis, ac nescio an maximus, etiam ex secretis\nstudiis fructus ac tum pura voluptas litterarum, cum ab actu, id est\nopera, recesserunt et contemplatione sui fruuntur.\nsed effectivae quoque aliquid simile scriptis orationibus vel\nhistoriis, quod ipsum opus in parte oratoria merito ponimus,\nconsequetur. si tamen una ex tribus artibus habenda sit, quia\nmaxime eius usus actu continetur atque est in eo\nfrequentissima, dicatur activa vel administrativa, nam et hoc eiusdem\nrei nomen est.\nscio , quaeri etiam, naturane plus ad eloquentiam conferat an\ndoctrina. quod ad propositum quidem operis nostri nihil\npertinet (neque enim consummatus orator nisi ex utroque fieri potest),\nplurimum tamen referre arbitror, quam esse in hoc loco quaestionem\nvelimus.\nnam si parti utrilibet omnino alteram detrahas, natura etiam\nsine doctrina multum valebit, doctrina nulla esse sine natura poterit.\nsin ex pari coeant, in mediocribus quidem utrisque maius\nadhuc credam naturae esse momentum, consummatos autem plus doctrinae\ndebere quam naturae putabo; sicut terrae nullam fertilitatem habenti\nnihil optimus agricola profuerit, e terra uberi utile aliquid etiam\nnullo colente nascetur, at in solo fecundo plus cultor quam ipsa per se\nbonitas soli efficiet.\net , si Praxiteles signum aliquod ex molari lapide conatus\nesset exsculpere, Parium marmor mallem rude; at si illud idem artifex\nexpolisset, plus in manibus fuisset quam in marmore. denique\nnatura materia doctrinae est; haec fingit, illa fingitur.\nnihil ars sine materia, materiae etiam sine arte pretium\nest, ars summa materia optima melior.\nilla quaestio est maior, ex mediis artibus, quae neque laudari\nper se nec vituperari possunt, sed utiles aut secus secundum mores\nutentium fiunt, habenda sit rhetorice, an sit, ut compluribus etiam\nphilosophorum placet, virtus.\nequidem illud, quod in studiis dicendi plerique exercuerunt et\nexercent, aut nullam artem, quae ἀτεχνία nominatur, puto, (multos enim video sine ratione,\nsine litteris, qua vel impudentia vel fames duxit, ruentes) aut malam\nquasi artem, quam κακοτεχνίαν dicimus.\nnam et fuisse multos et esse nonnullos existimo, qui\nfacultatem dicendi ad hominum perniciem converterint.\nματαιοτεχνία quoque est quaedam, id est\nsupervacua artis imitatio, quae nihil sane neque boni neque mali habeat,\nsed vanum laborem, qualis illius fuit, qui grana ciceris ex spatio\ndistanti missa in acum continuo et sine frustratione inserebat, quem cum\nspectasset Alexander, donasse dicitur eiusdem leguminis modio, quod\nquidem praemium fuit illo opere dignissimum.\nhis ego comparandos existimo, qui in declamationibus, quas\nesse veritati dissimillimas volunt, aetatem multo studio ac labore\nconsumunt. verum haec, quam instituere conamur et cuius\nimaginem animo concepimus, quae bono viro convenit quaeque est vere\nrhetorice, virtus erit.\nquod philosophi quidem multis et acutis\nconclusionibus colligunt, mihi vero etiam planiore hac proprieque nostra\nprobatione videtur esse perspicuum. ab illis haec dicuntur.\nsi consonare sibi in faciendis ac non faciendis virtus\nest, quae pars eius prudentia vocatur, eadem in dicendis ac non dicendis\nerit.\net si virtutes sunt, ad quas nobis etiam ante quam doceremur\ninitia quaedam ac semina sunt concessa natura, ut ad iustitiam, cuius\nrusticis quoque ac barbaris apparet aliqua imago, nos certe sic esse ab\ninitio formatos, ut possemus orare pro nobis, etiamsi non perfecte,\ntamen ut inessent quaedam (ut dixi) semina eius facultatis, manifestum\nest.\nnon eadem autem natura est iis artibus, quae a virtute sunt\nremotae. itaque cum duo sint genera orationis, altera\nperpetua, quae rhetorice dicitur, altera concisa, quae dialectice (quas\nquidem Zeno adeo coniunxit, ut hanc compressae in pugnum manus, illam\nexplicatae diceret similem), etiam disputatrix virtus erit.\nadeo de hac, quae speciosior atque apertior tanto est,\nnihil dubitabitur. sed plenius hoc idem atque apertius\nintueri ex ipsis operibus volo.\nnam quid orator in laudando faciet nisi honestorum et turpium\nperitus? aut in suadendo nisi utilitate perspecta?\naut in iudiciis, si iustitiae sit ignarus? quid ? non\nfortitudinem postulat res eadem, cum saepe contra turbulentas populi\nminas, saepe cum periculosa potentium offensa, nonnunquam, ut iudicio\nMiloniano, inter circumfusa militum arma dicendum sit; ut, si virtus non\nest, ne perfecta quidem esse possit oratio.\nquodsi ea in quoque animalium est virtus, qua praestat cetera\nvel pleraque, ut in leone impetus, in equo velocitas, hominem porro\nratione atque oratione excellere ceteris certum est: cur non tam in\neloquentia quam in ratione virtutem eius esse credamus, recteque hoc\napud Ciceronem dixerit Crassus: est enim\neloquentia una quaedam de summis virtutibus, et ipse Cicero\nsua persona cum ad Brutum in epistulis, tum aliis etiam locis virtutem\neam appellet?\nat prooemium aliquando ac narrationem dicet malus homo et\nargumenta, sic ut nihil sit in iis requirendum. nam et latro\npugnabit acriter, virtus tamen erit fortitudo; et tormenta sine gemitu\nferet malus servus, tolerantia tamen doloris laude sua non carebit.\nmulta fiunt eadem sed aliter. sufficiant\nigitur haec, quia de utilitate supra tractavimus.\nmateriam rhetorices quidam dixerunt esse orationem, qua in\nsententia ponitur apud Platonem Gorgias. quae si ita\naccipitur, ut sermo quacunque de re compositus dicatur oratio, non\nmateria sed opus est, ut statuarii statua; nam et oratio efficitur arte\nsicut statua. sin hac appellatione verba ipsa significari\nputamus, nihil haec sine rerum substantia faciunt.\nquidam argumenta persuasibilia; quae et ipsa in parte sunt\noperis et arte fiunt et materia egent. quidam civiles\nquaestiones; quorum opinio non qualitate sed modo erravit, est enim haec\nmateria rhetorices sed non sola.\nquidam , quia virtus sit rhetorice, materiam eius totam vitam\nvocant. alii , quia non omnium virtutum materia sit tota\nvita, sed pleraeque earum versentur in partibus, sicut iustitia,\nfortitudo, continentia propriis officiis et suo fine intelliguntur,\nrhetoricen quoque dicunt in una aliqua parte ponendam, eique locum in\nethice negotialem adsignant id est πραγματικόν.\nego (neque id sine auctoribus) materiam esse rhetorices iudico\nomnes res quaecunque ei ad dicendum subiectae erunt. nam\nSocrates apud Platonem dicere Gorgiae videtur, non in verbis esse\nmateriam sed in rebus. et in Phaedro\npalam, non in iudiciis modo et contionibus, sed in rebus etiam privatis\nac domesticis rhetoricen esse demonstrat.\nquo manifestum est hanc opinionem ipsius Platonis fuisse.\net Cicero quodam loco materiam rhetorices vocat res, quae\nsubiectae sint ei, sed certas demum putat esse subiectas.\nalio vero de omnibus rebus oratori dicendum arbitratur\nhis quidem verbis: quanquam vis oratoris\nprofessioque ipsa bene dicendi hoc suscipere ac polliceri videtur,\nut omni de re, quaecunque sit proposita, ornate ab eo copioseque\ndicatur.\natque adhuc alibi: vero enim\noratori, quae sunt in hominum vita, quandoquidem in ea versatur\norator atque ea est ei subiecta materies, omnia quaesita, audita,\nlecta, disputata, tractata, agitata esse debent.\nhanc autem, quam nos materiam vocamus, id est res subiectas,\nquidam modo infinitam modo non propriam rhetorices esse dixerunt, eamque\nartem circumcurrentem vocaverunt, quod in omni materia diceret, cum\nquibus mihi minima pugna est.\nnam de omni materia dicere eam fatentur; propriam habere\nmateriam, quia multiplicem habeat, negant. sed neque infinita\nest, etiamsi est multiplex; et aliae quoque artes\nminores habent multiplicem materiam, velut architectonice, namque ea in\nomnibus, quae sunt aedificio utilia, versatur, et caelatura, quae auro,\nargento, aere, ferro opera efficit.\nnam sculptura etiam lignum, ebur, marmor, vitrum, gemmas\npraeter ea quae supra dixi complectitur.\nneque protinus non est materia rhetorices, si in eadem\nversatur et alius. nam si quaeram, quae sit materia\nstatuarii, dicetur aes; si quaeram quae sit excusoris, id est fabricae\neius quam Graeci χαλκευτικήν vocant,\nsimiliter aes esse respondeant. atqui plurimum statuis\ndifferunt vasa.\nnec medicina ideo non erit ars, quia unctio et exercitatio cum\npalaestrica, ciborum vero qualitas etiam cum cocorum ei sit arte\ncommunis.\nquod vero de bono, utili, iusto disserere philosophiae\nofficium esse dicunt, non obstat. nam cum philosophum dicunt,\nhoc accipi volunt virum bonum. quare igitur oratorem, quem a\nbono viro non separo, in eadem materia versari mirer?\ncum praesertim primo libro iam ostenderim, philosophos omissam hanc ab\noratoribus partem occupasse, quae rhetorices propria semper fuisset, ut\nilli potius in nostra materia versentur. denique cum sit\ndialectices materia de rebus subiectis disputare, sit autem dialectice\noratio concisa, cur non eadem perpetuae quoque materia videatur?\nsolet a quibusdam et illud opponi: omnium igitur artium peritus erit orator, si de\nomnibus ei dicendum est.\npossem hic Ciceronis\nrespondere verbis, apud quem hoc invenio: mea quidem sententia nemo esse poterit omni laude\ncumulatus orator, nisi erit omnium rerum magnarum atque artium\nscientiam consecutus; sed mihi satis est eius esse oratorem rei de qua\ndicet non inscium.\nneque enim omnes causas novit, et debet posse de omnibus\ndicere. de quibus ergo dicet? de quibus didicit.\nsimiliter de artibus quoque, de quibus dicendum erit,\ninterim discet; et de quibus didicerit dicet.\nquid ergo? non faber de fabrica melius aut de musice musicus?\nsi nesciat orator, quid sit, de quo quaeratur, plane\nmelius. nam et litigator rusticus illitteratusque de causa\nsua melius, quam orator, qui nesciet quid in lite sit; sed accepta a\nmusico, a fabro, sicut a litigatore melius orator quam ipse qui\ndocuerit.\nverum et faber, cum de fabrica, et musicus, cum de musica, si\nquid confirmationem desideraverit, dicet. non quidem erit\norator, sed faciet illud quasi orator, sicut cum vulnus imperitus deligabit, non erit medicus, sed faciet\nut medicus.\nan huiusmodi res neque in laudem neque in deliberationem neque\nin iudicium veniunt? ergo cum de faciendo portu Ostiensi\ndeliberatum est, non debuit sententiam dicere orator? atqui opus erat\nratione architectorum.\nlivores et tumores in corpore cruditatis an veneni signa sint,\nnon tractat orator? at est id ex ratione medicinae. circa\nmensuras et numeros non versabitur? dicamus has geometriae esse partes.\nequidem omnia fere credo posse casu aliquo venire in\nofficium oratoris; quod si non accidet, non erunt ei subiecta.\nita sic quoque recte diximus, materiam rhetorices esse omnes\nres ad dicendum ei subiectas; quod quidem probat etiam sermo communis.\nnam cum aliquid, de quo dicamus, accepimus, positam nobis\nesse materiam frequenter etiam praefatione testamur.\nGorgias quidem adeo rhetori de omnibus rebus putavit esse\ndicendum, ut se in auditoriis interrogari pateretur, qua quisque de re\nvellet. Hermagoras quoque, dicendo materiam esse in causa\net in quaestionibus, omnes res subiectas erat complexus.\nsed quaestiones si negat ad rhetoricen pertinere, dissentit a\nnobis; si autem ad rhetoricen pertinent, ab hoc\nquoque adiuvamur. nihil est enim, quod non in causam aut\nquaestionem cadat.\nAristoteles tres faciendo partes orationis, iudicialem,\ndeliberativam, demonstrativam, paene et ipse oratori subiecit omnia;\nnihil enim non in haec cadit.\nquaesitum a paucissimis et de instrumento est.\ninstrumentum voco, sine quo formari materia in id quod\nvelimus effici opus non possit. verum hoc ego non artem credo\negere sed artifice. neque enim scientia desiderat\ninstrumentum, quae potest esse consummata, etiamsi nihil faciat, sed\nille artifex, ut caelator caelum et pictor penicilla. itaque\nhaec in eum locum, quo de oratore dicturi sumus, differamus.\nquoniam in libro secundo quaesitum est, quid esset rhetorice et quis\nfinis eius, artem quoque esse eam et utilem et virtutem, ut vires\nnostrae tulerunt, ostendimus, materiamque ei res omnes, de quibus dicere\noporteret, subiecimus: iam hinc, unde coeperit, quibus constet, quo\nquaeque in ea modo invenienda atque tractanda sint, exsequar; intra quem\nmodum plerique scriptores artium constiterunt, adeo ut Apollodorus\ncontentus solis iudicialibus fuerit.\nnec sum ignarus, hoc a me praecipue, quod hic liber inchoat,\nopus studiosos eius desiderasse, ut inquisitione opinionum, quae\ndiversissimae fuerunt, longe difficillimum, ita nescio an minimae\nlegentibus futurum voluptati, quippe quod prope nudam praeceptorum\ntraditionem desideret.\nin ceteris enim admiscere temptauimus aliquid nitoris, non\niactandi ingenii gratia (namque in id eligi materia poterat uberior),\nsed ut hoc ipso adliceremus magis iuventutem ad cognitionem eorum, quae\nnecessaria studiis arbitrabamur, si ducti iucunditate aliqua lectionis\nlibentius discerent ea, quorum ne ieiuna atque\narida traditio averteret animos et aures praesertim tam delicatas\nraderet uerebamur.\nqua ratione se Lucretius dicit praecepta philosophiae carmine\nesse complexum; namque hac, ut est notum, similitudine utitur: ac veluti pueris absinthia\ntaetra medentes cum dare conantur,\nprius oras pocula circum aspirant mellis\ndulci flauoque liquore, et quae sequuntur.\nsed nos ueremur, ne parum hic liber mellis et absinthi multum\nhabere videatur, sitque salubrior studiis quam dulcior. quin\netiam hoc timeo, ne ex eo minorem gratiam ineat, quod pleraque non\ninventa per me sed ab aliis tradita continebit, habeat etiam quosdam,\nqui contra sentiant et adversentur, propterea quod plurimi auctores,\nquamvis eodem tenderent, diversas tamen vias muniverunt atque in suam\nquisque induxit sequentes.\nilli autem probant qualecunque ingressi sunt iter, nec facile\ninculcatas pueris persuasiones mutaveris, quia nemo non didicisse mavult\nquam discere.\nest autem, ut procedente libro patebit, infinita dissensio\nauctorum, primo ad ea, quae rudia atque inperfecta adhuc erant,\nadiicientibus quod inuenissent scriptoribus, mox,\nut aliquid sui viderentur adferre, etiam recta mutantibus.\nnam primus post eos, quos poetae tradiderunt, movisse aliqua\ncirca rhetoricen Empedocles dicitur. artium autem scriptores\nantiquissimi Corax et Tisias Siculi, quos insecutus est vir eiusdem\ninsulae Gorgias Leontinus, Empedoclis, ut traditur, discipulus.\nis beneficio longissimae aetatis (nam centum et novem vixit\nannos) cum multis simul floruit, ideoque et illorum, de quibus supra\ndixi, fuit aemulus et ultra Socraten usque duravit.\nThrasymachus Chalcedonius cum hoc et Prodicus Cius et\nAbderites Protagoras, a quo decem milibus denariorum didicisse artem,\nquam edidit, Euathlus dicitur, et Hippias Elius et, quem Palameden Plato\nappellat, Alcidamas ElaÃ¯tes.\nAntiphon quoque et orationem primus omnium scripsit et\nnihilo minus et artem ipse composuit et pro se dixisse optime est\ncreditus, etiam Polycrates, a quo scriptam in Socraten diximus\norationem, et Theodorus Byzantius ex iis et ipse, quos Plato appellat\nλογοδαιδάλους\nhorum primi communes locos tractasse dicuntur Protagoras,\nGorgias, adfectus Prodicus et Hippias et idem Protagoras et\nThrasymachus. Cicero in Bruto negat ante Periclea scriptum\nquidquam, quod ornatum oratorium habeat; eius aliqua ferri.\nequidem non reperio quidquam tanta\neloquentiae fama dignum; ideoque minus miror esse, qui nihil ab eo\nscriptum patent, haec autem, quae feruntur, ab alis esse composite.\nhis successere multi, sed clarissimus Gorgiae auditorum\nIsocrates, quanquam de praeceptore eius inter auctores non convenit; nos\nautem Aristoteli credimus. hinc velut diversae secari\ncoeperunt viae.\nnam et Isocratis praestantissimi discipuli fuerunt in omni\nstudiorum genere, eoque iam seniore (octavum enim et nonagesimum\nimplevit annum) postmeridianis scholis Aristoteles praecipere artem\noratoriam coepit, noto quidem illo (ut traditur) versu ex Philocteta\nfrequenter usus: turpe esse tacere et\nIsocraten pati dicere. ars est utriusque, sed pluribus eam\nlibris Aristoteles complexus est. eodem tempore Theodectes\nfuit, de cuius opere supra dictum est.\nTheophrastus quoque Aristotelis discipulus de\nrhetorice diligenter scripsit, atque hinc vel studiosius philosophi quam\nrhetores praecipueque Stoicorum ac Peripateticorum principes.\nfecit deinde velut propriam Hermagoras viam, quam plurimi sunt\nsecuti; cui maxime par atque aemulus videtur\nAthenaeus fuisse. multa post Apollonius Molon, multa Areus,\nmulta Caecilius et Halicarnasseus Dionysius.\npraecipue tamen in se converterunt studia Apollodorus\nPergamenus, qui praeceptor Apolloniae Caesaris Augusti fuit, et\nTheodorus Gadareus, qui se dici maluit Rhodium, quem studiose audisse,\ncum in eam insulam secessisset, dicitur Tiberius Caesar.\nhi diversas opiniones tradiderunt, appellatique inde\nApollodorei ac Theodorei ad morem certas in philosophia sectas sequendi.\nsed Apollodori praecepta magis ex discipulis cognoscas,\nquorum diligentissimus in tradendo fuit Latine Gaius Valgius, Graece\nAtticus. nam ipsius sola videtur Ars edita ad Matium, quia\nceteras missa ad Domitium epistula non agnoscit. plura\nscripsit Theodorus, cuius auditorem Hermagoran sunt qui viderint.\nRomanorum primus (quantum ego quidem sciam) condidit aliqua\nin hanc materiam M. Cato ille censorius, post M. Antonius inchoavit; nam\nhoc solum opus eius atque id ipsum imperfectum manet. secuti\nminus celebres; quorum memoriam, si quo loco res poscet, non omittam.\npraecipuum vero lumen sicut eloquentiae ita praeceptis quoque\neius dedit, unicum apud nos specimen orandi docendique oratorias artes,\nM. Tullius; post quem tacere modestissimum foret,\nnisi et rhetoricos suos ipse adulescenti sibi elapsos diceret, et in\noratoriis haec minora, quae plerumque desiderantur, sciens omisisset.\nscripsit de eadem materia non pauca Cornificius, aliqua\nStertinius, nonnihil paler (Gallio; accuratius vero priores Gallione\nCelsus et Laenas et aetatis nostrae Verginius, Plinius, Tutilius.\nsunt et hodie clari eiusdem operis auctores, qui si omnia\ncomplexi forent, consuluissent labori meo; sed parco nominibus\nviventium; ueniet eorum laudi suum tempus, ad posteros enim virtus\ndurabit, non perveniet invidia.\nnon tamen post tot ac tantos auctores pigebit meam quibusdam\nlocis posuisse sententiam. neque enim me cuiusquam sectae\nvelut quadam superstitione imbutus addixi, et electuris quae volent\nfacienda copia fuit, sicut ipse plurium in unum confero inventa,\nubicunque ingenio non erit locus, curae testimonium meruisse contentus.\nnec diu nos moretur quaestio, quae rhetorices origo sit.\nnam cui dubium est, quia; sermonem ab ipsa rerum natura\ngeniti protinus homines acceperint (quod certe principium est eius rei),\nhuic studium et incrementum dederit utilitas, summam ratio et\nexercitatio?\nnec video, quare curam dicendi patent\nquidam inde coepisse, quod ii, qui in discrimen aliquod vocabantur,\naccuratius loqui defendendi sui gratia instituerint. haec\nenim ut honestior causa, ita non utique prior est, cum praesertim\naccusatio praecedat defensionem; nisi quis dicet, etiam gladium\nfabricatum ab eo prius, qui ferrum in tutelam sui quam qui in perniciem\nalterius compararit.\ninitium ergo dicendi dedit natura, initium artis observatio.\nhomines enim, sicuti in medicina, cum viderent alia\nsalubria, alia insalubria, ex observatione eorum effecerunt artem, ita,\ncum in dicendo alia utilia, alia inutilia deprehenderent, notarunt ea ad\nimitandum vitandumque, et quaedam secundum rationem eorum adiecerunt\nipsi quoque; haec confirmata sunt usu, tum quae sciebat quisque docuit.\nCicero quidem initium orandi conditoribus urbium ac legum\nlatoribus dedit, in quibus fuisse vim dicendi necesse est; cur tamen\nhanc primam originem putet, non video, cum sint adhuc quaedam vagae et\nsine urbibus ac sine legibus gentes, et tamen qui sunt in iis nati et\nlegationibus fungantur et accusent aliqua atque defendant et denique\nalium alio melius loqui credant.\nomnis autem orandi ratio, ut plurimi maximique auctores\ntradiderunt, quinque partibus constat, inventione, dispositione,\nelocutione, memoria, pronuntiatione sive actione, utroque enim modo\ndicitur. omnis vero sermo, quo quidem voluntas aliqua\nenuntiatur, habeat necesse est rem et verba.\nac si est brevis et una conclusione\nfinitus, nihil fortasse ultra desideret; at oratio longior plura exigit.\nnon tantum enim refert, quid et quo modo dicamus, sed\netiam quo loco; opus ergo est et dispositione. sed neque\nomnia, quae res postulat, dicere neque suo quaeque loco poterimus nisi\nadiuvante memoria; quapropter ea quoque pars quarta erit.\nverum haec cuncta corrumpit ac propemodum perdit indecora vel\nvoce vel gestu pronuntiatio. huic quoque igitur tribuendus\nest necessario quintus locus.\nnec audiendi quidam, quorum est Albucius, qui tris modo primas\nesse partes volunt, quoniam memoria atque actio natura non arte contigant:\nquarum nos praecepta suo loco dabimus; licet Thrasymachus quoque\nidem de actione crediderit.\nhis adiecerunt quidam sextam partem, ita ut inventioni\niudicium subnecterent, quia primum esset invenire, deinde iudicare.\nego porro ne invenisse quidem credo eum, qui non\niudicavit; neque enim contraria, communia, stulta invenisse dicitur\nquisquam, sed non vitasse.\net Cicero quidem in Rhetoricis iudicium subiecit invention;\nmihi autem adeo tribus primis partibus videtur esse permixtum (nam neque\ndispositio sine eo neque elocutio fuerit), ut pronuntiationem quoque\nvel plurimum ex eo mutuari putem.\nquod hoc audacius dixerim, quod in Partitionibus oratoriis ad\neasdem, de quibus supra dictum est, quinque\npervenit partes. nam cum dupliciter primum divisisset in\ninventionem atque elocutionem, res ac dispositionem inventioni, verba et\npronuntiationem elocutioni dedit quintamque constituit, communem ac\nvelut custodem omnium, memoriam. idem in Oratore quinque rebus constare\neloquentiam dicit, in quibus postea scriptis certior eius sententia est.\nnon minus mihi cupidi novitatis alicuius videntur fuisse, qui\nadiecerunt ordinem, cum dispositionem dixissent, quasi aliud sit\ndispositio quam rerum ordine quam optimo collocatio. Dion\ninventionem modo et dispositionem tradidit sed utramque duplicem, rerum\net verborum, ut sit elocutio inventionis, pronuntiatio dispositionis,\nhis quinta pars memoriae, accedat. Theodorei fere\ninventionem duplicem, rerum atque elocutionis, deinde tris ceteras\npartes.\nHermagoras iudicium, partitionem, ordinem, quaeque sunt\nelocutionis, subiicit oeconomiae, quae Graece appellata ex cura rerum\ndomesticarum et hic per abusionem posita nomine Latino caret.\nest et circa hoc quaestio, quod memoriam in ordine partium\nquidam inventioni, quidam dispositioni subiunxerunt; nobis quartus eius\nlocus maxime placet. non enim tantum inventa tenere, ut disponamus, nec disposita, ut eloquamur, sed etiam\nverbis formata memoriae mandare debemus. hac enim omnia,\nquaecunque in orationem collata sunt, continentur.\nfuerunt etiam in hac opinione non pauci, ut has non rhetorices\npartes esse existimarent sed opera oratoris; eius enim esse invenire,\ndisponere, eloqui et cetera.\nquod si accipimus, nihil arti relinquemus. nam bene\ndicere est oratoris, rhetorice tamen erit bene dicendi scientia; vel, ut\nalii putant, artificis est persuadere, vis autem persuadendi artis.\nita invenire quidem et disponere oratoris, inventio autem\net dispositio rhetorices propria videri potest.\nin eo plures dissenserunt, utrumne hae partes essent\nrhetorices an eiusdem opera an, ut Athenaeus credit, elementa, quae\nvocant στοιχεῖα Sed neque elementa\nrecte quis dixerit, alioqui tantum initia erunt, ut mundi vel umor vel\nignis vel materia vel corpora insecabilia; nec operum recte nomen\naccipient, quae non ab allis perficiuntur, sed aliud ipsa perficiunt:\npartes igitur.\nnam cum sit ex his rhetorice, fieri non potest ut, cum totum\nex partibus constet, non sint partes totius ex quibus constat.\nvidentur autem mihi, qui haec opera dixerunt, eo quoque\nmoti, quod in alia rursus divisione nollent in idem\nnomen incidere, partes enim rhetorices esse dicebant laudativam,\ndeliberativam, iudicialem. quae si partes sunt, materiae sunt\npotius quam artis.\nnamque in his singulis rhetorice tota est, quia et inventionem\net dispositionem et elocutionem et memoriam et pronuntiationem\nquaecunque earum desiderat. itaque quidam genera tria\nrhetorices dicere maluerunt, optime autem ii, quos secutus est Cicero,\ngenera causarum.\nsed tria an plura sint, ambigitur. nec dubie prope\nomnes utique summae apud antiquos auctoritatis scriptores Aristotelem\nsecuti, qui nomine tantum alio contionalem pro deliberativa appellat,\nhac partitione contenti fuerunt.\nverum et tum leviter est temptatum, cum apud Graecos quosdam\ntum apud Ciceronem in libris de Oratore, et nunc maximo temporum\nnostrorum auctore prope impulsum, ut non modo plura haec genera, sed\npaene innumerabilia videantur.\nnam si laudandi ac vituperandi officium in parte tertia\nponimus, in quo genere versari videbimur, cum querimur, consolamur,\nmitigamus, concitamus, terremus, confirmamus, praecipimus, obscure dicta\ninterpretamur, narramus, deprecamur, gratias agimus, gratulamur,\nobiurgamus, maledicimus, describimus, mandamus, renuntiamus, optamus,\nopinamur, plurima alia?\nut mihi in illa vetere persuasione permanenti velut petenda sit venia,\nquaerendunque, quo moti priores rem tam late fusam\ntam breviter astrinxerint. quos qui errasse putant, hoc\nsecutos arbitrantur, quod in his fere versari tum oratores videbant;\nnam et laudes ac vituperationes scribebantur, et ἐπιταφίους dicere erat moris, et plurimum in consiliis ac\niudiciis insumebatur operae, ut scriptores artium pro solis\ncomprehenderint frequentissima.\nqui vero defendunt, tria faciunt genera auditorum, unum, quod\nad delectationem conveniat, alterum, quod consilium accipiat, tertium,\nquod de causis iudicet. mihi cuncta rimanti et talis quaedam\nratio succurrit, quod omne orationis officium aut in iudiciis est aut\nextra iudicia.\neorum , de quibus iudicio quaeritur, manifestum est genus; ea,\nquae ad iudicem non veniunt, aut praeteritum habent tempus aut futurum;\npraeterita laudamus aut vituperamus, de futuris deliberamus.\nitem omnia, de quibus dicendum est, aut certa sint necesse est\naut dubia. certa , ut cuique est animus, laudat aut culpat;\nex dubiis partim nobis ipsis ad electionem sunt libera, de his\ndeliberatur; partim aliorum sententiae commissa, de his lite\ncontenditur.\nAnaximenes iudicialem et contionalem generales partes esse\nvoluit, septem autem species: hortandi, dehortandi,\nlaudandi, vituperandi, accusandi, defendendi, exquirendi, quod ἐξεταστικόν dicit; quarum duae primae\ndeliberativi, duae sequentes demonstrativi, tres ultimae iudicialis\ngeneris sunt partes.\nProtagoran transeo, qui interrogandi, respondendi, mandandi,\nprecandi, quod εὐχωλήν dixit, partes\nsolas putat. Plato in Sophiste iudiciali et contionali\ntertiam adiecit προσομιλητικήν, quam\nsane permittamus nobis dicere sermocinatricem; quae a forensi ratione\ndiiungitur et est accommodata privatis disputationibus, cuius vis eadem\nprofecto est quae dialecticae.\nIsocrates in omni genere inesse laudem ac vituperationem\nexistimavit. nobis et tutissimum est auctores plurimos sequi,\net ita videtur ratio dictare.\nest igitur, ut dixi, unum genus, quo laus ac uituperatio\ncontinetur, sed est appellatum a parte meliore laudativum; idem alii\ndemonstrativum vocant. utrumque nomen ex Graeco creditur\nfluxisse, nam ἐγκωμιαστικόν aut\nἐπιδεικτικόν dicunt.\nsed mihi ἐπιδεικτικόν non\ntam demonstrationis vim habere quam ostentationis videtur et multum ab\nillo ἐγκωμιαστικῷ differre; nam ut\ncontinet laudativum in se genus, ita non intra hoc solum consistit.\nan quisquam negaverit Panegyricos ἐπιδεικτικούς esse? atqui formam suadendi\nhabent et plerumque de utilitatibus Graeciae loquuntur; ut causarum\nquidem genera tria sint, sed ea tum in negotiis tum in ostentatione\nposita. nisi\nforte non ex Graeco\nmutantes demonstrativum vocant, uerum id sequuntur, quod laus ac\nuituperatio quale sit quidque demonstrat.\nalterum est deliberativum, tertium iudiciale.\nceterae species in haec tria incident genera, nec\ninvenietur ex his ulla, in qua non laudare ac vituperare, suadere ac\ndissuadere, intendere quid vel depellere debeamus. illa\nquoque sunt communia, conciliare, narrare, docere, augere, minuere,\nconcitandis componendisve adfectibus animos audientium fingere.\nne iis quidem accesserim, qui laudativam materiam honestorum,\ndeliberatiuam utilium, iudicialem iustorum quaestione contineri putant,\nceleri magis ac rotunda usi distributione quam vera. stant\nenim quodam modo mutuis auxiliis omnia. nam et in laude\niustitia utilitasque tractatur et in consiliis honestas, et raro\niudicialem inveneris causam, in cuius non parte aliquid eorum, quae\nsupra diximus, reperiatur.\nomnis autem oratio constat aut ex iis, quae significantur, aut\net iis, quae significant, id est rebus et verbis. facultas\norandi consummatur natura, arte, exercitatione, cui partem quartam\nadiiciunt quidam imitationis, quam nos arti subiicimus.\ntria sunt item, quae praestare debeat orator; ut doceat,\nmoveat, delectet. haec enim clarior divisio quam eorum, qui\ntotum opus in res et in adfectus partiuntur.\nnon semper autem omnia in eam quae tractabitur materiam\ncadent. erunt enim quaedam remotae ab adfectibus, qui ut non\nubique habent locum, ita quocunque irruperunt, plurimum valent.\npraestantissimis auctoribus placet alia in rhetorice esse,\nquae probationem desiderent, alia quae non desiderent, cum quibus ipse\nconsentio. quidam vero, ut Celsus, de nulla re dicturum\noratorem, nisi de qua quaeratur, existimant, cui cum maxima pars\nscriptorum repugnat tum etiam ipsa partitio; nisi forte laudare, quae\nconstet esse honesta, et vituperare, quae ex confesso sint turpia, non\nest oratoris officium.\nillud iam omnes fatentur, esse quaestiones aut in scripto aut\nin non scripto; in scripto de iure, in non scripto de re.\nillud rationale hoc legale genus Hermagoras atque eum\nsecuti vocant, id est νομικόν et\nλογικόν.\nidem sentiunt, qui omnem quaestionem ponunt in rebus et in\nverbis. item convenit, quaestiones esse aut infinitas aut\nfinitas. infinitae sunt, quae remotis personis et temporibus\net locis ceterisque similibus in utramque partem tractantur, quod Graeci\nθέσιν dicunt, Cicero propositum,\nalii quaestiones universales civiles, alii quaestiones philosopho\nconvenientes, Athenaeus partem causae appellat.\nhoc genus Cicero scientia et actione distinguit, ut sit\nscientiae, an providentia\nmundus regatur; actionis, an accedendum ad rempublicam administrandam.\nprius trium\ngenerum, an sit? quid sit? quale sit? omnia enim haec ignorari possunt;\nsequens duorum, quo modo adipiscamur? quo modo utamur?\nfinitae autem sunt ex complexu rerum personarum temporum\nceterorumque; hae ὑποθέσεις a Graecis\ndicuntur, causae a nostris. in his omnis quaestio videtur\ncirca res personasque consistere.\namplior est semper infinite, inde enim finita descendit.\nquod ut exemplo pateat, infinita est, an uxor ducenda? finita, an Catoni ducenda? ideoque esse suasoria\npotest. sed etiam remotae personis propriis ad aliquid\nreferri solent. est enim simplex, an respublica administranda? refertur ad\naliquid, an in tyrannide administranda?\nsed hic quoque; subest velut latens persona:; tyrannus enim\ngeminat quaestionem, subestque et temporis et qualitatis tacita vis;\nnondum tamen hoc proprie dixeris causam. hae autem, quas\ninfinitas voco, et generales appellantur; quod si est verum, finitae\nspeciales erunt. in omni autem speciali utique inest\ngeneralis, ut quae sit prior.\nac nescio an in causis quoque, quidquid in quaestionem venit\nqualitatis, generale sit. Milo Clodium occidit, iure occidit insidiatorem;\nnonne hoc quaeritur, an sit ius\ninsidiatorem occidendi?\nquid in coniecturis? non\nilla generalia, an causa sceleris odium?\ncupiditas? an tormentis credendum? testibus an\nargumentis maior fides habenda?\nnam finitione quidem\ncomprehendi nihil non in universum certum erit.\nquidam putant etiam eas thesis posse aliquando nominari, quae\npersonis causisque contineantur, aliter tantummodo positas: ut causa\nsit, cum Orestes accusatur: thesis,\nan Orestes recte sit absolutus;\ncuius generis est, an Cato recte Marciam\nHortensio tradiderit.\nhi thesin a causa sic\ndistinguunt, ut illa sit spectativae partis, haec activae; illic enim\nveritatis tantum gratia disputari, hic negotium agi.\nquanquam inutiles quidam oratori putant universales\nquaestiones, quia nihil prosit, quod constet ducendam esse uxorem vel\nadministrandam rempublicam, si quis vel aetate vel valetudine\nimpediatur. sed non omnibus eiusmodi quaestionibus sic\noccurri potest, ut illis, sitne virtus finis? regaturne providentia\nmundus?\nquin etiam in iis, quae ad personam\nreferuntur, ut non est satis generalem tractasse quaestionem, ita\nperveniri ad speciem nisi illa prius excussa non potest. nam\nquomodo, an sibi uxor ducenda sit, deliberabit Cato, nisi constiterit,\nuxores esse ducendas? et quomodo, an ducere debeat Marciam,\nquaeretur, nisi Catoni ducenda uxor est?\nsunt tamen inscripti nomine Hermagorae libri, qui confirmant\nillam opinionem, sive falsus est titulus sive alius hic Hermagoras fuit.\nnam eiusdem esse quomodo possunt, qui de hac arte\nmirabiliter multa composuit, cum, sicut ex Ciceronis quoque rhetorico\nprimo manifestum est, materiam rhetorices in thesis et causas diviserit?\nquod reprehendit Cicero ac thesin nihil ad oratorem\npertinere contendit totumque hoc genus quaestionis ad philosophos\nrefert.\nsed me liberavit respondendi verecundia, et quod ipse hos\nlibros improbat, et quod in Oratore atque his, quos de Oratore scripsit,\net Topicis praecipit, ut a propriis personis atque temporibus avocemus\ncontroversiam: quia latius dicere liceat de genere quam de specie, et,\nquod in universo probatum sit, in parte probatum esse necesse sit.\nstatus autem in hoc omne genus materiae iidem, qui in causas,\ncadunt. adhuc adiicitur, alias esse quaestiones in rebus\nipsis, alias quae ad aliquid referantur: illud, an uxor ducenda? hoc, an seni ducenda? illud, an fortis? hoc, an fortior ? et similia.\ncausam finit Apollodorus, ut interpretation Valgi discipuli\neius utar, ita: causa est negotium omnibus\nsuis partibus spectans ad quaestionem; aut: causa est negotium, cuius finis est controversia.\n\nipsum deinde negotium sic finit: negotium est congregatio personarum, locorum,\ntemporum, causarum, modorum, casuum, factorum, instrumentorum,\nsermonum, scriptorum et non scriptorum.\ncausam nunc intelligamus ὑπόθεσιν, negotium περίστασιν.\nsed et ipsam causam quidam\nsimiliter finierunt, ut Apollodorus negotium. Isocrates\nautem causam esse ait quaestionem finitam civilem aut rem controversam\nin personarum finitarum complexu; Cicero his verbis: causa certis personis, locis, temporibus,\nactionibus, negotiis cernitur, aut in omnibus aut in plerisque\neorum.\nergo cum omnis causa contineatur aliquo statu, priusquam\ndicere aggredior, quo modo genus quodque causae sit\ntractandum, id quod est commune omnibus, quid sit status et unde ducatur\net quot et qui sint, intuendum puto. quanquam id nonnulli ad\niudiciales tantum pertinere materias putaverunt, quorum inscitiam, cum\nomnia tria genera fuero exsecutus, res ipsa deprehendet.\nquod nos statum, id quidam constitutionem vocant, alii\nquaestionem, alii quod ex quaestione appareat, Theodorus caput id est κεφάλαιον\nγενικώτατον, ad quod referantur omnia. quorum\ndiversa appellatio, vis eadem est; nec interest discentium, quibus\nquidque nominibus appelletur, dum res ipsa manifesta sit.\nstatum Graeci στάσιν vocant,\nquod nomen non primum ab Hermagora traditum putant, sed alii ab\nNaucrate, Isocratis discipulo, alii a Zopyro Clazomenio; quanquam\nvidetur Aeschines quoque in oratione contra Ctesiphontem uti hoc verbo,\ncum a iudicibus petit, ne Demostheni permittant evagari, sed eum dicere\nde ipso causae statu cogant.\nquae appellatio dicitur ducta vel ex eo, quod ibi sit primus\ncausae congressus, vel quod in hoc causa consistat. et\nnominis quidem haec origo; nunc quid sit. statum quidam\ndixerunt primam causarum conflictionem; quos recte sensisse, parum\nelocutos puto.\nnon enim est status prima conflictio, fecisti, non feci; sed quod ex prima\nconflictione nascitur, id est genus quaestionis, fecisti, non feci, an fecerit? hoc fecisti, non hoc\nfeci, quid fecerit?\nquia ex his apparet, illud\nconiectura, hoc finitione quaerendum, atque in eo pars utraque insistit,\nerit quaestio coniecturalis vel finitivi status.\nquid si enim dicat quis, sons est duorum\ninter se corporum conflictio: erret, ut opinor, non enim sonus\nest conflictio sed ex conflictione. sed hoc levius;\nintelligitur enim utcunque dictum. inde vero ingens male\ninterpretantibus innatus est error, qui, quia primam conflictionem\nlegerant, crediderunt statum semper ex prima quaestione ducendum; quod\nest vitiosissimum.\nnam quaestio nulla non habet utique statum, constat enim ex\nintentione et depulsione; sed aliae sunt propriae causarum, de quibus\nferenda sententia est, aliae adductae extrinsecus, aliquid tamen ad\nsummam causae conferentes, velut auxilia quaedam, quo fit ut in\ncontroversia una plures quaestiones esse dicantur.\nharum porro plerumque levissima quaeque primo loco fungitur.\nnamque et illud frequens est, ut ea, quibus minus\nconfidimus, cum tractata sunt, omittamus, interim sponte nostra velut donantes, interim ad ea quae sunt potentiora\ngradum ex iis fecisse contenti.\nsimplex autem causa etiamsi varie defenditur, non potest\nhabere plus uno, de quo pronuntietur, atque inde erit status causae,\nquod et orator praecipue sibi obtinendum et iudex spectandum maxime\nintelligit; in hoc enim causa consistet. ceterum quaestionum\npossunt esse diversi.\nquod ut brevissimo pateat exemplo: cum dicit reus, etiamsi feci, recte feci, qualitatis\nutitur statu; cum adiicit, sed non feci,\nconiecturam movet. semper autem firmius est non fecisse,\nideoque in eo statum esse iudicabo, quod dicerem, si mihi plus quam unum\ndicere non liceret.\nrecte igitur est appellata causarum prima conflictio non\nquaestionum. nam et pro Rabirio Postumo Cicero prima parte\norationis in hoc intendit, ut actionem competere in equitem Romanum\nneget; secunda, nullam ad eum pecuniam pervenisse confirmat.\nstatum tamen in eo dicam fuisse, quod est potentius.\nnec in causa Milonis circa primas quaestiones iudicabo conflixisse causam, sed ubi\ntotis viribus insidiator Clodius ideoque iure interfectus ostenditur.\net hoc est, quod ante omnia constituere in animo suo\ndebeat orator, etiamsi pro causa plura dicturus\nest, quid maxime liquere iudici velit. quod tamen ut primum\ncogitandum, ita non utique primum dicendum erit.\nalii statum crediderunt primam eius, cum quo ageretur,\ndeprecationem. quam sententiam his verbis Cicero\ncomplectitur: in quo primum insistit quasi ad\nrepugnandum congressa defensio.\nunde rursus alia\nquaestio, an eum semper is faciat qui respondet. cui rei\npraecipue repugnat Cornelius Celsus dicens non a depulsione sumi, sed ab\neo qui propositionem suam confirmet; ut, si hominem occisum reus negat,\nstatus ab accusatore nascatur, quia is velit probare; si iure occisum\nreus dicit, translata probationis necessitate idem a reo fiat, et sit\neius intentio.\ncui non accedo equidem; nam est vero propius quod contra\ndicitur, nullam esse litem, si is, cum quo agatur, nihil respondeat,\nideoque fieri statum a respondente.\nmea tamen sententia varium id est, et accidit pro condicione\ncausarum, quia et videri potest propositio aliquando statum facere, ut\nin coniecturalibus causis; utitur enim coniectura magis qui agit, (quo\nmoti quidam eundem a reo infitialem esse dixerunt) et in syllogismo tota\nratiocinatio ab eo est qui intendit.\nsed quia videtur illic quoque necessitatem hos status\nexsequendi facere qui negat, (is enim si dicat, non\nfeci, coget adversarium coniectura uti; et si dicat, non habes legem, syllogismo) concedamus ex\ndepulsione nasci statum. nihilominus enim res eo revertetur,\nut modo is qui agit, modo is cum quo agitur, statum faciat.\nsit enim accusatoris intentio, hominem occidisti.\nsi negat reus,\nfaciat statum qui negat. quid si confitetur, sed iure a se\nadulterum dicit occisum? nempe legem esse certum est quae permittat.\nnisi aliquid accusator respondet, nulla lis est. non fuit , inquit, adulter; ergo depulsio incipit esse actoris, ille statum\nfaciet. ita erit quidem status ex prima depulsione, sed ea\nfiet ab accusatore non a reo.\nquid ? quod eadem quaestio potest eundem vel accusatorem\nfacere vel reum: Qui artem ludicram exercuerit, in quattuordecim primis\nordinibus ne sedeat; qui se praetori in\nhortis ostenderat neque erat productus, sedit in quattuordecim\nordinibus.\nnempe intentio est: artem\nludicram exercuisti; depulsio: non exercui artem ludicram;\nquaestio: quid sit artem ludicram\nexercere?\nsi accusabitur theatrali lege, depulsio\nerit rei; si excitatus fuerit de spectaculis et aget iniuriarum,\ndepulsio erit accusatoris.\nfrequentius tamen illud accidet, quod est a plurimis traditum.\neffugerunt has quaestiones qui dixerunt, status esse id,\nquod appareat ex intentione et depulsione, ut fecisti , non feci\naut recte feci.\nviderimus tamen, utrum id sit status an in eo status.\nHermagoras statum vocat, per quem subiecta res\nintelligatur et ad quem probationes etiam partium referantur.\nnostra opinio semper haec fuit: cum essent frequenter in\ncausa diversi quaestionum status, in eo credere status causae, quod\nesset in ea potentissimum et in quo maxime res verteretur. id\nsi quis generalem quaestionem vel caput generale dicere malet cum hoc\nmihi non erit pugna, non magis, quam si aliud adhuc, quo idem\nintelligatur, eius rei nomen invenerit, quanquam tota volumina in hanc\ndisputationem impendisse multos sciam; nobis statum dici placet.\nsed cum in aliis omnibus inter scriptores summa dissensio est,\ntum in hoc praecipue videtur mihi studium quoque diversa tradendi\nfuisse; adeo, nec qui sit numerus nec quae nomina nec qui generales\nquive speciales sint status, convenit.\nac primum Aristoteles elementa decem constituit, circa quae\nversari videatur omnis quaestio. οὐσίαν, quam Plautus essentiam vocat, neque sane aliud\nest eius nomen Latinum; sed ea quaeritur, an sit. qualitatem\n, cuius apertus intellectus est. quantitatem , quae\ndupliciter a posterioribus divisa est, quam magnum et quam multum sit?\nad aliquid, unde ducta est translatio et comparatio.\npost haec ubi et\nquando ; deinde\nfacere ,\npati , habere ,\nquod est quasi armatum esse, vestitum esse. novissime\nκεῖσθαι, quod est compositum esse quodam\nmodo, ut calere, stare, irasci. sed ex iis omnibus prima\nquattuor ad status pertinere, cetera ad quosdam locos argumentorum\nvidentur.\nalii novem elementa posuerunt, Personam, in qua de animo,\ncorpore, extra positis quaeratur, quod pertinere ad coniecturae et\nqualitatis instrumenta video. tempus , quod χρόνον vocant, ex quo quaestio, an is quem,\ndum addicta est, mater peperit, servus sit natus. locum ,\nunde controversia videtur, an fas fuerit tyrannum in templo occidere.\nan exulaverit, qui domi latuit. tempus iterum,\nquod καιρόν appellant;\nhanc autem videri volunt speciem illius temporis, ut aestatem vel hiemem; huic subiicitur ille in pestilentia\ncomissator. actum , id est πρῆξιν, quod eo referunt, sciens\ncommiserit an insciens? necessitate an casu? et talia.\nnumerum , qui cadit in speciem quantitatis, an Thrasybulo\ntriginta praemia debeantur, quia tot tyrannos sustulerit?\ncausam , cui plurimae subiacent lites, quotiens factum non\nnegatur, sed quia iusta ratione sit factum, defenditur. τρόπον, cum id, quod alio modo fieri licet,\nalio dicitur factum; hinc est adulter loris caesus vel fame necatus.\noccasionem factorum, quod est apertius, quam ut vel\ninterpretandum vel exemplo sit demonstrandum, tamen ἀφορμὰς ἔργων vocant.\nhi quoque nullam quaestionem extra haec putant.\nquidam detrahunt duas partes, numerum et occasionem, et\npro illo quod dixi actum subiiciunt res, id est πράγματα.\nquae ne praeterisse viderer, satis\nhabui attingere. ceterum his nec status satis ostendi nec\nomnes contineri locos credo, quod apparebit diligentius legentibus, quae\nde utraque re dicam. erunt enim plura multo, quam quae his\nelementis comprehenduntur.\napud plures auctores legi, placuisse quibusdam, unum omnino\nstatum esse coniecturalem. sed\nquibus\nplacuerit, neque illi tradiderunt neque ego usquam reperire potui.\nrationem tamen hanc secuti dicuntur, quod res omnis\nsignis colligeretur. quo modo licet qualitatis quoque solum\nstatum faciant, quia ubique, qualis sit cuiusque rei natura, quaeri\npotest. sed utrocunque modo sequetur summa confusio.\nneque interest, unum quis statum faciat an nullum, si omnes\ncausae sunt condicionis eiusdem. coniectura dicta est a\nconiectu, id est directione quadam rationis ad veritatem, unde etiam\nsomniorum atque ominum interpretes coniectores vocantur.\nappellatum tamen est hoc genus varie, sicut sequentibus\napparebit.\nfuerunt , qui duos status facerent: Archedemus coniecturalem\net finitivum, exclusa qualitate, quia sic de ea quaeri existimabat, quid\nesset iniquum, quid iniustum, quid dicto audientem non esse; quod vocat\nde eodem et alio.\nhuic diversa sententia eorum fuit, qui duos quidem status esse\nvoluerunt, sed unum infitialem, alterum iuridicialem.\ninfitialis est, quem dicimus coniecturalem, cui ab\ninfitiando nomen alii in totum dederunt, alii in partem, quia\naccusatorem coniectura, reum infitiatione uti putaverunt.\niuridicialis est qui Graece dicitur δικαιολογικός Sed quemadmodum ab Archedemo qualitas\nexclusa est, sic ab his repudiata finitio. nam\nsubiiciunt eam iuridiciali, quaerendumque\narbitrantur iustumne sit, sacrilegium appellari quod obiiciatur vel\nfurtum vel amentiam.\nqua in opinione Pamphilus fuit, sed qualitatem in plura\npartitus est; plurimi deinceps, mutatis tantum nominibus, in rem de qua\nconstet, et in rem de qua non constet. nam est verum nec\naliter fieri potest, quam ut aut certum sit factum esse quid aut non\nsit; si non est certum, coniectura sit, si certum est, reliqui status.\nnam idem dicit Apollodorus, cum quaestionem aut in rebus extra\npositis, quibus coniectura explicatur, aut in nostris opinionibus\nexistimat positam, quorum illud πραγματικόν, hoc περὶ\nἐννοίας vocat; idem, qui ἀπρόληπτον et προλημπτικόν dicunt, id est dubium et praesumptum, quo\nsignificatur de quo liquet.\nidem Theodorus, qui de eo, an sit , et de\naccidentibus ei quod esse constat, id est περὶ\nοὐσίας καὶ συμβεβηκότων existimat quaeri. nam\nin his omnibus prius genus coniecturam habet, sequens reliqua.\nsed haec reliqua Apollodorus duo vult esse, qualitatem et\nde nomine, id est finitivam; Theodorus, quid, quale, quantum, ad\naliquid.\nsunt et qui de eodem et de alio modo qualitatem esse modo\nfinitionem velint. In duo et Posidonius dividit,\nvocem et res. in voce quaeri putat an significet, quid, quam\nmulta, quo modo? in rebus coniecturam, quod κατ᾽\nαἴσθησιν vocat, et qualitatem, et finitionem, cui nomen\ndat κατ᾽ ἔννοιαν, et ad aliquid.\nunde et illa divisio est, alia esse scripta, alia\ninscripta.\nCelsus Cornelius duos et ipse fecit status generales, an\nsit? quale sit? priori subiecit finitionem, quia aeque\nquaeratur an sit sacrilegus, qui nihil se sustulisse de templo dicit et\nqui privatam pecuniam confitetur sustulisse. qualitatem in\nrem et scriptum dividit. scripto quattuor partes legales,\nexclusa translatione; quantitatem et mentis quaestionem coniecturae\nsubiecit.\nest etiam alia in duos dividendi status ratio, quae docet, aut\nde substantia controversiam esse, aut de qualitate; ipsam porro\nqualitatem aut in summo genere consistere aut in succedentibus.\nde substantia est coniectura. quaestio enim\ntractatur rei, an facta sit? an fiat? an futura sit? interdum etiam\nmentis; idque melius, quam quod iis placuit, qui statum eundem facti\nnominaverunt, tanquam de praeterito tantum et\ntantum de facto quaereretur.\npars qualitatis, quae est de summo genere, raro in iudicium\nvenit, quale est, idne sit honestum, quod vulgo laudatur; succedentium\nautem aliae de communi appellatione, ut sitne sacrilegus, qui pecuniam\nprivatam ex templo furatus est; aut de re denominata, ubi et factum esse\ncertum est nec dubitatur, quid sit quod factum est. cui\nsubiacent omnes de honestis, iustis, utilibus quaestiones.\nhis etiam ceteri status contineri dicuntur, quia et quantitas\nmodo ad coniecturam referatur, ut maiorne sol quam terra? modo ad\nqualitatem, quanta poena quempiam quantove praemio sit affici iustum? et\ntranslatio versetur circa qualitatem, et definitio pars sit\ntranslationis;\nquin et contrariae leges et ratiocinativus status, id est syllogismos,\net plerumque scripti et voluntatis aequo nitantur (nisi quod hic tertius\naliquando coniecturam accipit, quid senserit legis constitutor);\nambiguitatem vero semper coniectura explicari necesse sit, quia, cum sit\nmanifestum, verborum intellectum esse duplicem, de sola quaeritur\nvoluntate.\nA plurimis tres sunt facti generales status, quibus et Cicero in Oratore\nutitur, et omnia, quae aut in controversiam aut in contentionem veniant,\ncontineri putat, Sitne? quid sit?\nquale sit? quorum nomina apertiora sunt, quam ut dicenda\nsint.\nidem Patrocles sentit. tres fecit et M. Antonius his\nquidem verbis: paucae res sunt, quibus ex\nrebus omnes orationes nascuntur, factum non factum, ius iniuria,\nbonum malum.\nsed quoniam, quod iure dicimur fecisse,\nnon hunc solum intellectum habet, ut lege, sed illum quoque, ut iuste\nfecisse videamur, secuti Antonium apertius voluerunt eosdem status\ndistinguere. itaque dixerunt coniecturalem, legalem,\niuridicialem; qui et Verginio placent.\nhorum deinde fecerunt species, ita ut legali subiicerent\nfinitionem et alios, qui ex scripto ducuntur, legum contrariarum, quae\nἀντινομία dicitur, et scripti et\nsententiae vel voluntatis, id est κατὰ ῥητὸν καὶ\nδιάνοιαν et μετάλημψιν,\nquam nos varie translativam, transumptivam, transpositivam vocamus,\nσυλλογισμόν quem accipimus\nratiocinativum vel collectivum, ambiguitatis, quae ἀμφιβολία nominatur; quos posui, quia et\nipsi a plerisque status appellantur, cum quibusdam legales potius\nquaestiones eas dici placuerit.\nquattuor fecit Athenaeus, προτρεπτικὴν\nστάσιν vel παρορμητικήν,\nid est exhortativum, qui suasoriae est proprius; συντελικήν, qua coniecturam significari magis ex his,\nquae sequuntur, quam ex ipso nomine apparet;\nὑπαλλακτικήν ea finitio est,\nmutatione enim nominis constat; iuridicialem, eadem appellatione Graeca\nqua ceteri usus. nam est, ut dixi, multa in nominibus\ndifferentia.\nsunt qui ὑπαλλακτικήν\ntranslationem esse existiment, secuti hanc mutationis significationem.\nfecerunt alii totidem status, sed alios,\nan sit?\nquid sit?\n\nquale sit?\n\nquantum sit? ut Caecilius et\nTheon.\nAristoteles in rhetoricis, an sit\n, quale , quantum ,\net quam multum sit? quaerendum putat.\nquodam tamen loco finitionis quoque vim intelligit, quo\ndicit quaedam sic defendi, sustuli , sed\nnon furtum feci; Percussi, sed non iniuriam feci.\nposuerat et Cicero in libris rhetoricis, facti, nominis,\ngeneris, actionis; ut in facto coniectura, in nomine finitio, in genere\nqualitas, in actione ius intelligeretur. iuri subiecerat translationem.\nverum hic legales quoque quaestiones alio loco tractat ut\nspecies actionis.\nfuerunt qui facerent quinque, coniecturam, finitionem,\nqualitatem, quantitatem, ad aliquid. Theodorus quoque, ut\ndixi, iisdem generalibus capitibus utitur. an sit?\nquid sit? quale sit? quantum sit?\nad aliquid. hoc ultimum maxime in comparativo\ngenere versari putat, quoniam melius ac peius,\nmaius et minus nisi alio relata non intelliguntur.\nsed in illas quoque translativas, ut supra significavi,\nquaestiones incidit, An huic ius agendi sit? vel, facere aliquid\nconveniat? an contra hunc? an hoc tempore?\nan sic? omnia enim ista referri ad aliquid necesse est.\nalii sex status putant, coniecturam, quam γένεσιν vocant, et qualitatem, et\nproprietatem, id est μετάστασις quo\nverbo finitio ostenditur, et quantitatem, quam μετάστασις; dicunt, et comparationem, et translationem,\ncuius adhuc novum nomen inventum est μετάστασις novum, inquam, in statu, alioqui ab Hermagora\ninter species iuridiciales usitatum.\naliis septem esse placuit; a quibus nec translatio nec\nquantitas nec comparatio recepta est, sed in horum trium locum subditae\nquattuor legales adiectaeque tribus illis rationalibus.\nalii pervenerunt usque ad octo, translatione ad septem\nsuperiores adiecta. A quibusdam deinde divisa ratio est, ut status\nrationales appellarent, quaestiones (quemadmodum supra dixi) legales, ut\nin illis de re, in his de scripto quaereretur. quidam in\ndiversum hos status esse,\nillas quaestiones maluerunt. sed alii rationales tres\nputaverunt, An sit? quid sit? quale sit?\nHermagoras solus quattuor, coniecturam, proprietatem,\ntranslationem, qualitatem, quam per accidentia, id\nest κατὰ συμβεβηκός vocat, hac\ninterpretatione, an illi accidat viro bono esse, vel malo.\nhanc ita dividit, de appetendis et fugiendis, quae est pars deliberativa;\nde persona, ea ostenditur laudativa; negotialem, quam πραγματικήν vocat, in qua de rebus ipsis\nquaeritur, remoto personarum complexu, ut, Sitne liber qui est in\nassertione, an divitiae superbiam pariant, an iustum quid, an bonum sit.\niuridicialem , in qua fere eadem sed certis destinatisque\npersonis quaerantur: an ille iuste hoc fecerit, vel bene\nnec me fallit, in primo Ciceronis rhetorico aliam esse loci\nnegotialis interpretationem, cum ita scriptum sit: negotialis est, in qua, quid iris ex civili more et\naequitate sit, consideratur; cui diligentiae praeesse apud nos\niurisconsulti existimantur.\nsed quod ipsius de his libris iudicium fuerit, supra dixi.\nsunt enim velut regestae in hos commentarios, quos\nadolescens deduxerat, scholae, et si qua est in his culpa, tradentis\nest, sive eum movit id, quod Hermagoras prima in hoc loco posuit exempla\nex quaestionibus iuris, sive quod Graeci πραγματικούς vocant iuris interpretes.\nsed Cicero quidem his pulcherrimos illos\nde Oratore substituit, ideoque culpari, tanquam falsa praecipiat, non\npotest. nos ad Hermagoran. trans lationem hic\nprimus omnium tradidit, quanquam semina eius quaedam citra nomen ipsum\napud Aristotelen reperiuntur.\nlegales autem quaestiones has fecit, scripti et voluntatis\n(quam ipse vocat κατὰ ῥητὸν\nκαὶ ὑπεξαίρεσιν, id est dictum et\nexceptionem, quorum prius ei cum omnibus commune est, exceptionis nomen\nminus usitatum), ratiocinativum, ambiguitatis, legum contrariarum.\nAlbutius eadem divisione usus detrahit translationem,\nsubiiciens eam iuridiciali. in legalibus quoque quaestionibus\nnullum putat esse, qui dicatur ratiocinativus. scio plura\ninventuros adhuc, qui legere antiquos studiosius volent, sed ne haec\nquoque excesserint modum vereor.\nipse me paulum in alia, quam prius habuerim, opinione nunc\nesse confiteor. et fortasse tutissimum erat famae modo\nstudenti nihil ex eo mutare, quod multis annis non sensissem modo, verum\netiam approbassem.\nsed non sustineo esse conscius mihi dissimulati (in eo\npraesertim opere, quod ad bonorum iuvenum aliquam utilitatem componimus)\nin ulla parte iudicii mei. nam et Hippocrates, clarus arte\nmedicinae, videtur honestissime fecisse, quod quosdam errores suos, ne posteri errarent, confessus est; et M. Tullius non\ndubitavit aliquos iam editos libros aliis postea scriptis ipse damnare,\nsicut Catulum atque Lucullum et hos ipsos, de quibus modo sum locutus,\nartis rhetoricae.\netenim supervacuus foret in studiis longior labor, si nihil\nliceret melius invenire praeteritis. neque tamen quidquam ex\niis, quae tum praecepi, supervacuum fuit; ad easdem enim particulas haec\nquoque, quae nunc praecipiam, revertentur; ita neminem didicisse\npaeniteat, colligere tantum eadem ac disponere paulo significantius\nconor. omnibus autem satisfactum volo, non me hoc serius\ndemonstrare aliis, quam mihi ipse persuaserim.\nsecundum plurimos auctores servabam tris rationales status,\nconiecturam, qualitatem, finitionem, unum legalem. hi mihi\nstatus generales erant. legalem in quinque species partiebar,\nscripti et voluntatis, legum contrariarum, collectivum, ambiguitatis,\ntranslationis.\nnunc quartum ex generalibus intelligo posse removeri; sufficit\nenim prima divisio, qua diximus alios rationales, alios legales esse;\nita non erit status, sed quaestionum genus; alioqui et rationalis status\nesset.\nex iis etiam, quos speciales vocabam, removi translationem,\nfrequenter quidem (sicut omnes qui me secuti sunt meminisse possunt)\ntestatus et in ipsis etiam illis sermonibus me nolente vulgatis hoc tamen complexus, vix in ulla\ncontroversia translationis statum posse reperiri, ut non et alius in\neadem recte dici videretur, ideoque a quibusdam eum exclusum.\nferri, cum in omnibus fere causis, in quibus cecidisse quis formula\ndicitur, hae sint quaestiones, an huic, an cum hoc, an hac lege, an apud\nhunc, an hoc tempore liceat agere?\net si qua sunt talia. sed personae, tempora, actiones\nceteraque propter aliquam causam transferuntur; ita non est in\ntranslatione quaestio sed in eo, propter quod transferuntur:\nnon debes apud praetorem petere fidei\ncommissum, sed apud consules, maior enim praetoria cognitione summa\nest.\nquaeritur , an maior summa sit, facti\ncontroversia est.\nnon licet tibi agere mecum, cognitor enim fieri non\npotuisti: iudicatio, an potuerit. non\ndebuisti interdicere sed petere: an recte interdictum sit,\nambigitur. quae omnia succedunt legitimis quaestionibus.\nan non praescriptiones (etiam in quibus maxime videtur\nmanifesta translatio) easdem omnes species habent,\nquas eae leges, quibus agitur, ut aut de nomine aut scripto et sententia\nvel ratiocinatione quaeratur? deinde status ex quaestione\noritur; translatio non habet quaestionem, de qua contendit orator, sed\npropter quam contendit.\nhoc apertius, occidisti hominem ,\nnon occidi; quaestio, an occiderit,\nstatus coniectura. non est tale, habeo ius\nactionis , non habes, ut sit\nquaestio, an habeat, et inde status. accipiat enim actionem\nnecne, ad eventum pertinet, non ad causam, et ad id, quod pronuntiat\niudex, non id, propter quod pronuntiat.\nhoc illi simile est, puniendus es ,\nnon sum; videbit iudex, an puniendus\nsit. sed non hic erit quaestio nec hic status. ubi\nergo? puniendus es, hominem occidisti ;\nnon occidi:\nan occiderit.\nhonorandus sum ,\nnon es; num statum habet? non, ut\nputo. honorandus sum, quia tyrannum occidi ;\nnon occidisti; quaestio et status.\nsimiliter , non recte agis ,\nrecte ago non habet statum.\nubi est ergo? non recte agis\nignominiosus.\nquaeritur , an\nignominiosus sit; aut, an agere ignominioso liceat; quaestiones et\nstatus. ergo translativum genus causae ut comparativum et\nmutuae accusationis.\nat enim simile est illi habeo ius ,\nnon habes,\n\noccidisti ,\nrecte occidi.\nnon nego, sed\nnec haec res status facit. non enim sunt hae propositiones\n(alioqui causa non explicabitur), sed, cum suis rationibus.\nscelus commisit Horatius, sororem enim\noccidit. non commisit, debuit enim occidere eam, quae\nhostis mortem maerebat.\nquaestio , an haec iusta\ncausa; ita qualitas.\net similiter in translatione, non habes ius\nabdicandi, quia ignominioso non est actio. habeo ius,\nquia abdicatio actio non est.\nquaeritur , quid\nsit actio: finiemus non licet abdicare filium\nsyllogismo. item cetera per omnes et rationales et legales\nstatus.\nnec ignoro fuisse quosdam, qui translationem in rationali\nquoque genere ponerent hoc nodo, hominem occidi,\niussus ab imperatore. dona templi cogenti tyranno dedi.\ndeserui tempestatibus, luminibus, valetudine\nimpeditus.\nid est, non per me stetit, sed per\nillud. A quibus etiam liberius dissentio.\nnon enim actio transfertur sed causa facti, quod accidit paene\nin omni defensione. deinde is, qui tali\nutitur patrocinio, non recedit a forma qualitatis, dicit enim, se culpa\nvacare; ut magis qualitatis duplex ratio facienda sit, altera qua et\nfactum defenditur, altera qua tantum reus.\ncredendum est igitur his, quorum auctoritatem secutus est\nCicero, tria esse, quae in omni disputatione quaerantur, an sit, quid\nsit, quale sit? quod ipsa nobis etiam natura praescribit. nam\nprimum oportet subesse aliquid, de quo ambigitur; quod, quid sit et\nquale sit, certe non potest aestimari, nisi prius esse constiterit,\nideoque ea prima quaestio.\nsed non statim, quod esse manifestum est, etiam quid sit,\napparet. hoc quoque constituto novissima qualitas superest,\nneque his exploratis aliud est ultra. his infinitae\nquaestiones, his finitae continentur; horum aliqua in demonstrativa,\ndeliberativa, iudiciali materia utique tractatur.\nhaec rursus iudiciales causas et rationali parte et legali\ncontinent; neque enim ulla iuris disceptatio nisi finitione, qualitate,\nconiectura potest explicari.\nsed instituentibus rudes non erit inutilis latius primo fusa\nratio et, si non statim rectissima linea tensa, facilior tamen et\napertior via. discant igitur ante omnia quadripertitam in omnibus causis esse rationem, quam primam\nintueri debeat qui acturus est. nam , ut a defensore\npotissimum incipiam, longe fortissima tuendi se ratio est, si quod\nobiicitur negari potest; proxima, si non id, quod obiicitur, factum esse\ndicitur; tertia honestissima, qua recte factum defenditur.\nquibus si deficiamur, ultima quidem sed iam sola superest\nsalus aliquo iuris adiutorio elabendi ex crimine, quod neque negari\nneque defendi potest, ut non videatur iure actio intendi.\nhinc illae quaestiones sive actiones sive translationes.\nsunt enim quaedam non laudabilia non natura sed iure\nconcessa, ut in XII tabulis debitoris corpus inter creditores dividi\nlicuit, quam legem mos publicus repudiavit; et aliquid aequum sed\nprohibitum iure, ut libertas testamentorum.\naccusatori nihilo plura intuenda sunt, ut probet factum esse,\nhoc esse factum, non recte factum, iure se intendere. ita\ncirca species easdem lis omnis versabitur translatis tantum aliquando\npartibus, ut in causis, quibus de praemio agitur, recte factum petitor\nprobat.\nhaec quattuor velut proposita formaeque actionis, quae tum\ngenerales status vocabam, in duo (ut ostendi)\ngenera discedunt rationale et legale. rationale simplicius\nest, quia ipsius tantum naturae contemplatione constat.\nitaque in eo satis est ostendisse coniecturam,\nfinitionem, qualitatem.\nlegalium plures sint species necesse est, propterea quod\nmultae sunt leges et varias habent formas.\nalia est cuius verbis nitimur, alia cuius voluntate,\nalias nobis, cum ipsi nullam habeamus, adiungimus, alias inter se\ncomparamus, alias in diversum interpretamur.\nsic nascuntur haec velut simulacra ex illis tribus, interim\nsimplicia, interim et mixta, propriam tamen faciem ostendentia, ut\nscripti et voluntatis, quae sine dubio aut qualitate aut coniectura\ncontinentur, et syllogismos, qui est maxime qualitatis, et leges\ncontrariae, quae iisdem, quibus scriptum et voluntas, constant, et\nἀμφιβολία, quae semper coniectura\nexplicatur.\nfinitio quoque utrique generi, quodque rerum quodque scripti\ncontemplatione constat, communis est. haec omnia, etiamsi in\nillos tres status veniunt, tamen, quia (ut dixi) habent aliquid velut\nproprium, videntur demonstranda discentibus, et permittendum ea dicere\nvel status legales vel quaestiones vel capita quaedam minora, dum\nsciant, nihil ne in his quidem praeter tria, quae praediximus, quaeri.\natquantum ? et\nquam multum? et ad\naliquid et, ut nonnulli putarunt,\ncomparativus non eandem rationem habent; sunt enim haec non ad\nvarietatem iuris sed ad solam rationem referenda, ideoque semper in\nparte aut coniecturae aut qualitatis ponenda sunt, ut\nqua mente? et quo\ntempore? et quo loco?\nsed de singulis dicemus quaestionibus, cum tractare praecepta\ndivisionis coeperimus. hoc inter omnes convenit, in causis\nsimplicibus singulos status esse causarum, quaestionum autem, quae velut\nsubiacent his et ad illud, quo iudicium continetur, referuntur, saepe in\nunam cadere plures posse;\netiam credo aliquando dubitari, quo statu sit utendum, cum adversus unam\nintentionem plura opponuntur; et sicut in colore dicitur narrationis,\neum esse optimum, quem actor optime tueatur, ita hic quoque posse dici,\neum statum esse faciendum, in quo tuendo plurimum adhibere virium possit\norator;\nideoque pro Milone aliud Ciceroni agenti placuit aliud Bruto, cum\nexercitationis gratia componeret orationem, cum ille iure tanquam\ninsidiatorem occisum et tamen non Milonis consilio dixerit, ille etiam\ngloriatus sit occiso malo cive:\nin coniunctis vero posse duos et tris inveniri vel diversos, ut si quis\naliud se non fecisse, aliud recte fecisse defendat, vel generis eiusdem,\nut si quis duo crimina neget.\nquod accidit etiam, si de una re quaeratur aliqua sed eam\nplures petant, vel eodem iure ut proximitatis vel\ndiverso, ut cum hic testamento, ille proximitate nitetur.\nquotiens autem aliud alii petitori opponitur, dissimiles\nesse status necesse est, ut in illa controversia:\ntestamenta legibus facta rata sint.\nintestatorum parentium liberi heredes sint.\nabdicatus ne quid de bonis patris capiat.\nnothus ante legitimum natus legitimus filius sit,\npost legitimum nanus tantum civis. in adoptionem dare\nliceat. in adoptionem dato redire in familiam liceat, si\npaler naturalis sine liberis decesserit.\nqui ex duobus legitimis alterum in\nadoptionem dederat, alterum abdicaverat, sustulit nothum; institute\nherede abdicato decessit. tres omnes de bonis contendunt.\nnothum , qui non sit legitimus, Graeci vocant;\nLatinum rei nomen, ut Cato quoque in oratione quadam testatus est, non\nhabemus ideoque utimur peregrino. sed ad propositum.\nheredi scripto opponitur lex, abdicatus ne quid de bonis patris capiat; fit\nstatus scripti et voluntatis, an ullo modo capere possit, an ex\nvoluntate patris, an heres scriptus. notho duplex fit\nquaestio, quod post legitimos natus sit et quod non\nsit ante legitimum natus.\nprior syllogismon habet, an pro non natis sint habendi, qui a\nfamilia sunt alienati. altera et scripti et voluntatis.\nnon esse enim hunc natum ante legitimum convenit, sed\nvoluntate legis se tuebitur, quam dicet talem fuisse, ut legitimus esset\nnothus tum natus, cum alius legitimus in domo non esset.\nscriptum quoque legis excludet dicens, non utique, si postea\nlegitimus natus non sit, notho nocere; uteturque hoc argumento: finge solum natum nothum, cuius condicionis\nerit? tantum civis? atqui non erit post legitimum natus.\nan filius? atqui non erit ante legitimos natus.\nquare si verbis legis stari non potest, voluntate\nstandum est.\nnec quemquam turbet, quod ex una lege duo status fiant; duplex\nest, ita vim duarum habet Redire in familiam volenti dicitur ab altero\nprimum, ut tibi redire liceat, heres sum.\n\nidem status, qui in petitione abdicati; quaeritur\nenim, an possit esse heres abdicatus.\nobiicitur communiter a duobus, redire tibi in familiam non licet, non enim pater\nsine liberis decessit.\nsed in hoc propria quisque\neorum quaestione nitetur. alter enim dicet abdicatum quoque inter liberos esse, et argumentum ducet ex\nipsa, qua repellitur, lege; supervacuum enim fuisse prohiberi patris\nbonis abdicatum, si esset numero alienorum; Nunc quia filii iure futurus\nfuerit intestati heres, oppositam esse legem, quae tamen non id\nefficiat, ne filius sit, sed ne heres sit. status finitivus,\nquid sit filius.\nrursus nothus eisdem colligit argumentis, non sine liberis\npatrem decessisse, quibus in petitione usus est, ut probaret esse se\nfilium. nisi forte et hic finitionem movet, an liberi sint\netiam non legitimi. cadent ergo in unam controversiam vel\nspecialiter duo legitimi status scripti et voluntatis et syllogismos et\npraeterea finitio, vel tres illi, qui natura soli sunt, coniectura in\nscripto et voluntate, qualitas in syllogismo, et, quae per se est\naperta, finitio.\ncausa quoque et iudicatio et continens est in omni genere\ncausarum. nihil enim dicitur, cui non insit ratio et quo\niudicium referatur et quod rem maxime continent. sed quia\nmagis haec variantur in litibus et fere tradita sunt ab iis, qui de\niudicialibus causis aliqua composuerunt, in illam partem differantur.\nnunc , quia in tria genera causas divisi, ordinem sequar.\nac potissimum incipiam ab ea, quae constat laude ac\nvituperatione. quod genus videtur Aristoteles atque eum\nsecutus Theophrastus a parte negotiali, hoc est πραγματικῇ removisse totamque ad solos auditores\nrelegasse, et id eius nominis, quod ab ostentatione ducitur, proprium\nest.\nsed mos Romanus etiam negotiis hoc munus inseruit.\nnam et funebres laudationes pendent frequenter ex aliquo\npublico officio atque ex senatus consulto magistratibus saepe mandantur,\net laudare testem vel contra pertinet ad momentum iudiciorum, et ipsis\netiam reis dare laudatores licet, et editi in Competitores, in L.\nPisonem, in Clodium et Curionem libri vituperationem continent et tamen\nin Senatu loco sunt habiti sententiae.\nneque infitias eo, quasdam esse ex hoc genere materias ad\nsolam compositas ostentationem, ut laudes deorum virorumque, quos priora\ntempora tulerunt. quo solvitur quaestio supra tractata,\nmanifestumque est errare eos, qui nunquam oratorem dicturum nisi de re\ndubia putaverunt.\nan laudes Capitolini Iovis, perpetua sacri certaminis materia,\nvel dubiae sunt vel non oratorio genere tractantur?\nut desiderat autem laus, quae negotiis adhibetur,\nprobationem, sic etiam illa, quae ostentationi componitur, habet interim\naliquam speciem probationis;\nut qui Romulum Martis filium educatumque a lupa dicat, in argumentum\ncaelestis ortus utatur his, quod abiectus in profluentem non potuerit\nexstingui, quod omnia sic egerit, ut genitum praeside bellorum deo\nincredibile non esset, quod ipsum quoque caelo receptum temporis eius\nhomines non dubitaverint.\nquaedam vero etiam in defensionis speciem cadent, ut si in\nlaude Herculis permutatum cum regina Lydiae habitum et imperata, ut\ntraditur, pensa orator excuset. sed proprium laudis est res\namplificare et ornare. quae materia praecipue quidem in deos\net homines cadit, est tamen et aliorum animalium, etiam carentium anima.\nverum in deis generaliter primum maiestatem ipsius eorum\nnaturae venerabimur, deinde proprie vim cuiusque et inventa, quae utile\naliquid hominibus attulerint.\nvis ostenditur, ut in Iove regendorum omnium, in Marte belli,\nin Neptuno maris; inventa, ut artium in Minerva, Mercurio litterarum,\nmedicinae Apolline, Cerere frugum, Libero vini.\ntum si qua ab iis acta vetustas tradidit, commemoranda.\naddunt etiam dis honorem parentes, ut si quis sit filius\nIovis; addit antiquitas, ut iis, qui sunt ex Chao; progenies quoque, ut\nApollo ac Diana Latonae.\nlaudandum in quibusdam quod geniti immortales, quibusdam quod\nimmortalitatem virtute sint consecuti; quod pietas principis nostri\npraesentium quoque temporum decus fecit. magis est varia laus\nhominum.\nnam primum dividitur in tempora, quodque ante eos fuit quoque\nipsi vixerunt; in iis autem, qui fato sunt functi, etiam quod est\ninsecutum. ante hominem patria ac parentes maioresque erunt,\nquorum duplex tractatus est: aut enim respondisse nobilitati pulchrum\nerit aut humilius genus illustrasse factis.\nilla quoque interim ex eo, quod ante ipsum fuit, tempore\ntrahentur, quae responsis vel auguriis futuram claritatem promiserint,\nut eum, qui ex Thetide natus esset, maiorem patre suo futurum cecinisse\ndicuntur oracula.\nipsius vero laus hominis ex animo et corpore et extra positis\npeti debet. et corporis quidem fortuitorumque cum levior, tum\nnon uno modo tractanda est. nam et pulchritudinem interim\nroburque prosequimur honore verborum, ut Homerus in\nAgamemnone atque Achille, et interim confert admirationi multum etiam\ninfirmitas, ut cum idem Tydea parvum sed bellatorem dicit fuisse.\nfortuna vero tum dignitatem adfert, ut in regibus\nprincipibusque (namque est haec materia ostendendae virtutis uberior),\ntum quo minores opes fuerunt, maiorem bene factis gloriam parit.\nsed omnia, quae extra nos bona sunt quaeque hominibus\nforte obtigerunt, non ideo laudantur, quod habuerit quis ea, sed quod\niis honeste sit usus.\nnam divitiae et potentia et gratia, cum plurimum virium dent,\nin utramque partem certissimum faciunt morum experimentum, aut enim\nmeliores sumus propter haec aut peiores. animi semper vera\nlaus, sed non una per hoc opus via ducitur.\nnamque alias aetatis gradus gestarumque rerum ordinem sequi\nspeciosius fuit, ut in primis annis laudaretur indoles, tum disciplinae,\npost hoc operum id est factorum dictorumque contextus; alias in species\nvirtutum dividere laudem, fortitudinis, iustitiae, continentiae\nceterarumque, ac singulis adsignare, quae secundum quamque earum gesta\nerunt.\nutra sit autem harum via utilior, cum materia deliberabimus,\ndum sciamus gratiora esse audientibus, quae solus quis aut primus aut\ncerte cum paucis fecisse dicetur, si quid praeterea supra spem aut exspectationem, praecipue quod aliena potius causa\nquam sua.\ntempus , quod finem hominis insequitur, non semper tractare\ncontingit; non solum quod viventes aliquando laudamus, sed quod rara\nhaec occasio est, ut referri possint divini honores et decreta et\npublice statuae constitutae.\ninter quae numeraverim ingeniorum monumenta, quae saeculis\nprobarentur. nam quidam, sicut Menander, iustiora posterorum\nquam suae aetatis iudicia sunt consecuti. adferunt laudem\nliberi parentibus, urbes conditoribus, leges latoribus, artes\ninventoribus nec non instituta quoque auctoribus, ut a Numa traditum\ndeos colere, a Publicola fasces populo summittere.\nqui omnis etiam in vituperatione ordo constabit, tantum in\ndiversum. nam et turpitudo generis opprobrio multis fuit, et\nquosdam claritas ipsa notiores circa vitia et invisos magis fecit, et in\nquibusdam, ut in Paride traditum est, praedicta pernicies, et corporis\nac fortunae quibusdam mala contemptum, sicut Thersitae atque Iro,\nquibusdam bona vitiis corrupta odium attulerunt, ut Nirea imbellem,\nPlisthenen impudicum a poetis accepimus.\net animo totidem vitia, quot virtutes\nsunt, nec minus quam in laudibus duplici ratione tractantur.\net post mortem adiecta quibusdam ignominia est, ut\nMaelio, cuius domus solo aequata, Marcoque Manlio, cuius praenomen e\nfamilia in posterum exemptum est;\net parentes malorum odimus; et est conditoribus urbium infame\ncontraxisse aliquam perniciosam ceteris gentem, qualis est primus\nIudaicae superstitionis auctor; et Gracchorum leges invisae; et si quod\nest exemplum deforme posteris traditum, quale libidinis vir Perses in\nmuliere Samia instituere ausus dicitur primus.\nsed in viventibus quoque iudicia hominum velut argumenta sunt\nmorum, et honos aut ignominia veram esse laudem vel vituperationem\nprobat.\ninteresse tamen Aristoteles putat, ubi quidque laudetur aut\nvituperetur. nam plurimum refert, qui sint audientium mores,\nquae publice recepta persuasio, ut illa maxime quae probant esse in eo,\nqui laudabitur, credant, aut in eo, contra quem dicemus, ea quae\noderunt. ita non dubium erit iudicium, quod orationem\npraecesserit.\nipsorum etiam permiscenda laus semper, nam id benevolos facit;\nquotiens autem fieri poterit, cum materiae utilitate iungenda.\nminus Lacedaemone studia litterarum\nquam Athenis honores merebuntur, plus patientia ac fortitudo.\nrapto vivere quibusdam honestum, aliis cura legum.\nfrugalitas apud Sybaritas forsitan odio foret, veteribus\nRomanis summum luxuria crimen.\neadem in singulis differentia. maxime favet iudex,\nqui sibi dicentem assentiri putat. idem praecipit illud\nquoque (quod mox Cornelius Celsus prope supra modum invasit), quia sit\nquaedam virtutibus ac vitiis vicinitas, utendum proxima derivatione\nverborum, ut pro temerario fortem, pro prodigo liberalem, pro avaro\nparcum vocemus; quae eadem etiam contra valet. quod quidem\norator, id est vir bonus, nunquam faciet, nisi forte communi utilitate\nducetur.\nlaudantur autem urbes similiter atque homines. nam\npro parente est conditor, et multum auctoritatis adfert vetustas, ut\niis, qui terra dicuntur orti; et virtutes ac vitia circa res gestas\neadem quae in singulis, illa propria quae ex loci positione ac munitione\nsunt. cives illis ut hominibus liberi decori.\nest laus et operum, in quibus honor, utilitas, pulchritudo,\nauctor spectari solet. honor ut in templis, utilitas ut in\nmuris, pulchritudo vel auctor utrobique.\nest et locorum, qualis Siciliae apud Ciceronem, in quibus\nsimiliter speciem et utilitatem intuemur; speciem in maritimis, planis,\namoenis; utilitatem in salubribus, fertilibus. erit et\ndictorum honestorum factorumque laus generalis, erit et rerum omnis\nmodi.\nnam et somni et mortis scriptae laudes et quorundam a medicis\nciborum. itaque , ut non consensi hoc laudativum genus circa\nsolam versari honesti quaestionem, sic qualitate maxime contineri puto;\nquamquam tres status omnes cadere in hoc opus possint, iisque usum C.\nCaesarem in vituperando Catone notaverit Cicero. totum autem habet\naliquid simile suasoriis, quia plerumque eadem illic suaderi, hic\nlaudari solent.\ndeliberativas quoque miror a quibusdam sola utilitate finitas.\nac si quid in his unum sequi oporteret, potior fuisset\napud me Ciceronis sententia, qui hoc materiae genus dignitate maxime\ncontineri putat. nec dubito, quin ii, qui sunt in illa priore\nsententia, secundum opinionem pulcherrimam ne utile quidem, nisi quod\nhonestum esset, existimarint.\net est haec ratio verissima, si consilium contingat semper\nbonorum atque sapientium. verum apud imperitos, apud quos\nfrequenter dicenda sententia est, populumque praecipue, qui ex pluribus\nconstat indoctis, discernenda sunt haec et secundum\ncommunes magis intellectus loquendum.\nsunt enim multi, qui etiam, quae credunt honesta, non tamen\nsatis eadem utilia quoque existiment, et quae turpia esse dubitare non\npossunt, utilitatis specie ducti probent, ut foedus Numantinum iugumque\nCaudinum.\nne qualitatis quidem statu, in quo et honestorum et utilium\nquaestio est, complecti eas satis est. nam frequenter in his\netiam coniecturae locus est, nonnunquam tractatur aliqua finitio,\naliquando etiam legales possunt incidere tractatus, in privata maxime\nconsilia, si quando ambigetur an liceat.\nde coniectura paulo post pluribus. interim est\nfinitio apud Demosthenen, Det Halonnesum Philippus, an reddat? apud\nCiceronem in Philippicis, Quid sit tumultus? quid ? non illa\nsimilis iudicialium quaestio de statua Servi Sulpici, an iis demum\nponenda sit, qui in legatione ferro sunt interempti?\nergo pars deliberativa, quae eadem suasoria dicitur, de tempore futuro consultans quaerit etiam de\npraeterito. officiis constat duobus suadendi ac dissuadendi.\nprooemio , quale est in iudicialibus, non ubique eget,\nquia conciliatus est ei quisque, quem consulit. initium tamen\nquodcunque debet habere aliquam prooemii speciem; neque enim abrupte nec\nunde libuit incipiendum, quia est aliquid in omni materia naturaliter\nprimum.\nin senatu et utique in contionibus eadem ratio quae apud\niudices, adquirendae sibi plerumque eorum, apud quos dicendum sit,\nbenevolentiae. nec mirum, cum etiam in panegyricis petatur\naudientium favor, ubi emolumentum non in utilitate aliqua, sed in sola\nlaude consistit.\nAristoteles quidem nec sine causa putat et a nostra et ab\neius, qui dissentiet, persona duci frequenter in consiliis exordium,\nquasi mutuantibus hoc nobis a iudiciali genere, nonnunquam etiam, ut\nminor res maiorve videatur; in demonstrativis vero prooemia esse maxime\nlibera existimat.\nnam et longe a materia duci, ut in Helenae laude Isocrates\nfecerit; et ex aliqua rei vicinia, ut idem in Panegyrico, cum queritur\nplus honoris corporum quam animorum virtutibus dari; et Gorgias in\nOlympico laudans eos, qui primi tales instituerint conventus.\nquos secutus videlicet C. Sallustius\nin bello Iugurthino et Catilinae nihil ad historiam pertinentibus\nprincipiis orsus est.\nsed nunc ad suasoriam, in qua, etiam cum prooemio utemur,\nbreviore tamen et velut quodam capite tantum et initio debebimus esse\ncontenti. narrationem vero nunquam exigit privata\ndeliberatio, eius duntaxat rei, de qua dicenda sententia est; quia nemo\nignorat id de quo consulit.\nextrinsecus possunt pertinentia ad deliberationem multa\nnarrari. in contionibus saepe est etiam illa, quae ordinem\nrei docet, necessaria.\nadfectus ut quae maxime postulat. na M et\nconcitanda et lenienda frequenter est ira, et ad metum, cupiditatem,\nodium, conciliationem impellendi animi. nonnunquam etiam\nmovenda miseratio, sive, ut auxilium obsessis feratur, suadere oportebit\nsive sociae civitatis eversionem deflebimus.\nvalet autem in consiliis auctoritas plurimum. nam\net prudentissimus esse haberique et optimus debet, qui sententiae suae\nde utilibus atque honestis credere omnes velit. in iudiciis\nenim vulgo fas habetur indulgere aliquid studio suo; consilia nemo est\nqui neget secundum mores dari.\nGraecorum quidem plurimi omne hoc officium contionale\nesse iudicaverunt et in sola reipublicae administratione posuerunt.\nquin et Cicero in hac maxime parte versatur.\nideoque suasuris de pace, bello, copiis, operibus,\nvectigalibus haec duo esse praecipue nota voluit, vires civitatis et\nmores, ut ex natura cum ipsarum rerum tum audientium ratio suadendi\nduceretur.\nnobis maior in re videtur varietas, nam et consultantium et\nconsiliorum plurima sunt genera. quare in suadendo et\ndissuadendo tria primum spectanda erunt, quid sit de quo deliberetur,\nqui sint qui deliberent, qui sit qui suadeat.\nrem , de qua deliberatur, aut certum est posse fieri aut\nincertum. si incertum, haec erit quaestio sola aut\npotentissima; saepe enim accidet, ut prius dicamus, ne si possit quidem\nfieri, esse faciendum, deinde fieri non posse. cum autem de\nhoc quaeritur, coniectura est, an Isthmos intercidi, an siccari palus\nPomptina, an portus fieri Ostiae possit, an Alexander terras ultra\nOceanum sit inventurus.\nsed in iis quoque quae constabit posse fieri, coniectura\naliquando erit, si quaeretur, an utique futurum sit, ut Carthaginem\nsuperent Romani; ut redeat Hannibal, si Scipio\nexercitum in Africam transtulerit; ut servent fidem Samnites, si Romani\narma deposuerint. quaedam et fieri posse et futura esse\ncredibile est, sed aut alio tempore aut alio loco aut alio modo.\nubi coniecturae non erit locus, alia sunt intuenda.\net primum aut propter ipsam rem, de qua sententiae\nrogantur, consultabitur aut propter alias intervenientes extrinsecus\ncausas. propter ipsam deliberant Patres conscripti, an\nstipendium militi constituant?\nhaec materia simplex erit. accedunt causae aut\nfaciendi, ut deliberant patres conscripti, an Fabios dedant Gallis\nbellum minitantibus; aut non faciendi, ut deliberat C. Caesar, an\nperseveret in Germaniam ire, cum milites passim testamenta facerent.\nhae suasoriae duplices sunt. nam et illic causa\ndeliberandi est, quod bellum Galli minitentur; esse tamen potest\nquaestio, dedendine fuerint etiam citra hanc denuntiationem, qui contra\nfas, cum legati missi essent, proelium inierint, regemque, ad quem\nmandata acceperant, trucidarint.\net hic nihil Caesar sine dubio deliberaret nisi propter hanc\nmilitum perturbationem; est tamen locus quaerendi, an citra hunc quoque\ncasum penetrandum in Germaniam fuerit.\nsemper autem de eo prius loquemur, de quo deliberari\netiam detractis sequentibus possit.\npartes suadendi quidam putaverunt honestum, utile,\nnecessarium. ego non invenio huic tertiae locum.\nquantalibet enim vis ingruat, aliquid fortasse pati\nnecesse sit, nihil facere; de faciendo autem deliberatur.\nquodsi hanc vocant necessitatem, in quam homines graviorum\nmetu coguntur, utilitatis erit quaestio; ut si obsessi et impares et\naqua ciboque defecti de facienda ad hostem deditione deliberent et\ndicatur, necesse est; nempe sequitur, ut hoc\nsubiiciatur, alioqui pereundum est: ita propter\nid ipsum non est necesse, quia perire potius licet.\ndenique non fecerunt Saguntini nec in rate Opitergina\ncircumventi. igitur in his quoque causis aut de sola\nutilitate ambigetur aut quaestio inter utile atque honestum consistet.\nat enim si quis liberos procreare volet, necesse habet\nducere uxorem.\nquis dubitat? sed ei, qui pater vult fieri, liqueat necesse\nest uxorem esse ducendam. itaque mihi ne consilium quidem\nvidetur, ubi necessitas est, non magis quam ubi constat, quid fieri non\npossit. Omnis enim deliberatio de dubiis est.\nmelius igitur, qui tertiam partem dixerunt δυνατόν quod nostri possibile nominant,\nquae ut dura videatur appellatio, tamen sola est.\nquas partes non omnes in omnem cadere suasoriam manifestius\nest, quam ut docendum sit. tamen apud plerosque earum numerus\naugetur, a quibus ponuntur ut partes, quae superiorum species sunt\npartium. nam fas, iustum, pium, aequum, mansuetum quoque (sic\nenim sunt interpretati τὸ\nἥμερον ) et si qua adhuc adiicere quis\neiusdem generis velit, subiici possunt honestati.\nan sit autem facile, magnum, iucundum, sine periculo, ad\nquaestionem pertinet utilitatis. qui loci oriuntur ex\ncontradictione: est quidem utile sed\ndifficile, parvum, iniucundum, periculosum.\nTamen quibusdam videtur esse nonnunquam de\niucunditate sola consultatio, ut si de aedificando theatro, instituendis\nludis deliberetur. sed neminem adeo solutum luxu puto, ut\nnihil in causa suadendi sequatur praeter voluptatem.\npraecedat enim semper aliquid necesse est, ut in ludis honor\ndeorum, in theatro non inutilis laborum remissio, deformis et incommoda\nturbae, si id non sit, conflictatio, et nihilominus\neadem illa religio, cum theatrum veluti quoddam illius sacri templum\nvocabimus.\nsaepe vero et utilitatem despiciendam esse dicimus, ut honesta\nfaciamus, ut cum illis Opiterginis damus consilium, ne se hostibus\ndedant, quanquam perituri sint, nisi fecerint; et utilia honestis\npraeferimus, ut cum suademus, ut bello Punico servi armentur.\nsed neque hic plane concedendum est esse id inhonestum,\nliberos enim natura omnes et eisdem constare elementis et fortasse\nantiquis etiam nobilibus ortos dici potest; et illic, ubi manifestum\npericulum est, opponenda alia, ut crudelius etiam perituros adfirmemus,\nsi se dediderint, sive hostis non servaverit fidem, sive Caesar vicerit,\nquod est vero similius.\nhaec autem, quae tantum inter se pugnant, plerumque nominibus\ndeflecti solent. nam et utilitas ipsa expugnatur ab iis, qui\ndicunt, non solum potiora esse honesta quam utilia, sed ne utilia quidem\nesse, quae non sint honesta; et contra, quod nos honestum, illi vanum,\nambitiosum, stolidum, verbis quam re probabilius vocant.\nnec tantum inutilibus comparantur utilia, sed inter se quoque\nipsa, ut si ex duobus eligamus, in altero quid sit magis, in altero quid\nsit minus. crescit hoc adhuc. nam interim\ntriplices etiam suasoriae incidunt: ut cum Pompeius deliberabat, Parthos\nan Africam an Aegyptum peteret. ita non tantum, utrum melius\nsed quid sit optimum, quaeritur, itemque\ncontra.\nnec unquam incidet in hoc genere materiae dubitatio rei, quae\nundique secundum nos sit. nam ubi contradictioni locus non\nest, quae potest esse causa dubitandi? ita fere omnis\nsuasoria nihil est aliud quam comparatio, videndumque, quid consecuturi\nsimus et per quid, ut aestimari possit, plus in eo quod petimus sit\ncommodi, an vero in eo per quod petimus incommodi.\nest utilitatis et in tempore quaestio, expedit sed non nunc; et in loco, non\nhic; et in persona, non nobis, non contra\nhos; et in genere agendi, non sic; et in\nmodo, non in tantum.\nsed personam\nsaepius decoris gratia intuemur, quae et in nobis et in iis, qui\ndeliberant, spectanda est.\nitaque quamvis exempla plurimum in consiliis possint, quia\nfacillime ad consentiendum homines ducuntur experimentis, refert tamen,\nquorum auctoritas et quibus adhibeatur.\ndiversi sunt enim deliberantium animi, duplex condicio.\nnam consultant aut plures aut singuli; sed in utrisque\ndifferentia, quia et in pluribus multum interest, senatus sic an populus, Romani an Fidenates, Graeci an\nbarbari, et in singulis, Catoni petendos honores suadeamus an C. Mario,\nde ratione belli Scipio prior ani Fabius deliberet.\nproinde intuenda sexus, dignitas, actas. sed mores\npraecipue discrimen dabunt. et honesta quidem honestis\nsuadere facillimum est; si vero apud turpes recta obtinere conabimur, ne\nvideamur exprobrare diversam vitae sectam, cavendum.\net animus deliberantis non ipsa honesti natura, quam he non\nrespicit, permouendus, sed laude, vulgi opinion, et si parum proficiet\nhaec vanitas, secutura ex his utilitate, aliquanto vero magis obiiciendo\naliquos, si diversa fecerint, metus.\nnamque praeter id quod his levissimi cuiusque animus\nfacillime terretur, nescio an etiam naturaliter apud plurimos plus\nvaleat malorum timor quam spes bonorum, sicut facilior eisdem turpium\nquam honestorum intellectus est.\naliquando bonis quoque suadentur parum decora, dantur parum\nbonis consilia, in quibus ipsorum qui consulunt spectator utilitas.\nnec me fallit, quae statim cogitatio subire possit\nlegentem: Hoc ergo praecipis?\net hoc fas putas? poterat me liberare Cicero, qui ita scribit\nad Brutum, praepositis plurimis, quae honeste\nsuaderi Caesari possint: simne bonus vir,\nsi haec suadeam? minime . Suasoris enim finis est\nutilitas eius, cui quisque suadet. at recta sunt.\nquis negat? sed non est semper rectis in suadendo\nlocus.\nsed quia est altior quaestio nec tantum ad\nsuasorias pertinet, destinatus est mihi hic locus duodecimo, qui summus\nfuturus est, libro.\nnec ego quicquam fieri turpiter velim. verum\ninterim haec vel ad scholarum exercitationes pertinere credantur, nam et\niniquorum ratio noscenda est, ut melius aequa tueamur.\ninterim si quis bono inhonesta suadebit, meminerit non suadere\ntanquam inhonesta, it quidam declamatores Sextum Pompeium ad piraticam\npropter hoc ipsum quod turpis et crudelis sit, impellunt; sed dandus\nillis deformibus color idque etiam apud malos.\nneque enim quisquam est tam malus, ut videri velit.\nsic Catilina apud Sallustium loquitur, ut rem\nsceleratissimam non militia, sed indignatione videatur audere.\nsic Atreus apud Varium: â€” iam fero\n(inquit) infandissima , iam facere cogor.\n\nquanto magis eis, quibus cura famae fuit,\nconservandus est hic velut ambitus?\nquare et, cum Ciceroni dabimus consilium, ut Antonium roget,\nvel etiam ut Philippicas (ita vitam pollicente eo) exurat, non\ncupiditatem lucis allegabimus (haec enim si valet\nin animo eius, tacentibus quoque nobis valet), sed ut reipublicae se\nservet hortabimur.\nhac illi opus est occasione, ne eum talium precum pudeat.\net C. Caesari suadentes regnum adfirmabimus stare iam\nrempublicam nisi uno regente non posse. nam qui de re nefaria\ndeliberat, id solum quaerit, quomodo quam minimum peccare videatur.\nmultum refert etiam, quae sit persona suadentis; quia anteacta\nvita si illustris fuit aut clarius genus aut aetas aut fortuna adfert\nexpectationem, providendum est, ne quae dicuntur ab eo qui dicit\ndissentiant. at his contraria summissiorem quendam modum\npostulant. nam quae in aliis libertas est, in aliis licentia\nvocatur, et quibusdam sufficit auctoritas, quosdam ratio ipsa aegre\ntuetur.\nideoque longe mihi difficillimae videntur prosopopoeiae, in\nquibus ad reliquum suasoriae laborem accedit etiam personae difficultas.\nnamque idem illud aliter Caesar, aliter Cicero, aliter\nCato suadere debebit. utilissima vero haec exercitatio, vel\nquod duplicis est operis, vel quod poetis quoque aut historiarum futuris\nscriptoribus plurimum confert. verum et oratoribus\nnecessaria.\nnam sunt multae a Graecis Latinisque compositae orationes,\nquibus alii uterentur, ad quorum condicionem vitamque aptanda quae dicebantur fuerunt. an eodem modo cogitavit\naut eandem personam induit Cicero, cum scriberet Cn. Pompeio et cum T.\nAmpio ceterisve; ac non uniuscuiusque eorum fortunam, dignitatem, res\ngestas intuitus omnium, quibus vocem dabat, etiam imagine expressit? ut\nmelius quidem sed tamen ipsi dicere viderentur.\nneque enim minus vitiosa est oratio, si ab homine quam si ab\nre, cui accommodari debuit, dissidet; ideoque Lysias optime videtur in\niis, quae scribebat indoctis, servasse veritatis fidem.\nenimvero praecipue declamatoribus considerandum est, quid\ncuique personae conveniat, qui paucissimas controversias ita dicunt ut\nadvocati, plerumque filii, parentes, divites, senes, asperi, lenes,\navari, denique superstitiosi, timidi, derisores fiunt; ut vix\ncomoediarum actoribus plures habitus in pronuntiando concipiendi sint\nquam his in dicendo.\nquae omnia possunt videri prosopopoeiae, quam ego suasoriis\nsubieci, quia nullo alio ab iis quam persona distat. quanquam\nhaec aliquando etiam in controversias ducitur, quae ex historiis\ncompositae certis agentium nominibus continentur.\nneque ignoro plerumnque exercitationis gratia poni et poeticas\net historicas, ut Priami verba apud Achillem aut\nSullae dictaturam deponentis in contione. sed haec in partem\ncedent trium generum, in quae causas divisimus. nam et\nrogare, indicare, rationem reddere et alia, de quibus supra dictum est,\nvarie atque ut res tulit in materia iudiciali, deliberativa,\ndemonstrativa, solemus.\nfrequentissime vero in iis utimur ficta personarum, quas ipsi\nsubstituimus, oratione, ut apud Ciceronem pro Caelio Clodiam et Caecus\nAppius et Clodius frater, ille in castigationem, hic in exhortationem\nvitiorum compositus, alloquitur.\nsolent in scholis fingi materiae ad deliberandum similiores\ncontroversiis et ex utroque genere commixtae, ut cum apud C. Caesarem\nconsultatio de poena Theodoti ponitur. constat enim\naccusatione et defensione causa eius, quod est iudicialium proprium.\npermixta tamen est et utilitatis ratio, an pro Caesare fuerit\noccidi Pompeium, an timendum a rege bellum, si Theodotus sit occisus, an\nid minime opportunum hoc tempore et periculosum et certe longum sit\nfuturum.\nquaeritur et de honesto, deceatne Caesarem ultio Pompeii, an\nsit verendum, ne peiorem faciat suarum partium causam, si Pompeium\nindignum morte fateatur.\nquod genus accidere etiam veritati potest.\nnon simplex autem circa suasorias error in plerisque\ndeclamatoribus fuit, qui dicendi genus in iis diversum atque in totum\nilli iudiciali contrarium esse existimaverunt. nam et\nprincipia abrupta et concitatam semper orationem et in verbis\neffusiorem, ut ipsi vocant, cultum adfectaverunt, et earum breviores\nutique commentarios quam legalis materiae facere laborarunt.\nego porro ut prooemio video non utique opus esse suasoriis,\npropter quas dixi supra causas, ita cur initio furioso sit exclamandum,\nnon intelligo; cum proposita consultatione rogatus sententiam, si modo\nest sanus, non quiritet, sed quam maxime potest civili et humano\ningressu mereri adsensum deliberantis velit.\ncur autem torrens et utique aequaliter concitata sit in ea\ndicentis oratio, cum vel praecipue moderationem consilia desiderent?\nneque ego negaverim, saepius subsidere in controversiis\nimpetum dicendi prooemio, narratione, argumentis; quae si detrahas, id\nfere supererit, quo suasoriae constant, verum id quoque aequalius erit\nnon tumultuosius atque turbidius.\nverborum autem magnificentia non validius est adfectanda\nsuasorias declamantibus, sed contingit magis; nam et personae fere\nmagnae fingentibus placent, regum, principum,\nsenatus, populi et res ampliores; ita cum verba rebus aptentur, ipso\nmateriae nitore clarescunt.\nalia veris consiliis ratio est, ideoque Theophrastus quam\nmaxime remotum ab omni adfectione in deliberativo genere voluit esse\nsermonem, secutus in hoc auctoritatem praeceptoris sui, quanquam\ndissentire ab eo non timide solet.\nnamque Aristoteles idoneam maxime ad scribendum demonstrativam\nproximamque ab ea iudicialem putavit, videlicet quoniam prior ilia tota\nesset ostentationis, haec secunda egeret artis, vel ad fallendum, si ita\npoposcisset utilitas, consilia fide prudentiaque constarent.\nquibus in demonstrativa consentio, nam et omnes alii\nscriptores idem tradiderunt; in iudiciis autem consiliisque secundum\ncondicionem ipsius, quae tractabitur, rei accommodandam dicendi credo\nrationem.\nnam et Philippicas Demosthenis iisdem quibus habitas in\niudiciis orationes video eminere virtutibus, et Ciceronis sententiae et\ncontiones non minus clarum, quam est in accusationibus ac defensionibus,\neloquentiae lumen ostendunt. dicit tamen idem de suasoria hoc\nmodo: tota autem oratio simplex et gravis\net sententiis debet ornatior esse quam verbis.\nusum exemplorum nulli materiae magis convenire merito fere\nomnes consentiunt, cum plerumque videantur\nrespondere futura praeteritis, habeaturque experimentum velut quoddam\nrationis testimonium.\nbrevitas quoque aut copia non materiae genere sed modo\nconstat. nam ut in consiliis plerumque simplicior quaestio\nest, ita saepe in causis minor. quae omnia vera esse sciet,\nsi quis non orationes modo, sed historias etiam (namque in iis contiones\natque sententiae plerumque suadendi ac dissuadendi funguntur officio),\nlegere maluerit quam in commentariis rhetorum consenescere.\ninveniet enim nec in consiliis abrupta initia et concitatius\nsaepe in iudiciis dictum et verba aptata rebus in utroque genere et\nbreviores aliquando causarum orationes quam sententiarum.\nne illa quidem in iis vitia deprehendet, quibus quidam\ndeclamatores laborant, quod et contra sentientibus inhumane conviciantur\net ita plerumque dicunt, tanquam ab iis qui deliberant utique\ndissentiant, ideoque obiurgantibus similiores sunt quam suadentibus.\nhaec adolescentes sibi scripta sciant, ne aliter quam dicturi\nsunt exerceri velint et in desuescendis morentur. ceterum ,\ncum advocari coeperint in consilia amicorum, dicere sententiam in senatu, suadere si quid consulet princeps, quod\npraeceptis fortasse non credunt, usu docebuntur.\nnunc de iudiciali genere, quod est praecipue multiplex, sed\nofficiis constat duobus intentionis ac depulsionis. cuius\npartes, ut plurimis auctoribus placuit, quinque sunt: prooemium,\nnarratio, probatio, refutatio, peroratio. his adiecerunt\nquidam partitionem, propositionem, excessum; quarum priores duae\nprobationi succedunt.\nnam proponere quidem, quae sis probaturus, necesse est, sed et\nconcludere; cur igitur si illa pars causae est, non et haec sit?\npartitio vero dispositionis est species, ipsa dispositio\npars rhetorices et per omnes materias totumque earum corpus aequaliter\nfusa, sicut inuentio, elocutio.\nideoque eam non orationis totius partem unam esse credendum\nest sed quaestionum etiam singularum. quae est enim quaestio,\nin qua non promittere possit orator, quid primo, quid secundo, quid\ntertio sit loco dicturus? quod est proprium partitionis. quam\nergo ridiculum est, quaestionem quidem speciem esse probationis,\npartitionem autem, quae sit species quaestionis, partem totius orationis\nvocari?\negressio vero vel, quod usitatius esse coepit, excessus, sive\nest extra causam, non potest esse pars causae, sive est in causa,\nadiutorium vel ornamentum partium est earum, ex quibus egreditur.\nnam si, quidquid in causa est, pars causae vocabitur, cur\nnon argumentum, similitudo, locus communis,\nadfectus, exempla partes vocentur?\ntamen nec iis adsentior, qui detrahunt refutationem tanquam\nprobationi subiectam, ut Aristoteles; haec enim est, quae constituat,\nilla, quae destruat. hoc quoque idem aliquatenus novat, quod\nprooemio non narrationem subiungit sed propositionem. verum\nid facit, quia propositio ei genus, narratio species videtur, et hac non\nsemper, illa semper et ubique credit opus esse.\nverum ex his quas constitui partibus non, ut quidque primum\ndicendum, ita primum cogitandum est; sed ante omnia intueri oportet,\nquod sit genus causae, quid in ea quaeratur, quae prosint, quae noceant,\ndeinde quid confirmandum sit ac refellendum, tum quo modo narrandum.\nexpositio enim probationum est praeparatio, nec esse utilis\npotest, nisi prius constiterit, quid debeat de probatione promittere.\npostremo intuendum, quemadmodum iudex sit conciliandus.\nneque enim nisi totius causae partibus diligenter\ninspectis scire possumus, qualem nobis facere animum cognoscentis\nexpediat, severum an mitem, concitatum an remissum, adversum gratiae an\nobnoxium.\nneque ideo tamen eos probaverim, qui scribendum quoque prooemium novissime putant. nam\nut conferri materiam omnem et, quid quoque loco sit opus, constare\ndecet, antequam dicere aut scribere ordiamur, ita incipiendum ab iis,\nquae prima sunt.\nnam nec pingere quisquam aut fingere coepit a pedibus, nec\ndenique ars ulla consummatur ibi, unde ordiendum est. quid\nfiet alioqui, si spatium componendi orationem stilo non fuerit? nonne\nnos haec inversa consuetudo deceperit? inspicienda igitur\nmateria est, quo praecepimus ordine, scribenda, quo dicemus.\nceterum causa omnis, in qua pars altera agentis est, altera\nrecusantis, aut unius rei controversia constat aut plurium.\nhaec simplex dicitur, illa coniuncta. una\ncontroversia est per se furti, per se adulterii. plures aut\neiusdem generis, ut in pecuniis repetundis, aut diversi, ut si quis\nsacrilegii et homicidii simul accusetur. quod nunc in\npublicis iudiciis non accidit, quoniam praetor certa lege sortitur,\nprincipum autem et senatus cognitionibus frequens est et populi fuit;\nprivata quoque iudicia saepe unum iudicem habere multis et diversis\nformulis solent.\nnec aliae species erunt, etiamsi unus a duobus dumtaxat eandem\nrem atque ex eadem causa petet aut duo ab uno aut\nplures a pluribus, quod accidere in hereditariis litibus interim scimus,\nquia quamvis in multis personis causa tamen una est, nisi si condicio\npersonarum quaestiones variaverit.\ndiversum his tertium genus, quod dicitur comparativum; cuius\nrei tractatus in parte causae frequens est, ut cum apud centumviros post\nalia quaeritur et hoc, uter dignior hereditate sit. rarum est\nautem, ut in foro iudicia propter id solum constituantur, sicut\ndivinationes, quae fiunt de accusatore constituendo, et nonnunquam inter\ndelatores, uter praemium meruerit.\nadiecerunt quidam numero mutuam accusationem, quae ἀντικατηγορία vocatur, allis videlicet\nsuccedere hanc quoque comparativo generi existimantibus, cui similis\nerit petitionum invicem diversarum, quod accidit vel frequentissime.\nid si et ipsum vocari debet ἀντικατηγορία (nam proprio caret nomine) duo genera erunt\neius, alterum quo litigatores idem crimen invicem intentant, alterum quo\naliud atque aliud. cui et petitionum condicio par est.\ncum apparuerit genus causae, tum intuebimur, negeturne factum,\nquod intenditur, an defendatur, an alio nomine appelletur, an a genere\nactionis repellatur; unde sunt status.\nhis inventis, intuendum deinceps Hermagorae videtur, quid sit\nquaestio, ratio, iudicatio, continens, vel, ut alii vocant, firmamentum.\nquaestio latius intelligitur omnis, de qua in utramque\npartem vel in plures partes dici credibiliter potest.\nin iudiciali autem materia dupliciter accipienda est: altero\nmodo, quo dicimus multas quaestiones habere controversiam, quo etiam\nminores omnes complectimur, altero, quo significamus summam illam, in\nqua causa vertitur; de hac nunc loquor, ex qua nascitur status, an\nfactum sit,\nquid factum sit, an recte factum sit. has Hermagoras et\nApollodorus et alii plurimi scriptores proprie quaestiones vocant,\nTheodorus, ut dixi, capita generalia, sicut illas minores aut ex illis\npendentes specialia. nam et quaestionem ex quaestione nasci\net speciem in species dividi convenit.\nhanc igitur quaestionem veluti principalem vocant ζήτημα.\nratio autem est, qua id,\nquod factum esse constat, defenditur. et cur non utamur\neodem, quo sunt usi omnes fere, exemplo? Orestes matrem\noccidit, hoc constat; dicit se iuste fecisse: status erit qualitatis;\nquaestio, an iuste fecerit, ratio, quod Clytaemnestra maritum suum,\npatrem Orestis, occidit; hoc αἴτιον\ndicitur.\nκρινόμενον autem iudicatio, an oportuerit vel nocentem\nmatrem a filio occidi.\nquidam diviserunt αἴτιον et\nαἰτίαν ut esset altera, propter\nquam iudicium constitutum est, ut occisa Clytaemnestra, altera, qua\nfactum defenditur, ut occisus Agamemnon. sed tanta est circa\nverba dissensio, ut alii αἰτίαν causam\niudicii, αἴτιον autem facti vocent,\nalii eadem in contrarium vertant. Latinorum quidam haec\ninitium et rationem vocaverunt, quidam utrumque eodem nomine appellant.\ncausa quoque ex causa, id est αἴτιον\nἐξ αἰτίου nasci videtur, quale est: Occidit Agamemnonem\nClytaemnestra, quia ille filiam communem immolaverat et captivam\npellicem adducebat. iidem putant et sub una quaestione plures\nesse rationes, ut si Orestes et alteram adferat causam matris necatae,\nquod responsis sit impulsus; quot autem causas faciendi, totidem\niudicationes; nam et haec erit iudicatio, an responsis parere debuerit.\nsed et una causa plures habere quaestiones et iudicationes (ut\nego arbitror) potest, ut in eo, qui, cum adulteram deprehensam\noccidisset, adulterum, qui tum effugerat, postea in foro occidit.\ncausa enim est una, adulter fuit; quaestiones et\niudicationes, an illo tempore, an illo loco\nlicuerit occidere.\nsed sicut, cum sint plures quaestiones omnesque suos status\nhabeant, causae tamen status unus sit, ad quem referuntur omnia, ita\niudicatio maxime propria, de qua pronuntiatur.\nσυνέχον autem (quod, ut dixi, continens\nalii, firmamentum alii putant, Cicero firmissimam\nargumentationem defensoris et adpositissimam ad iudicationem )\nquibusdam id videtur esse, post quod nihil quaeritur, quibusdam id quod\nad iudicationem firmissimum adfertur.\ncausa facti non in omnes controversias cadit. nam\nquae fuerit causa faciendi, ubi factum negatur? at ubi causa\ntractetur, negant eodem loco esse iudicationem quo quaestionem, idque et\nin Rhetoricis Cicero et in Partitionibus dicit.\nnam in coniectura est quaestio ex illo factum , non factum an factum sit.\nibi ergo iudicatio, ubi quaestio, quia in eadem re prima\nquaestio et extrema disceptatio. at in qualitate, matrem Orestes occidit: recte, non recte,\nan recte occiderit, quaestio nec statim iudicatio.\nquando ergo? ilia patrem\nmeum occiderat; sed non ideo tu matrem debuisti occidere; an\ndebuerit, hic iudicatio.\nFirmamentum autem verbis ipsius ponam: si velit Orestes dicere eiusmodi animum matris\nsuae fuisse in patrem suum, in se ipsum ac sorores,\nin regnum, in famam generis et familiae, ut ab ea poenas liberi\npotissimum sui petere debuerint.\nutuntur alii et talibus exemplis: qui bona paterna consumpserit, ne contionetur; in\nopera publica consumpsit; quaestio, an, quisquis consumpserit,\nprohibendus sit: iudicatio, an, qui sic.\nvel , ut in causa militis Arrunti, qui Lusium tribunum vim\nsibi inferentem interfecit, quaestio, an iure fecerit, ratio, quod is\nvim afferebat; iudicatio, an indemnatum, an tribunum a milite occidi\noportuerit.\nalterius etiam status quaestionem, alterius iudicationem\nputant. quaestio qualitatis, an recte Clodium Milo occiderit.\niudicatio coniecturalis, an Clodius insidias fecerit.\nponunt et illud, saepe causam in aliquam rem dimitti,\nquae non sit propria quaestionis, et de ea iudicati. A quibus multum\ndissentio. nam et illa quaestio, an omnes, qui paterna bona\nconsumpserint, contione sint prohibendi, habeat oportet suam\niudicationem. ergo non alia quaestio alia iudicatio erit, sed\nplures quaestiones et plures iudicationes.\nquid ? non in causa Milonis ipsa coniectura refertur ad\nqualitatem? nam si est insidiatus Clodius, sequitur, ut recte sit\noccisus. cum vero in aliquam rem missa causa recessum est a\nquaestione, quae erat, et hic constituta quaestio, ubi iudicatio est.\npaulum in his secum etiam Cicero dissentit. nam in\nRhetoricis (quemadmodum supra dixi) Hermagoran est secutus; in Topicis\nex statu effectam contentionem κρινόμενον existimat, idque Trebatio, qui iuris erat\nconsultus, adludens qua de re agitur appellat;\nquibus id contineatur, continentia, quasi firmamenta\ndefensionis, quibus sublatis defensio nulla sit;\nat in Partitionibus oratoriis firmamentum, quod opponitur defensioni,\nquia continens, quod primum sit, ab accusatore dicatur, ratio a reo, ex\nrationis et firmamenti quaestione disceptatio sit iudicationum.\nverius igitur et brevius ii, qui statum et continens et\niudicationem idem esse voluerunt;\ncontinens autem id esse, quo sublato lis esse non possit.\nhoc mihi videntur utramque causam complexi, et quod Orestes matrem et quod Clytaemnestra Agamemnonem\nocciderit. iidem iudicationem et statum consentire semper\nexistimarunt, neque enim aliud eorum rationi conveniens fuisset.\nverum haec adfectata subtilitas circa nomina rerum ambitiose\nlaborat, a nobis in hoc assumpta solum, ne parum diligenter inquisisse\nde opere, quod aggressi sumus, videremur; simplicius autem instituenti\nnon est necesse per tam minutas rerum particulas rationem docendi\nconcidere.\nquo vitio multi quidem laborarunt, praecipue tamen Hermagoras,\nvir alioqui subtilis et in plurimis admirandus, tantum diligentiae\nnimium sollicitae, ut ipsa eius reprehensio laude aliqua non indigna\nsit.\nhaec autem brevior et vel ideo lucidior multo via neque\ndiscentem per ambages fatigabit nec corpus orationis in parva momenta\ndiducendo consumet. nam qui viderit, quid sit, quod in\ncontroversiam veniat, quid in eo et per quae velit efficere pars\ndiversa, quid nostra, quod in primis est intuendum, nihil eorum\nignorare, de quibus supra diximus, poterit.\nneque est fere quisquam modo non stultus atque ab omni prorsus\nusu dicendi remotus, quin sciat, et quid litem\nfaciat, (quod ab illis causa vel continens dicitur) et quae sit inter\nlitigantes quaestio, et de quo iudicari oporteat; quae omnia idem sunt.\nnam et de eo quaestio est, quod in controversiam venit,\net de eo iudicatur, de quo quaestio est.\nsed non perpetuo intendimus in haec animum et cupiditate\nlaudis utcunque acquirendae vel dicendi voluptate evagamur, quando\nuberior semper extra causam materia est, quia in controversia pauca\nsunt, extra omnia, et hic dicitur de his, quae accepimus, illic, de\nquibus volumus.\nnec tam hoc praecipiendum est, ut quaestionem, continens,\niudicationem inveniamus (nam id quidem facile est), quam ut intueamur\nsemper, aut certe si digressi fuerimus saltem respiciamus, ne plausum\nadfectantibus arma excidant.\nTheodori schola, ut dixi, omnia refert ad capita.\nhis plura intelliguntur: uno modo summa\nquaestio item ut status, altero ceterae quae ad summam referuntur,\ntertio propositio cum adfirmatione; ut dicimus, caput rei est, apud Menandrum κεφάλαιόν ἐστιν.\nin universum\nautem, quidquid probandum est, erit caput; sed id maius aut minus.\net quoniam, quae de his erant a\nscriptoribus artium tradita,\nverbosius etiam quam necesse erat exposuimus, praeterea, quae partes\nessent iudicialium causarum, supra dictum est, proximus liber a prima,\nid est exordio incipiet.\nperfecto, Marcelle Victori, operis tibi dedicati tertio libro et iam\nquarta fere laboris parte transacta, nova insuper mihi diligentiae causa\net altior sollicitudo, quale iudicium hominum emererer, accessit.\nadhuc enim velut studia inter nos conferebamus, et si\nparum nostra institutio probaretur a ceteris, contenti fore domestico\nusu videbamur, ut tui meique filii formare disciplinam satis putaremus.\ncum vero mihi Domitianus Augustus sororis suae nepotum\ndelegaverit curam, non satis honorem iudiciorum caelestium intelligam,\nnisi ex hoc oneris quoque magnitudinem metiar.\nquis enim mihi aut mores excolendi sit modus, ut eos non\nimmerito probaverit sanctissimus censor? aut studia, ne fefellisse in\niis videar principem ut in omnibus, ita in eloquentia\nquoque eminentissimum?\nquodsi nemo miratur poetas maximos saepe fecisse, ut non solum\ninitiis operum suorum Musas invocarent, sed provecti quoque longius, cum\nad aliquem graviorem venissent locum, repeterent vota et velut nova\nprecatione uterentur,\nmihi quoque profecto poterit ignosci, si, quod initio, quo primum hanc\nmateriam inchoavi, non feceram, nunc omnes in auxilium deos ipsumque in\nprimis, quo neque praesentius aliud nec studiis magis propitium numen\nest, invocem, ut, quantum nobis exspectationis adiecit, tantum ingenii\nadspiret dexterque ac volens adsit et me qualem esse credidit faciat.\ncuius mihi religionis non haec sola ratio, quae maxima est,\nsed alioqui sic procedit ipsum opus, ut maiora praeteritis ac magis\nardua sint, quae ingredior. sequitur enim, ut iudicialium\ncausarum, quae sunt maxime variae ac multiplices, ordo explicetur: quod\nprooemii sit officium, quae ratio narrandi, quae probationum fides, seu\nproposita confirmamus sive contra dicta dissolvimus, quanta vis in\nperorando, seu reficienda brevi repetitione rerum memoria est iudicis\nsive adfectus (quod est longe potentissimum) commovendi.\nde quibus partibus singulis quidam separatim scribere\nmaluerunt velut onus totius corporis veriti, et sic\nquoque complures de una quaque earum libros ediderunt; quas ego omnes\nausus contexere prope infinitum laborem prospicio et ipsa cogitatione\nsuscepti muneris fatigor. sed durandum est, quia coepimus,\net si viribus deficiemur, animo tamen perseverandum.\nquod principium Latine vel exordium dicitur, maiore quadam\nratione Graeci videntur προοίμιον\nnominasse, quia a nostris initium modo significatur, illi satis dare\npartem hanc esse ante ingressum rei de qua dicendum sit, ostendunt.\nnam sive propterea quod οἴμη\ncantus est et citharoedi pauca illa, quae, antequam legitimum certamen\ninchoent, emerendi favoris gratia canunt, prooemium cognominaverunt,\noratores quoque ea quae, priusquam causam exordiantur, ad conciliandos\nsibi iudicum animos praeloquuntur eadem appellatione signarunt;\nsive, quod οἶμον iidem Graeci viam\nappellant, id quod ante ingressum rei ponitur sic vocare est institutum:\ncerte prooemium est, quod apud iudicem dici, priusquam causam\ncognoverit, possit; vitioseque in scholis facimus, quod exordio semper\nsic utimur, quasi causam iudex iam noverit.\ncuius rei licentia ex hoc est, quod ante declamationem illa\nvelut imago litis exponitur Sed in foro quoque contingere istud principiorum genus secundis actionibus potest; primis\nquidem raro unquam, nisi forte apud eum, cui res iam aliunde nota sit,\ndicimus.\ncausa principii nulla alia est, quam ut auditorem, quo sit\nnobis in ceteris partibus accommodatior, praeparemus. id\nfieri tribus maxime rebus inter auctores plurimos constat, si benevolum,\nattentum, docilem fecerimus, non quia ista non per totam actionem sint\ncustodienda, sed quia initiis praecipue necessaria, per quae in animum\niudicis, ut procedere ultra possimus, admittimur.\nbenevolentiam aut a personis ducimus aut a causis accipimus.\nsed personarum non est, ut plerique crediderunt,\ntriplex ratio, ex litigatore et adversario et iudice.\nnam exordium duci nonnunquam etiam ab actore causae solet.\nquanquam enim pauciora de se ipso dicit et parcius,\nplurimum tamen ad omnia momenti est in hoc positum, si vir bonus\ncreditur. sic enim continget, ut non studium advocati\nvideatur adferre sed paene testis fidem. quare in primis\nexistimetur venisse ad agendum ductus officio vel cognationis vel\namicitiae maximeque, si fieri poterit, reipublicae aut alicuius certe\nnon mediocris exempli. quod sine dubio multo magis ipsis\nlitigatoribus faciendum est, ut ad agendum magna\natque honesta ratione aut etiam necessitate accessisse videantur.\nsed ut praecipua in hoc dicentis auctoritas, si omnis in\nsubeundo negotio suspicio sordium aut odiorum aut ambitionis afuerit,\nita quaedam in his quoque commendatio tacita, si nos infirmos,\nimparatos, impares agentium contra ingeniis dixerimus, qualia sunt\npleraque Messalae prooemia.\nest enim naturalis favor pro laborantibus, et iudex religiosus\nlibentissime patronum audit, quem iustitiae suae minime timet.\ninde illa veterum circa occultandam eloquentiam simulatio\nmultum ab hac nostrorum temporum iactatione diversa.\nvitandum etiam, ne contumeliosi, maligni, superbi, maledici in\nquemquam hominem ordinemve videamur praecipueque eorum, qui laedi nisi\nadversa iudicum voluntate non possunt.\nnam in iudicem ne quid dicatur non modo palam sed quod omnino\nintelligi possit, stultum erat monere, nisi fieret. etiam\npartis adversae patronus dabit exordio materiam, interim cum honore, si\neloquentiam eius et gratiam nos timere fingendo, ut ea suspecta sint\niudici, fecerimus, interim per contumeliam, sed hoc perquam raro, ut\nAsinius pro Urbiniae heredibus\nLabienum adversarii patronum inter argumenta causae malae posuit. Negat haec esse prooemia Cornelius Celsus, quia sint\nextra litem.\nsed ego cum auctoritate summorum oratorum magis ducor, tum\npertinere ad causam puto quidquid ad dicentem pertinet, cum sit\nnaturale, ut iudices iis, quos libentius audiunt, etiam facilius\ncredant.\nipsius autem litigatoris persona tractanda varie est.\nnam tum dignitas eius adlegatur, tum commendatur\ninfirmitas. nonnunquam contingit relatio meritorum, de quibus\nverecundius dicendum erit sua quam aliena laudanti. multum\nagit sexus, aetas, condicio, ut in feminis, senibus, pupillis, liberos,\nparentes, coniuges adlegantibus. nam sola rectum quoque\niudicem inclinat miseratio.\ndegustanda tamen haec prooemio, non consumenda.\nadversarii vero persona prope iisdem omnibus, sed e\ncontrario ductis impugnari solet. nam et potentes sequitur\ninvidia et humiles abiectosque contemptus et turpes ac nocentes odium,\nquae tria sunt ad alienandos iudicum animos potentissima.\nneque haec dicere sat est, quod datur etiam imperitis;\npleraque augenda aut minuenda, ut expediet. hoc enim oratoris\nest, illa causae.\niudicem conciliabimus nobis non tantum laudando eum, quod et\nfieri cum modo debet et est tamen parti utrique\ncommune, sed si laudem eius ad utilitatem causae nostrae coniunxerimus,\nut adlegemus pro honestis dignitatem illi suam, pro humilibus iustitiam,\npro infelicibus misericordiam, pro laesis severitatem et similiter\ncetera.\nmores quoque, si fieri potest, iudicis velim nosse.\nnam prout asperi, lenes, iucundi, graves, duri, remissi\nerunt, aut adsumere in causam naturas eorum, qua competent, aut\nmitigare, qua repugnabunt, oportebit. accidit autem interim\nhoc quoque,\nut aut nobis inimicus aut adversariis sit amicus qui iudicat; quae res\nutrique parti tractanda est ac nescio an etiam ei magis, in quam\nvideatur propensior. est enim nonnunquam pravis hic ambitus\nadversus amicos aut pro iis, quibuscum simultates gerant, pronuntiandi\nfaciendique iniuste, ne fecisse videantur.\nfuerunt etiam quidam rerum suarum iudices. nam et\nin libris Observationum a Septimio editis adfuisse Ciceronem tali causae\ninvenio, et ego pro regina Berenice apud ipsam eam causam dixi.\nsimilis hic quoque superioribus ratio est.\nadversarius enim fiduciam partis suae iactat, patronus\ntimet cognoscentis verecundiam.\npraeterea detrahenda vel confirmanda opinion, praecipue si\nquam domo videbitur iudex attulisse. metus etiam nonnunquam\nest amovendus, ut Cicero pro Milone, ne arma Pompeii disposita contra se\nputarent, laboravit; nonnunquam adhibendus, ut idem in Verrem facit.\nsed adhibendi modus alter ille frequens et favorabilis: ne\nmale sentiat populus Romanus, ne iudicia transferantur; alter autem\nasper et rarus, quo minatur corruptis accusationem, et id quidem in\nconsilio ampliore utcunque tutius; nam et mali inhibentur et boni\ngaudent; apud singulos vero nunquam suaserim, nisi defecerint omnia.\nquod si necessitas exigit, non erit iam ex arte oratoria, non\nmagis quam appellare, etiamsi id quoque saepe utile est, aut, antequam\npronuntiet, reum facere; nam et minari et deferre etiam non orator\npotest.\nsi causa conciliandi nobis iudicis materiam dabit, ex hac\npotissimum aliqua in usum principii, quae maxime favorabilia videbuntur,\ndecerpi oportebit.\nQuo in loco Verginius fallitur, qui Theodoro placere tradit, ut ex\nsingulis quaestionibus singuli sensus in prooemium conferantur.\nnam ille non hoc dicit, sed ad potentissimas quaestiones\niudicem praeparandum; in quo vitii nihil erat, nisi in universum id\npraeciperet, quod nec omnis quaestio patitur nec omnis causa desiderat.\nnam protinus a petitore primo loco, dum ignota iudici lis\nest, quomodo ex quaestionibus ducemus sententias? nimirum res erunt\nindicandae prius. demus aliquas (nam id exiget ratio\nnonnunquam); etiamne potentissimas omnes, id est totam causam? sic erit\nin prooemio peracta narratio.\nquid vero? si, ut frequenter accidit, paulo est durior causa,\nnon benevolentia iudicis petenda ex aliis partibus erit, sed non ante\nconciliato eius animo nuda quaestionum committetur asperitas?\nquae si recte semper initio dicendi tractarentur, nihil\nprooemio opus esset.\naliqua ergo nonnunquam, quae erunt ad conciliandum nobis\niudicem potentissima, non inutiliter interim ex quaestionibus in exordio\nlocabuntur. quae sint porro in causis\nfavorabilia, enumerare non est necesse, quia et manifesta erunt cognita\ncuiusque controversiae condicione et omnia colligi in tanta litium\nvarietate non possunt.\nut autem haec invenire et augere, ita quod laedit aut omnino\nrepellere aut certe minuere ex causa est. miseratio quoque\naliquando ex eadem venit, sive quid passi sumus grave sive passuri.\nneque enim sum in hac opinione, qua quidam, ut eo distare\nprooemium ab epilogo credam, quod in hoc praeterita, in illo futura\ndicantur, sed quod in ingressu parcius et modestius praetemptanda sit\niudicis misericordia, in epilogo vero liceat totos effundere adfectus et\nfictam orationem induere personis et defunctos excitare et pignora\nreorum producere; quae minus in exordiis sunt usitata.\nsed haec, quae supra dixi, non movere tantum, verum ex\ndiverso amoliri quoque prooemio opus est. ut autem nostrum\nmiserabilem, si vincamur, exitum, ita adversariorum superbum, si\nvicerint, utile est credi.\nsed ex iis quoque, quae non sunt personarum nec causarum,\nverum adiuncta personis et causis, duci prooemia\nsolent. personis applicantur non pignora modo, de quibus\nsupra dixi, sed propinquitates, amicitiae, interim regiones etiam\ncivitatesque, et si quid aliud eius quem defendimus casu laedi potest.\nad causam extra pertinent tempus, unde principium pro Caelio;\nlocus, unde pro Deiotaro; habitus, unde pro Milone; opinio, unde in\nVerrem; deinceps, ne omnia enumerem, infamia iudiciorum, exspectatio\nvulgi; nihil enim horum in causa est, ad causam tamen pertinent.\nadiicit Theophrastus ab oratione principium, quale videtur\nesse Demosthenis pro Ctesiphonte, ut sibi dicere suo potius arbitrio\nliceat rogantis quam eo modo, quem actione accusator praescripserit.\nfiducia ipsa solet opinione arrogantiae laborare.\nfaciunt favorem et ilia paene communia non tamen\nomittenda, vel ideo ne occupentur, optare, abominari, rogare, sollicitum\nagere; quia plerumque attentum iudicem facit, si res agi videtur nova,\nmagna, atrox, pertinens ad exemplum, praecipue tamen, si index aut sua\nvice aut reipublicae commovetur, cuius animus spe,\nmetu, admonitione, precibus, vanitate denique, si id profuturum\ncredimus, agitandus est.\nsunt et illa excitandis ad audiendum non inutilia, si nos\nneque diu moraturos neque extra causam dicturos existiment.\ndocilem sine dubio et haec ipsa praestat attentio; sed et\nillud, si breviter et dilucide summam rei, de qua cognoscere debeat,\nindicaverimus, quod Homerus atque Vergilius operum suorum principiis\nfaciunt.\nnam is eius rei modus est, ut propositioni similior sit quam\nexpositioni, nec quomodo quidque sit actum, sed de quibus dicturus sit\norator ostendat. nec video, quod huius rei possit apud\noratores reperiri melius exemplum quam Ciceronis pro A.\nCluentio : animadverti ,\niudices, omnem accusatoris orationem in duas divisam esse pares;\nquarum altera mihi inniti et magnopere confidere videbatur invidia\niam inveterata iudicii Iuniani, altera tantum modo consuetudinis\ncausa timide et diffidenter attingere rationem veneficii criminum,\nqua de re lege est haec quaestio constituta.\nid\ntamen totum respondenti facilius est quam proponenti, quia hic\nadmonendus iudex, illic docendus est.\nnec me quanquam magni auctores in hoc duxerint, ut non semper\nfacere attentum ac docilem iudicem velim; non quia\nnesciam, id quod ab illis dicitur, esse pro mala causa, qualis ea sit\nnon intelligi, verum quia istud non negligentia iudicis contingit,\nsed errore. dixit enim adversarius et fortasse persuasit;\nnobis opus est eius diversa opinione, quae mutari non potest, nisi illi\nfecerimus ad ea quae dicemus docile et intentum. quid ergo\nest? imminuenda quaedam et levanda et quasi contemnenda esse\nconsentio ad remittendam intentionem iudicis, quam adversario praestat,\nut fecit pro Ligario Cicero.\nquid enim agebat aliud ironia illa, quam ut Caesar minus se in\nrem tanquam non novam intenderet? quid pro Caelio, quam ut\nres exspectatione minor videretur? verum ex iis, quae\nproposuimus, aliud in alio genere causae desiderari palam est.\ngenera porro causarum plurimi quinque fecerunt, honestum,\nhumile, dubium vel anceps, admirabile, obscurum: id est ἔνδοξον, ἄδοξον, ἀμφίδοξον, παράδοξον,\nδυσπαρακολούθητον.\nsunt quibus recte videtur\nadiici turpe, quod alii humili, alii admirabili subiiciunt.\nadmirabile autem vocant, quod est praeter opinionem hominum\nconstitutum. in ancipiti maxime benevolum iudicem, in\nobscuro docilem, in humili attentum parare debemus.\nnam honestum quidem ad conciliationem satis per se valet,\nadmirabili et turpi remediis opus est.\neo quidam exordium in duas dividunt partes, principium et\ninsinuationem, ut sit in principiis recta benevolentiae et attentionis\npostulatio; quae quia esse in turpi causae genere non possit, insinuatio\nsurrepat animis, maxime ubi frons causae non satis honesta est, vel quia\nres sit improba vel quia hominibus parum probetur, aut si facie quoque\nipsa premitur vel invidiosa consistentis ex diverso patroni aut patris\nvel miserabili senis, caeci, infantis.\net quidem quibus adversus haec modis sit medendum, verbosius\ntradunt materiasque sibi ipsi fingunt et ad morem actionum persequuntur;\nsed hae cum oriantur ex causis, quarum species consequi omnes non\npossumus, nisi generaliter comprehenduntur, in infinitum sunt\nextrahendae.\nquare singulis consilium ex propria ratione nascetur.\nillud in universum praeceperim, ut ab his quae laedunt ad\nea quae prosunt refugiamus. si causa laborabimus, persona\nsubveniat; si persona, causa; si nihil quod nos\nadiuvet erit, quaeramus quid adversarium laedat; nam ut optabile est\nplus favoris mereri, sic proximum odii minus.\nin iis, quae negari non potuerint, elaborandum, ut aut\nminora quam dictum est aut alia mente facta aut nihil ad praesentem\nquaestionem pertinere aut emendari posse paenitentia aut satis iam\npunita videantur. ideoque agere advocato quam litigatori\nfacilius, quia et laudat sine arrogantiae crimine et aliquando utiliter\netiam reprehendere potest.\nnam se quoque moveri interim finget, ut pro Rabirio Postumo\nCicero, dum aditum sibi ad aures faciat et auctoritatem induat vera\nsentientis, quo magis credatur vel defendenti eadem vel neganti.\nideoque hoc primum intuebimur, litigatoris an advocati\npersona sit utendum, quotiens utrumque fieri potest; nam id in schola\nliberum est, in foro rarum, ut sit idoneus suae rei quisque defensor.\ndeclamaturus autem maxime positas in adfectibus causas\npropriis personis debet induere. hi sunt enim, qui mandari\nnon possunt, nec eadem vi profertur alieni animi qua\nsui motus.\nhis etiam de causis insinuatione videtur opus esse, si\nadversarii actio iudicum animos occupavit, si dicendum apud fatigatos\nest; quorum alterum promittendo nostras probationes et adversas eludendo\nvitabimus, alterum et spe brevitatis et iis, quibus attentum fieri\niudicem docuimus.\net urbanitas opportuna reficit animos et undecunque petita\niudicis voluptas levat taedium. non inutilis etiam est\nratio occupandi quae videntur obstare, ut Cicero dicit, scire se mirari\nquosdam, quod is, qui per tot annos defenderit multos, laeserit neminem,\nad accusandum Verrem descenderit; deinde ostendit, hanc ipsam esse\nsociorum defensionem; quod schema πρόλημψις dicitur.\nid cum sit utile aliquando, nunc a declamatoribus quibusdam\npaene semper adsumitur, qui fas non putant nisi a contrario incipere.\nnegant Apollodorum secuti tris esse, de quibus supra\ndiximus, praeparandi iudicis partes; sed multas species enumerant, ut ex\nmoribus iudicis, ex opinionibus ad causam extra\npertinentibus, ex opinione de ipsa causa, quae sunt prope infinitae, tum\niis, ex quibus omnes controversiae constant, personis, factis, dictis,\ncausis, temporibus, locis, occasionibus, ceteris. quas veras\nesse fateor, sed in haec genera recidere.\nnam si iudicem benevolum, attentum, docilem habeo, quid\namplius debeam optare, non reperio; cum metus ipse, qui maxime videtur\nesse extra haec, et attentum iudicem faciat et ab adverso favore\ndeterreat.\nverum quoniam non est satis demonstrare discentibus, quae sint\nin ratione prooemii, sed dicendum etiam, quomodo perfici facillime\npossint, hoc adiicio, ut dicturus intueatur, quid, apud quem, pro quo,\ncontra quem, quo tempore, quo loco, quo rerum statu, qua vulgi fama\ndicendum sit, quid iudicem sentire credibile sit, antequam incipimus,\ntum quid aut desideremus aut deprecemur. ipsa illum natura eo\nducet, ut sciat, quid primum dicendum sit.\nat nunc omne, quo coeperunt, prooemium putant et, ut quidque\nsuccurrit, utique si aliqua sententia blandiatur, exordium.\nmulta autem sine dubio sunt et aliis partibus causae\ncommunia, nihil tamen in quaque melius dicitur, quam quod aeque bene\ndici alibi non possit. Multum gratiae exordio est,\nquod ab actione diversae partis materiam trahit, hoc ipso, quod non\ncompositum domi, sed ibi atque ex re natum, et facilitate famam ingenii\nauget et facie simplicis sumptique ex proximo sermonis fidem quoque\nadquirit; adeo ut, etiamsi reliqua scripta atque elaborata sint, tamen\nplerumque videatur tota extemporalis oratio, cuius initium nihil\npraeparati habuisse manifestum est.\nfrequentissime vero prooemium decebit et sententiarum et\ncompositionis et vocis et vultus modestia, adeo ut in genere causae\netiam indubitabili fiducia se ipsa nimium exserere non debeat.\nodit enim iudex fere litigantis securitatem, cumque ius\nsuum intelligat, tacitus reverentiam postulat.\nnec minus diligenter ne suspecti simus illa parte vitandum\nest, propter quod minime ostentari debet in principiis cura, quia\nvidetur ars omnis dicentis contra iudicem adhiberi.\nsed ipsum istud evitare summae artis est. nam id\nsine dubio ab omnibus et quidem optime praeceptum est, verum aliquatenus\ntemporum condicione mutatur, quia iam quibusdam in iudiciis maximeque\ncapitalibus aut apud centumviros ipsi iudices exigunt sollicitas et\naccuratas actiones, contemnique se, nisi in dicendo\netiam diligentia appareat, credunt, nec doceri tantum sed etiam\ndelectari volunt.\net est difficilis huius rei moderatio, quae tamen temperari\nita potest, ut videamur accurate non callide dicere. illud ex\npraeceptis veteribus manet, ne quod insoles verbum, ne audacius\ntranslatum, ne aut ab obsoleta vetustate aut poetica licentia sumptum in\nprincipio deprehendatur.\nnondum enim recepti sumus, et custodit nos recens audientium\nintentio; magis conciliatis animis et iam calentibus haec libertas\nferetur, maximeque cum in locos fuerimus ingressi, quorum naturalis\nubertas licentiam verbi notari circumfuso nitore non patitur.\nnec argumentis autem nec locis nec narrationi similis esse in\nprooemio debet oratio, neque tamen deducta semper atque circumlita, sed\nsaepe simplici atque illaboratae similis, nec verbis vultuque nimia\npromittens. dissimulata enim et, ut Graeci dicunt, ἀνεπίφαντος actio melius saepe surrepit.\nsed haec, prout formari animum iudicum expediet.\nturbari memoria vel continuandi verba facultate destitui\nnusquam turpius, cum vitiosum prooemium possit\nvideri cicatricosa facies, et pessimus certe gubernator qui navem, dum\nportu egreditur, impegit.\nmodus autem principii pro causa. nam breve\nsimplices, longius perplexae suspectaeque et infames desiderant.\nridendi vero, qui velut legem prooemiis omnibus dederunt,\nut intra quattuor sensus terminarentur. nec minus evitanda\nest immodica eius longitudo, ne in caput excrevisse videatur et quo\npraeparare debet fatiget.\nsermonem a persona iudicis aversum, quae ἀποστροφή dicitur, quidam in totum a\nprooemio summouent, nonnulla quidem in hanc persuasionem ratione ducti.\nnam prorsus esse hoc magis secundum naturam confitendum\nest, ut eos alloquamur potissimum, quos conciliare nobis studemus.\ninterim tamen et est prooemio necessarius sensus aliquis, et\nhic acrior fit atque vehementior ad personam derectus alterius.\nquod si accidat. quo iure aut qua tanta superstitione\nprohibeamur dare per hanc figuram sententiae vires?\nneque enim istud scriptores artium, quia non liceat, sed quia\nnon putent utile, vetant. ita si vincet utilitas, propter\neandem causam facere debebimus propter quam vetamur.\net Demosthenes autem ad Aeschinen\norationem in prooemio convertit, et M. Tullius, cum pro aliis quibusdam,\nad quos ei visum est, tum pro Ligario ad Tuberonem;\nnam erat multo futura languidior, si esset aliter figurata.\nquod facilius cognoscet, si quis totam illam partem\nvehementissimam, cuius haec forma est, habes igitur, Tubero, quod est accusatori maxime\noptandum , et cetera convertat ad iudicem; tum enim vere\naversa videatur oratio et languescat vis omnis, dicentibus nobis habet igitur Tubero, quod est accusatori\nmaxime optandum.\nillo enim modo pressit atque\ninstitit,\nhoc tantum indicasset. quod idem in Demosthene, si flexum\nilli mutaveris, accidit. quid ? non Sallustius derecto ad\nCiceronem, in quem ipsum dicebat, usus est principio, et quidem\nprotinus? graviter et iniquo animo\nmaledicta tua paterer, Marce Tulli, sicut Cicero fecerat in\nCatilinam:\nquo usque tandem abutere? ac\n, ne quis apostrophen miretur, idem Cicero pro Scauro ambitus reo, quae\ncausa est in commentariis (nam bis eundem defendit), prosopopoeia\nloquentis pro reo utitur, pro Rabirio vero Postumo eodemque Scauro reo repetundarum etiam exemplis, pro Cluentio (ut\nmodo ostendi) partitione.\nnon tamen haec, quia possunt bene aliquando fieri, passim\nfacienda sunt, sed quotiens praeceptum vicerit ratio; quomodo et\nsimilitudine, dum brevi, et translatione atque aliis tropis (quae omnia\ncauti illi ac diligentes prohibent) utemur interim, nisi cui divina ilia\npro Ligario ironia, de qua paulo ante dixeram, displicet.\nalia exordiorum vitia verius tradiderunt. quod in\nplures causas accommodari potest, vulgare dicitur; id minus favorabile\naliquando tamen non inutiliter adsumimus, magnis saepe oratoribus non\nevitatum. quo et adversarius uti potest, commune appellatur;\nquod adversarius in suam utilitatem deflectere potest, commutabile; quod\ncausae non cohaeret, separatum; quod aliunde trahitur, tralatum;\npraeterea quod longum, quod contra praecepta est; quorum pleraque non\nprincipii modo sunt vitia sed totius orationis. haec de\nprooemio,\nquotiens erit eius usus, non semper autem est; nam et supervacuum\naliquando est, si sit praeparatus satis etiam sine hoc iudex, aut si res praeparatione non egeat.\nAristoteles quidem in totum id necessarium apud bonos\niudices negat. aliquando tamen uti nec si velimus eo licet,\ncum index occupatus, cum angusta sunt tempora, cum maior potestas ab\nipsa re cogit incipere.\ncontraque est interim prooemii vis etiam non exordio.\nnam indices et in narratione nonnunquam et in argumentis\nut attendant et ut faveant rogamus, quo Prodicus velut dormitantes eos\nexcitari putabat, quale est:\ntum C. Varenus, is qui a familia Anchariana\noccisus est â€” hoc, quaeso, iudices,\ndiligenter attendite.\nutique si multiplex causa est,\nsua quibusque partibus danda praefatio est, ut audite nunc reliqua, et transeo nunc illuc.\nsed in ipsis etiam probationibus multa funguntur prooemii\nvice, ut facit Cicero pro Cluentio dicturus contra censores, pro Murena,\ncum se Servio excusat. verum id frequentius est, quam ut\nexemplis confirmandum sit.\nquotiens autem prooemio fuerimus usi, tum sive ad expositionem\ntransibimus sive protinus ad probationem, id debebit in principio\npostremum esse, cui commodissime iungi initium sequentium poterit.\nilla vero frigida et puerilis est in scholis adfectatio, ut ipse transitus efficiat aliquam utique sententiam\net huius velut praestigiae plausum petat, ut Ovidius lascivire in\nMetamorphosesin solet, quem tamen excusare necessitas potest res\ndiversissimas in speciem unius corporis colligentem.\noratori vero quid est necesse surripere hanc transgressionem\net iudicem fallere, qui, ut ordini rerum animum intendat, etiam\ncommonendus est? peribit enim prima pars expositionis, si\niudex narrari nondum sciet.\nquapropter , ut non abrupte cadere in narrationem, ita non\nobscure transcendere est optimum. si vero longior sequetur ac\nperplexa magis expositio, ad eam ipsam praeparandus erit iudex, ut\nCicero saepius, sed et hoc loco fecit: paulo longius exordium rei demonstrandae repetam,\nquod, quaeso, iudices, ne moleste patiamini; principiis enim\ncognitis multo facilius extrema intelligetis.\nhaec\nfere sunt mihi de exordio comperta.\nmaxime naturale est et fieri frequentissime debet, ut\npraeparato per haec, quae supra dicta sunt, iudice res, de qua\npronuntiaturus est, indicetur. haec est narratio.\nin qua sciens transcurram subtiles nimium divisiones\nquorundam plura eius genera facientium.\nnon enim solam volunt esse illam negotii, de quo apud\niudices quaeritur, expositionem, sed personae, ut M.\nLollius Palicanus, humili loco Picens, loquax magis quam\nfacundus; loci, ut oppidum est in\nHellesponto Lampsacum, indices; temporis ut vere nouo, gelidus canis\ncum montibus humo? liquitur ;\ncausarum, quibus historici frequentissime utuntur, cum\nexponunt, unde bellum, seditio, pestilentia.\npraeter haec alias perfectas, alias imperfectas vocant; quod\nquis ignorat? adiiciunt expositionem et praeteritorum esse\ntemporum, quae est frequentissima, et praesentium, qualis est Ciceronis\nde discursu amicorum Chrysogoni, postquam est nominatus, et futurorum,\nquae solis dari uaticinantibus potest; nam ὑποτύπωσις non est habenda narratio.\nsed nos potioribus vacemus. plerique semper\nnarrandum putaverunt, quod falsum esse pluribus coarguitur.\nsunt enim ante omnia quaedam tam breves causae, ut\npropositionem potius habeant quam narrationem.\nid accidit aliquando utrique parti, cum vel nulla expositio\nest, vel de re constat, de iure quaeritur, ut apud\ncentumviros, filius an frater debeat esse intestatae heres, pubertas\nannis an corporis habitu aestimetur: aut cum est quidem in re narrationi\nlocus, sed aut ante iudici nota sunt omnia aut priore loco recte\nexposita. accidit aliquando alteri et saepius ab actore,\nvel quia satis est proponere vel quia sic magis expedit.\nsatis est dixisse, certam\ncreditam pecuniam peto ex stipulatione; Legatum peto ex testamento.\n\ndiverse partis expositio est, cur ea non debeantur.\net satis est actori et magis expedit sic indicare: dico ab Horatio sororem suam interfectam.\n\nnamque et propositione iudex crimen omne cognoscit,\net ordo et causa facti pro adversario magis est.\nreus contra tunc narrationem subtrahet, cum id, quod\nobiicitur, neque negari neque excusari poterit, sed in sola iuris\nquaestione consistet; ut in eo, qui, cum pecuniam privatam ex aede sacra\nsurripuerit, sacrilegii reus est, confessio verecundior quam expositio:\nnon negamus\n\nde templo pecuniam esse sublatam, calumniatur\ntamen accusator actione sacrilegii, cum privata fuerit non sacra;\nvos autem de hoc cognoscetis, an sacrilegium sit admissum.\nsed ut has aliquando non narrandi causas puto, sic ab illis\ndissentio, qui non existimant esse narrationem, cum reus quod obiicitur\ntantum negat; in qua est opinione Cornelius Celsus, qui condicionis\nhuius esse arbitratur plerasque caedis causas et omnes ambitus ac\nrepetundarum.\nnon enim putat esse narrationem, nisi quae summam criminis\nde quo iudicium est contineat, deinde fatetur ipse pro Rabirio Postumo\nnarrasse Ciceronem; atque ille et negavit pervenisse ad Rabirium\npecuniam, qua de re erat quaestio constituta, et in hac narratione nihil\nde crimine exposuit.\nego autem magnos alioqui secutus auctores, duas esse in\niudiciis narrationum species existimo, alteram ipsius causae, alteram\nrerum ad causam pertinentium expositionem.\nnon occidi hominem, nulla narratio\nest; convenit; sed erit aliqua et interim etiam longa contra argumenta\neius criminis de anteacta vita, de causis, propter quas innocens in\npericulum deducatur, aliis, quibus incredibile id quod obiicitur fiat.\nneque enim accusator tantum hoc dicit, occidisti; sed, quibus id probet narrat.\nut in tragoediis, cum Teucer Vlixem reum facit Aiacis\noccisi dicens inventum eum in solitudine iuxta exanime corpus inimici\ncum gladio cruento, non id modo Ulixes respondet non esse a se id\nfacinus admissum, sed sibi nullas cum Aiace inimicitias fuisse, de laude\ninter ipsos certatum; deinde subiungit, quomodo in eam solitudinem\nvenerit, iacentem exanimem sit conspicatus, gladium e vulnere\nextraxerit.\nhis subtexitur argumentatio. sed ne illud quidem\nsine narratione est, dicente accusatore, fuisti in eo loco, in quo tuus inimicus occisus est:\nNon fui; dicendum enim, ubi fuerit. quare ambitus\nquoque causae et repetundarum hoc etiam plures huiusmodi narrationes\nhabere poterunt, quo plura crimina; in quibus ipsa quidem neganda sunt,\nsed argumentis expositione contraria resistendum est interdum singulis\ninterdum universis.\nan reus ambitus male narrabit, quos parentes habuerit,\nquemadmodum ipse vixerit, quibus meritis fretus ad petitionem\ndescenderit? aut qui repetundarum crimine insimulabitur, non\net anteactam vitam, et quibus de causis provinciam universam vel\naccusatorem aut testem offenderit,\nnon inutiliter exponet? quae si narratio non est, ne illa\nquidem Ciceronis pro Cluentio prima, cuius est initium: A. Cluentius Habitus.\nnihil\nenim hic de veneficio, sed de causis, quibus ei\nmater inimica sit, dicit.\nillae quoque sunt pertinentes ad causam sed non ipsius causae\nnarrationes: vel exempli gratia ut in Verrem de L. Domitio, qui\npastorem, quod is aprum, quem ipsi muneri obtulerat, exceptum esse a se\nvenabulo confessus esset, in crucem sustulit; vel discutiendi alicuius\nextrinsecus criminis,\nut pro Rabirio Postumo: nam ut ventum\nAlexandriam est, iudices, haec una ratio a rege proposita Postumo\nest servandae pecuniae, si curationem et quasi dispensationem regiam\nsuscepisset; vel augendi, ut describitur iter Verris.\nficta interim narratio introduci solet, vel ad concitandos\niudices ut pro Roscio circa Chrysogonum, cuius paulo ante habui\nmentionem; vel ad resolvendos aliqua urbanitate, ut pro Cluentio circa\nfratres Caepasios; interdum per digressionem decoris gratia, qualis\nrursus in Verrem de Proserpina, in his\nquondam locis mater filiam quaesisse dicitur.\nquae\nomnia eo pertinent, ut appareat non utique non narrare eum qui negat,\nsed illud ipsum narrare quod negat.\nne hoc quidem simpliciter accipiendum, quod est a me positum,\nesse supervacuam narrationem rei, quam iudex noverit; quod sic intelligi\nvolo, si non modo quid factum sit sciet, sed ita factum etiam, ut nobis\nexpedit, opinabitur.\nneque enim narratio in hoc reperta est, ut tantum cognoscat\nindex, sed aliquanto magis, ut consentiat. quare , etiamsi\nnon erit docendus, sed aliquo modo adficiendus, narrabimus cum\npraeparatione quadam: scire quidem eum in summam, quid acti sit, tamen\nrationem quoque facti cuiusque cognoscere ne gravetur.\ninterim propter aliquem in consilium adhibitum nos repetere\nilla simulemus, interim, ut rei, quae ex adverso proponatur, iniquitatem\nomnes etiam circumstantes intelligant. in quo genere\nplurimis figuris erit varianda expositio ad effugiendum taedium nota\naudientis, sicut meministi , et fortasse supervacuum fuerit hic commorari.\nsed quid ego diutius, cum tu optime noris?\nillud quale sit, tu scias, et his\nsimilia. alioqui si apud iudicem, cui nota causa est,\nnarratio semper videtur supervacua, potest videri non semper esse etiam\nipsa actio necessaria.\nalterum est, de quo frequentius quaeritur, an sit utique\nnarratio prooemio subiicienda; quod qui opinantur,\nnon possunt videri nulla ratione ducti. nam cum prooemium\nidcirco comparatum sit, ut iudex ad rem accipiendam fiat conciliatior,\ndocilior, intentior, et probatio nisi causa prius cognita non possit\nadhiberi, protinus iudex notitia rerum instruendus videtur.\nsed hoc quoque interim mutat condicio causarum; nisi forte\nM. Tullius in oratione pulcherrima, quam pro Milone scriptam reliquit,\nmale distulisse narrationem videtur tribus praepositis quaestionibus;\naut profuisset exponere, quomodo insidias Miloni fecisset Clodius, si\nreum, qui a se hominem occisum fateretur, defendi omnino fas non\nfuisset, aut si iam praeiudicio senatus damnatus esset Milo, aut si Cn.\nPompeius, qui praeter aliam gratiam iudicium etiam militibus armatis\nclauserat, tanquam adversus ei timeretur.\nergo hae quoque quaestiones vim prooemii obtinebant, cum omnes\niudicem praepararent. sed pro Vareno quoque postea narravit\nquam obiecta diluit. quod fiet utiliter, quotiens non\nrepellendum tantum erit crimen, sed etiam transferendum, ut his prius\ndefensis velut initium sit alium culpandi narratio, ut in armorum\nratione antiquior cavendi quam ictum inferendi cura\nest.\nerunt quaedam causae (neque id raro) crimine quidem, de quo\ncognitio est, faciles ad diluendum sed multis anteactae vitae flagitiis\net gravibus oneratae; quae prius amovenda sunt, ut propitius iudex\ndefensionem ipsius negotii, cuius propria quaestio est, audiat: ut, si\ndefendendus sit M. Caelius, nonne optime patronus occurrat prius\nconviciis luxuriae, petulantiae, impudicitiae quam veneficii, in quibus\nsolis omnis Ciceronis versatur oratio; tum deinde narret de bonis Pallae\ntotamque de vi explicet causam, quae est ipsius actione defensa?\nsed nos ducit scholarum consuetudo, in quibus certa quaedam\nponuntur, quae themata dicimus, praeter quae nihil est diluendum,\nideoque prooemio narratio semper subiungitur. inde libertas\ndeclamatoribus, ut etiam secundo partis suae loco narrare videantur.\nnam cum pro petitore dicunt et expositione, tanquam priores\nagant, uti solent et contradictione, tanquam respondeant, idque fit\nrecte. nam cum sit declamatio forensium actionum meditatio,\ncur non in utrumque protinus locum se exerceat?\ncuius rationis ignari ex more, cui adsueverunt, nihil in\nforo putant esse mutandum.\nsed in scholasticis quoque nonnunquam evenit, ut pro\nnarratione sit propositio. nam quid exponet, quae zelotypum\nmalae tractationis accusat, aut qui Cynicum apud censores reum de\nmoribus facit? cum totum crimen uno verbo in qualibet actionis parte\nposito satis indicetur. sed haec hactenus.\nnunc , quae sit narrandi ratio, subiungam. narratio\nest rei factae aut ut factae utilis ad persuadendum expositio, vel (ut\nApollodorus finit) oratio docens auditorem, quid in controversia sit.\neam plerique scriptores, maxime qui sunt ab Isocrate,\nvolunt esse lucidam, brevem, verisimilem. neque enim refert,\nan pro lucida perspicuam, pro verisimili probabilem credibilemve\ndicamus.\neadem nobis placet divisio; quanquam et Aristoteles ab\nIsocrate parte in una dissenserit praeceptum brevitatis irridens,\ntanquam necesse sit longam esse aut brevem expositionem nec liceat ire\nper medium, Theodorei quoque solam relinquant ultimam partem, quia nec\nbreviter utique nec dilucide semper sit utile exponere.\nquo diligentius distinguenda sunt singula,\nut quid quoque loco prosit ostendam. narratio est aut tota\npro nobis aut tota pro adversariis aut mixta ex utrisque. si\nerit tota pro nobis, contenti sumus his tribus partibus per quas\nefficitur, quo facilius iudex intelligat, meminerit, credat.\nnec quisquam reprehensione dignum putet, quod proposuerim eam,\nquae sit tota pro nobis, debere esse verisimilem, cum vera sit.\nsunt enim plurima uera quidem, sed parum credibilia,\nsicut falsa quoque frequenter verisimilia. quare non minus\nlaborandum est, ut iudex, quae vere dicimus quam quae fingimus, credat.\nsunt quidem hae, quas supra retuli, virtutes aliarum quoque\npartium. nam et per totam actionem vitanda est obscuritas et\nmodus ubique custodiendus, et credibilia esse omnia oportet quae\ndicuntur. maxime tamen haec in ea parte custodienda sunt,\nquae prima iudicem docet; in qua si acciderit, ut aut non intelligat aut\nnon meminerit aut non credat, frustra in reliquis laborabimus.\nerit autem narratio aperta atque dilucida, si fuerit primum\nexposita verbis propriis et significantibus et non sordidis quidem, non\ntamen exquisitis et ab usu remotis, tum distincta\nrebus, personis, temporibus, locis, causis, ipsa etiam pronuntiatione in\nhoc accommodata, ut iudex quae dicentur quam facillime accipiat.\nquae quidem virtus negligitur a plurimis, qui ad clamorem\ndispositae vel etiam forte circumfusae multitudinis compositi non ferunt\nillud intentionis silentium nec sibi diserti videntur, nisi omnia\ntumultu et vociferatione concusserint; rem indicate sermonis cotidiani\net in quemcumque etiam indoctorum cadentis existimant, cum interim, quod\ntanquam facile contemnunt, nescias, praestare minus velint an possint.\nneque enim aliud in eloquentia, cuncta experti, difficilius\nreperient quam id, quod se fuisse dicturos omnes putant, postquam\naudierunt, quia non bona iudicant esse illa, sed vera. tum\nautem optime dicit orator, cum videtur vera dicere. at\nnunc,\nvelut campum nacti expositionis, hic potissimum et vocem flectunt et\ncervicem reponunt et brachium in latus iactant totoque et rerum et\nverborum et compositionis genere lasciviunt; deinde, quod sit monstro\nsimile, placet actio, causa non intelligitur. verum haec\nomittamus, ne minus gratiae praecipiendo recta quam\noffensae reprehendendo prava mereamur.\nbrevis erit narratio ante omnia, si inde coeperimus rem\nexponere, unde ad iudicem pertinet; deinde, si nihil extra causam\ndixerimus; tum etiam,si reciderimus omnia, quibus sublatis neque\ncognitioni quidquam neque utilitati detrahatur.\nsolet enim quaedam esse partium brevitas, quae longam tamen\nefficit summam. in portum veni, navem\nprospexi, quanti veheret interrogavi, de pretio convenit, conscendi,\nsublatae sunt ancorae, solvimus oram, profecti sumus.\n\nnihil horum dici celerius potest, sed sufficit\ndicere e portu navigavi.\net quotiens\nexitus rei satis ostendit priora, debemus hoc esse contenti, quo reliqua\nintelliguntur. quare ,\ncum dicere liceat, est mihi filius iuvenis,\nomnia illa supervacua: cupidus ego\nliberorum uxorem duxi, natum filium sustuli, educavi, in\nadolescentiam perduxi.\nideoque Graecorum aliqui\naliud circumcisam expositionem, id est σύντομον, aliud brevem putaverunt, quod illa supervacuis\ncareret, haec posset aliquid ex necessariis desiderare.\nnos autem brevitatem in hoc ponimus, non ut minus, sed ne plus\ndicatur quam oporteat. nam iterationes quidem et ταυτολογίας et περισσολογίας, quas in narratione vitandas quidam\nscriptores artium tradiderunt, transeo; sunt enim\nhaec vitia non tantum brevitatis gratia refugienda.\nnon minus autem cavenda erit, quae nimium corripientes omnia\nsequitur, obscuritas, satiusque est aliquid narrationi superesse quam\ndeesse. nam supervacua cum taedio dicuntur, necessaria cum\npericulo subtrahuntur.\nquare vitanda est etiam illa Sallustiana, quanquam in ipso\nvirtutis obtinet locum, brevitas et abruptum sermonis genus, quod\notiosum fortasse lectorem minus fallat, audientem transvolat nec dum\nrepetatur exspectat, cum praesertim lector non fere sit nisi eruditus,\niudicem rura plerumque in decurias mittant de eo pronuntiaturum quod\nintellexerit; ut fortasse ubicunque, in narratione tamen praecipue,\nmedia haec tenenda sit via dicendi quantum opus est et quantum satis\nest.\nquantum opus est autem non ita solum accipi volo, quantum ad\nindicandum sufficit, quia non inornata debet esse brevitas, alioqui sit\nindocta; nam et fallit voluptas et minus longa quae delectant videntur,\nut amoenum ac molle iter, etiamsi est spatii amplioris, minus fatigat\nquam durum aridumque compendium.\nneque mihi unquam tanta fuerit cura brevitatis, ut non ea,\nquae credibilem faciunt expositionem, inseri velim. simplex\nenim et undique praecisa non tam narratio vocari potest quam confessio.\nsunt porro multae condicione ipsa rei\nlongae narrationes, quibus extrema (ut praecepi) prooemii parte ad\nintentionem praeparandus est iudex; deinde curandum, ut omni arte vel ex\nspatio eius detrahamus aliquid vel ex taedio.\nut minus longa sit, efficiemus quae poterimus differendo, non\ntamen sine mentione eorum, quae differemus: quas causas occidendi habuerit, quos adsumpserit\nconscios, quemadmodum disposuerit insidias, probationis loco dicam.\nquaedam vero ex ordine praetermittenda, quale est apud\nCiceronem: moritur Fulcinius; multa enim,\nquae sunt in re, quia remota sunt a causa, praetermittam.\n\net partitio taedium levat: dicam quae acta sint ante ipsum rei contractum,\ndicam quae in re ipsa, dicam quae postea.\nita tres potius modicae narrationes videbuntur quam una longa.\ninterim expediet expositiones brevi interfatione\ndistinguere: audistis quae ante acta sunt,\naccipite nunc quae insequuntur.\nreficietur enim\niudex priorum fine et se velut ad novum rursus initium praeparabit.\nsi tamen adhibitis quoque his artibus in longum exierit ordo\nrerum, erit non inutilis in extrema parte commonitio; quod Cicero etiam in brevi narratione fecit: adhuc , Caesar, Q. Ligarius omni culpa caret; domo\nest egressus non modo nullum ad bellum sed ne ad minimum i quidem\nbelli suspicionem et cetera.\ncredibilis autem erit narratio ante omnia, si prius\nconsuluerimus nostrum animum, ne quid naturae dicamus adversum, deinde\nsi causas ac rationes factis praeposuerimus, non omnibus sed de quibus\nquaeritur, si personas convenientes iis, quae facta credi volemus,\nconstituerimus, ut furti reum cupidum, adulterii libidinosum, homicidii\ntemerarium, vel his contraria, si defendemus; praeterea loca, tempora et\nsimilia.\nest autem quidam et ductus rei credibilis, qualis in comoediis\netiam et in minis. aliqua enim naturaliter sequuntur et\ncohaerent ut, si priora bene narraveris, iudex ipse quod postea sis\nnarraturus exspectet.\nne illud quidem fuerit inutile, semina quaedam probationum\nspargere, verum sic ut narrationem esse meminerimus non probationem.\nnonnunquam tamen etiam argumento aliquo confirmabimus,\nquod proposuerimus, sed simplici et brevi, ut in veneficiis: sanus bibit, statim concidit, livor ac\ntumor confestim est insecutus.\nhoc faciunt et illae praeparationes, cum\nreus dicitur robustus, armatus contra infirmos, inermes, securos.\nomnia denique, quae probation tractaturi sumus, personam,\ncausam, locum, tempus, instrumentum, occasionem, narratione delibabimus.\naliquando , si destituti fuerimus his, etiam fatebimur vix\nesse credibile, sed verum et hoc maius habendum scelus; nescire nos\nquomodo factum sit aut quare, mirari sed probaturos.\noptimae vero praeparationes erunt quae latuerint, it a\nCicerone sunt quidem utilissime praedicta omnia, per quae Miloni Clodius\nnon Clodio Milo insidiatus esse videatur; plurimum tamen facit illa\ncallidissima simplicitatis imitatio: Milo\nautem, cum in senate fuisset eo die, (\nquoad senatus est dimissus, domum venit, calceos et vestimenta\nmutauit, paulisper, dum se uxor, ut fit, comparat, commoratus est.\nquam nihil festinato, nihil praeparato fecisse videtur Milo!\nquod non solum rebus ipsis vir eloquentissimus, quibus\nmoras et lentum profectionis ordinem ducit, sed verbis etiam vulgaribus\net cotidianis et arte occulta consecutus est; quae si aliter dicta\nessent, strepitu ipso iudicem ad custodiendum patronum excitassent.\nfrigere videntur ista plerisque, sed hoc ipso manifestum est,\nquomodo iudicem fefellerit, quod vix a lectore\ndeprehenditur. haec sunt quae credibilem faciant\nexpositionem.\nnam id quidem, ne qua contraria aut sibi repugnantia in\nnarratione dicamus, si cui praecipiendum est, is reliqua frustra\ndocetur, etiamsi quidam scriptores artium hoc quoque tanquam occultum et\na se prudenter erutum tradunt.\nhis tribus narrandi virtutibus adiiciunt quidam\nmagnificentiam, quam μεγαλοπρέπειαν\nvocant, quae neque in omnes causas cadit (nam quid in plerisque iudiciis\nprivatis, de certa credita, locato et conducto, interdictis habere loci\npotest supra modum se tollens oratio?) neque semper est utilis, velut\nproximo exemplo Miloniano patet.\net meminerimus multas esse causas, in quibus confitendum,\nexcusandum, summittendum sit quod exponimus; quibus omnibus aliena est\nilla magnificentiae virtus. quare non magis proprium\nnarrationis est magnifice dicere quam miserabiliter, invidiose,\ngraviter, dulciter, urbane; quae, cum suo quoque loco sint laudabilia,\nnon sunt huic parti proprie adsignata et velut dedita.\nilla quoque ut narrationi apta, ita ceteris quoque partibus\ncommunis est virtus, quam Theodectes huic uni proprie dedit; non enim\nmagnificam modo vult esse, verum etiam iucundam expositionem.\nsunt\nqui adiiciant his evidentiam,\nquae ἐνάργεια Graece vocatur.\nneque ego quemquam deceperim, ut dissimulem Ciceroni quoque\nplures partes placere. nam praeterquam planam et brevem et\ncredibilem vult esse evidentem, moratam cum dignitate. sed\nin oratione morata debent esse omnia cum dignitate, quae poterunt.\nevidentia in narratione, quantum ego intelligo, est\nquidem magna virtus, cum quid veri non dicendum, sed quodammodo etiam\nostendendum est; sed subiici perspicuitati potest, quam quidam etiam\ncontrariam interim putaverunt, quia in quibusdam causis obscuranda\nveritas esset; quod est ridiculum.\nnam qui obscurare vult, narrat falsa pro veris, et in iis quae\nnarrat debet laborare, ut videantur quam evidentissima.\net quatenus etiam forte quadam pervenimus ad difficilius\nnarrationum genus, iam de iis loquamur, in quibus res contra nos erit,\nquo loco nonnulli praetereundam narrationem putaverunt. et\nsane nihil est facilius, nisi prorsus totam causam omnino non agere.\nsed si aliqua iusta ratione huiusmodi susceperis litem,\ncuius artis est malam esse causam silentio confiteri? nisi forte tam\nhebes futurus est iudex, ut secundum id pronuntiet, quod sciet narrare\nte noluisse.\nneque infitias eo in narratione, ut aliqua neganda, aliqua\nadiicienda, aliqua mutanda, sic aliqua etiam\ntacenda; sed tacenda, quae tacere oportebit et liberum erit.\nquod fit nonnunquam brevitatis quoque gratia, quale illud\nest, respondit quae ei visum est.\ndistinguamus igitur genera causarum. namque in iis,\nin quibus non de culpa quaeretur sed de actione, etiamsi erunt contra\nnos themata, confiteri nobis licebit: pecuniam de templo sustulit sed privatam, ideoque\nsacrilegus non est.\nvirginem rapuit, non tamen optio patri\ndabitur. ingenuum stupravit et stupratus se suspendit,\nnon tamen ideo stuprator capite ut causa mortis punietur, sed decem\nmilia, quae poena stupratori constitute est, dabit.\nverum in his quoque confessionibus est aliquid, quod\nde invidia, quam expositio adversarii fecit, detrahi possit, cum etiam\nservi nostri de peccatis suis mollius loquantur.\nquaedam enim quasi non narrantes mitigabimus: non quidem, ut adversarius dicit,\nconsilium furti in templum attulit nec diu captavit eius rei tempus;\nsed occasione et absentia custodum corruptus et pecunia, quae nimium\nin animis hominum potest, victus est. sed quid refert?\npeccavit et fur est; nihil attinet\n\nid defendere, cuius poenam non recusamus.\ninterim quasi damnemus ipsi: vis\nte dicam vino impulsum? errore lapsum? nocte deceptum? vera sunt\nista fortasse; tu tamen ingenuum stuprasti, solve decem milia.\n\nnonnunquam praepositione praemuniri potest causa,\ndeinde exponi.\ncontraria sunt omnia tribus filiis, qui in mortem patris\nconiurarant: sortiti nocte singuli per ordinem cum ferro cubiculum\nintrarunt patre dormiente; cum occidere eum nemo potuisset, excitato\nomnia indicarunt.\nsi tamen pater, qui divisit patrimonium et reos parricidii\ndefendit, sic agat: quod contra legem\nsufficit, parricidium obiicitur iuvenibus, quorum pater vivit atque\netiam liberis suis adest. ordinem rei narrare quid\nnecesse est, cum ad legem nihil pertineat? sed si confessionem\nculpae meae exigitis, fui pater durus et patrimonii, quod iam melius\nab his administrari poterat, tenax custos;\ndeinde subiiciat stimulatos ab iis, quorum indulgentiores parentes\nerant, semper tamen habuisse eum animum, qui sit eventu deprehensus, ut\noccidere patrem non possent; neque enim iureiurando\nopus fuisse, si alioqui hoc mentis habuissent, nec sorte, nisi quod se\nquisque eximi voluerit, omnia haec qualiacunque placidioribus animis\naccipientur, illa brevi primae propositionis defensione mollita.\nat cum quaeritur an factum sit vel quale factum sit, licet\nomnia contra nos sint, quomodo tamen evitare expositionem salva causae\nratione possumus? narravit accusator neque ita ut, quae\nessent acta, tantum indicaret, sed adiecit invidiam, rem verbis\nexasperavit, accesserunt probationes, peroratio incendit et plenos irae\nreliquit. exspectat naturaliter iudex,\nquid narretur a nobis. si nihil exponimus, illa esse quae\nadversarius dixit et talia qualia dixit credat necesse est.\nquid ergo? eadem exponemus? si de qualitate\nagitur, cuius tum demum quaestio est, cum de re constat, eadem sed non\neodem modo; alias causas, aliam mentem, aliam rationem dabo.\nverbis elevare quaedam licebit; luxuria liberalitatis,\navaritia parsimoniae, negligentia simplicitatis\nnomine lenietur; vultu denique, voce, habitu vel favoris aliquid vel\nmiserationis merebor. solet nonnunquam movere lacrimas ipsa\nconfessio. atque ego libenter interrogem, sint illa\ndefensuri, quae non narraverint, necne?\nnam si neque defenderint neque narraverint, tota causa\nprodetur; at si defensuri sunt, proponere certe plerumque id, quod\nconfirmaturi sumus, oportet. cur ergo non exponamus, quod et\ndilui potest et, ut hoc contingat, utique indicandum est?\naut quid inter probationem et narrationem interest, nisi quod\nnarratio est probationis continua propositio, rursus probatio narrationi\ncongruens confirmatio? videamus ergo, num haec expositio\nlongior demum debeat esse et paulo verbosior praeparatione et quibusdam\nargumentis (argumentis dico, non argumentatione), cui tamen plurimum\nconfert frequens adfirmatio effecturos nos quod dicimus; non posse vim\nrerum ostendi prima expositione; exspectent et opiniones suas differant\net bene sperent.\ndenique utique narrandum est, quidquid aliter quam adversarius\nexposuit narrari potest, aut etiam prooemia sunt in his causis\nsupervacua; quae quid magis agunt, quam ut cognitioni rerum accommodatiorem iudicem faciant? atque\nconstabit, nusquam esse eorum maiorem usum, quam ubi animus iudicis ab\naliqua contra nos insita opinione flectendus est.\nconiecturales autem causae, in quibus de facto quaeritur, non\ntam saepe rei, de qua indicium est, quam eorum, per quae res colligenda\nest, expositionem habent. quae cum accusator suspiciose\nnarret, reus levare suspicionem debeat, aliter ab hoc atque ab illo ad\niudicem perferri oportet.\nat enim quaedam argumenta turba valent, diducta leviora\nsunt. id quidem non eo pertinet, ut quaeratur an narrandum,\nsed quomodo narrandum sit. nam et congerere plura in\nexpositione quid prohibet, si id utile est causae, et promittere, sed et\ndividere narrationem et probationes subiungere partibus atque ita\ntransire ad sequentia?\nnam ne iis quidem accedo, qui semper eo putant ordine, quo\nquid actum sit, esse narrandum, sed eo malo narrare, quo expedit.\nquod fieri plurimis figuris licet. nam et\naliquando nobis excidisse simulamus, cum quid\nutiliore loco reducimus, et interim nos reddituros reliquum ordinem\ntestamur, quia sic futura sit causa lucidior; interim re exposita\nsubiungimus causas quae antecesserunt.\nneque enim est una lex defensionis certumque praescriptum; pro\nre, pro tempore intuenda quae prosint, atque ut erit vulnus, ita vel\ncurandum protinus vel, si curatio differri potest, interim deligandum.\nnec saepius narrare duxerim nefas, quod Cicero pro Cluentio\nfecit; estque non concessum modo, sed aliquando etiam necessarium, ut in\ncausis repetundarum omnibusque quae simplices non sunt.\namentis est enim superstitione praeceptorum contra\nrationem causae trahi.\nnarrationem ideo ante probationes ponere est institutum, ne\niudex, qua de re quaeratur, ignoret. cur igitur, si singula\nprobanda aut refellenda erunt, non singula etiam narrentur?\nme certe, quantacunque nostris experimentis habenda est\nfides, fecisse hoc in foro, quotiens ita desiderabat utilitas,\nprobantibus et eruditis et iis, qui iudicabant, scio; et (quod non\narroganter dixerim, quia sunt plurimi, quibuscum egi, qui me refellere\npossint, si mentiar) fere ponendae a me causae officium exigebatur.\nneque ideo tamen non id saepius facere oportebit, ut rerum\nordinem sequamur. quaedam vero etiam turpiter convertuntur, ut si peperisse narres, deinde\nconcepisse; apertum testamentum, deinde signatum; in quibus si id, quod\nposterius est, dixeris, de priore tacere optimum; palam est enim\npraecessisse.\nsunt quaedam et falsae expositiones, quarum in foro duplex\ngenus est: alterum, quod instrumentis adiuvatur, ut P. Clodius fiducia\ntestium, qua nocte incestum Romae commiserat, Interamnae se fuisse\ndicebat; alterum, quod est tuendum dicentis ingenio. id\ninterim ad solam verecundiam pertinet, unde etiam mihi videtur dici\ncolor, interim ad quaestionem.\nsed utrumcunque erit, prima sit curarum, ut id quod fingemus\nfieri possit; deinde, ut et personae et loco et tempori congruat et\ncredibilem rationem et ordinem habeat; si continget, etiam verae alicui\nrei cohaereat aut argumento, quod sit in causa, confirmetur.\nnam quae tota extra rem petita sunt, mentiendi licentiam\nprodunt.\ncurandum praecipue, (quod fingentibus frequenter excidit) ne\nqua inter se pugnent; quaedam enim partibus blandiuntur, sed in summam\nnon consentiunt; praeterea, ne iis, quae vera esse\nconstabit, adversa sint; in schola etiam, ne color extra themata\nquaeratur.\nutrobique autem orator meminisse debebit actione tota, quid\nfinxerit, quoniam solent excidere quae falsa sunt,\nverumque est illud, quod vulgo dicitur, mendacem memorem esse oportere.\nsciamus autem, si de nostro facto quaeratur, unum nobis\naliquid esse dicendum; si de alieno, mittere in plura suspiciones\nlicere. est tamen quibusdam scholasticis controversiis, in\nquibus ponitur aliquem non respondere quod interrogator, libertas omnia\nenumerandi, quae responderi potuissent.\nfingenda vero meminerimus ea, quae non cadant in testem.\nsunt autem haec, quae a nostro dicuntur animo, cuius ipsi\ntantum conscii sumus; item quod a defunctis, nec hoc enim est qui neget;\nitemque ab eo cui idem expediet, is enim non negabit; ab adversario\nquoque, quia non est habiturus in negando fidem.\nsomniorum et superstitionum colores ipsa iam facilitate\nauctoritatem perdiderunt. non est autem satis in narratione\nuti coloribus, nisi per totam actionem consentiant, cum praesertim\nquorundam probatio sola sit in adseveratione et perseverantia;\nut ille parasitus, qui ter abdicatum a divite iuvenem et absolutum tanquam suum filium asserit, habebit\nquidem colorem, quo dicat et paupertatem sibi causam exponendi fuisse et\nideo a se parasiti personam esse susceptam, quia in illa domo filium\nhaberet; et ideo illum ter innocentem abdicatum, quia filius abdicantis\nnon esset.\nnisi tamen in omnibus verbis et amorem patrium atque hunc\nquidem ardentissimum ostenderit et odium divitis et metum pro invene,\nquem periculose mansurum in illa domo, in qua tam invisus sit, sciat,\nsuspicione subiecti petitoris non carebit.\nevenit aliquando in scholasticis controversiis, quod in foro\nan possit accidere dubito, ut eodem colore utraque pars utatur, deinde\neum pro se quaeque defendat, ut in ilia controversia:\nuxor marito dixit, appellatam se de stupro a privigno et sibi\nconstitutum tempus et locum; eadem contra filius detulit de noverca,\nedito tantum alio tempore ac loco; pater in eo, quem uxor praedixerat,\nfilium invenit, in eo, quem filius, uxorem; illam repudiavit, qua\ntacente filium abdicat. nihil dici potest pro iuvene, quod\nnon idem sit pro noverca.\nponentur tamen etiam communia; deinde ex personarum\ncomparatione et indicii ordine et silentio\nrepudiatae argumenta ducentur.\nne illud quidem ignorare oportet, quaedam esse quae colorem\nnon recipiant, sed tantum defendenda sint, qualis est ille dives, qui\nstatuam pauperis inimici flagellis cecidit et reus est iniuriarum; nam\nfactum eius modestum esse nemo dixerit, fortasse ut sit tutum obtinebit.\nquodsi pars expositionis pro nobis, pars contra nos erit,\nmiscenda sit an separanda narratio, cum ipsa condicione causae\ndeliberandum est. nam si plura sunt quae nocent, quae prosunt\nobruuntur. itaque tunc dividere optimum erit, et iis, quae\npartem nostram adiuvabunt, expositis et confirmatis, adversus reliqua\nuti remediis, de quibus supra dictum est Si plura proderunt,\netiam coniungere licebit, ut quae obstant in mediis velut auxiliis\nnostris posita minus habeant virium. quae tamen non erunt\nnuda ponenda, sed ut et nostra aliqua argumentatione firmemus et diversa\ncur credibilia non sint adiiciamus; quia, nisi distinxerimus, verendum\nest, ne bona nostra permixtis malis inquinentur.\nilla quoque de narratione praecipi solent, ne qua ex ea fiat excursio, ne avertatur a iudice sermo,\nne alienae personae vocem demus, ne argumentemur; adiiciunt quidam\netiam, ne utamur adfectibus; quorum pleraque sunt frequentissime\ncustodienda, immo nunquam, nisi ratio coegerit, mutanda.\nut sit expositio perspicua et brevis, nihil quidem tam raro\npoterit habere rationem quam excursio; nec unquam debebit esse nisi\nbrevis et talis, ut vi quadam videamur adfectus velut recto itinere\ndepulsi, qualis est Ciceronis circa nuptias Sasiae:\nO mulieris scelus incredibile et praeter hanc unam in\nomni uita inauditum! O libidinem effrenatam et indomitam! O audaciam\nsingularem! nonne timuisse, si minus vim deorum hominumque famam, at\nillam ipsam noctem facesque illas nuptiales non limen cubiculi non\ncubile filiae non parietes denique ipsos, superiorum testes\nnuptiarum\nsermo vero aversus a iudice et brevius indicat interim et\ncoarguit magis, de qua re idem, quod in prooemio dixeram, sentio, sicut\nde prosopopoeia quoque; qua tamen non Servius modo Sulpicius utitur pro\nAufidia: somnone te languidum an gravi\n\n\nlethargo putem\npressum? sed M. quoque Tullius circa nauarchos, (nam ea quoque\nrei expositio est) ut adeas, tantum dabis,\net reliqua.\nquid ? pro Cluentio, Staieni Bulbique colloquium nonne ad\nceleritatem plurimum et ad fidem confert? quae ne fecisse\ninobservantia quadam videatur, quanquam hoc in illo credibile non est,\nin Partitionibus praecepit, ut habeat narratio suavitatem, admirationes,\nexspectationes, exitus inopinatos, colloquia personarum, omnes adfectus.\nargumentabimur , ut dixi, nunquam; argumentum ponemus\naliquando; quod facit pro Ligario Cicero, cum dicit sic eum provinciae\npraefuisse, ut illi pacem esse expediret. inseremus\nexpositioni et brevem, cum res poscet, defensionem et rationem factorum.\nneque enim narrandum est tanquam testi sed tanquam patrono.\nrei ordo per se talis est: Q. Ligarius\nlegatus cum C. Considio profectus.\nquid ergo M.\nTullius? Q. enim, inquit, Ligarius , cum esset nulla belli suspicio, legatus\nin Africam cum C. Considio profectus est.\net alibi:\nnon modo ad bellom sed ne ad minimam\nquidem suspicionem belli. Et cum esset\nindicaturo satis, Q. Ligarius nullo se implicari\nnegotio passus est, adiecit, domum spectans, ad suos redire cupiens.\n\nita quod exponebat, et ratione fecit credibile et\nadfectu quoque implevit.\nquo magis miror eos, qui non putant utendum in narratione\nadfectibus. qui si hoc dicunt, non diu\nneque ut in epilogo, mecum sentiunt; effugiendae sunt enim\nmorae. ceterum cur ego iudicem nolim, dum eum doceo, etiam\nmovere ?\ncur , quod in summa parte sum actionis petiturus, non in primo\nstatim rerum ingressu, si fieri potest, consequar? cum\npraesertim etiam in probationibus faciliorem sim animum eius habiturus\noccupatum vel ira vel miseratione.\nan non M. Tullius circa verbera civis Romani omnis\nbrevissime movet adfectus, non solum condicione ipsius, loco iniuriae,\ngenere verberum, sed animi quoque commendatione? summum enim\nvirum ostendit qui, cum virgis caederetur, non ingemuerit, non\nrogaverit, sed tantum ciuem Romanum esse se cum invidia caedentis et\nfiducia iuris clamaverit.\nquid ? Philodami casum nonne cum per totam expositionem\nincendit invidia, tum in supplicio ipso lacrimis\nimplevit, cum flentes non tam narraret quam ostenderet patrem de morte\nfilii, filium de patris?\nquid ulli epilogi possunt magis habere miserabile?\nserum est enim advocare iis rebus adfectum in\nperoratione, quas securus narraveris; adsuevit illis iudex iamque eas\nsine motu mentis accipit, quibus commotus novis non est, et difficile\nest mutare animi habitum semel constitutum.\nego vero (neque enim dissimulabo iudicium meum, quamquam id,\nquod sum dicturus, exemplis magis quam praeceptis ullis continetur)\nnarrationem, ut si ullam partem orationis, omni qua potest gratia et\nvenere exornandam puto. sed plurimum refert, quae sit\nnatura eius rei quam exponimus.\nin parvis ergo, quales sunt fere privatae, sit ille presses\net velut applicitus rei cultus, in verbis summa diligentia; quae in\nlocis impetu feruntur et circumiectae orationis copia latent, hic\nexpressa et, ut vult Zeno, sensu tincta esse\ndebebunt; compositio dissimulata quidem sed tamen quam iucundissima;\nfigurae non illae poeticae et contra rationem loquendi auctoritate\nveterum receptae (nam debet esse quam purissimus sermo), sed quae\nvarietate taedium effugiant et mutationibus animum\nlevent, ne in eundem casum similem compositionem, pares elocutionum\ntractus incidamus. caret enim ceteris lenociniis expositio\net, nisi commendetur hac venustate, iaceat necesse est.\nnec in ulla parte intentior est index, eoque nihil recte\ndictum perit. praeterea nescio quomodo etiam credit facilius,\nquae audienti iucunda sunt, et voluptate ad fidem ducitur.\nubi vero maior res erit, et atrocia invidiose et tristia\nmiserabiliter dicere licebit, non ut consumantur adfectus, sed ut tamen\nvelut primis lineis designentur, ut plane, qualis futura sit imago rei,\nstatim appareat.\nne sententia quidem velut fatigatum intentione stomachum\niudicis reficere dissuaserim, maxime quidem brevi interiectione, qualis\nest illa, fecerunt servi Milonis, quod suos\nquisque servos in tali re facere voluisset, interim paulo\nliberiore, qualis est illa, nubit genero\nsocrus, nullis auspicibus, nullis auctoribus,\nfunestis ominibus omnium.quod cum sit\nfactum iis quoque temporibus, quibus omnis ad utilitatem potius quam ad\nostentationem componebatur oratio, et erant adhuc severiora iudicia,\nquanto nunc faciendum magis, cum in ipsa capitis\naut fortunarum pericula inrupit voluptas? cui hominum desiderio quantum\ndari debeat alio loco dicam. interim aliquid indulgendum esse\nconfiteor.\nmultum confert adiecta veris credibilis rerum imago, quae\nvelut in rem praesentem perdicere audientes videtur, qualis est illa M.\nCaelii in Antonium descriptio: namque ipsum\noffendunt temulento sopore profligatum, totis praecordiis\nstertentem, ructuosos spiritus geminare, praeclarasque contubernales\nab omnibus spondis transversas incubare et reliquas circumiacere\npassim.\nquae tamen exanimatae terrore, hostium\nadventu percepto, excitare Antonium conabantur, nomen inclamabant,\nfrustra a ceruicibus tollebant, blandius alia ad aurem invocabat,\nuehementius etiam nonnulla feriebat; quarum cum omnium vocem\ntactumque noscitaret, proximae cuiusque collum amplexu petebat,\nneque dormire excitatus neque vigilare ebrius poterat, sed semisomno\nsopore inter manus centurionum concubinarumque iactabatur.\nnihil his neque credibilius fingi neque vehementius\nexprobrari neque manifestius ostendi potest.\nneque illud quidem praeteribo, quantam adferat fidem\nexpositioni narrantis auctoritas; quam mereri debemus ante omnia quidem\nvita, sed et ipso genere orationis, quod quo fuerit\ngravius ac sanctius, hoc plus habeat necesse est in adfirmando ponderis.\neffugienda igitur in hac praecipue parte omnis calliditatis\nsuspicio, neque enim se usquam custodit magis iudex; nihil videatur\nfictum, nihil sollicitum; omnia potius a causa quam ab oratore profecta\ncredantur.\nat hoc pati non possumus et perire artem putamus, nisi\napparent, cum desinat ars esse, si apparet. pendemus ex laude\natque hanc laboris nostri ducimus summam. ita , quae\ncircumstantibus ostentare volumus, iudicibus prodimus.\nest quaedam etiam repetita narratio, quae ἐπιδιήγησις dicitur, sane res declamatoria\nmagis quam forensis, ideo autem reperta, ut, quia narratio brevis esse\ndebet, fusius et ornatius res possit exponi; quod fit vel invidiae\ngratia vel miserationis. id et raro faciendum iudico neque\nsic unquam, ut totus ordo repetatur; licet enim per partes idem\nconsequi. ceterum , qui uti ἐπιδιηγήσει volet, narrationis loco rem stringat et\ncontentus indicare, quod factum sit, quo sit modo factum plenius se loco\nsuo expositurum esse promittat.\ninitium narrationis quidam utique faciendum a persona putant, eamque, si nostra sit, ornandam, si\naliena, infamandam statim. hoc sane frequentissimum est, quia\npersonae sunt inter quas litigatur.\nsed hae quoque interim cum suis accidentibus ponendae, cum\nid profuturum est: ut A. Cluentius Habitus fuit\npater huiusce, iudices, homo non solum municipii Larinatis, ex quo erat, sed regionis illius et uicinitatis\nvirtute, existimatione, nobilitate princeps;\ninterim sine his ut Q. enim Ligarius cum esset;\nfrequenter vero et a re, sicut pro Tullio Cicero fundum habet in agro Thurino M. Tullius paternum;\nDemosthenes pro Ctesiphonte τοῦ γὰρ\nΦωκικο͂ν συστάντος πολέμου.\nde fine narrationis cum iis contentio est, qui perduci\nexpositionem volunt eo, unde quaestio oritur: his rebus ita gestis, P. Dolabella praetor\ninterdixit, ut est consuetudo, de vi, hominibus armatis, sine ulla\nexceptione, tantum ut unde deiecisset restitueret; deinde\nrestituisse se dixit. sponsio facta est; hac de sponsione\nvobis iudicandum est.\nid a petitore semper fieri\npotest, a defensore non semper.\nordine ipso narrationem sequitur confirmatio. Probanda sunt enim quae propter hoc exposuimus.\nsed priusquam ingrediar hanc partem, pauca mihi de\nquorundam opinione dicenda sunt. plerisque moris est prolato\nrerum ordine protinus utique in aliquem laetum ac plausibilem locum quam\nmaxime possint favorabiliter excurrere.\nquod quidem natum ab ostentatione declamatoria iam in forum\nvenit, postquam agere causas non ad utilitatem litigatorum, sed ad\npatronorum iactationem repertum est, ne, si pressae illi, qualis saepius\ndesideratur, narrationis gracilitati coniuncta argumentorum pugnacitas\nfuerit, dilatis diutius dicendi voluptatibus oratio refrigescat In quo\nvitium illud est,\nquod sine discrimine causarum atque utilitatis hoc, tanquam semper\nexpediat aut etiam necesse sit, faciunt, eoque sumptas ex iis partibus,\nquarum alius erat locus, sententias in hanc congerunt, ut plurima aut\niterum dicenda sint aut, quia alieno loco dicta sunt, dici suo non\npossint. ego autem confiteor,\nhoc exspatiandi genus non modo narrationi sed etiam quaestionibus vel\nuniversis vel interim singulis opportune posse\nsubiungi, cum res postulat aut certe permittit, atque eo vel maxime\nillustrari ornarique orationem, sed si cohaeret et sequitur, non si per\nvim cuneatur et quae natura iuncta erant distrahit.\nnihil enim tam est consequens quam narrationi probatio, nisi\nexcursus ille vel quasi finis narrationis vel quasi initium probationis\nest. erit ergo illi nonnunquam locus, ut, si expositio circa\nfinem atrox fuerit, prosequamur eam velut erumpente protinus\nindignatione.\nquod tamen ita fieri oportebit, si res dubitationem non\nhabebit. alioqui prius est quod obiicias verum efficere quam\nmagnum, quia criminum invidia pro reo est, priusquam probabitur;\ndifficillima est enim gravissimi cuiusque sceleris fides.\nitem fieri non inutiliter potest ut, si merita in adversarium\naliqua exposueris, in ingratum inveharis, aut, si varietatem criminum\nnarratione demonstraveris, quantum ob ea periculum intentetur, ostendas.\nverum haec breviter omnia. iudex enim ordine audito\nfestinat ad probationem et quam primum certus esse sententiae cupit.\npraeterea cavendum est, ne ipsa expositio vanescat, aversis in aliud animis et inani mora\nfatigatis.\nsed ut non semper est necessaria post narrationem illa\nprocursio, ita frequenter utilis ante quaestionem praeparatio, utique si\nprima specie minus erit favorabilis, si legem asperam ac poenarias\nactiones tuebimur. est hic locus velut sequentis exordii\nad conciliandum probationibus nostris\niudicem, mitigandum, concitandum.\nQuod liberius hic et vehementius fieri potest, quia iudici nota iam\ncausa est.\nhis igitur velut fomentis, si quid erit asperum,\npraemolliemus, quo facilius aures iudicum quae post dicturi erimus\nadmittant, ne ius nostrum oderint. nihil enim facile\npersuadetur invitis.\nquo loco iudicis quoque noscenda natura est, iuri magis an\naequo sit appositus; proinde enim magis aut minus erit hoc necessarium.\nceterum res eadem et post quaestionem perorationis vice\nfungitur.\nhanc partem παρέκβασιν\nvocant Graeci, Latini egressum vel egressionem. sed hae\nsunt plures, ut dixi, quae per totam causam varios habent excursus, ut\nlaus hominum locorumque, ut descriptio regionum, expositio quarundam\nrerum gestarum, vel etiam fabulosarum.\nquo ex genere est in orationibus contra Verrem compositis\nSiciliae laus, Proserpinae raptus; pro C. Cornelio\npopularis illa virtutum Cn. Pompei commemoratio, in quam ille divinus\norator, velut nomine ipso ducis cursus dicendi teneretur, abrupto quem\ninchoaverat sermone devertit actutum.\nΠαρέκβασις est, ut mea quidem fert\nopinio, alicuius rei, sed ad utilitatem causae pertinentis extra ordinem\nexcurrens tractatio. quapropter non video cur hunc ei\npotissimum locum adsignent, qui rerum ordinem sequitur, non magis quam\nillud, cur hoc nomen ita demum proprium putent, si aliquid in digressu\nsit exponendum, cum tot modis a recto itinere declinet oratio.\nnam quidquid dicitur praeter illas quinque quas fecimus\npartes, egressio est, indignatio, miseratio, invidia, convicium,\nexcusatio, conciliatio, maledictorum refutatio. similia his,\nquae non sunt in quaestione, omnis amplificatio, minutio, omne adfectus\ngenus, et quae maxime iucundam et ornatam faciunt orationem,\nde luxuria, de avaritia, religione, officiis; quae cum sint argumentis\nsubiecta similium rerum, quia cohaerent, egredi non videntur.\nsed plurima sunt, quae rebus nihil secum cohaerentibus\ninseruntur, quibus iudex reficitur, admonetur, placatur, rogatur,\nlaudatur. innumerabilia sunt haec,\nquorum alia sic praeparata adferimus, quaedam ex occasione vel\nnecessitate ducimus, si quid nobis agentibus novi accidit,\ninterpellatio, interventus alicuius, tumultus.\nunde Ciceroni quoque in prooemio, cum diceret pro Milone,\ndigredi fuit necesse, ut ipsa oratiuncula qua usus est patet.\npotest autem paulo longius exire, qui praeparat aliquid\nante quaestionem et qui finitae probationi velut commendationem adiicit\nAt qui ex media erumpit, cito ad id redire debet unde devertit.\nsunt qui narrationi propositionem subiungant tanquam partem\niudicialis materiae, cui opinioni respondimus. mihi autem\npropositio videtur omnis confirmationis initium, quod non modo in\nostendenda quaestione principali, sed nonnunquam etiam in singulis\nargumentis poni solet maximeque in iis quae ἐπιχειρήματα vocantur. sed nunc de priore\nloquimur. ea non semper uti necesse est.\naliquando enim sine propositione quoque satis manifestum est\nquid in quaestione versetur, utique si narratio ibi finem habet, ubi\ninitium quaestio, adeo, ut aliquando subiungatur expositioni, quae solet\nin argumentis esse summa collectio: haec, sicut\nexposui, ita gesta sunt, iudices; insidiator\nsuperatus est, vi victa vis vel potius oppressa vir tute audacia\nest.\nnonnunquam vero valde est utilis, ubi res defendi non potest\net de fine quaeritur, ut pro eo, qui pecuniam privatam de templo\nsustulit, sacrilegii agitur, de sacrilegio\ncognoscitis, ut iudex intelligat id unum esse officii sui,\nquaerere an id quod obiicitur sacrilegium sit.\nitem in causis obscuris aut multiplicibus, nec semper propter\nhoc solum ut sit causa lucidior, sed aliquando etiam ut magis moveat.\nmovet autem, si protinus subtexantur aliqua, quae\nprosint. lex aperte scripta est ut\nperegrinus qui murum ascenderit morte multetur; peregrinum te esse\ncerium est; quin ascenderis murum, non quaeritur; quid superest,\nnisi ut te puniri oporteat?\nhaec enim propositio\nconfessionem adversarii premit et quodammodo iudicandi moram tollit, nec\nindicat quaestionem sed adiuvat.\nsunt autem propositiones et simplices et duplices vel\nmultiplices, quod accidit non uno modo. nam et plura crimina\niunguntur, ut cum Socrates accusatus est, quod corrumperet iuventutem et\nnovas superstitiones introduceret; et singula ex pluribus colliguntur,\nut cum legatio male gesta obiicitur Aeschini, quod mentitus sit, quod\nnihil ex mandatis fecerit, quod moratus sit, quod\nmunera acceperit.\nrecusatio quoque plures interim propositiones habet, ut contra\npetitionem pecuniae: male petis,\nprocuratorem enim tibi esse non licuit, sed neque illi, cuius nomine\nlitigas, habere procuratorem; sed neque est heres eius, a quo\naccepisse mutuam dicor nec ipsi debui.\nmultiplicari haec in quantum libet possunt, sed rem ostendisse\nsatis est. hae si ponantur singulae subiectis probationibus,\nplures sunt propositiones; si coniungantur, in partitionem cadunt.\nest et nuda propositio, qualis fere in coniecturalibus, caedis ago, furtum obiicio; est\nratione subiecta, ut maiestatem minuit C.\nCornelius; nam codicem tribunus plebis ipse pro contione legit.\n\npraeter haec utimur propositione aut nostra, ut adulterium obiicio; aut adversarii,\nut adulterii mecum agitur, aut\ncommuni, ut inter me et adversarium\nquaestio est, uter sit intestato propior Nonnumquam diversas\nquoque iungimus: ego hoc dico, adversarius\nhoc.\nhabet interim vim propositionis, etiamsi per se non est\npropositio, eum exposito rerum ordine subiicimus: de his cognoscetis, ut sit haec commonitio\niudicis, quo se ad quaestionem acrius intendat et velut quodam tactu\nresuscitatus fine esse narrationis et initium probationis intelligat, et\nnobis confirmationem ingredientibus ipse quoque quodammodo novum\naudiendi sumat exordium.\npartitio est nostrarum aut adversarii propositionum aut\nutrarumque ordine collocata enumeratio. hac quidam utendum\nsemper putant, quod ea fiat causa lucidior et iudex attentior ac\ndocilior, si scierit et de quo dicamus et de quo dicturi postea simus.\nrursus quidam periculosum id oratori arbitrantur duabus ex\ncausis: quod nonnunquam et excidere soleant quae promisimus et, si qua\nin partiendo praeterimus, occurrere; quod quidem nemini accidet, nisi\nqui plane vel nullo fuerit ingenio vel ad agendum nihil cogitati\npraemeditatique detulerit.\nalioqui quae tam manifesta et lucida est ratio quam rectae\npartitionis? sequitur enim naturam ducem adeo ut memoriae id\nmaximum sit auxilium via dicendi non decedere. quapropter ne\nillos quidem probaverim, qui partitionem vetant ultra tres propositiones\nextendere. quae sine dubio, si nimium sit multiplex, fugiet memoriam iudicis et turbabit intentionem;\nhoc tamen numero velut lege non est alliganda, cum possit causa plures\ndesiderare.\nalia sunt magis, propter quae partitione non semper sit\nutendum: primum, quia pleraque gratiora sunt, si inventa subito nec domo\nadlata, sed inter dicendum ex re ipsa nata videantur, unde illa non\niniucunda schemata, paene excidit mihi,\net fugerat me, et recte admones.\npropositis\nenim probationibus omnis in reliquum gratia novitatis praecerpitur.\ninterim vero etiam fallendus est iudex et variis artibus\nsubeundus, ut aliud agi quam quod petimus putet. nam est\nnonnunquam dura propositio, quod iudex si providit, non aliter\npraeformidat quam qui ferrum medici priusquam curetur aspexit; at si re\nnon ante proposita securum ac nulla denuntiatione in se conversum\nintrarit oratio, efficiet, quod promittenti non crederetur.\ninterim refugienda non modo distinctio quaestionum est, sed\nomnino tractatio; adfectibus turbandus et ab intentione auferendus\nauditor. non enim solum oratoris est\ndocere, sed plus eloquentia circa movendum valet. cui rei\ncontraria est maxime tenuis illa et scrupulose in partes secta\ndivisionis diligentia eo tempore quo cognoscenti iudicium conamur\nauferre.\nquid quod interim, quae per se levia sunt et infirma, turba\nvalent? ideoque congerenda sunt potius et velut eruptione\npugnandum; quod tamen rarum esse debet et ex necessitate demum, cum hoc\nipsum quod dissimile rationi est coegerit ratio.\npraeter haec in omni partitione est utique aliquid\npotentissimum, quod cum audivit iudex cetera tanquam supervacua gravari\nsolet. itaque si plura vel obiicienda sunt vel diluenda, et\nutilis et iucunda partitio est ut, quid quaque de re dicturi simus,\nordine appareat; at si unum crimen varie defendemus, supervacua.\nut si illa partiamur, dicam non\ntalem esse hunc quem tueor reum, ut in eo credibile videri possit\nhomicidium; dicam occidendi causam huic non fuisse; dicam hunc eo\ntempore quo homo occisus est trans mare fuisse, omnia, quae\nante id quod ultimum est exsequeris, inania videri necesse est.\nfestinat enim iudex ad id quod potentissimum est. et velut\nobligatum promisso patronum, si est patientior,\ntacitus appellat; si vel occupatus vel in aliqua potestate vel etiam si\nmoribus incompositus, cum convicio efflagitat.\nitaque non defuerunt, qui Ciceronis illam pro Cluentio\npartitionem improbarent, qua se dicturum esse promisit primum, neminem\nmaioribus criminibus, gravioribus testibus, in iudicium vocatum quam\nOppianicum; deinde praeiudicia esse facta ab ipsis iudicibus, a quibus\ncondemnatus sit; postremo, iudicium pecunia temptatum non a Cluentio,\nsed contra Cluentium; quia, si probari posset, quod est tertium,\nnihil necesse fuerit dicere priora. rursus nemo tam erit\niniustus aut stultus, quin eum fateatur optime pro Murena esse partitum:\nintelligo , indices, tris totius\naccusationis fuisse partis, et earum unam in reprehensione vitae,\nalteram in contentione dignitatis, tertiam in criminibus ambitus\nesse versatam.\nnam sic et ostendit lucidissime\ncausam et nihil fecit altero supervacuum.\nde illo quoque genere defensionis plerique dubitant: si occidi, recte feci; sed non occidi;\nquo enim prius pertinere, si sequens firmum sit? haec invicem\nobstare, et utroque utentibus in neutro haberi fidem. quod\nsane in parte verum est, et illo sequenti, si modo\nindubitabile est,\nsit solo utendum. at si quid in eo, quod est fortius,\ntimebimus, utraque probatione nitemur. alius enim alio moveri\nsolet, et qui factum putavit, iustum credere potest; qui tanquam iusto\nnon movebitur, factum fortasse non credet. ut certa manus uno\ntelo possit esse contenta, incerta plura spargenda sunt,\nut sit et fortunate locus. egregie vero Cicero pro Milone\ninsidiatorem primum Clodium ostendit, tum addidit ex abundanti, etiamsi\nid non fuisset, talem tamen civem cum summa virtute interfectoris et\ngloria necari potuisse.\nneque illum tamen ordinem, de quo prius dixi, damnaverim; quia\nquaedam, etiamsi ipsa sunt dura, in id tamen valent, ut ea molliant quae\nsequuntur. nec omnino sine ratione est quod vulgo dicitur:\niniquum petendum, ut aequum feras.\nquod tamen nemo sic accipiat ut omnia credat audenda.\nrecte enim Graeci praecipiunt, non temptanda, quae effici omnino non possint.\n\nsed quotiens hac, de qua loquor, duplici\ndefensione utemur, id laborandum est, ut in illam partem sequentem fides\nex priore ducatur. potest enim videri, qui tuto etiam\nconfessurus fuit, mentiendi causam in negando non habere.\net illud utique faciendum est, ut, quotiens suspicabimur a\niudice aliam probationem desiderari quam de qua loquimur, promittamus\nnos plene et statim de eo satis esse facturos, praecipueque si de pudore\nagetur.\nfrequenter autem accidit, ut causa parum verecunda iure tuta\nsit; de quo ne inviti iudices audiant et aversi, frequentius sunt\nadmonendi, secuturam defensionem probitatis et dignitatis; exspectent\npaulum et agi ordine sinant.\nquaedam interim nos invitis litigatoribus simulandum est\ndicere, quod Cicero pro Cluentio facit circa iudiciariam legem;\nnonnunquam, quasi interpellemur ab iis, subsistere; saepe convertenda ad\nipsos oratio; hortandi ut sinant nos uti nostro consilio. ita\nsurrepetur animo iudicis et, dum sperat probationem pudoris,\nasperioribus illis minus repugnabit.\nquae cum receperit, etiam verecundiae defensioni facilior\nerit. sic utraque res invicem iuvabit, eritque iudex circa\nius nostrum spe modestiae attentior, circa modestiam iuris probatione\nproclivior.\nsed ut non semper necessaria aut utilis est partitio, ita opportune adhibita plurimum\norationi lucis et gratiae confert. neque\nenim solum id efficit, ut clariora fiant, quae dicuntur, rebus velut ex\nturba extractis et in conspectu iudicum positis; sed reficit quoque\naudientem certo singularum partium fine, non aliter quam facientibus\niter multum detrahunt fatigationis notata inscriptis lapidibus spatia.\nnam et exhausti laboris nosse mensuram voluptati est, et\nhortatur ad reliqua fortius exsequenda scire quantum supersit.\nnihil enim longum videri necesse est, in quo, quid\nultimum sit, certum est.\nnec immerito multum ex diligentia partiendi tulit laudis Q.\nHortensius, cuius tamen divisionem in digitos diductam nonnunquam Cicero\nleviter eludit. nam est suus et in gestu modus, et vitanda,\nutique maxime, concisa nimium et velut articulosa partitio.\nnam et auctoritati plurimum detrahunt minuta illa nec iam\nmembra sed frusta, et huius gloriae cupidi, quo subtilius et copiosius\ndivisisse videantur, et supervacua adsumunt et quae natura singularia\nsunt secant, nec tam plura faciunt quam minora; deinde cum fecerunt\nmille particulas, in eandem incidunt obscuritatem, contra quam partitio\ninventa est.\net divisa autem et simplex propositio, quotiens utiliter\nadhiberi potest, primum debet esse aperta atque lucida (nam quid sit\nturpius, quam id esse obscurum ipsum, quod in eum solum adhibetur usum,\nne sint cetera obscura?), tum brevis nec ullo supervacuo onerata verbo.\nnon enim, quid dicamus, sed de quo dicturi simus\nostendimus.\nobtinendum etiam, ne quid in ea desit, ne quid supersit.\nsuperest autem sic fere, cum aut in species partimur,\nquod in genera partiri sit satis, aut genere posito subiicitur species,\nut dicam de virtute, iustitia, continentia, cum\niustitia atque continentia virtutis sint species.\npartitio prima est, quid sit de quo conveniat, quid de quo\nambigatur. in eo, quod convenit, quid adversarius fateatur,\nquid nos; in eo, de quo ambigitur, quae nostrae propositiones, quae\npartis adversae. pessimum vero, non eodem ordine exsequi, quo\nquidque proposueris.\nfuerunt et clari quidem auctores, quibus solum videretur oratoris\nofficium docere; namque et adfectus duplici ratione excludendos\nputabant, primum quia vitium esset omnis animi perturbatio, deinde quia\niudicem a veritate depelli misericordia gratia similibusque non\noporteret, et voluptatem audientium petere, cum vincendi tantum gratia\ndiceretur, non modo agenti supervacuum, sed vix etiam viro dignum\narbitrabantur;\nplures vero, qui nec ab illis sine dubio partibus rationem orandi\nsummoverent, hoc tamen proprium atque praecipuum crederent opus, sua\nconfirmare et quae ex adverso proponerentur refutare.\nutrumcunque est (neque enim hoc loco meam interpono\nsententiam), hic erit liber illorum opinione maxime necessarius, quia\ntoto haec sola tractantur; quibus sane et ea, quae de iudicialibus\ncausis iam dicta sunt, serviunt.\nnam neque prooemii neque narrationis est alius usus, quam ut\niudicem huic praeparent; et status nosse atque ea, de quibus supra scripsimus, intueri supervacuum foret, nisi\nad hanc perveniremus.\ndenique ex quinque quas iudicialis materiae fecimus partibus,\nquaecunque alia potest aliquando necessaria causae non esse; lis nulla\nest, cui probatione opus non sit. eius praecepta sic optime\ndivisuri videmur, ut prius, quae in commune ad omnes quaestiones\npertinent, ostendamus; deinde, quae in quoque causae genere propria\nsint, exsequamur.\nac prima quidem illa partitio ab Aristotele tradita consensum\nfere omnium meruit, alias esse probationes, quas extra dicendi rationem\nacciperet orator, alias, quas ex causa traheret ipse et quodam modo\ngigneret. ideoque illas ἀτέχνους, id est inartificiales, has ἐντέχνους, id est artificiales, vocaverunt.\nex illo priore genere sunt praeiudicia, rumores, tormenta,\ntabulae, iusiurandum, testes, in quibus pars maxima contentionum\nforensium consistit. sed ut ipsa per se carent arte, ita\nsummis eloquentiae viribus et adlevanda sunt plerumque et refellenda.\nquare mihi videntur magnopere damnandi, qui totum hoc\ngenus a praeceptis removerunt.\nnec tamen in animo est omnia, quae aut pro his aut contra dici\nsolent, complecti. non enim communes locos tradere\ndestinamus, quod esset operis infiniti, sed viam quandam atque rationem. Quibus demonstratis,\nnon modo in exsequendo suas quisque vires debet adhibere, sed etiam\ninveniendo similia, ut quaeque condicio litium poscet. neque\nenim de omnibus causis dicere quisquam potest saltem praeteritis, ut\ntaceam de tuturis.\niam praeiudiciorum vis omnis tribus in generibus versatur:\nrebus, quae aliquando ex paribus causis sunt iudicatae, quae exempla\nrectius dicuntur, ut de rescissis patrum testamentis vel contra filios\nconfirmatis; iudiciis ad ipsam causam pertinentibus, unde etiam nomen\nductum est, qualia in Oppianicum facta dicuntur et a senatu adversus\nMilonem; aut cum de eadem causa pronuntiatum est, ut in reis deportatis\net assertione secunda et partibus centumviralium, quae in duas hastas\ndivisae sunt.\nconfirmantur praecipue duobus: auctoritate eorum, qui\npronuntiaverunt, et similitudine rerum, de quibus quaeritur; refelluntur\nautem raro per contumeliam iudicum, nisi forte\nmanifesta in iis culpa erit. vult enim cognoscentium quisque\nfirmam esse alterius sententiam, et ipse pronuntiaturus, nec libenter\nexemplum, quod in se fortasse recidat, facit.\nconfugiendum ergo est in duobus superioribus, si res feret, ad\naliquam dissimilitudinem causae; vix autem ulla est per omnia alteri\nsimilis. si id non continget aut eadem causa erit, actionum\nincusanda negligentia aut de infirmitate personarum querendum, contra\nquas erit iudicatum, aut de gratia, quae testes corruperit, aut de\ninvidia aut de ignorantia, aut videndum, quid causae\npostea accesserit. quorum si nihil erit, licet tamen dicere\nmultos iudiciorum casus ad inique pronuntiandum valere ideoque damnatum\nRutilium, absolutos Clodium atque Catilinam. rogandi etiam\niudices, ut rem potius intueantur ipsam, quam iuri iurando alieno suum\ndonent.\nadversus consulta autem senatus et decreta principum vel\nmagistratuum remedium nullum est, nisi aut inventa quantulacunque causae\ndifferentia aut aliqua vel eorundem vel eiusdem potestatis hominum\nposterior constitutio, quae sit priori contraria; quae si deerunt, lis\nnon erit.\nfamam atque rumores pars altera consensum civitatis et velut\npublicum testimonium vocat, altera sermonem sine ullo certo auctore\ndispersum, cui malignitas initium dederit, incrementum credulitas; quod\nnulli non etiam innocentissimo possit accidere fraude inimicorum falsa\nvulgantium. exempla utrinque non deerunt.\nsicut in tormentis quoque, qui est locus frequentissimus, cum\npars altera quaestionem vera fatendi necessitatem vocet, altera saepe\netiam causam falsa dicendi, quod aliis patientia facile mendacium\nfaciat, aliis infirmitas necessarium. quid attinet de his\nplura? plenae sunt orationes veterum ac novorum.\nquaedam tamen in hac parte erunt propria cuiusque litis.\nnam sive de habenda quaestione agetur, plurimum\nintererit, quis et quem postulet aut offerat et in quem et ex qua causa;\nsive iam erit habitat, quis ei praefuerit, quis et quomodo sit tortus,\nincredibilia dixerit an inter se constantia, perseveraverit in eo quod\ncoeperat. an aliquid dolore mutarit, prima parte quaestionis an\nprocedente cruciatu. Quae utrinque tam infinita\nsunt quam ipsa rerum varietas.\ncontra tabulas quoque saepe dicendum est, cum eas non solum\nrefelli sed etiam accusari sciamus esse usitatum. cum sit\nautem in his aut scelus signatorum aut ignorantia, tutius ac facilius\nid, quod secundo loco diximus, tractatur, quod pauciores rei fiunt.\nsed hoc ipsum argumenta ex causa trahit, si forte aut\nincredibile est id actum esse, quod tabulae continent, aut, ut\nfrequentius evenit, aliis probationibus aeque inartificialibus solvitur;\nsi aut is in quem signatum est, aut aliquis signator dicitur afuisse vel\nprius esse defunctus; si tempora non congruunt; si vel antecedentia vel\ninsequentia tabulis repugnant. inspectio etiam ipsa saepe\nfalsum deprehendit.\niusiurandum litigatores aut offerunt suum aut non recipiunt\noblatum, aut ab adversario exigunt aut recusant, cum ab ipsis exigatur.\nofferre suum sine illa condicione, ut vel adversarius\niuret, fere improbum est.\nqui tamen id faciet, aut vita se tuebitur, ut eum non sit credibile peieraturum; aut ipsa vi religionis, in qua\nplus fidei consequetur, si id egerit, ut non cupide ad hoc descendere\nsed ne hoc quidem recusare videatur; aut, si causa patietur, modo litis,\npropter quam devoturus se ipse non fuerit; aut praeter alia causae\ninstrumenta adiicit ex abundanti hanc quoque conscientiae suae fiduciam.\nqui non recipiet, et iniquam condicionem et a multis contemni\niurisiurandi metum dicet, cum etiam philosophi quidam sint reperti, qui\ndeos agere rerum humanarum curam negarent; eum vero, qui nullo deferente\niurare sit paratus, et ipsum velle de causa sua pronuntiare et, quam id\nquod offert leve ac facile credat, ostendere.\nat is, qui defert, agere modeste videtur, cum litis\nadversarium iudicem faciat, et eum cuius cognitio est onere liberat, qui\nprofecto alieno iureiurando stari quam suo mavult.\nquo difficilior recusatio est, nisi forte res est ea, quam\ncredibile sit notam ipsi non esse. quae excusatio si deerit,\nhoc unum relinquetur, ut invidiam sibi quaeri ab\nadversario dicat atque id agi, ut in causa, in qua vincere non possit,\nqueri possit; itaque hominem quidem malum occupaturum hanc condicionem\nfuisse, se autem probare malle quae adfirmet, quam dubium cuiquam\nrelinquere, an peierarit.\nsed nobis adolescentibus seniores in agendo facti praecipere\nsolebant, ne temere unquam iusiurandum deferremus, sicut neque optio\niudicis adversario esset permittenda nec ex advocatis partis adversae\niudex eligendus; nam, si dicere contraria turpe advocato videretur,\ncerte turpius habendum, facere quod noceat.\nMaximus tamen patronis circa testimonia sudor est.\nea dicuntur aut per tabulas aut a praesentibus.\nsimplicior contra tabulas pugna. nam et minus\nobstitisse videtur pudor inter paucos signatores, et pro diffidentia\npremitur absentia. si reprehensionem non capit ipsa persona,\ninfamare signatores licet.\ntacita praeterea quaedam cogitatio refragatur his omnibus,\nquod nemo per tabulas dat testimonium nisi sua voluntate; quo ipso non\nesse amicum ei se, contra quem dicit, fatetur.\nneque tamen protinus cesserit orator, quo minus et amicus\npro amico et inimicus contra inimicum possit verum, si integra sit ei\nfides, dicere. sed late locus uterque tractatur.\ncum praesentibus vero ingens dimicatio est, ideoque velut\nduplici contra eos proque iis acie confligitur actionum et\ninterrogationum. in actionibus primum generaliter pro\ntestibus atque in testes dici solet. et hic communis locus,\ncum pars altera nullam firmiorem probationem esse contendit, quam quae\nsit hominum scientia nixa; altera ad detrahendam illis fidem omnia, per\nquae fieri soleant falsa testimonia, enumerat.\nsequens ratio est cum specialiter quidem, sed tamen multos\npariter invadere patroni solent. nam et gentium simul\nuniversarum elevata testimonia ab oratoribus scimus et tota genera\ntestimoniorum: ut de auditionibus; non enim ipsos esse testes sed\niniuratorum adferre voces; ut in causis repetundarum, qui se reo\nnumerasse pecunias iurant, litigatorum non testium habendos loco.\ninterim adversus singulos dirigitur actio; quod insectationis\ngenus et permixtum defensioni legimus in\norationibus plurimis et separatim editum, sicut in Vatinium testem.\ntotum igitur excutiamus locum, quando universam institutionem\naggressi sumus. sufficiebant alioqui libri duo a Domitio Afro\nin hanc rem compositi, quem adolescentulus senem colui, ut non lecta\nmili tantum ea, sed pleraque ex ipso sint cognita. is\nverissime praecepit primum esse in hac parte officium oratoris, ut totam\ncausam familiariter norit; quod sine dubio ad omnia pertinet.\nid quomodo contingat, explicabimus, cum ad destinatum huic\nparti locum venerimus. ea res suggeret materiam\ninterrogationi et veluti tela ad manum subministrabit; eadem docebit, ad\nquae iudicis animus actione sit praeparandus. debet enim vel\nfieri vel detrahi testibus fides oratione perpetua, quia sic quisque\ndictis movetur, ut est ad credendum vel non credendum ante formatus.\net quoniam duo genera sunt testium, aut voluntariorum aut\neorum, quibus in iudiciis publicis lege denuntiari solet, quorum altero\npars utraque utitur, alterum accusatoribus tantum concessum est,\nseparemus officium dantis testes et refellentis.\nqui voluntarium producit, scire quid is dicturus sit potest; ideoque faciliorem videtur in rogando\nhabere rationem. sed haec quoque pars acumen ac vigilantiam\nposcit, providendumque, ne timidus, ne inconstans,\nne imprudens testis sit; turbantur enim et a patronis diversae partis\ninducuntur in laqueos et plus deprehensi nocent quam firmi et interriti\nprofuissent. multum igitur domi ante versandi, variis\npercontationibus, quales haberi ab adversario possint, explorandi sunt.\nsic fit, ut aut constent sibi aut, si quid titubaverint,\nopportuna rursus eius a quo producti sunt interrogatione velut in gradum\nreponantur. in iis quoque adhuc,\nqui constiterint sibi, vitandae insidiae; nam frequenter subiici ab\nadversario solent et omnia profutura polliciti diversa respondent et\nauctoritatem habent non arguentium illa, sed confitentium.\nexplorandum igitur, quas causas laedendi adversarium adferant;\nnec id sat est inimicos fuisse, sed an desierint, an per hoc ipsum\nreconciliari velint, ne corrupti sint, ne paenitentia propositum mutaverint. quod cum in iis quoque, qui\nea, quae dicturi videntur, re vera sciunt, necessarium est praecavere;\nmulto magis in iis, qui se dicturos, quae falsa sunt, pollicentur.\nnam et frequentior eorum paenitentia est et promissum\nsuspectius et, si perseverarint, reprehensio facilior.\neorum vero, quibus denuntiatur, pars testium est quae reum\nlaedere velit, pars quae nolit, idque interim scit accusator interim\nnescit. fingamus in praesentia scire; in utroque tamen genere\nsummis artibus interrogantis opus est.\nnam si habet testem cupidum laedendi, cavere debet hoc ipsum,\nne cupiditas eius appareat, nec statim de eo, quod in iudicium venit,\nrogare, sed aliquo circuitu ad id pervenire, ut illi, quod maxime dicere\nvoluit,videatur expressum; nec nimium instare interrogationi,ne ad omnia\nrespondendo testis fidem suam minuat, sed in tantum evocare eum, quantum\nsumere ex uno satis sit.\nat in eo, qui verum invitus dicturus est, prima felicitas\ninterrogantis extorquere quod is noluerit. hoc non alio modo\nfieri potest quam longius interrogatione repetita.\nrespondebit enim, quae nocere causae non arbitrabitur; ex pluribus deinde, quae confessus\nerit, eo perducetur ut quod dicere non vult negare non possit.\nnam ,\nut in oratione sparsa plerumque colligimus argumenta, quae per se nihil\nreum aggravare videantur, congregatione deinde eorum factum convincimus,\nita huiusmodi testis multa de anteactis, multa de insecutis, loco,\ntempore, persona, ceteris est interrogandus, ut in aliquod responsum\nincidat, post quod illi vel fateri quae volumus necesse sit vel iis quae\niam dixerit repugnare.\nid si non contingit, reliquum erit, ut eum nolle dicere\nmanifestum sit, protrahendusque, ut in aliquo, quod vel extra causam\nsit, deprehendatur; tenendus etiam diutius, ut omnia ac plura quam res\ndesiderat pro reo dicendo suspectus iudici fiat; quo non minus nocebit,\nquam si vera in reum dixisset.\nat si (quod secundo loco diximus) nesciet actor, quid\npropositi testis attulerit, paulatim et, ut dicitur, pedetentim\ninterrogando experietur animum eius et ad id responsum quod eliciendum\nerit per gradus ducet.\nsed , quia nonnunquam sunt hae quoque testium artes, ut\nprimo ad voluntatem respondeant, quo maiore fide diversa postea dicant,\nest actoris suspectum\ntestem, dum prodest, dimittere.\npatronorum in parte expeditior, in parte difficilior\ninterrogatio est. difficilior hoc, quod raro unquam possunt\nante indicium scire, quid testis dicturus sit; expeditior, quod, cum\ninterrogandus est, sciunt quid dixerit.\nitaque , quod in eo incertum est, cura et inquisitione opus\nest, quis reum premat, quas et quibus ex causis inimicitias habeat:\neaque in oratione praedicenda atque amolienda sunt, sive odio conflatos\ntestes sive invidia sive gratia sive pecunia videri volumus.\net si deficietur numero pars diversa, paucitatem; si\nabundabit, conspirationem; si humiles producet, vilitatem; si potentes,\ngratiam oportebit incessere.\nplus tamen proderit causas, propter quas reum laedant,\nexponere; quae sunt variae et pro condicione cuiusque litis aut\nlitigatoris. nam contra illa, quae supra diximus, simili\nratione responderi locis communibus solet, quia ut in paucis atque\nhumilibus accusator simplicitate gloriari potest, quod neminem praeter\neos, qui possint scire, quaesierit et multos atque\nhonestos commendare aliquanto est facilius.\nverum interim et singulos ut exornare, ita destruere\ncontingit, aut recitatis in actione testimoniis aut\ntestibus nominatis. quod iis temporibus, quibus testis non\npost finitas actiones rogabatur, et facilius et frequentius fuit.\nquid autem in quemque testium dicendum sit, sumi nisi ex\nipsorum personis non potest.\nreliquae interrogandi sunt partes. qua in re primum\nest nosse testem. nam timidus terreri, stultus decipi,\niracundus concitari, ambitiosus inflari potest; prudens vero et constans\nvel tanquam inimicus et pervicax dimittendus statim vel non\ninterrogatione, sed brevi interlocutione patroni refutandus est aut\naliquo, si continget, urbane dicto refrigerandus aut, si quid in eius\nvitam dici poterit, infamia criminum destruendus.\nprobos quosdam et verecundos non aspere incessere profuit; nam\nsaepe, qui adversus insectantem pugnassent, modestia mitigantur.\nomnis autem interrogatio aut in causa est aut extra\ncausam. in causa, sicut accusatori praecepimus, patronus quoque altius et unde nihil suspecti sit\nrepetita percontatione, priora sequentibus applicando saepe eo perducit\nhomines, ut invitis quod prosit extorqueat.\neius rei sine dubio neque disciplina ulla in scholis neque\nexercitatio traditur, et naturali magis acumine aut usu contingit haec\nvirtus. si quod tamen exemplum ad imitationem demonstrandum\nsit, solum est, quod ex dialogis Socraticorum maximeque Platonis duci\npotest; in quibus adeo scitae sunt interrogationes, ut, cum plerisque\nbene respondeatur, res tamen ad id quod volunt efficere perveniat.\nillud fortuna interim praestat, ut aliquid, quod inter se\nparum consentiat, a teste dicatur; interim, quod saepius evenit, ut\ntestis testi diversa dicat. acuta autem interrogatio ad hoc,\nquod casu fieri solet,\netiam ratione perducet. extra causam quoque multa, quae\nprosint, rogari solent, de vita testium aliorum, de sua quisque, si\nturpitudo, si humilitas, si amicitia accusatoris, si inimicitiae cum\nreo, in quibus aut dicant aliquid quod prosit, aut in mendacio vel cupiditate laedendi deprehendantur. sed in\nprimis interrogatio cum debet esse circumspecta,\nquia multa contra patronos venuste testis saepe respondet, eique\npraecipue vulgo favetur; tum verbis quam maxime ex medio sumptis, ut qui\nrogatur (is autem est saepius imperitus) intelligat aut ne intelligere\nse neget, quod interrogantis non leve frigus est.\nillae vero pessimae artes, testem subornatum in subsellia\nadversarii mittere, ut inde excitatus plus noceat vel dicendo contra\nreum cum quo sederit, vel, cum adiuvisse testimonio videbitur, faciendo\nex industria multa immodeste atque intemperanter, per quae non a se\ntantum dictis detrahat fidem, sed ceteris quoque, qui profuerant,\nauferat auctoritatem; quorum mentionem habui, non ut fierent, sed ut\nvitarentur. saepe inter se collidi solent inde testatio hinc\ntestes; locus utrinque; haec enim se pars iureiurando, ilia consensa\nsignantium tuetur.\nsaepe inter testes et argumenta quaesitum est. inde\nscientiam in testibus et religionem, ingenia esse\nin argumentis dicitur; hinc testem gratia, metu, pecunia, ira, odio,\namicitia, ambitu fieri; argumenta ex natura duci, in his iudicem sibi,\nin illis alii credere.\ncommunia haec pluribus causis, multumque iactata sunt et\nsemper tamen iactabuntur. aliquando utrinque sunt testes, et\nquaestio sequitur ex ipsis, utri meliores viri; ex causis, utri magis\ncredibilia dixerint; ex litigatoribus, utri gratia magis valuerint.\nhis adiicere si qui volet ea, quae divina testimonia vocant,\nex responsis, oraculis, ominibus, duplicem sciat esse eorum tractatum;\ngeneralem alterum, in quo inter Stoicos et Epicuri sectam secutos pugna\nperpetua est, regaturne providentia mundus; specialem alterum circa\npartes divinationis, ut quaeque in quaestionem cadit.\naliter enim oraculorum aliter haruspicum augurum, coniectorum,\nmathematicorum fides confirmari aut refelli potest, cum sit rerum\nipsarum ratio diversa. circa eiusmodi quoque instrumenta\nfirmanda vel destruenda multum habet operis oratio, si quae sint voces\nper vinum, somnum, dementiam emissae, vel excepta\nparvulorum indicia, quos pars altera nihil fingere, altera nihil\niudicare dictura est. nec tantum praestari hoc genus\npotenter,\nsed etiam, ubi non est, desiderari solet: pecuniam dedisti; quis numeravit? ubi? unde?\nvenenum arguis; ubi emi? a quo? quanti? per quem\ndedi? quo conscio?\nquae fere omnia pro Cluentio\nCicero in crimine veneficii excutit. haec de inartificialibus\nquam brevissime potui.\npars altera probationum, quae est tota in arte constatque\nrebus ad faciendam fidem appositis, plerumque aut omnino negligitur aut\nlevissime attingitur ab iis, qui argumenta velut horrida et confragosa\nvitantes amoenioribus locis desident, neque aliter quam ii, qui\ntraduntur a poetis gustu cuiusdam apud Lotophagos graminis et Sirenum\ncantu deleniti voluptatem saluti praetulisse, dum laudis falsam imaginem\npersequuntur, ipsa, propter quam dicitur, victoria cedunt.\natqui cetera, quae continuo magis orationis tractu decurrunt,\nin auxilium atque ornamentum argumentorum comparantur, nervisque illis,\nquibus causa continetur, adiiciunt inducti super\ncorporis speciem: ut, si forte quid factum ira vel metu vel cupiditate\ndicatur, latius, quae cuiusque adfectus natura sit, prosequamur.\niisdem laudamus, incusamus, augemus, minuimus,\ndescribimus, deterremus, querimur, consolamur, hortamur.\nsed horum esse opera in rebus aut certis aut de quibus\ntanquam certis loquimur potest. nec abnuerim esse aliquid in\ndelectatione, multum vero in commovendis adfectibus; sed haec ipsa plus\nvalent, cum se didicisse iudex putat, quod consequi nisi argumentatione\naliaque omni fide rerum non possumus.\nquorum priusquam partiamur species, indicandum est esse\nquaedam in omni probationum genere communia. nam neque ulla\nquaestio est, quae non sit aut in re aut in persona; neque esse\nargumentorum loci possunt nisi in iis, quae rebus aut personis accidunt,\neaque aut per se inspici solent aut ad aliud referri; nec ulla\nconfirmation nisi aut ex consequentibus aut ex repugnantibus, et haec\nnecesse est aut ex praeterito tempore aut ex coniuncto aut ex insequenti\npetere; nec ulla res probari nisi ex alia potest, eaque sit oportet aut\nmaior aut par aut minor.\nargumenta vero reperiuntur aut in quaestionibus, quae etiam\nseparatae a complexu rerum personarumque spectari per se possint, aut in\nipsa causa, cum invenitur aliquid in ea non ex\ncommuni ratione ductum, sed eius iudicii, de quo cognoscitur, proprium.\nprobationum praeterea omnium aliae sunt necessariae,\naliae credibiles, aliae non repugnantes.\net adhuc omnium probationum quadruplex ratio est, ut vel quia\nest aliquid, aliud non sit; ut dies est,\nnox non est; vel quia est aliquid, et aliud sit: sol est supra terram, dies est; vel\nquia aliquid non est, aliud sit: nox non\nest, dies est; vel quia aliquid non est, nec aliud sit: non est rationalis, nec homo est.\n\nhis in universum praedictis partes subiiciam.\nomnis igitur probatio artificialis constat aut signis aut\nargumentis aut exemplis. nec ignoro plerisque videri signa\npartem argumentorum. quae mihi separandi ratio haec fuit\nprima, quod sunt paene ex illis inartificialibus; cruenta enim vestis et\nclamor et livor et talia sunt instrumenta, qualia tabulae, rumores,\ntestes; nec inveniuntur ab oratore, sed ad eum cum ipsa causa\ndeferuntur;\naltera, quod signa, sive indubitata sunt, non sunt argumenta, quia, ubi\nilia sunt, quaestio non est, argumento autem nisi in re controversa\nlocus esse non potest; sive dubia, non sunt argumenta sed ipsa\nargumentis egent.\ndividuntur autem in has duas primas species, quod eorum alia sunt, ut dixi, quae necessaria\nsunt, alia quae non necessaria. Priora illa sunt quae aliter habere se\nnon possunt, quae Graeci vocant τεκμήρια, quia sunt ἄλυτα\nσημεῖα, quae mihi vix pertinere ad praecepta artis\nvidentur; nam ubi est signum insolubile, ibi ne lis quidem est.\nid autem accidit, cum quid aut necesse est fieri factumve esse\naut omnino non potest fieri vel esse factum; quo in causis posito non\nest lis facti. hoc genus per omnia tempora perpendi solet.\nnam et coisse eam cum viro, quae peperit, quod est praeteriti,\net fluctus esse, cum magna vis venti in mare incubuit, quod coniuncti,\net eum mori, cuius cor est vulneratum, quod futuri, necesse est.\nnec fieri potest, ut ibi messis sit, ubi satum non est,\nut quis Romae sit, cum est Athenis, ut sit ferro vulneratus, qui sine\ncicatrice est.\nsed quaedam et retrorsum idem valent, ut vivere hominem qui\nspirat, et spirare qui vivit. quaedam in contrarium non\nrecurrent; nec enim, quia movetur qui ingreditur, etiam ingreditur qui\nmovetur.\nquare potest et coisse cum viro, quae non peperit, et non\nesse ventus in mari, cum est fluctus, neque utique cor eius vulneratum\nesse, qui perit. ac similiter satum fuisse potest, ubi non\nfuit messis, nec fuisse Romae, qui non fuit\nAthenis, nec fuisse ferro vulneratus, qui habet cicatricem.\nalia sunt signa non necessaria, quae εἰκότα Graeci vocant; quae etiamsi ad tollendam\ndubitationem sola non sufficiunt, tamen adiuncta\nceteris plurimum valent.\nsignum vocatur, ut dixi, σημεῖον quamquam id quidam indicium quidam vestigium\nnominaverunt, per quod alia res intellegitur, ut per sanguinem caedes.\nat sanguis vel ex hostia respersisse uestem potest vel\ne naribus profluxisse: non utique, qui vestem cruentam habuerit,\nhomicidium fecerit.\nsed ut per se non sufficit, ita ceteris adiunctum testimonii\nloco ducitur, si inimicus, si minatus ante, si eodem in loco fuit;\nquibus signum cum accessit, efficit ut, quae suspecta erant, certa\nvideantur.\nalioqui sunt quaedam signa utrique parti communia, ut livores,\ntumores (nam videri possunt et veneficii et cruditatis) et vulnus in\npectore sua manu et aliena perisse dicentibus, in quo est.\nhaec proinde firma habentur atque extrinsecus adiuvantur.\neorum autem, quae signa sunt quidem, sed non necessaria, genus\nHermagoras putat, non esse virginem Atalantam, quia\ncum iuvenibus per silvas vagetur. quod si receperimus,\nvereor, ne omnia quae ex facto ducuntur signa faciamus. eadem\ntamen ratione qua signa tractantur.\nnec mihi videntur Areopagitae, cum damnaverint puerum\ncoturnicum oculos eruentem, aliud iudicasse quam id signum esse\nperniciosissimae mentis multisque malo futurae, si adolevisset.\nunde Spurii Maelii Marcique Manlii popularitas signum\nadfectati regni est existimatum.\nsed vereor, ne longe nimium nos ducat haec via.\nnam si est signum adulterae lavari cum viris, erit et\nconvivere cum adolescentibus, deinde etiam familiariter alicuius\namicitia uti; fortasse corpus vulsum, fractum incessum, vestem muliebrem\ndixerit mollis et parum viri signa, si cui (cum signum id proprie sit,\nquod ex eo, de quo quaeritur, natum sub oculos venit) ut sanguis e\ncaede, ita illa ex impudicitia fluere videantur.\nea quoque quae, quia plerumque observata sunt, vulgo signa\ncreduntur, ut prognostica. vento rubet\naurea Phoebe et cornix plena\npluviam vocat improba voce, si causas ex qualitate caeli trahunt, sane ita appellentur.\nnam si vento rubet luna, signum venti est rubor. et\nsi, ut idem poeta colligit, densatus et laxatus aer facit, ut sit inde\nille avium concentus, idem sentiemus. sunt autem signa etiam\nparva magnorum, ut vel haec ipsa cornix; nam maiora minorum esse, nemo\nmiratur.\nnunc de argumentis. hoc enim nomine complectimur\nomnia, quae Graeci ἐνθυμήματα, ἐπιχειρήματα,\nἀποδείξεις, vocant, quanquam apud illos est aliqua horum\nnominum differentia, etiamsi vis eodem fere tendit. nam\nenthymema (quod nos commentum sane aut commentationem interpretemur,\nquia aliter non possumus, Graeco melius usuri) unum intellectum habet,\nquo omnia mente concepta significat (sed nunc non de eo loquimur);\nalterum, quo sententiam cum ratione;\ntertium, quo certam quandam argumenti conclusionem vel ex consequentibus\nvel ex repugnantibus, quanquam de hoc parum convenit. sunt\nenim, qui illud prius epichirema dicant, pluresque invenias in ea\nopinione, ut id demum, quod pugna constat, enthymema accipi velint, et\nideo illud Cornificius contrarium appellat.\nhunc alii rhetoricum syllogismum, alii imperfectum syllogismum\nvocaverunt, quia nec distinctis nec totidem partibus concluderetur; quod sane non utique ab oratore desideratur.\nepichirema Valgius aggressionem vocat; verius autem iudico,\nnon nostram administrationem sed ipsam rem quam aggredimur, id est\nargumentum, quo aliquid probaturi sumus, etiamsi nondum verbis\nexplanatum, iam tamen mente conceptum, epichirema dici.\naliis videtur non destinata vel inchoata, sed perfecta\nprobatio hoc nomen accipere, ultima specie; ideoque propria eius\nappellatio et maxime in usu est posita, qua significatur certa quaedam\nsententiae comprehensio, quae ex tribus minimum partibus constat.\nquidam epichirema rationem appellarunt, Cicero melius\nratiocinationem, quanquam et ille nomen hoc duxisse magis a syllogismo\nvidetur. nam et statum syllogisticum ratiocinativum appellat,\nexemplisque utitur philosophorum. et quoniam est quaedam\ninter syllogismum et epichirema vicinitas, potest videri hoc nomine\nrecte abusus.\nἈπόδειξις est evidens probatio, ideoque\napud Geometras γραμμικαὶ ἀποδείξεις\ndicuntur Hanc et ab epichiremate Caecilius putat differre solo genere\nconclusionis et esse apodixin imperfectum epichirema eadem causa, qua\ndiximus enthymema syllogismo distare. nam et epichirema\nsyllogismi pars est. quidam inesse epichiremati apodixin\nputant et esse partem eius confirmantem.\nutrumque autem quanquam diversi auctores eodem modo finiunt,\nut sit ratio per ea, quae certa sunt, fidem dubiis adferens; quae natura\nest omnium argumentorum, neque enim certa incertis declarantur.\nhaec omnia generaliter πίστεις appellant, quod etiamsi propria interpretatione\ndicere fidem possumus, apertius tamen probationem interpretabimur.\nsed argumentum quoque plura significat.\nnam et fabulae ad actum scenarum compositae argumenta\ndicuntur, et orationum Ciceronis velut thema ipse exponens Pedianus, argumentum , inquit, tale est; et ipse Cicero ad Brutum ita scribit:\nueritus fortasse, ne nos in Catonem nostrum\ntransferremus illinc aliquid, etsi argumentum simile non\nerat.\nquo apparet omnem ad scribendum destinatam\nmateriam ita appellari.\nnec mirum, cum id inter opifices quoque vulgatum sit, unde\nVergilius, argumentum ingens;\nvulgoque paulo numerosius opus dicitur argumentosum. sed\nnunc de eo dicendum argumento est, quod probationem praestat.\nCelsus quidem probationem, indicium, fidem,\nadgressionem eiusdem rei nomina facit, parum distincte, ut arbitror.\nnam probatio et fides efficitur non tantum per haec quae sunt\nrationis, sed etiam per inartificialia. signum autem, quod\nille indicium vocat, ab argumentis iam separavi. ergo , cum\nsit argumentum ratio probationem praestans, qua\ncolligitur aliud per aliud, et quae quod est dubium per id quod dubium\nnon est confirmat, necesse est esse aliquid in causa, quod probatione\nnon egeat.\nalioqui nihil erit quo probemus, nisi fuerit quod aut sit\nverum aut videatur, ex quo dubiis fides fiat. pro certis\nautem habemus primum, quae sensibus percipiuntur, ut quae uidemus,\naudimus, qualia sunt signa; deinde ea, in quae communi opinione\nconsensum est, deos esse,\npraestandam pietatem parentibus; praeterea, quae legibus cauta sunt,\nquae persuasione etiamsi non omnium hominum, eius tamen civitatis aut\ngentis, in qua res agitur, in mores recepta sunt, ut pleraque in iure\nnon legibus sed moribus constant; si quid inter utramque partem\nconvenit, si quid probatum est, denique cuicunque adversarius non\ncontradicit. sic enim fiet argumentum,\ncum providentia mundus regatur,\nadministranda respublica est ; sequitur ut administranda respublica sit, si liquebit\nmundum prouidentia regi.\ndebet etiam nota esse recte argumenta tractaturo vis et natura\nomnium rerum, et quid quaeque earum plerumque efficiat; hinc enim sunt,\nquae εἰκότα dicuntur.\ncredibilium autem genera sunt tria: unum firmissimum, quia\nfere accidit, ut liberos a parentibus amari;\nalterum velut propensius, eum qui recte valeat in crastinum perventurum;\ntertium tantum non repugnans, in domo furtum factum ab eo qui domi fuit.\nideoque Aristoteles in secundo de Arte Rhetorica libro\ndiligentissime est exsecutus, quid cuique rei et quid cuique homini\nsoleret accidere, et quas res quosque homines quibus rebus aut hominibus\nvel conciliasset vel alienasset ipsa natura: ut divitias quid sequatur\naut ambitum aut superstitionem, quid boni probent, quid mali petant,\nquid milites, quid rustici, quo quaeque modo res vitari vel appeti\nsoleat. verum hoc exsequi mitto;\nnon enim longum tantum, sed etiam impossibile aut potius infinitum est,\npraeterea positum in communi omnium intellectu. si quis tamen\ndesideraverit, a quo peteret, ostendi. omnia autem\ncredibilia,\nin quibus pars maxima consistit argumentationis, ex huiusmodi fontibus\nfluunt: an credibile sit a filio patrem occisum, incestum cum filia\ncommissum; et contra, veneficium in noverca, adulterium in luxurioso;\nilla quoque, an scelus palam factum, an falsum propter exiguam summam,\nquia suos quidque horum velut mores habet, plerumque tamen, non semper; alioqui indubitata essent, non argumenta.\nexcutiamus nunc argumentorum locos; quanquam quibusdam hi\nquoque, de quibus supra dixi, videntur. locos appello non, ut\nvulgo nunc intelliguntur, in luxuriam et adulterium et similia; sed\nsedes argumentorum, in quibus latent, ex quibus sunt petenda.\nnam ,\nut in terra non omni generantur omnia, nec avem aut feram reperias, ubi\nquaeque nasci aut morari soleat ignarus, et piscium quoque genera alia\nplanis gaudent alia saxosis, regionibus etiam litoribusque discreta\nsunt, nec helopem nostro mari aut scarum ducas, ita non omne argumentum\nundique venit ideoque non passim quaerendum est.\nmultus alioqui error est; exhausto labore, quod non ratione\nscrutabimur, non poterimus invenire nisi casu. at si\nscierimus, ubi quodque nascatur, cum ad locum ventum erit, facile quod\nin eo est pervidebimus.\nin primis igitur argumenta a persona ducenda sunt; cum sit,\nut dixi, divisio, ut omnia in haec duo partimur, res atque personas, ut\ncausa, tempus, locus, occasio, instrumentum, modus et cetera, rerum sint accidentia. personis autem non\nquidquid accidit exsequendum mihi est, ut plerique fecerunt, sed unde\nargumenta sumi possunt.\nea porro sunt, genus, nam similes parentibus ac maioribus suis\nplerumque creduntur, et nonnunquam ad honeste turpiterque vivendum inde\ncausae fluunt; natio, nam et gentibus proprii mores sunt, nec idem in\nbarbaro, Romano, Graeco probabile est;\npatria, quia similiter etiam civitatum leges, instituta, opiniones\nhabent differentiam; sexus, ut latrocinium facilius in viro, veneficium\nin femina credas; aetas, quia aliud aliis annis magis convenit; educatio\net disciplina, quoniam refert, a quibus et quo quisque modo sit\ninstitutus; habitus corporis,\nducitur enim frequenter in argumentum species libidinis, robur\npetulantiae, his contraria in diversum; fortuna, neque enim idem\ncredibile est in divite ac paupere, propinquis amicis clientibus\nabundante et his omnibus destitute; condicionis etiam distantia, nam\nclarus an obscurus, magistratus an privatus, pater an filius, civis an\nperegrinus, liber an servus, maritus an caelebs, parens liberorum an\norbus sit, plurimum distat; animi natura,\netenim avaritia, iracundia, misericordia, crudelitas, severitas aliaque\nhis similia adferunt frequenter fidem aut detrahunt, sicut victus\nluxuriosus an frugi an sordidus, quaeritur; studia\nquoque, nam rusticus, forensis, negotiator, miles, navigator, medicus\naliud atque aliud efficiunt.\nintuendum etiam, quid adfectet quisque, locuples videri an\ndisertus, iustus an potens. spectantur ante acta dictaque, ex\npraeteritis enim aestimari solent praesentia. his adiiciunt\nquidam commotionem; hanc accipi volunt temporarium animi motum, sicut\niram, pavorem;\nconsilia autem et praesentis et praeteriti et futuri temporis; quae\nmihi, etiamsi personis accidunt, per se referenda tamen ad illam partem\nargumentorum videntur, quam ex causis ducimus; sicut habitus quidam\nanimi, quo tractatur, amicus an inimicus. ponunt in persona\net nomen;\nquod quidem ei accidere necesse est, sed in argumentum raro cadit, nisi\ncum aut ex causa datum est, ut Sapiens, Magnus, Pius; aut et ipsum\nalicuius cogitationis attulit causam, ut Lentulo coniurationis, quod\nlibris Sibyllinis aruspicumque responsis dominatio dari tribus Corneliis\ndicebatur, seque eum tertium esse credebat post Sullam Cinnamque, quia\net ipse Cornelius erat. nam et illud apud Euripidem frigidum\nsane,\nquod nomen Polynicis, ut argumentum morum, frater incessit.\niocorum tamen ex eo frequens materia, qua Cicero in Verrem non semel usus est.\nhaec fere circa personas sunt aut his similia.\nneque enim complecti omnia vel hac in parte vel in\nceteris possumus, contenti rationem plura quaesituris ostendere.\nnunc ad res transeo, in quibus maxime sunt personis iuncta,\nquae agimus, ideoque prima tractanda. in omnibus porro,\nquae fiunt, quaeritur aut Quare? aut Ubi? aut Quando? aut Quomodo? aut\nPer quae facta sunt?\nducuntur igitur argumenta ex causis factorum vel futurorum;\nquarum materiam, quam quidam ὕλην,\nalii δύναμιν nominaverunt, in duo\ngenera, sed quaternas utriusque dividunt species. nam fere\nversatur ratio faciendi circa bonorum adeptionem, incrementum,\nconservationem, usum, aut malorum evitationem, liberationem,\nimminutionem, tolerantiam;\nquae et in deliberando plurimum valent. sed honestas causas habent recta, prava contra ex falsis\nopinionibus veniunt. nam est his initium ex iis, quae credunt\nbona aut mala; inde errores existunt et pessimi adfectus, in quibus sunt\nira, odium, invidia, cupiditas, spes, ambitus, audacia, metus, cetera\ngeneris eiusdem. accedunt aliquando fortuita, ebrietas,\nignorantia, quae interim ad veniam valent, interim ad probationem\ncriminis, ut si quis, dum alii insidiatur, alium dicitur interemisse.\ncausae porro non ad convincendum modo, quod obiicitur, sed ad\ndefendendum quoque excuti solent, cum quis se recte\nfecisse, id est honesta causa, contendit; qua de re latius in tertio\nlibro dictum est.\nfinitionis quoque quaestiones ex causis interim pendent.\nan tyrannicida, qui tyrannum, a quo deprehensus in\nadulterio fuerat, occidit? an sacrilegus, qui, ut hostes\nurbe expelleret, arma templo adfixa detraxit?\nducuntur argumenta et ex loco. spectatur enim ad\nfidem probationis, montanus an planus, maritimus an mediterraneus,\nconsitus an incultus, frequens an desertus, propinquus an remotus,\nopportunus consiliis an adversus; quam partem videmus vehementissime pro\nMilone tractasse Ciceronem.\net haec quidem ac similia ad coniecturam frequentius\npertinent, sed interim ad ius quoque: privatus an publicus, sacer an\nprofanus, noster an alienus; ut in persona, magistratus, pater,\nperegrinus. hinc enim quaestiones oriuntur:\nprivatam pecuniam sustulisti; uerum quia de\ntemplo, non furtum sed sacrilegium est. occidisti\nadulterum, quod lex permittit; sed quia in lupanari, caedes est.\niniuriam fecisti; sed quia magistratui, maiestatis\nactio est.\nvel contra: licuit , quia pater\neram, quia magistratus.\nsed circa facti\ncontrouersiam argumenta praestant, circa iuris lites materiam\nquaestionum. ad qualitatem quoque frequenter pertinet locus,\nneque enim idem ubique aut licet aut decorum\nest; quin etiam in qua quidque civitate quaeratur interest, moribus enim\net legibus distant.\nad commendationem quoque et invidiam valet. nam et\nAiax apud Ovidium: ante rates,\ninquit, agimus causam, et mecum confertur\nUlixes?\net Miloni inter cetera obiectum est, quod\nClodius in monumentis ab eo maiorum suorum esset occisus.\nad suadendi momenta idem valet, sicut tempus, cuius tractatum\nsubiungam. eius autem, ut alio loco iam dixi, duplex\nsignificatio est; generaliter enim et specialiter accipitur.\nprius illud est:—nunc, olim, sub Alexandro, cum apud\nIlium pugnatum est, denique praeteritum, instans, futurum.\nhoc sequens habet et constituta discrimina:—aestate,\nhieme, noctu, interdiu; et fortuita:—in pestilentia, in bello, in\nconvivio.\nLatinorum quidam satis significari putaverunt, si illud\ngenerale tempus, hoc speciale tempora vocarent. quorum\nutrorumque ratio et in consiliis quidem et in illo demonstrativo genere\nversatur, sed in iudiciis frequentissima est.\nnam et iuris quaestiones facit et qualitatem distinguit et ad\nconiecturam plurimum confert: ut cum interim\nprobationes inexpugnabiles adferat, quales sunt, si dicatur (ut supra\nposui) signator, qui ante diem tabularum decessit, aut commisisse\naliquid, vel cum infans esset vel cum omnino natus non esset;\npraeter id, quod omnia facile argumenta aut ex iis, quae ante rem facta\nsunt, aut ex coniunctis rei aut insequentibus ducuntur. ex\nantecedentibus: mortem minatus es, noctu\nexisti, proficiscentem antecessisti; causae quoque factorum\npraeteriti sunt temporis.\nsecundum tempus subtilius quidam, quam necesse erat,\ndiviserunt, ut esset iuncti sonus auditus\nest; adhaerentis clamor sublatus\nest.\ninsequentis sunt illa latuisti , profugisti, livores et tumores\napparuerunt.\niisdem temporum gradibus defensor\nutetur ad detrahendam ei quod obiicitur fidem.\nin his omnis factorum dictorumque ratio versatur, sed\ndupliciter. nam fiunt quaedam quia aliud postea futurum est,\nquaedam quia aliud ante factum est: ut, cum obiicitur reo lenocinii,\nspeciosae marito, quod adulterii damnatam quondam emerit; aut parricidii\nreo luxurioso, quod dixerit patri, non\namplius me obiurgabis.\nnam et ille non quia emit leno est, sed quia leno erat emit; nec\nhic, quia sic erat locutus, occidit, sed, quia erat occisurus, sic\nlocutus est.\ncasus autem, qui et ipse praestat argumentis locum, sine dubio\nest ex insequentibus, sed quadam proprietate distinguitur, ut si dicam:\nmelior dux Scipio quam Hannibal; vicit\nHannibalem. bonus gubernator; nunquam fecit naufragium.\nbonus agricola; magnos sustulit fructus.\n\net contra: sumptuosus\nfuit; patrimonium exhausit. turpiter vixit; omnibus\ninvisus est.\nintuendae sunt praecipueque in coniecturis et facultates;\ncredibilius est enim occisos a pluribus pauciores, a firmioribus\nimbecilliores, a vigilantibus dormientes, a praeparatis inopinantes;\nquorum contraria in diversum valent. haec et in deliberando\nintuemur, et in iudiciis ad duas res solemus referre, an voluerit quis,\nan potuerit; nam et voluntatem spes facit. hinc illa apud\nCiceronem coniectura, insidiatus est\nClodius Miloni, non Milo Clodio; ille cum servis robustis, hic cum\nmulierum comitatu, ille equis, hic in raeda, ille expeditus, hic\npaenula irretitus.\nfacultati autem licet instrumentum\nconiungere; sunt enim in parte facultatis et copiae. sed ex\ninstrumento aliquando etiam signa nascuntur, ut spiculum in corpore\ninventum.\nhis adiicitur modus, quem τρόπον dicunt, quo quaeritur, quemadmodum quid sit\nfactum. idque tum ad qualitatem scriptumque pertinet, ut si\nnegemus adulterum veneno licuisse occidere, tum ad coniecturas quoque,\nut si dicam bona mente factum, ideo palam; mala, ideo ex insidiis,\nnocte, in solitudine. in rebus autem omnibus,\nde quarum vi ac natura quaeritur, quasque etiam citra complexum\npersonarum ceterorumque ex quibus fit causa, per se intueri possumus,\ntria sine dubio rursus spectanda sunt, an\nsit, Quid sit, Quale sit.\nsed , quia sunt quidam\nloci argumentorum omnibus communes, dividi haec tria genera non possunt,\nideoque locis potius, ut in quosque incurrent, subiicienda sunt.\nducuntur ergo argumenta ex finitione seu fine; nam utroque\nmodo traditur. eius duplex ratio est; aut enim simpliciter\nquaeritur, sitne hoc virtus; aut praecedente finitione, quid sit virtus.\nid aut universum verbis complectimur, ut rhetorice est bene dicendi scientia;\naut per partes, ut rhetorice est inveniendi\nrecte et disponendi et eloquendi cum, firma memoria et cum dignitate\nactionis\n\nscientia.\npraeterea finimus aut vi, sicut superiora, aut ἐτυμολογίᾳ, ut si assiduum ab asse dando, et locupletem a locorum, pecuniosum a\npecorum copia. finitioni subiecta maxime videntur genus,\nspecies, differens,\nproprium; ex iis omnibus argumenta ducuntur. genus ad\nprobandam speciem minimum valet, plurimum ad refellendam.\nitaque non, quia est arbor, platanus est, at quod non est\narbor, utique platanus non est; nec quod virtus est, utique iustitia\nest, at quod non est virtus, utique non potest esse iustitia. Itaque a genere perveniendum ad ultimam species:\nut homo est animal non est satis, id\nenim genus est; mortale, etiamsi est species, cum\naliis tamen communis finitio; rationale, nihil\nsupererit ad demonstrandum id quod velis. contra species\nfirmam probationem habet generis,\ninfirmam refutationem. nam , quod iustitia est, utique virtus\nest; quod non est iustitia, potest esse virtus, si est fortitudo,\nconstantia, continentia. nunquam itaque tolletur a specie\ngenus, nisi ut omnes species, quae sunt generi subiectae, removeantur,\nhoc modo, quod nec rationale nec morale est\nneque animal,\n\nhomo non\nest.\nhis adiiciunt propria et differentia. propriis\nconfirmatur finitio, differentibus solvitur Proprium autem est aut quod\nsoli accidit, ut homini sermo, risus; aut quidquid utique accidit sed\nnon soli, ut igni calfacere. et sunt eiusdem rei plura\npropria, ut ipsius ignis lucere, calere. itaque , quodcunque\nproprium deerit, solvit finitionem; non utique, quodcunque erit,\nconfirmat.\nsaepissime autem, quid sit proprium cuiusque, quaeritur: ut,\nsi per ἐτυμολογίαν dicatur, tyrannicidae proprium est tyrannum,\noccidere, negemus; non enim, si traditum sibi eum carnifex\nocciderit, tyrannicida dicatur, nec si imprudens vel invitus.\nquod autem proprium non erit, differens erit, ut aliud est\nservum esse aliud seruire; qualis esse in addictis quaestio solet: qui servus est, si manu mittatur, fit\nlibertinus, non item addictus;\net plura, de quibus alio loco. illud quoque differens vocant,\ncum, genere in species diducto, species ipsa discernitur. animal genus, morale species, terrenum vel bipes differens; nondum enim\nproprium est sed iam differt a marino vel quadripede; quod non tam ad\nargumentum pertinet quam ad diligentem finitionis comprehensionem.\nCicero genus et speciem, quam eandem formam vocat, a\nfinitione deducit et iis, quae ad aliquid sunt, subiicit: ut, si is, cui\nargentum omne legatum est, petat signatum quoque, utatur genere; at si\nquis, cum legatum sit ei, quae viro mater familias esset, neget deberi\nei, quae in manum non convenerit, specie; quoniam duae formae sint\nmatrimoniorum.\ndivision autem adiuvari finitionem docet, eamque differre a\npartitione, quod haec sit totius in partes, illa generis in formas;\npartes incertas esse, ut Quibus constet respublica; formas certas, ut\nQuot sint species rerum publicarum, quas tris accepimus, quae populi,\nquae paucorum, quae unius potestate regerentur.\net ille quidem non iis exemplis utitur, quia scribens ad\nTrebatium ex iure ducere ea maluit; ego apertiora posui.\npropria vero ad coniecturae quoque pertinent partem: ut,\nquia proprium est boni recte facere, iracundi verbis aut manu male\nfacere, facta haec ab ipsis\nesse credantur aut\ncontra. nam ut quaedam in quibusdam utique sunt, ita quaedam\nin quibusdam utique non sunt: et ratio, quamvis\nsit ex diverso, eadem est.\ndivisio et ad probandum simili via valet et ad refellendum.\nprobationi interim satis est unum habere, hoc modo, ut sit civis, aut natus sit oportet aut\nfactus; utrumque tollendum est, nec natus nec factus est.\nfit hoc et multiplex, idque est argumentorum genus ex\nremotione, quo modo efficitur totum falsum, modo id, quod relinquitur,\nverum. totum falsum est hoc modo, pecuniam credidisse te dicis; aut habuisti ipse aut\nab aliquo accepisti aut invenisti aut surripuisti. si\nneque domi habuisti neque ah aliquo accepisti aut cetera, non\ncredidisti.\nreliquum fit verum sic, hic\nservus, quem tibi vindicas, aut vernn tuus est aut emptus aut\ndonatus aut testamento relictus aut ex hoste captus aut alienus;\ndeinde remotis prioribus supererit alienus. periculosum\net cum cura intuendum genus, quia, si in proponendo unum quodlibet\nomiserimus, cum risu quoque tota res solvitur.\ntutius , quod Cicero pro Caecina facit, cum interrogat, si haec actio non sit, quae sit?\nsimul enim removentur omnia. vel cum duo ponentur inter se\ncontraria, quorum tenuisse utrumlibet sufficiat,\nquale Ciceronis est, unum quidem certe,\nnemo erit tam inimicus Cluentio, qui mihi non concedat; si constet\ncorruptum illud esse indicium, aut ab Habito aut ab Oppianico esse\ncorruptum; si doceo non ab Habito, vinco ab Oppianico; si ostendo ab\nOppianico, purgo Habitum.\nfit etiam ex duobus, quorum necesse est alterum verum,\neligendi adversario potestas, efficiturque, ut, utrum elegerit, noceat.\nfacit hoc Cicero pro Oppio: utrum , cum Cottam appetisset, an cum ipse sese\nconaretur occidere, telum e manibus ereptum est? et pro\nVareno: optio vobis datur, utrum velitis\ncasu illo itinere Varenum usum esse an huius persuasu et inductu.\n\ndeinde utraque facit accusatori contraria.\ninterim duo ita proponuntur, ut utrumlibet electum idem\nefficiat, quale est, philosophandum est,\netiamsi non est philosophandum.\net illud vulgatum,\nquo schema, si intelligitur? quo, si\nnon intelligitur?\net , mentietur in tormentis, qui dolorem pati potest;\nmentietur, qui non potest.\nut sunt autem tria tempora, ita ordo rerum tribus momentis\nconsertus est; habent enim omnia initium, incrementum, summam, ut\niurgium deinde pugna, tum caedes. est ergo hic quoque\nargumentorum locus invicem probantium. nam et ex initiis\nsumma colligitur, quale est, non possum\ntogam praetextam sperare, cum exordium pullum videam; et\ncontra, non dominationis causa Sullam arma sumpsisse,argumentum est\ndictatura deposita.\nsimiliter ex incremento in utramque partem ducitur rei ratio\ncum in coniectura tum etiam in tractatu aequitatis, an ad initium summa\nreferenda sit, id est, an ei caedes imputanda sit, a quo iurgium coepit.\nest argumentorum locus ex similibus: si\ncontinentia virtus, utique et abstinentia; fidem debet tutor, et\nprocurator.\nhoc est ex eo genere, quod ἐπαγωγήν Graeci vocant, Cicero inductionem.\nex dissimilibus: non ,\nsi laetitia bonum, et voluptas; Non, quod mulieri, idem pupillo.\n\nex contrariis: frugalitas bonum, luxuria enim malum; Si malorum\ncausa bellum est, erit emendatio pax; Si veniam meretur, qui\ninprudens nocuit, non meretur praemium, qui imprudens profuit.\nex pugnantibus: qui est\nsapiens, stultus non est.\nex consequentibus sive\nadiunctis: si bonum iustitia, est recte\niudicandum; si malum perfidia, non est\nfallendum.\nidem retro. nec sunt his\ndissimilia ideoque huic loco subiicienda, cum et ipsa naturaliter\ncongruant: quod quis non habuit, non\nperdidit; Quem quis amat, sciens non laedit; Quem quis heredem suum\nesse voluit, carum habuit, habet, habebit.\nsed cum\nsint indubitata, vim habent paene signorum immutabilium.\nsed haec consequentia dico, ἀκόλουθα; est enim consequens sapientiae bonitas; illa\ninsequentia, παρεπόμενα, quae postea\nfacta sunt aut futura. nec sum de nominibus anxius; vocet\nenim, ut voluerit quisque, dum vis rerum ipsa manifesta sit, appareatque\nhoc temporis, illud esse natura.\nitaque non dubito haec quoque vocare consequentia, quamvis ex prioribus dent\nargumentum ad ea quae sequuntur, quorum duas quidam species esse\nvoluerunt: actionis, ut pro Oppio, quos\neducere inuitos in provinciam non potuit, eos invitos retinere qui\npotuit? temporis, in Verrem, Si finem\npraetoris edicto adferunt Kalendae Ian., cur non initium quoque\nedicti nascatur a Kalendis Ian.?\nquod utrumque exemplum tale est, ut idem\nin diversum, si retro agas, valeat. consequens enim est, eos,\nqui inviti duci non potuerint, invitos non potuisse retineri.\nilla quoque, quae ex rebus mutuam confirmationem praestantibus\nducuntur (quae proprii generis videri quidam volant et vocant ἐκ τῶν πρὸς ἄλληλα, Cicero ex rebus sub\neandem rationem venientibus) fortiter consequentibus iunxerim: si portorium Rhodiis locare honestum est,\net Hermocreonti conducere, et quod discere honestum, et docere.\nunde illa non hac ratione dicta sed efficiens idem Domitii\nAfri sententia est pulchra: Ego accusavi, vos damnastis. est\ninvicem consequens et quod ex diversis idem ostendit; ut, qui mundum\nnasci dicit, per hoc ipsum et deficere significet, quia deficit omne\nquod nascitur.\nsimillima est his argumentatio, qua colligi solent ex iis quae\nfaciunt ea quae efficiuntur, aut contra, quod genus a causis vocant.\nhaec interim necessario fiunt, interim plerumque sed non\nnecessario. nam corpus in lumine utique umbram facit, et\numbra, ubicunque est, ibi esse corpus ostendit.\nalia sunt, ut dixi, non necessaria, vel utrinque vel ex altera\nparte: sol colorat; non utique, qui est\ncoloratus, a sole\n\nest.\niter pulverulentum facit; sed neque omne iter\npulverem movet nec, quisquis est pulverulentus, ex itinere est.\nquae utique fiunt, talia sunt: si\nsapientia bonum virum facit, bonus vir est utique sapiens;\nitemque boni est honeste facere, mali\nturpiter; et qui honeste faciunt,\nboni, qui turpiter, mali iudicantur; recte. at ,\nexercitatio plerumque robustum corpus\nfacit; sed non quisquis est robustus exercitatus, nec quisquis\nexercitatus robustus; nec, quia fortitudo praestat ne mortem\ntimeamus, quisquis mortem non timuerit, vir fortis erit\nexistimandus; nec, si capitis dolorem facit, inutilis hominibus sol\nest.\nhaec ad hortativum maxime genus pertinent: virtus facit laudem, sequenda igitur; at voluptas\ninfamiam, fugienda igitur.\nrecte autem monemur,\ncausas non utique ab ultimo esse repetendas, ut Medea, utinam ne in nemore Pelio;\nquasi vero id eam fecerit miseram aut nocentem, quod illic ceciderint\nabiegnae ad terram trabes; et Philocteta\nParidi, Si impar esses tibi, ego nunc non essem\nmiser; quo modo pervenire quolibet retro\ncausas legentibus licet. illud his adiicere ridiculum\nputarem,\nnisi eo Cicero uteretur, quod coniugatum vocant, ut eos, qui rem iustam\nfaciunt, iuste facere (quod certe non eget probatione), quod compascuum\nest, compascere licere. quidam haec,\nquae vel ex causis vel ex efficientibus diximus, alieno nomine uocant\nἐκβάσεις id est exitus.\nnam nec hic aliud tractatur quam quid ex quoque eveniat.\nadposita vel comparativa dicuntur, quae minora ex\nmaioribus, maiora ex minoribus, paria ex paribus\nprobant. confirmatur coniectura ex maiore, si quis sacrilegium facit, faciet et furtum;\nex minore, qui facile ac palam mentitur,\npeierabit; ex pari, qui ob rem\niudicandam pecuniam accepit, et ob dicendum falsum testimonium\naccipiet.\niuris confirmatio huiusmodi est: ex maiore, si adulterum occidere licet, et loris caedere;\nex minore, si furem nocturnum occidere\nlicet, quid latronem? ex pari, quae poena adversus interfectorem patris iusta est,\neadem adversus matris; quorum omnium tractatus versatur in\nsyllogismis.\nilia magis finitionibus aut qualitatibus\nprosunt, si robur corporibus bonum est, non\nminus sanitas; Si furtum scelus, magis sacrilegium; Si abstinentia\nvirus, et continentia; Si mundus providentia regitur, administranda\nrespublica; Si domus aedificari sine ratione non potest, quid urbs\nagenda? si agenda est\n\nnavalium cura,\net armorum.\nac mihi quidem sufficeret hoc genus,\nsed in species secatur. nam ex pluribus ad unum et ex uno ad\nplura (unde est quod semel, et saepius\n),et ex parte ad totum et ex genere ad speciem, et ex eo quod\ncontinet ad id quod continetur, aut ex difficilioribus ad faciliora et\nex longe positis ad propiora et ad omnia, quae contra haec sunt, eadem\nratione argumenta ducuntur.\nsunt enim et haec maiora et minora aut certe vim similem\nobtinent, quae si persequamur, nullus erit ea concidendi modus.\ninfinita est enim rerum comparatio, iucundiora, graviora,\nmagis necessaria, honestiora, utiliora. sed mittamus plura,\nne in eam ipsam, quam vito, loquacitatem incidam.\nexemplorum quoque ad haec infinitus est numerus, sed\npaucissima attingam. ex maiore pro Caecina, quod exercitus armatos movet, id\nadvocationem togatorum non videbitur movisse?\n\nex\nfaciliore in Clodium et\nCurionem, ac vide, an facile fieri tu\npotueris,\ncum is factus non sit, cui tu\nconcessisti.\nex difficiliore, vide quaeso,\nTubero, ut, qui de meo facto non dubitem, de Ligarii audeam dicere.\n\net ibi, an sperandi\nLigario casa non sit, cum mihi apud te locus sit etiam pro altero\ndeprecandi?\nex minore pro Caecina, itane scire esse armatos sat est, ut vim\nfactam probes;\nin manus eorum incidere non est\nsatis?ergo , ut breviter contraham summam, ducuntur\nargumenta a personis, causis, locis, tempore (cuius tres partes diximus,\npraecedens, coniunctum, insequens), facultatibus (quibus instrumentum\nsubiecimus), modo (id est, ut quidque sit factum), finitione, genere,\nspecie, differentibus, propriis, remotione, divisione, initio,\nincrementis, summa, similibus, dissimilibus, pugnantibus,\nconsequentibus, efficientibus, effectis, eventis, comparatione, quae in\nplures diducitur species.\nillud adiiciendum videtur, duci argumenta non a confessis\ntantum sed etiam a fictione, quod Graeci καθ᾽\nὑπόθεσιν vocant; et quidem ex omnibus iisdem locis, quibus superiora, quia totidem species esse\npossunt fictae quot verae.\nnam fingere hoc loco hoc est proponere aliquid, quod, si verum\nsit, aut solvat quaestionem aut adiuvet; deinde id, de quo quaeritur,\nfacere illi simile. id quo facilius accipiant iuvenes nondum\nscholam egressi, primo familiaribus magis ci aetati exemplis ostendam.\nlex : qui parentes non aluerit,\nvinciatur.\nnon alit aliquis, et vincula\nnihilominus recusat. utitur fictione, si miles, si infans\nsit, si reipublicae causa absit. et illa contra optionem\nfortium, si tyrannidem petas, si templorum eversionem.\nplurimum ea res virium habet contra scriptum.\nutitur his Cicero pro Caecina, unde tu\naut familia aut procurator tuus. si me villicus tuus\nsolus deiecisset â€” si vero ne\nhabeas quidem servum praeter eum, qui me deiecerit, et alia in\neodem libro plurima.\nverum eadem fictio valet et ad qualitates: si Catilina\n\ncum suo consilio nefariorum hominum, quos secum\neduxit hoc de re posset iudicare, condemnaret L. Murenam; et\nad amplificationem: si hoc tibi inter cenam\nin illis immanibus poculis tuis accidisset.\nsic et,\nsi respublica vocem haberet.\nhas fere sedes accepimus probationum in universum, quas neque\ngeneratim tradere sat est, cum ex qualibet earum innumerabilis\nargumentorum copia oriatur, neque per singulas species exsequi patitur\nnatura rerum, quod qui sunt facere conati, duo pariter subierunt\nincommoda, ut et nimium dicerent nec tamen totum.\ninde plurimi, cum in hos inexplicabiles laqueos inciderunt,\nomnem, etiam quem ex ingenio suo poterant habere, conatum velut\nadstricti certis legum vinculis perdiderunt, et magistrum respicientes\nnaturam ducem sequi desierunt.\nnam ut per se non sufficiet scire, omnes probationes aut a\npersonis aut a rebus peti, quia utrumque in plura dividitur, ita ex\nantecedentibus et iunctis et insequentibus trahenda esse argumenta qui\nacceperit, num protinus in hoc sit instructus ut, quid in quaque casa\nducendum sit ex his, sciat?\npraesertim, cum plurimae probationes in ipso causarum complexu reperiantur, ita ut sint cum alia lite nulla\ncommunes, eaeque sint et potentissimae et minime obviae, quia communia\nex praeceptis accepimus, propria invenienda sunt.\nhoc genus argumentorum sane dicamus ex circumstantia, quia\nπερίστασιν dicere aliter non\npossumus, vel ex iis quae cuiusque causae propria sunt: ut in illo\nadultero sacerdote, qui lege, qua unius servandi potestatem habebat, se\nipse servare voluit, proprium controversiae est dicere, non unum nocentem servabas, quia te\ndimisso adulteram occidere non licebat.\nhoc enim\nargumentum lex facit, quae prohibet adulteram sine adultero occidere.\net illa, in qua lata lex est, ut argentarii dimidium ex eo\nquod debebant solverent, creditum suum totum exigerent.\nargentarius ab argentario solidum petit.\nproprium ex materia est argumentum creditoris, idcirco\nadiectum esse in lege, ut argentarius totum exigeret; adversus alios\nenim non opus fuisse lege, cum omnes praeterquam ab argentariis totum\nexigendi ius haberent.\ncum multa autem novantur in omni genere materiae tum praecipue\nin iis quaestionibus, quae scripto constant, quia\nvocum est in singulis ambiguitas frequens et adhuc in coniunctis magis.\net haec ipsa plurium legum aliorumve scriptorum vel\ncongruentium vel repugnantium complexu varientur necesse est, cum res\nrei aut ius iuris quasi signum est. non\ndebui tibi pecuniam; nunquam me appellasti, usuram non accepisti,\nultro a me mutuatus es.\nlex est, qui patri proditionis reo non adfuerit, exheres sit.\n\nnegat filius, nisi si pater\nabsolutus sit. quid signi? lex altera, proditionis damnatus cum advocato exulet.\nCicero pro Cluentio Publium Popilium et Tiberium\nGuttam dicit non iudicii corrupti sed ambitus esse damnatos.\nquid signi? quod accusatores eorum, qui erant ipsi\nambitus damnati, e lege sint post hanc victoriam restituti.\nnec minus in hoc curae debet adhiberi, quid proponendum quam\nquomodo sit quod proposuerimus probandum. hic immo vis\ninventionis, si non maior, certe prior. nam ut tela\nsupervacua sunt nescienti, quid petat, sic argumenta, nisi provideris\ncui rei adhibenda sint. hoc est, quod comprehendi arte non\npossit.\nIdeoque, cum plures eadem didicerint, generibus\nargumentorum similibus utentur; alius alio plura, quibus utatur,\ninveniet. sit exempli gratia proposita controversia, quae\ncommunes minime cum aliis quaestiones habet:\ncum Thebas evertisset Alexander, inuenit\ntabulas, quibus centum talenta mutua Thessalis dedisse 'Thebanos\ncontinebatur. has , quia erat usus commilitio\nThessalorum, donavit his ultro; postea restituti a Cassandro Thebani\nreposcunt Thessalos. apud Amphictyonas agitur.\ncentum talenta et credidisse eos constat et non\nrecepisse.\nlis omnis ex eo, quod Alexander ea Thessalis donasse dicitur,\npendet. constat illud quoque, non esse iis ab Alexandro\npecuniam data; quaeritur ergo, an proinde sit, quod datum est, ac si\npecuniam dederit?\nquid proderunt argumentorum loci, nisi haec prius videro,\nnihil eum egisse donando, non potuisse donare, non donasse?\net prima quidem actio facilis ac favorabilis repetentium\niure quod vi sit ablatum; sed hinc aspera et uehemens quaestio exoritur\nde iure belli, dicentibus Thessalis, hoc regna, populos, fines gentium\natque urbium contineri.\ninveniendum contra est, quo distet haec\ncausa a ceteris, quae in potestatem victoris venirent; nec circa\nprobationem res haeret, sed circa propositionem. dicamus\ninprimis: in eo, quod in iudicium deduci potest, nihil valere ius belli\nnec armis erepta nisi armis posse retineri; itaque, ubi illa valeant,\nnon esse iudicem; ubi iudex sit, illa nihil valere.\nhoc inveniendum est, ut adhiberi possit argumentum: ideo\ncaptivos, si in patriam suam redierint, liberos esse, quia bello parta\nnon nisi eadem vi possideantur. proprium est et illud causae,\nquod Amphictyones iudicant (ut alia apud centumviros, alia apud privatum\niudicem in iisdem quaestionibus ratio);\ntum secundo gradu, non potuisse donari a victore ius, quia id demum sit\neius, quod teneat; ius, quod sit incorporate, adprehendi manu non posse.\nhoc reperire est difficilius quam, cum inveneris,\nargumentis adiuvare, ut alia sit condicio heredis, alia victoris, quia\nad illum ius, ad hunc res transeat.\nproprium deinde materiae, ius publici\ncrediti transire ad victorem non potuisse, quia, quod populus\ncrediderit, omnibus debeatur, et, quamdiu quilibet unus superfuerit,\nesse eum totius summae creditorem, Thebanos autem non omnes in Alexandri\nmanu fuisse.\nhoc non extrinsecus probatur, quae vis est argumenti, sed\nipsum per se valet. tertii loci pars prior magis vulgaris,\nnon in tabulis esse ius; itaque multis argumentis defendi potest.\nmens quoque Alexandri duci debet in dubium, honorarit eos\nan deceperit. illud iam rursus proprium materiae et velut\nnovae controversiae, quia restitutione recepisse ius, etiamsi quod\namiserint, Thebani videntur. hic et, quid Cassander velit,\nquaeritur: sed vel potentissima apud Amphictyonas aequi tractatio est.\nhaec non idcirco dico, quod inutilem horum locorum, ex quibus\nargumenta ducuntur, cognitionem putem, alioqui nec tradidissem; sed ne\nse, qui cognoverint ista, si cetera negligant, perfectos protinus atque\nconsummatos putent et, nisi in ceteris, quae mox\npraecipienda sunt, elaboraverint, mutam quandam scientiam consecutos\nintelligant.\nneque enim artibus editis factum est, ut argumenta\ninveniremus, sed dicta sunt omnia, antequam praeciperentur, mox ea\nscriptores observata et collecta ediderunt. cuius rei\nprobatio est, quod exemplis eorum veteribus utuntur et ab oratoribus\nilia repetunt, ipsi nullum novum et quod dictum non sit inveniunt.\nartifices ergo illi qui dixerunt; sed habenda his quoque\ngratia est, per quos labor nobis est detractus. nam , quae\npriores beneficio ingenii singula invenerunt, nobis et non sunt\nrequirenda et notata sunt omnia. sed non magis hoc sat est quam\npalaestram didicisse, nisi corpus exercitatione, continentia, cibis,\nante omnia natura iuvatur, sicut contra ne illa quidem satis sine arte\nprofuerint.\nillud quoque studiosi eloquentiae cogitent, neque omnibus in\ncausis, quae demonstravimus, cuncta posse reperiri; neque, cum proposita\nfuerit materia dicendi, scrutanda singula et velut ostiatim pulsandum,\nut sciant, an ad probandum id, quod\nintendimus, forte respondeant, nisi cum discunt et adhuc usu carent.\ninfinitam enim faciat ista res dicendi tarditatem, si semper\nnecesse sit, ut temptantes unumquodque eorum, quod\nsit aptum atque conveniens, experiendo noscamus; nescio an etiam\nimpedimento futura sint, nisi et animi quaedam ingenita natura et studio\nexercitata velocitas recta nos ad ea, quae conveniunt causae, ferant.\nnam ,\nut cantus vocis plurimum iuvat sociata nervorum concordia, si tamen\ntardior manus nisi inspectis demensisque singulis, quibus quaeque vox\nfidibus iungenda sit, dubitet, potius fuerit esse contentum eo, quod\nsimplex canendi natura tulerit, ita huiusmodi praeceptis debet quidem\naptata esse et citharae modo intenta ratio doctrinae;\nsed hoc exercitatione multa consequendum, ut, quemadmodum illorum\nartificum, etiamsi alio spectant, manus tamen ipsa consuetudine ad\ngraves, acutos, medios nervorum sonos fertur, sic oratoris\ncognitionem nihil moretur haec varietas argumentorum et copia, sed quasi\nofferat se et occurrat, et, ut litterae syllabaeque scribentium\ncogitationem non exigunt, sic rationem sponte quadam sequantur.\ntertium genus ex iis, quae extrinsecus adducuntur in causam,\nGraeci vacant παράδειγμα, quo nomine\net generaliter usi sunt in omni similium adpositione et specialiter in\niis, quae rerum gestarum auctoritate nituntur. nostri fere\nsimilitudinem vocari maluerunt, quod ab illis παραβολὴ dicitur, alterum exemplum, quanquam et hoc\nsimile est et illud exemplum.\nnos , quo facilius propositum explicemus, utrumque παράδειγμα esse credamus, et ipsi\nappellemus exemplum. nec vereor, ne videar repugnare\nCiceroni, quanquam collationem separat ab exemplo. nam idem\nomnem argumentationem dividit in duas partes, inductionem et\nratiocinationem, ut plerique Graecorum in παραδείγματα et ἐπιχειρήματα dixeruntque παράδειγμα ῥητορικὴν ἐπαγωγήν.\nnam illa, qua plurimum est Socrates usus, hanc habuit viam, ut\ncum plura interrogasset, quae fateri adversario necesse esset, novissime\nid, de quo quaerebatur, inferret, ut simile concessis. Id est inductio. hoc in oratione fieri\nnon potest; sed, quod illic interrogatur, hic fere sumitur.\nsit igitur illa interrogatio talis: quod est pomum generosissimum? nonne quod optimum?\nconcedetur. quid equus? qui generosissimus?\nnonne qui optimus? et plura in\neundem modum. deinde , cuius rei gratia rogatum est, quid homo? nonne is\ngenerosissimus,\nqui optimus? fatendum\nerit.\nhoc in testium interrogatione valet plurimum, in oratione\nperpetua dissimile est; aut enim sibi ipse respondet orator aut quod\nillic interrogatur, hic fere sumitur.\nquod\n\npomum generosissimum? puto, quod optimum; et equus?\nqui velocissimus: ita hominum, non qui claritate nascendi sed qui\nuirtute maxime excellet.\nomnia igitur ex hoc genere\nsumpta necesse est aut similia esse aut dissimilia aut contraria.\nsimilitudo adsumitur interim et ad orationis ornatum; sed\nilla, cum res exiget, nunc ea, quae ad probationem pertinent, exsequar.\npotentissimum autem est inter ea quae sunt huius generis, quod\nproprie vocamus exemplum, id est rei gestae aut ut gestae utilis ad\npersuadendum id quod intenderis commemoratio. intuendum\nigitur est, totum simile sit an ex parte, ut aut omnia ex eo sumamus aut\nquae utilia sunt. simile est, iure occisus\nest Saturninus sicut Gracchi.\ndissimile ,\nBrutus occidit liberos proditionem\nmolientes; Manlius virtutem filii morte multavit.\ncontrarium , Marcellus ornamenta Syracusanis hostibus\nrestituit; Verres eadem sociis abstulit.\net\nprobandorum et culpandorum ex iis confirmatio eosdem gradus habet.\netiam in iis, quae futura dicemus, utilis similium admonitio\nest, ut si quis dicens, Dionysium idcirco petere custodes salutis suae,\nut eorum adiutus armis tyrannidem occupet, hoc\nreferat exemplum, eadem ratione Pisistratum ad dominationem pervenisse.\nsed ut sunt exempla interim tota similia ut hoc proximum,\nsic interim ex maioribus ad minora, ex minoribus ad maiora ducuntur. urbes violata propter matrimonia eversae\nsunt; quid fieri adultero par est? tibicines , cum ab\nurbe discessissent, publice revocati sunt; quanto magis principes\ncivitatis viri et bene de republica meriti, cum invidiae cesserint, ab exilio\nreducendi?\nad exhortationem vero praecipue valent\nimparia. admirabilior in femina quam in viro virtus.\nquare , si ad fortiter faciendum accendatur aliquis,\nnon tantum adferent momenti Horatius et Torquatus quantum illa mulier\ncuius manu Pyrrhus est interfectus, et ad moriendum non tam Cato et\nScipio quam Lucretia; quod ipsum est ex maioribus ad minora.\nsingula igitur horum generum ex Cicerone (nam unde potius?)\nexempla ponamus. simile est hoc pro Murena, etenim mihi ipsi accidit, it cum duobus patriciis,\naltero improbissimo et audacissimo altero modestissimo atque optimo\nviro, peterem; superavi tamen dignitate Catilinam,\n\ngratia Galbam.\nmaius minoris, pro Milone, negant\nintueri lucem esse fas ei\nqui a se hominem occisum esse fateatur. in qua tandem\nurbe hoc homines stultissimi disputant? nempe in ea quae primum\niudicium de capite vidit M. Horatii, fortissimi viri, qui nondum\nlibera civitate tamen populi Romani comitiis liberatus est, cum sua\nmann sororem esse interfectam fateretur.\nminus\nmaioris: occidi , occidi, non Spurium\nMaelium, qui annona levanda iacturisque rei familiaris, quia nimis\namplecti plebem videbatur, in suspicionem incidit regni adfectandi,\net cetera, deinde, sed eum (auderet\nenim dicere, cum patriam periculo liberasset ) cuius nefandum adulterium in pulvinaribus, et\ntotus in Clodium locus.\ndissimile plures causas habet, fit enim genere, modo, tempore,\nloco, ceteris, per quae fere omnia Cicero praeiudicia, quae de Cluentio\nvidebantur facta, subvertit; contrario vero exemplo censoriam notam\nlaudando censorem Africanum, qui eum, quem peierasse conceptis verbis\npalam dixisset, testimonium etiam pollicitus, si quis contra diceret,\nnullo accusante, traducere equum passus esset;\nquae, quia erant longiora, non suis verbis exposui.\nbreve autem apud Vergilium contrarii exemplum est: at non\nille, satum quo te mentiris, Achilles talis in hoste fuit Priamo.\nquaedam autem ex iis, quae gesta sunt, tota narrabimus, ut\nCicero pro Milone: pudicitiam cum eriperet\nmiliti tribunus militaris in exercitu C. Marii, propinquus eius\nimperatoris, interfectus ab eo est, cui vim adferebat.\nfacere enim probus adolescens periculose quam perpeti\nturpiter maluit; atque hunc ille summus vir scelere solutum periculo\nliberavit.\nquaedam significare satis erit, ut idem ac pro eodem: neque enim posset Ahala ille Servilius aut\nP. Nasica aut L. Opimius aut me consule senatus non nefarius haberi,\nsi sceleratos interfici nefas esset.\nhaec ita\ndicentur, prout nota erunt vel utilitas causae aut decor postulabit.\neadem ratio est eorum, quae ex poeticis fabulis ducuntur, nisi\nquod iis minus adfirmationis adhibetur; cuius usus qualis esse deberet,\nidem optimus auctor ac magister eloquentiae ostendit.\nnam huius quoque generis in eadem oratione reperietur exemplum\nitaque hoc, iudices, non sine causa\netiam fictis fabulis\n\n\ndoctissimi homines memoriae prodiderunt, eum, qui patris ulciscendi\ncausa matrem necauisset, variatis hominum sententiis, non solum\ndivina sed sapientissimae deae sententia liberatum.\nillae quoque fabellae, quae, etiamsi originem non ab Aesopo\nacceperunt (nam uidetur earum primus auctor Hesiodus), nomine tamen\nAesopi maxime celebrantur, ducere animos solent praecipue rusticorum et\nimperitorum, qui et simplicius, quae ficta sunt, audiunt, et capti\nvoluptate facile iis quibus delectantur consentiunt: siquidem et\nMenenius Agrippa plebem cum patribus in gratiam traditur reduxisse nota\nilia de membris humanis adversus ventrem discordantibus fabula.\net Horatius ne in poemate quidem humilem generis huius usum\nputavit in illis versibus, Quod dixit uulpes aegroto cauta leoni.\nΑἶνον Graeci vocant et αἰσωπείους ut dixi, λόγους et λιβυκούς ;\nnostrorum quidam, non sane recepto in usum nomine, apologationem.\ncui confine est παροιμίας\ngenus illud, quod est velut fabella brevior et per allegorian accipitur:\nnon nostrum inquit onus; bos\nclitellas.\nproximas exempli vires habet similitudo, praecipue illa, quae\nducitur citra ullam translationum mixturam ex rebus paene paribus: ut , qui accipere in Campo consuerunt, iis\ncandidatis, quorum nummos suppressos esse putant, inimicissimi\nsolent esse, sic eiusmodi indices infesti\n\ntum reo venerunt.\nnamπαραβολή quam Cicero\ncollationem vocat, longius res quae comparentur repetere solet.\nneque hominum modo inter se opera similia spectantur, ut\nCicero pro Murena facit: quodsi e portu\nsolventibus, qui iam in portum ex alto invehuntur, praecipere summo\nstudio solent et tempestatum rationem et praedonum et locorum (quod\nnatura adfert, ut iis faveamus, qui eadem pericula, quibus nos\nperfuncti sumus, ingrediantur), quo me tandem animo esse oportet,\nprope iam ex magna iactatione terram videntem, in hunc, cui video\nmaximas tempestates esse subeundas? sed et a mutis atque etiam\ninanimis interim simile huiusmodi\nducitur.\net quoniam similium alia facies in alia ratione, admonendum\nest rarius esse in oratione illud genus, quod εἰκόνα Graeci vocant (quo exprimitur rerum aut personarum\nimago, ut Cassius: quis istam faciem\nplanipedis senis torquens? ) quam id, quo probabilius fit quod\nintendimus: ut, si animum dicas excolendum, similitudine utaris terrae,\nquae neglecta spinas ac dumos, culta fructus creat; aut si ad curam rei publicae horteris, ostendas apes etiam\nformicasque, non modo muta, sed etiam parva animalia, in commune tamen\nlaborare.\nex hoc genere dictum illud est Ciceronis: ut corpora nostra sine mente, ita civitas sine lege\nsuis partibus, ut nervis ac sanguine et membris, uti non potest.\n\nsed ut hac corporis humani pro Cluentio, ita pro\nCornelio equorum, pro Archia saxorum quoque usus est similitudine.\nilla (ut dixi) propiora: ut remiges sine\ngubernatore, sic milites sine imperatore nihil\nvalere.\nsolent tamen fallere similitudinum species,\nideoque adhibendum est iis iudicium. neque enim, ut navis\nutilior nova quam vetus, sic amicitia; vel, ut laudanda, quae pecuniam\nsuam pluribus largitur, ita, quae formam. verba sunt in his\nsimilia uetustatis et largitionis, vis quidem longe diversa navis et amicitiae,\npecuniae et\npudicitiae.\nitaque in hoc genere maxime quaeritur, an simile sit, quod\ninfertur. etiam in illis interrogationibus Socratis, quarum\npaulo ante feci mentionem, cavendum, ne incaute respondeas; ut apud\nAeschinen Socraticum male respondit Aspasiae Xenophontis uxor, quod\nCicero his verbis transfert: Dic mihi,\nquaeso, Xenophontis uxor, si vicina tua melius\nhabeat aurum, quam tu habes: utrumne illud an tuum\nmalis? illud , inquit. quid si uestem et\nceterum ornatum muliebrem pretii maioris habeat, quam tu, tuumne an\nillius malis? respondit , Illius vero. age\nsis, inquit, si virum illa meliorem habeat, quam tu> habes,\nutrumne tuum virium malis an illius?\nhic mulier erubuit, merito; male enim responderat se malle\nalienum aurum quam suum; nam est hoc improbum. at , si\nrespondisset malle se aurum suum tale esse, quale illud esset, potuisset\npudice respondere malle se virum suum talem esse, qualis melior esset.\nscio quosdam inani diligentia per minutissimas ista partes\nsecuisse, et esse aliquid minus simile, ut simia homini et marmora\ndeformata prima manu, aliquid plus, ut illud, non ovum tam simile ovo; et dissimilibus\ninesse simile, ut formicae et elephanto genus, quia sunt animalia; et\nsimilibus dissimile, ut canibus catulos et matribus\nhaedos, differunt enim aetate; contrariorum quoque aliter\naccipi opposita,\nut noctem luci, aliter noxia, ut aquam frigidam febri, aliter\nrepugnantia, ut verum falso, aliter disparata, ut dura non duris; sed,\nquid haec ad praesens propositum magnopere pertineant, non reperio. Illud est adnotandum magis,\nargumenta duci ex iure simili: ut Cicero in Topicis, eum , cui domus usus fructus relictus sit, non\nrestituturum heredi, si corruerit, quia non restituat servum, si is\ndecesserit; ex contrario: Nihil obstat quo minus iustum matrimonium\nsit mente coeuntium, etiamsi tabulae signatae non fuerint.\nnihil enim proderit signasse tabulas, si mentem\nmatrimonii non fuisse constabit; ex dissimili, quale est\nCiceronis pro Caecina:\nut , si qui me exire domo coegisset armis,\nhaberem actionem, si qui introire prohibuisset, non haberem?\ndissimilia sic deprehenduntur, Non si, qui argentum\nomne legarit, videri potest signatam quoque pecuniam reliquisse,\nideo etiam, quod est in nominibus, dari voluisse creditur.\nἈναλογίαν quidam a simili separaverunt,\nnos eam subiectam huic generi putamus. nam , ut unum ad\ndecem, ita decem ad centum simile certe est;\net ut hostis, sic malus civis. quanquam haec ulterius quoque\nprocedere solent: si turpis dominae consuetudo\n\ncum servo, turpis domino cum\nancilla; si mutis animalibus finis voluptas, idem homini.\ncui rei facillime occurrit ex dissimilibus argumentatio: non idem est dominum cum ancilla coisse,\nquod dominam cum servo; nec, si mutis finis voluptas, rationalibus\nquoque; immo ex contrario: quia\nmutis, ideo non rationalibus.\nadhibebitur extrinsecus in causam et auctoritas.\nhaec secuti Graecos, a quibus κρίσεις dicuntur, iudicia aut indicationes vocant, non de quibus ex causa dicta\nsententia est (nam ea quidem in exemplorum locum cedunt), sed si quid\nita visum gentibus, populis, sapientibus viris, claris civibus,\nillustribus poetis referri potest.\nne haec quidem vulgo dicta et recepta persuasione populari\nsine usu fuerint. testimonia sunt enim quodammodo vel\npotentiora etiam, quod non causis accommodata, sed liberis odio et\ngratia mentibus ideo tantum dicta factaque, quia aut honestissima aut\nverissima videbantur.\nan vero me de incommodis vitae disserentem non adiuvabit\nearum persuasio nationum, quae fletibus natos, laetitia defunctos prosecuntur? aut si\nmisericordiam commendabo iudici, nihil proderit, quod prudentissima\ncivitas Atheniensium non eam pro adfectu sed pro numine accepit?\niam illa septem praecepta sapientium nonne quasdam vitae leges\nexistimamus? si causam ueneficii dicat adultera, non M.\nCatonis iudicio damnata videatur, qui nullam adulteram non eandem esse\nveneficam dixit? nam sententiis quidem poetarum non orationes\nmodo sunt refertae sed libri etiam philosophorum, qui quanquam inferiora\nomnia praeceptis suis ac litteris credunt, repetere tamen auctoritatem a\nplurimis versibus non fastidierunt.\nneque est ignobile exemplum, Megarios ab Atheniensibus, cum de\nSalamine contenderent, victos Homeri versu, qui tamen ipse non in omni\neditione reperitur, significans Aiacem naves suas Atheniensibus\niunxisse. ea quoque,\nquae vulgo recepta sunt, hoc ipso, quod incertum auctorem habent, velut\nomnium fiunt: quale est, ubi amici, ibi\nopes, et, conscientia mille\ntestes, et apud Ciceronem, pares\nautem ( ut est in vetere proverbio )\ncum paribus maxime congregantur; neque enim\ndurassent haec in aeternum, nisi vera omnibus, uiderentur.\nponitur a quibusdam et quidem in parte prima deorum\nauctoritas, quae est ex responsis, ut, Socraten\n\nesse\nsapientissimum.\nid rarum est, non sine usu tamen.\nutitur eo Cicero in libro de aruspicum responsis et in\ncontione contra Catilinam,cum signum Iovis columnae impositum populo\nostendit, et pro Ligario, cum causam C. Caesaris meliorem, quia hoc dii\niudicaverint, confitetur. quae cum propria causae sunt,\ndivina testimonia vocantur; cum aliunde arcessuntur, argumenta.\nnonnunquam contingit iudicis quoque aut adversarii aut eius,\nqui ex diverso agit, dictum aliquid aut factum adsumere ad eorum, quae\nintendimus, fidem. propter quod fuerunt, qui exempla et has\nauctoritates inartificialium probationum esse arbitrarentur, quod ea non\ninveniret orator,\nsed acciperet. plurimum autem refert. nam testis\net quaestio et his similia de ipsa re, quae in iudicio est, pronuntiant;\nextra petita, nisi ad aliquam praesentis disceptationis utilitatem\ningenio applicantur, nihil per se valent.\nhaec fere de probatione vel ab aliis tradita vel usu percepta\nin hoc tempus sciebam. neque mihi fiducia est, ut ea sola\nesse contendam, quin immo hortor ad quaerendum et inveniri posse fateor;\nquae tamen adiecta fuerint, non multum ab his\nabhorrebunt. nunc breviter, quemadmodum sit utendum iis,\nsubiungam.\ntraditum fere est argumentum oportere esse confessum; dubiis\nenim probari dubia qui possunt Quaedam tamen, quae in alterius rei\nprobationem ducimus, ipsa probanda sunt. occidisti virum,\neras enim adultera.\nprius de adulterio\nconvincendum est ut, cum id coeperit esse pro certo, fiat incerti\nargumentum. spiculum tuum in corpore occisi\ninventum est; negat suum: ut probationi prosit, probandum est.\nillud hoc loco monere inter necessaria est, nulla esse\nfirmiora quam quae ex dubiis facta sunt certa. caedes a te commissa est, cruentam enim vestem\nhabuisti; non est tam grave argumentum, si fatetur quam si\nconvincitur. nam si fatetur, multis ex causis potuit cruenta\nesse vestis; si negat, hic causae cardinem ponit, in quo si victus\nfuerit, etiam in sequentibus ruit. non enim videtur in\nnegando mentiturus fuisse, nisi desperasset id posse defendi, si\nconfiteretur.\nfirmissimis argumentorum singulis instandum, infirmiora\ncongreganda sunt, quia illa per se fortia non oportet circumstantibus\nobscurare, ut qualia sunt appareant, haec imbecilla\nnatura mutuo auxilio sustinentur.\nita quae non possunt valere, quia magna sint, valebunt, quia\nmulta sunt; utique vero ad eiusdem rei probationem omnia spectant.\nut , si quis hereditatis gratia hominem occidisse\ndicatur: hereditatem sperabas et magnam\nhereditatem, et pauper eras et tum maxime a creditoribus\nappellabaris; et offenderas eum, cuius eras heres, et mutaturum\ntabulas sciebas.\nsingula levia sunt et communia,\nuniversa vero nocent etiamsi non ut fulmine, tamen ut grandine.\nquaedam argumenta ponere satis non est, adiuvanda sunt: cupiditas causa sceleris fuit, quae sit vis eius:\nira, quantum efficiat in animis hominum talis\nadfectio; ita et firmiora erunt ipsa et plus habebunt decoris, si non\nnudos et velut carne spoliatos artus ostenderint.\nmultum etiam refert, si argumento nitemur odii, utrum hoc ex\ninvidia sit an ex iniuria an ex ambitu, vetus an novum, adversus\ninferiorem, parem, superiorem, alienum, propinquum.\nsuos habent omnia ista tractatus et ad utilitatem partis\neius quam tuemur referenda sunt.\nnec tamen omnibus semper, quae invenerimus, argumentis\nonerandus est iudex, quia et taedium adferunt et fidem detrahunt.\nneque enim potest iudex credere satis esse ea potentia,\nquae non putamus ipsi sufficere qui diximus. in rebus vero\napertis argumentari tam sit stultum quam in clarissimum solem mortale\nlumen inferre.\nhis quidam probationes adiiciunt, quas παθητικάς vocant, ductas ex adfectibus. atque\nAristoteles quidem potentissimum putat ex eo, qui dicit, si sit vir\nbonus; quod ut optimum est, ita longe quidem, sed sequitur tamen,\nvideri.\ninde enim ilia nobilis Scauri defensio: Q. Varius Sucronensis\nait Aemilium Scaurum rem publicam populi Romani\nprodidisse; Aemilius, Scaurus negat.\ncui simile\nquiddam fecisse Iphicrates dicitur, qui cum Aristophontem, quo accusante\nsimilis criminis reus erat, interrogasset, an is accepta pecunia rem\npublicam proditurus esset; isque id negasset: quod igitur, inquit, tu non\nfecisses, ego feci?\nintuendum autem et qui sit apud quem dicimus, et id quod illi\nmaxime probabile videatur requirendum; qua de re locuti sumus in\nprohoemii et suasoriae praeceptis.\naltera ex adfirmatione probatio est: ego hoc feci; Tu mihi hoc dixisti; et O facinus indignum! et similia; quae non debent\nquidem deesse orationi et, si desunt, multum nocent; non tamen habenda\nsunt inter magna praesidia, cum hoc in eadem causa fieri ex utraque\nparte similiter possit. illae firmiores ex sua cuique persona\nprobationes,\nquae credibilem rationem subiectam habeant: ut vulneratus aut filio\norbatus non fuerit alium accusaturus quam nocentem, quando, si negotium\ninnocenti facit, liberet eum noxa qui admiserit. hinc et\npatres adversus liberos et adversus suos quisque necessarios\nauctoritatem petunt.\nquaesitum etiam, potentissima argumenta primone ponenda sint\nloco, ut occupent animos, an summo, ut inde dimittant, an partita primo\nsummoque, quod Homerica dispositione in medio sint infirma, ut ab aliis\ncrescant? quae prout\nratio causae cuiusque postulabit, ordinabuntur, uno, ut ego censeo,\nexcepto, ne a potentissimis ad levissima decrescat oratio.\nego haec breviter demonstrasse contentus ita posui, ut locos\nipsos et genera quam possem apertissime ostenderem.\nquidam exsecuti sunt verbosius, quibus placuit,proposita\nlocorum communium materia, quo quaeque res modo dici posset, ostendere;\nsed mihi supervacuum videbatur.\nnam et fere apparet, quid in iniuriam, quid in avaritiam, quid\nin testem inimicum, quid in potentes amicos dicendum sit; et de omnibus\nhis omnia dicere infinitum est, tam hercule quam si controversiarum,\nquae sint quaeque futurae sint, quaestiones, argumenta, sententias\ntradere velim. ipsas autem argumentorum velut sedes non me\nquidem omnes ostendisse confido, plurimas tamen. quod eo\ndiligentius faciendum fuit, quia declamationes, quibus ad pugnam\nforensem velut praepilatis exerceri solebamus, olim iam ab illa vera\nimagine orandi recesserunt atque ad solam compositae voluptatem nervis\ncarent, non alio medius fidius vitio dicentium, quam quo mancipiorum\nnegotiatores formae puerorum virilitate excisa lenocinantur.\nnam ut illi robur ac lacertos barbamque ante omnia et alia,\nquae natura proprie maribus dedit, parum existimant decora, quaeque\nfortia, si liceret, forent ut dura molliunt, ita nos habitum ipsum\norationis virilem et illam vim stricte robusteque dicendi tenera quadam\nelocutionis cute operimus et, dum levia sint ac\nnitida, quantum valeant, nihil interesse arbitramur.\nsed mihi naturam intuenti nemo non vir spadone formosior\nerit, nec tam aversa unquam videbitur ab opere suo providentia, ut\ndebilitas inter optima inventa sit, nec id ferro speciosum fieri putabo,\nquod, si nasceretur, monstrum erat. libidinem iuvet ipsum\neffeminati sexus mendacium, numquam tamen hoc continget malis moribus\nregnum ut, si qua pretiosa fecit, fecerit et bona.\nquapropter eloquentiam, licet hanc (ut sentio enim, dicam)\nlibidinosam resupina voluptate auditoria probent, nullam esse\nexistimabo, quae ne minimum quidem in se indicium masculi et incorrupti,\nne dicam gravis et sancti viri, ostentet.\nan vero statuarum artifices pictoresque clarissimi, cum\ncorpora quam speciosissima fingendo pingendove efficere cuperent,\nnumquam in hunc inciderunt errorem, ut Bagoam aut Megabyzum aliquem in\nexemplum operis sumerent sibi, sed Doryphoron illum aptum vel militiae\nvel palaestrae, aliorum quoque iuvenum bellicosorum et athletarum\ncorpora decora vere existimaverunt: nos, qui oratorem studemus\neffingere, non arma sed tympana eloquentiae demus?\nigitur et ille, quem instituimus, adolescens, quam maxime\npotest, componat se ad imitationem veritatis, initurusque frequenter\nforensium certaminum pugnam iam in schola victoriam spectet et ferire\nvitalia ac tueri sciat; et praeceptor id maxime\nexigat, inventum praecipue probet. nam , ut ad peiora iuvenes\nlaude ducuntur, ita laudari in bonis malent. nunc illud male\nest,\nquod necessaria plerumque silentio transeunt, nec in dicendo videtur\ninter bona utilitas. sed haec et in alio nobis tractata\nsunt opere et in hoc saepe repetenda. nunc ad ordinem inceptum.\nrefutatio dupliciter accipi potest. nam et pars\ndefensoris tota est posita in refutatione, et quae dicta sunt ex diverso\ndebent utrinque dissolvi. et hoc est proprie, cui in causis\nquartus adsignatur locus. sed utriusque similis condicio\nest. neque vero ex aliis locis ratio argumentorum in hac\nparte peti potest quam in confirmatione, nece locorum aut sententiarum\naut verborum et figurarum alia condicio est.\nadfectus plerumque haec pars mitiores habet. non\nsine causa tamen difficilius semper est creditum, quod Cicero saepe\ntestatur, defendere quam accusare. primum , quod est res illa\nsimplicior, proponitur enim uno modo, dissolvitur varie, cum accusatori\nsatis sit plerumque, verum esse id, quod obiecerit, patronus neget,\ndefendat, transferat, excuset, deprecetur, molliat,\nminuat, avertat, despiciat, derideat. quare inde recta fere\natque, ut sic dixerim, clamosa est actio; hinc mille flexus et artes\ndesiderantur.\ntum accusator praemeditata pleraque domo adfert, patronus\netiam inopinatis frequenter occurrit. accusator dat testem,\npatronus ex re ipsa refellit. accusator e criminum invidia,\netsi falsa sit, materiam dicendi trahit, de parricidio, sacrilegio,\nmaiestate; quae patrono tantum neganda sunt. ideoque\naccusationibus etiam mediocres in dicendo suffecerunt; bonus defensor\nnemo nisi qui eloquentissimus fuit. quanquam ut, quod sentio,\nsemel finiam, tanto est accusare quam defendere, quanto facere quam\nsanare vulnera, facilius.\nplurimum autem refert, et quid proposuerit adversarius et quomodo. primum igitur\nintuendum est, id, cui responsuri sumus, proprium sit eius iudicii an ad\ncausam extra arcessitum. nam si est proprium, aut negandum\naut defendendum aut transferendum; extra haec in iudiciis fere nihil\nest.\ndeprecatio quidem, quae est sine ulla specie defensionis, rara\nadmodum et apud eos solos indices, qui nulla\ncerta pronuntiandi forma tenentur. quamquam illae quoque apud\nC. Caesarem et triumuiros pro diuersarum partium hominibus actiones,\netiamsi precibus utuntur, adhibent tamen patrocinia; nisi hoc non\nfortissime defendentis est dicere, quid\naliud egimus, Tubero, nisi ut,\nquod hic potest, nos possemus?quodsi\nquando apud principem aliumve, cui utrum velit liceat, dicendum erit,\ndignum quidem morte eum, pro quo loquemur, clementi tamen servandum esse\nvel talem, primum omnium non erit res nobis cum adversario sed cum\niudice, deinde forma deliberativae magis materiae quam iudicialis\nutemur. suadebimus enim ut laudem humanitatis potius quam\nvoluptatem ultionis concupiscat.\napud indices quidem secundum legem dicturos sententiam de\nconfessis praecipere ridiculum est. ergo , quae neque negari\nneque transferri possunt, utique defendenda sunt, qualiacunque sunt, aut\ncausa cedendum. negandi duplicem ostendimus formam, aut non\nesse factum aut non hoc esse, quod factum sit. quae neque\ndefendi neque transferri possunt, utique neganda,\nnec solum si finitio potest esse pro nobis, sed etiam si nuda infitiatio\nsuperest.\ntestes erunt, multa in eos dicere licet; chirographum, de\nsimilitudine litterarum disseremus. utique nihil erit peius\nquam confessio. ultima est actionis controversia, cum\ndefendendi negandive non est locus,\nid est translatio. Atqui quaedam sunt, quae\nneque negari neque defendi neque transferri possunt. adulterii rea est quae, cum anno vidua fuisset,\nenixa est; lis non erit. quare illud stultissime\npraecipitur, quod defendi non possit, silentio dissimulandum: siquidem\nest id, de quo iudex pronuntiaturus est.\nat si extra causam sit adductum et tantum coniunctum, malim\nquidem dicere, nihil id ad quaestionem nec esse in iis morandum et minus\nesse quam adversarius dicat; tamen velut huic simulationi oblivionis\nignoscam. debet enim bonus advocatus pro rei salute brevem\nnegligentiae reprehensionem non pertimescere. videndum etiam,\nsimul nobis plura aggredienda sint an amolienda\nsingula. plura simul invadimus, si aut tam infirma sunt, ut\npariter impelli possint, aut tam molesta, ut pedem conferre cum singulis\nnon expediat; tum enim toto corpore obnitendum et, ut sic dixerim,\ndirecta fronte pugnandum est. interim ,\nsi resolvere ex parte diversa dicta difficilius erit, nostra argumenta\ncum adversariorum argumentis conferemus, si modo\nhaec ut valentiora videantur effici poterit. quae vero turba\nualebunt, diducenda erunt, ut, quod paulo ante dixi: heres eras et pauper et magna pecunia appellabaris a\ncreditoribus et offenderas et mutaturum tabulas testamenti sciebas.\nurgent universa; at si singula quaeque dissolveris, iam illa\nflamma, quae magna congerie convaluerat, diductis quibus alebatur,\nconcidet, ut, si vel maxima flumina in rivos diducantur, qualibet\ntransitum praebent. itaque propositio quoque secundum hanc\nutilitatem accommodabitur, ut ea nunc singula ostendamus, nunc\ncomplectamur universa.\nnam interim quod pluribus collegit adversarius, sat est semel\nproponere; ut, si multas causas faciendi, quod arguit, reo dicet\naccusator fuisse, nos, non enumeratis singulis, semel hoc in totum\nnegemus, quia non, quisquis causam faciendi\nsceleris habuit, et fecerit.\nsaepius tamen accusatori congerere argumenta, reo dissolvere\nexpediet. id autem, quod erit ab aduersario dictum, quomodo\nrefutari debeat, intuendum est. nam si erit palam falsum,\nnegare satis est, ut pro Cluentio Cicero eum, quem dixerat accusator\nepoto poculo concidisse, negat eodem die mortuum.\npalam etiam contraria et supervacua et stulta reprehendere\nnullius est artis, ideoque nec rationes eorum nec exempla tradere\nnecesse est. id quoque (quod obscurum vocant), quod secreto\net sine teste aut argumento dicitur factum, satis natura sua infirmum\nest; sufficit enim, quod adversarius non probat; item si ad causam non\npertinet.\nest tamen interim oratoris efficere, ut quid aut contrarium\nesse aut a causa diversum aut incredibile aut supervacuum aut nostrae\npotius causae videatur esse coniunctum. obiicitur Oppio, quod\nde militum cibariis detraxerit; asperum crimen, sed id contrarium\nostendit Cicero, quia iidem accusatores obiecerint Oppio, quod is\nvoluerit exercitum largiendo corrumpere.\ntestes in Cornelium accusator lecti a tribuno codicis\npollicetur; facit hoc Cicero supervacuum, quia ipse\nfateatur. petit accusationem in Verrem Q. Caecilius, quod\nfuerat quaestor eius; ipsum Cicero ut pro se videretur effecit.\ncetera , quae proponuntur, communis locus habet.\naut enim coniectura excutiuntur, an vera sint; aut\nfinitione, an propria; aut qualitate, an inhonesta, iniqua, improba,\ninhumana, crudelia et cetera, quae ei generi accident.\neaque non modo in propositionibus et rationibus sed in toto\ngenere actionis intuenda: an sit crudelis, ut Labieni in Rabirium lege\nperduellionis; inhumana, ut Tuberonis Ligarium exulem accusantis atque\nid agentis ne ei Caesar ignoscat;\nsuperba, ut in Oppium ex epistola Cottae reum factum. perinde\npraecipites, insidiosae, impotentes deprehenduntur. ex\nquibus tamen fortissime invaseris, quod est aut omnibus periculosum, ut\ndicit Cicero pro Tullio: quis hoc statuit\nunquam, aut cui concedi sine summo omnium periculo potest, ut eum\niure potuerit occidere, a quo metuisse se dicat, ne ipse posterius\noccideretur?\naut ipsis iudicibus, ut pro\nOppio monet pluribus, ne illud actionis genus in equestrem ordinem\nadmittant.\nnonnunquam tamen quaedam bene et contemnuntur vel tanquam\nlevia vel tanquam nihil ad causam pertinentia. multis hoc\nlocis fecit Cicero; et haec simulatio interim huc usque procedit, ut,\nquae dicendo refutare non possumus, quasi fastidiendo calcemus.\nquoniam vero maxima pars eorum similibus constat, rimandum\nerit diligentissime, quid sit in quoque, quod adsumitur, dissimile.\nin iure facile deprehenditur. est enim\nscriptum de rebus utique diversis, tantoque magis ipsarum rerum\ndifferentia potest esse manifesta. illas vero similitudines,\nquae ducuntur ex mutis animalibus aut inanimis, facile est eludere.\nexempla rerum varie tractanda sunt, si nocebunt; quae si\nvetera erunt, fabulosa dicere licebit; si indubia, maxime quidem\ndissimilia. neque enim fieri potest, ut paria sint per omnia,\nut si Nasica post occisum Gracchum defendatur exemplo Ahalae, a quo\nMaelius est interfectus, Maelium regni adfectatorem fuisse, a Graccho\nleges modo latas esse populares, Ahalam magistrum equitum fuisse,\nNasicam privatum esse dicatur. si defecerint omnia, videndum erit, an obtineri possit, ne illud quidem\nrecte factum. quod de exemplis, idem etiam de iudicatis\nobservandum.\nquod autem posui, referre, quo quidque accusator modo dixerit,\nhuc pertinet, ut, si est minus efficaciter elocutus, ipsa eius verba\nponantur; si acri et vehementi fuerit usus oratione, eandem rem nostris\nverbis mitioribus proferamus, ut Cicero de Cornelio, codicem attigit;\net protinus cum quadam defensione, ut, si pro luxurioso dicendum sit,\nobiecta est paulo liberalior vita.\n\nsic et pro sordido parcum, pro maledico liberum\ndicere licebit.\nutique committendum nunquam est, ut adversariorum dicta cum\nsua confirmation reteramus, aut etiam loci alicuius exsecutione\nadiuvemus, nisi cum eludenda erunt: apud\nexercitum mihi fueris, inquit; tot annis forum non attigeris, ab\nfueris tamdiu et, cum tam longo intervallo veneris, cum his, qui in\nforo habitarunt,\nde dignitate contendas Praeterea in contradictione\ninterim totum crimen exponitur, ut Cicero pro Scauro circa Bostarem\nfacit veluti orationem diversae partis imitatus, aut pluribus\npropositionibus iunctis, ut pro Vareno, cum iter per\nagros et loca sola\n\n\nfaceret cum Pompuleno, in familiam Ancharianam incidisse dixerunt,\ndeinde Pompulenum occisum esse, illico eo fieri vellet.\n\nquod est utile, si erit\nincredibilis rei ordo et ipsa expositione fidem perditurus.\ninterim per partes dissolvitur, quod contextu nocet; et\nplerumque id est tutius. quaedam contradictiones natura sunt\nsingulae; id exemplis non eget.\ncommunia bene apprehenduntur non tantum, quia utriusque sunt\npartis, sed quia plus prosunt respondenti. neque enim\npigebit, quod saepe monui, referre; commune qui prior dicit, contrarium\nfacit. est enim contrarium, quo adversarius bene uti potest:\nat enim non verisimile est, tantum scelus\nM. Cottam esse commentum. quid ? hoc verisimile est,\ntantum scelus Oppium esse conatum? artificis autem\nest invenire in actione adversarii quae contra semet ipsa pugnent aut\npugnare videantur, quae aliquando ex rebus ipsis manifesta sunt, ut in\ncausa Caeliana Clodia aurum se Caelio commodasse dicit, quod signum\nmagnae familiaritatis est; venenum sibi paratum, quod summi odii argumentum est.\nTubero Ligarium accusat, quod is in Africa fuerit, et\nqueritur, quod ab eo ipse in Africam non sit admissus.\naliquando vero praebet eius rei occasionem minus\nconsiderata ex adverso dicentis oratio; quod accidit praecipue cupidis\nsententiarum, ut ducti occasione dicendi non respiciant quid dixerint,\ndum locum praesentem non totam causam intuentur.\nquid tam videri potest contra Cluentium quam censoria nota?\nquid tam contra eundem, quam filium ab Egnatio corrupti\niudicii, quo Cluentius Oppianicum circumvenisset, crimine exheredatum?\nat haec Cicero pugnare invicem ostendit: sed tu, Atti, consideres, censeo, diligenter,\nutrum censorium iudicium grave velis esse an Egnatii. si\nEgnatii, leave est, quod censores de ceteris subscripserunt.\nipsum enim Egnatium, quem tu gravem esse vis, ex\nsenatu eiecerunt. sin autem censorium, hunc Egnatium,\nquem pater censoria subscriptione exheredarit, censores in senate,\ncum pardem eiecissent, retinuerunt.\nilla magis vitiose dicuntur quam acute\nreprehenduntur, argumentum dubium pro necessario, controversum pro\nconfesso, commune pluribus pro proprio, vulgare, supervacuum,\nconstitutum contra fidem. nam et illa accidunt parum cautis,\nut crimen augeant, quod probandum est; de facto disputent, cum de\nauctore quaeratur; impossibilia aggrediantur, pro effectis relinquant\nvixdum inchoata, de homine dicere quam de causa malint;\nhominum vitia rebus adsignent, ut, si quis decemviratum accuset non\nAppium; manifestis repugnent; dicant, quod aliter accipi possit; summam\nquaestionis non intueantur, non ad proposita respondeant; quod unum\naliquando recipi potest, cum mala causa adhibitis extrinsecus remediis\ntuenda est, ut cum peculatus reus Verres fortiter et industrie tuitus\ncontra piratas Siciliam dicitur.\neadem adversus contradictiones nobis oppositas praecepta sunt,\nhoc tamen amplius, quod circa eas multi duobus vitiis diversis laborant.\nnam quidam etiam in foro tanquam rem molestam et odiosam\npraetereunt, et iis plerumque, quae composita domo\nattulerunt, contenti sine adversario dicunt; et scilicet multo magis in\nscholis, in quibus non solum contradictiones omittuntur, verum etiam\nmateriae ipsae sic plerumque finguntur, ut nihil dici pro parte altera\npossit.\nalii diligentia lapsi verbis etiam uel sententiolis omnibus\nrespondendum putant, quod est et infinitum et supervacuum; non enim\ncausa reprehenditur sed actor; quem ego semper videri malim disertum,\nut, si dixerit quod rei prosit, ingenii credatur laus esse non causae;\nsi forte laedat, causae\nnon ingenii culpa.\nitaque illae reprehensiones aut obscuritatis, qualis in Rullum\nest, aut infantiae in dicendo, qualis in Pisonem, aut inscitiae rerum\nverborumque et insulsitatis etiam, qualis in Antonium est, animo dantur\net iustis odiis, suntque utiles ad conciliandum iis, quos invisos facere\nvolueris, odium.\nalia respondendi patronis ratio; et aliquando tamen eorum non\noratio modo, sed vita etiam, vultus denique, incessus, habitus recte\nincusari solet; ut adversus Quintium Cicero non haec solum, sed ipsam\netiam praetextam demissam ad talos insectatus est. presserat\nenim turbulentis contionibus Cluentium Quintius.\nnonnunquam elevandae invidiae gratia, quae asperius dicta\nsunt, eluduntur, ut a Cicerone Triarius. nam cum Scauri\ncolumnas per urbem plaustris vectas esse dixit, ego porro, inquit, qui\nAlbanas habeo columnas, clitellis eas apportavi.\net\nmagis hoc in accusatores concessum est, quibus conviciari aliquando\npatrocinii fides cogit.\nilla vero adversus omnes et recepta et non inhumana\nconquestio, si callide quid tacuisse, breviasse, obscurasse distulisse\ndicuntur.\ndefensionis quoque permutatio reprehenditur saepe, ut Attius\nadversus Cluentium, Aeschines adversus Ctesiphontem facit, cum ille\nCiceronem lege usurum modo, hic minime de lege dicturum Demosthenen\nqueritur. declamatores vero inprimis sunt admonendi, ne\ncontradictiones eas ponant, quibus facillime responderi possit, neu sibi\nstultum adversarium fingant. facimus autem (quod maxime\nuberes loci popularesque sententiae nascuntur materiam dicendi nobis,\nquod volumus, ducentibus) ut non sit ille\ninutilis versus: non\nmale respondit, male enim prior ille rogarat.\nFallet haec nos in foro consuetudo, ubi adversario,\nnon ipsi nobis respondebimus. aiunt Accium interrogatum, cur\ncausas non ageret, cum apud eum in tragoediis tanta vis esset optime\nrespondendi, hanc reddidisse rationem, quod illic ea dicerentur quae\nipse vellet, in foro dicturi adversarii essent quae minime vellet.\nridiculum est ergo in exercitationibus, quae foro praeparant,\nprius cogitare quid responderi quam quid ex diverso dici possit.\net bonus praeceptor non minus laudare discipulum debet,\nsi quid pro diversa quam si quid pro sua parte acriter excogitavit.\nrursus aliud in scholis permittendum semper, in foro rarum.\nnam loco a petitore primo contradictione uti qui\npossumus, ubi vera res agitur, cum adversarius adhuc nihil dixerit?\nincidunt tamen plerique in hoc vitium vel consuetudine\ndeclamatoria vel etiam cupiditate dicendi, dantque de se respondentibus\nvenustissimos lusus, cum modo, se vero nihil dixisse neque tam stulte\ndicturos; modo, bene admonitos ab adversario et agere gratias, quod\nadiuti sint, iocantur; frequentissime vero, id quod\nfirmissimum est, nunquam iis responsurum adversarium fuisse, quae\nproposita non essent, nisi illa sciret vera esse et ad fatendum\nconscientia esset impulsus; ut pro Cluentio Cicero:\nnam hoc persaepe dixisti, tibi sic\nrenuntiari, me habere in animo causam hanc praesidio legis\ndefendere. itane est? ab amicis imprudentes videlicet\nprodimur? et est nescio quis de iis, quos amicos nobis arbitramur,\nqui nostra consilia ad adversarium deferat? quisnam hoc\ntibi renuntiavit? quis tam improbus fuit; cui ego autem narravi?\nnemo , ut opinor, in culpa est; nimirum tibi istud\nlex ipsa renuntiarit.\nat quidam contradictione non contenti totos etiam locos\nexplicant: scire se hoc dicturos adversarios et ita persecuturos.\nquod factum venuste nostris temporibus elusit Vibius\nCrispus, vir ingenii iucundi et elegantis: ego vero, inquit, ista non\ndico; quid enim attinet illa bis dici?\nnonnunquam tamen aliquid simile contradictioni poni potest, si\nquid ab adversario testationibus comprehensum in advocationibus iactatum\nsit; respondebimus enim rei ab illis dictae, non a nobis excogitatae;\naut, si id genus erit causae, ut proponere possimus\ncerta, extra quae dici nihil possit: ut, cum res furtiva in domo\ndeprehensa sit, dicat necesse est reus aut se ignorante illatam aut\ndepositam apud se aut donatam sibi; quibus omnibus, etiamsi proposita\nnon sunt, responderi potest.\nat in scholis recte et propositionibus et contradictionibus occurremus, ut in utrumque\nlocum, id est primum et secundum, simul plurimum exerceamur.\nquod nisi fecerimus, nunquam utemur contradictione; non\nenim erit, cui respondeamus.\nest et illud vitium nimium sollicite et circa omnia momenta\nluctantis; suspectam enim facit iudici causam, et frequenter, quae\nstatim dicta omnem dubitationem sustulissent, dilata ipsis\npraeparationibus fidem perdunt, quia patronus et aliis crediderit opus\nfuisse. fiduciam igitur orator prae se ferat semperque ita\ndicat, tanquam de causa optime sentiat;\nquod sicut omnia in Cicerone praecipuum est. nam illa summa\ncura securitatis est similis, tantaque in oratione auctoritas, ut\nprobationis locum obtineat dubitare nobis non audentibus.\nporro , qui scierit, quid pars adversa, quid nostra\nhabeat valentissimum, facile iudicabit, quibus\nmaxime rebus vel occurrendum sit vel instandum.\nordo quidem in parte nulla minus adfert laboris.\nnam si agimus, nostra confirmanda sunt primum, tum, quae\nnostris opponuntur refutanda; si respondemus,\nprius incipiendum est a refutatione. nascuntur autem ex his,\nquae contradictioni opposuimus, aliae contradictiones, euntque interim\nlongius; ut gladiatorum manus, quae secundae vocantur, fiunt et tertiae,\nsi prima ad evocandum adversarii ictum prolata erat, et quartae, si\ngeminata captatio est, ut bis cavere, bis repetere oportuerit; quae\nratio et ultra ducit.\nsed illam etiam, quam supra ostendi, simplicem ex adfectibus\natque ex adfirmatione sola probationem recipit refutatio, qualis est\nilla Scauri, de qua supra dixi; quin nescio an etiam frequentior, ubi\nquid negatur. videndum praecipue utrique parti, ubi sit rei\nsumma. nam fere accidit, ut in causis multa dicantur, de\npaucis iudicetur.\nin his probandi refutandique ratio est, sed adiuvanda\nviribus dicentis et ornanda. quamlibet enim sint ad dicendum,\nquod volumus, accommodata. ieiuna tamen erunt\net infirma, nisi maiore quodam oratoris spiritu implentur.\nquare et illi communes loci de\ntestibus, de tabulis, de argumentis aliisque similibus magnam vim animis\niudicum adferunt, et hi proprii, quibus factum quodque laudamus aut\ncontra, iustum vel iniustum docemus, maius aut minus, asperius aut\nmitius. ex iis autem alii ad comparationem singulorum\nargumentorum faciunt, alii ad plurium, alii ad totius causae\ninclinationem.\nex quibus sunt qui praeparent animum iudicis, sunt qui\nconfirment. sed praeparatio quoque aut confirmatio\naliquando totius causae est, aliquando partium, et proinde, ut cuique\nconveniunt, subiicienda.\nideoque miror inter duos diversarum sectarum velut duces non\nmediocri contentione quaesitum, singulisne quaestionibus subiiciendi\nessent loci, ut Theodoro placet, an prius docendus iudex quam movendus,\nut praecipit Apollodorus, tanquam perierit haec ratio media, et nihil\ncum ipsius causae utilitate sit deliberandum. haec\npraecipiunt, qui ipsi non dicunt in foro, ut artes a securis otiosisque\ncompositae ipsa pugnae necessitate turbentur.\nnamque omnes fere, qui legem dicendi quasi quaedam mysteria\ntradiderunt, certis non inveniendorum modo argumentorum locis, sed concludendorum quoque nos praeceptis\nalligaverunt; de quibus brevissime praelocutus, quid ipse sentiam, id\nest quid clarissimos oratores fecisse videam, non tacebo.\nigitur enthymema et argumentum ipsum, id est rem, quae\nprobationi alterius adhibetur, appellant et argumenti elocutionem, eam\nvero, ut dixi, duplicem: ex consequentibus, quod habet propositionem\nconiunctamque ei protinus probationem, quale pro Ligario, causa tum dubia, quod erat aliquid in\nutraque parte, quod probari posset; nunc melior ea iudicanda est,\nquam etiam dii adiuverunt; habet enim rationem et\npropositionem, non habet conclusionem.\nita est ille imperfectus syllogismus. ex\npugnantibus vero, quod etiam solum enthymema quidam vocant, fortior\nmulto probatio est. tale est Ciceronis pro Milone: eius igitur mortis sedetis ultores, cuius\nvitam si pletis per vos restitui posse, nolitis.\nquod quidem etiam aliquando multiplicari solet, ut est ab\neodem et pro endem reo factum: quem igitur\ncum omnium gratia noluit, hunc voluit cum aliquorum querela? quem\niure, quem loco,\n\nquem\ntempore, quem impune non est ausus, hunc iniuria, iniquo loco,\nalieno tempore, cum periculo capitis non dubitavit occidere?\noptimum autem videtur enthymematis genus, cum propositio\ndissimili vel contraria ratio subiungitur, quale est Demosthenis: non enim, si quid unquam contra leges\nactum est, idque tu es imitatus, idcirco te convenit poena liberari;\nquin e contrario damnari multo magis. nam ut, si quis\neorum damnatus esse, tu haec non scripsisses, ita, damnatus tu si\nfueris, non scribet alius.\nepichirematos et quattuor et quinque et sex etiam factae sunt\npartes a quibusdam. Cicero maxime quinque defendit, ut sit\npropositio, deinde ratio eius, tum adsumptio et eius probatio, quinta\ncomplexio; quia vero interim et propositio non egeat rationis et\nadsumptio probationis, nonnunquam etiam complexione opus non sit, et\nquadripertitam et tripertitam et bipertitam quoque fieri posse\nratiocinationem.\nmihi et pluribus nihilominus auctoribus tres summum videntur.\nnam ita se habet ipsa natura, ut sit, de quo quaeratur et\nper quod probetur; tertium adiici potest velut ex consensu duorum\nantecedentium. ita erit prima intentio,\nsecunda adsumptio, tertia connexio. nam confirmatio primae ac\nsecundae partis et exornatio eisdem cedere possunt,\nquibus subiiciuntur. sumamus enim ex Cicerone quinque partium\nexemplum: melius gubernantur ea, quae\nconsilio reguntur quam quae sine consilio administrantur.\nhanc primam partem numerant; eam deinceps rationibus\nvariis et quam copiosissimis verbis approbari putant oportere.\nhoc ego totum cum sua ratione unum puto; alioqui si ratio\npars est, est autem varia ratio, plures partes esse dicantur.\nadsumptionem deinde ponit: nihil\nautem omnium rerum melius quam omnis mundus administratur.\n\nhuius adsumptionis quarto in loco iam porro inducunt\napprobationem; de quo idem quod supra dico.\nquinto inducunt loco complexionem, quae aut id infert solum\nquod ex omnibus partibus cogitur, hoc modo, consilio igitur mundus administratur; aut,\nunum in locum cum conduxit breviter propositionem et adsumptionem,\nadiungit quid ex his conficiatur, ad hunc modum: quodsi melius geruntur, quae consilio quam quae sine\nconsilio administrantur, nihil autem omnium rerum melius quam omnis\nmundus administratur, consilio igitur mundus administratur.\n\ncui parti consentio.\nin tribus autem, quas fecimus, partibus non est forma semper eadem, sed una, in qua idem\nconcluditur quod intenditur: anima\nimmortalis est. nam quidquid ex se ipso movetur,\nimmortale est; anima autem ex se ipsa movetur, immortalis igitur est\nanima.\nhoc fit non solum in singulis argumentis sed\nin totis causis, quae sunt simplices, et in quaestionibus.\nnam et hae primam habent propositionem: sacrilegium commisisti; Non, quisquis hominem\noccidit, caedis tenetur, deinde rationem; (sed haec est in\ncausis et quaestione longior quam in singulis argumentis) et plerumque\nsumma complexione, vel per enumerationem vel per brevem conclusionem,\ntestantur, quid effecerint. in hoc genere propositio dubia\nest, de hac enim quaeritur.\naltera est complexio non par intentioni sed vim habens parem:\nmors nihil ad nos, nam quod est\ndissolutum, sensu caret; quod autem sensu caret, nihil ad nos.\n\nin alio genere non eadem propositio est quae\nconnexio: omnia animalia meliora sunt quam\ninanima, nihil autent melius est mundo, mundus igitur animal.\n\nhic potest videri deesse intentio. Potuit enim sic constitui\nratiocinatio: animal est mundus, omnia enim\nanimalia meliora sunt quam inanima et cetera.\nhaec propositio aut confessa est ut\nproxima, aut probanda ut, qui beatam vitam\nvivere volet, philosophetur oportet, non enim conceditur;\ncetera sequi nisi confirmata prima parte non possunt. item\nadsumptio interim confessa est ut, omnes\nautem volunt beatam vitam vivere; interim probanda ut illa,\nquod est dissolutum, sensu caret;\ncum, soluta corpore anima an sit immortalis vel ad tempus certe maneat,\nsit in dubio. quam adsumptionem alii, rationem alii vocant.\nepichirema autem nullo differt a syllogismis, nisi quod illi\net plures habent species et vera colligunt veris, epichirematis\nfrequentior circa credibilia est usus. nam si contingeret\nsemper controversa confessis probare, vix esset in hoc genere usus\noratoris. nam quo ingenio est opus, ut dicas:\nbona ad me pertinent, solus enim sum filius\ndefuncti, vel solus heres, cum iure bonorum\npossessio testati secundum tabulas testamenti detur,\nad me igitur pertinet.sed cum ipsa\nratio in quaestionem venit, efficiendum est certum id quo probaturi\nsumus quod incertum est: ut si ipsa forte intentione dicatur aut filius non es aut non es\nlegitimus aut non es solus, itemque aut\nnon es heres, aut non\niustum testamentum est, aut capere non\npotes, aut habes coheredes, efficiendum\nest iustum, propter quod nobis bona adiudicari\ndebeant.\nsed tum est necessaria illa summa connexio, cum intervenit\nratio longior; alioqui sufficient intentio ac ratio: silent enim leges inter arma nec se expectari\niubent, cum ei, qui exspectare velit, ante iniusta poena luenda sit\nquam iusta repetenda.\nideoque id enthymema, quod est\nex consequentibus, rationi simile dixerunt. sed et singula,\ninterimque recte, ponuntur, ut ipsum illud silent leges inter arma;\net a ratione incipere fas est, deinde concludere, ut ibidem: quodsi duodecim tabulae nocturnum furem\nquoquo modo, diurnum autem, si se telo defenderet, interfici impune\nvoluerunt, quis est qui, quoquo modo quis interfectus sit, puniendum\nputet?\nvariavit hic adhuc et rursus rationem tertio\nloco posuit, cum videat aliquando gladium nobis ab\nipsis porrigi legibus.\nPpr constantem partis duxit ordinem: insidiatori vero et latroni quae potest\ninferri iniusta nex? hoc intentio; quid comitatus nostri, quid gladii volunt? hoc\nratio; quos habere certe non liceret, si\nuti illis nullo pacto liceret, hoc ex ratione et intentione\nconnexio.\nhuic generi probationis tribus occurritur modis, id est per\nomnes partes. aut enim expugnatur intentio aut adsumptio aut\nconclusio, nonnunquam omnia. intentio expugnatur: iure occidi eum, qui insidiatus sit.\n\nnam prima statim quaestio pro Milone est, an ei fas sit lucem intueri qui a se hominem necatum\nesse fateatur.\nexpugnatur adsumptio omnibus iis quae de refutatione diximus.\net ratio quidem nonnunquam est\nvera, cum eius propositio vera non sit; interim verae propositionis\nfalsa ratio est. virtus bonum est,\nverum est; si quis rationem subiiciat, quod ea\nlocupletes faciat, verae intentionis falsa sit ratio.\nconclusio autem aut vera negatur,\ncum aliud colligit quam id quod ex prioribus efficitur, aut nihil ad\nquaestionem dicitur pertinere. non est vera sic: insidiator iure occiditur; nam cum vitae\nvim adferat ut hostis, debet etiam repelli ut hostis; recte igitur\nClodius ut hostis occiditur est; non utique, nondum enim\nClodium insidiatorem ostendimus. sed fit vera connexio, recte igitur insidiator ut hostis\nocciditur; nihil ad nos, nondum enim Clodius insidiator\napparet.\nsed ut potest vera esse intentio et ratio et tamen falsa connexio, ita, si illa falsa sunt, nunquam est vera\nconnexio.\nenthymema ab aliis oratorius syllogismus, ab aliis pars\ndicitur syllogismi, propterea quod syllogismus utique conclusionem et\npropositionem habet et per omnes partes efficit, quod proposuit,\nenthymema tantum intelligi contentum sit.\nsyllogismus talis: solum bonum\nvirtus, nam id demum bonum est, quo nemo male uti potest; virtute\nnemo male uti potest, bonum est ergo virtus.\n\nenthymema ex consequentibus: bonum est virtus, qua nemo male uti potest.\n\net contra, non est\nbonum pecunia; non enim bonum, quo quis male uti potest; pecunia\npotest quis male uti, non igitur bonum est pecunia.\n\nenthymema ex pugnantibus: an bonum est pecunia,\nqua quis male uti potest?â€”Si pecunia, quae est in\nargento signato, argentum est, qui argentum omne legavit, et\npecuniam, quae est in argento signato, legavit; argentum autem omne\nlegavit, igitur et pecuniam, quae est in argento, legavit,\nhabet formam syllogismi. oratori satis est dicere, cum argentum legaverit omne, pecuniam\nquoque legavit, quae est in argento.\nperegisse mihi videor sacra tradentium artes, sed consilio\nlocus superest. namque ego, ut in oratione syllogismo quidem aliquando uti nefas non duco, ita constare totam\naut certe confertam esse aggressionum et enthymematum stipatione minime\nvelim. dialogis enim et dialecticis disputationibus erit\nsimilior quam nostri operis actionibus, quae quidem inter se plurimum\ndifferunt.\nnamque in illis homines docti et inter doctos verum quaerentes\nminutius et scrupulosius scrutantur omnia, et ad liquidum confessumque\nperducunt, ut qui sibi et inveniendi et iudicandi vindicent partes,\nquarum alteram τοπικήν alteram\nκριτικήν vocant.\nnobis ad aliorum iudicia componenda est oratio, et saepius\napud omnino imperitos atque illarum certe ignaros litterarum loquendum\nest, quos nisi et delectatione allicimus et viribus trahimus et\nnonnunquam turbamus adfectibus, ipsa, quae iusta ac vera sunt, tenere\nnon possumus.\nlocuples et speciosa et imperiosa vult esse eloquentia; quorum\nnihil consequetur, si conclusionibus certis et in unam prope formam\ncadentibus concisa et contemptum ex humilitate et odium ex quadam\nseveritate et ex copia satietatem et ex similitudine fastidium\nattulerit.\nferatur ergo non semitis sed campis, non uti fontes angustis\nfistulis colliguntur sed ut beatissimi amnes totis\nvallibus fluunt, ac sibi viam, si quando non acceperit, faciat.\nnam quid illa miserius lege velut praeformatas infantibus\nlitteras persequentium et, ut Graeci dicere solent, quem mater amictum\ndedit, sollicite custodientium: propositio ac conclusio ex\nconsequentibus et repugnantibus?\nnon inspiret? non augeat? non mille figuris variet ac\nverset? ut ea nasci et ipsa provenire natura, non manu facta et arte\nsuspecta magistrum fateri ubique videantur? quis unquam sic\ndixit orator? nonne apud ipsum Demosthenen paucissima huius\ngeneris reperiuntur?\nquae apprehensa Graeci magis (nam hoc solum peius\nfaciunt) in catenas ligant et inexplicabili serie connectunt, et\nindubitata colligunt et probant confessa et se antiquis per hoc similes\nvocant, deinde interrogati nunquam respondebunt, quem imitentur.\nsed de figuris alio loco.\nnunc illud adiiciendum, ne iis quidem consentire me, qui\nsemper argumenta sermone puro et dilucido et distincto ceterum minime\nelato ornatoque putant esse dicenda. namque ea distincta\nquidem ac perspicua debere esse confiteor, in rebus\nvero minoribus etiam sermone ac verbis quam maxime propriis et ex usu;\nat si maior erit materia, nullum iis ornatum, qui modo non obscuret,\nsubtrahendum puto. nam et saepe plurimum lucis adfert ipsa\ntranslatio, cum etiam iuris consulti, quorum summus circa verborum\nproprietatem labor est, litus esse audeant dicere, qua fluctus eludit.\nquoque quid est natura magis asperum, hoc pluribus condiendum\nest voluptatibus; et minus suspecta argumentatio dissimulatione, et\nmultum ad fidem adiuvat audientis voluptas. nisi forte\nexistimamus Ciceronem haec ipsa mala in argumentatione dixisse, silere leges inter arma, et gladium nobis interim ab ipsis porrigi legibus.\nhic\ntamen habendus istis modus, ut sint ornamento non impedimento.\nhaec, Marcelle Victori, ex tua voluntate maxime ingressus, tum si qua ex\nnobis ad iuvenes bonos pervenire posset utilitas, novissime paene etiam\nnecessitate quadam officii delegati mihi sedulo laborabam; respiciens\ntamen illam curam meae voluptatis, quod filio, cuius eminens ingenium\nsollicitam quoque parentis diligentiam merebatur, hanc optimam partem\nrelicturus hereditatis videbar ut, si me, quod aequum et optabile fuit,\nfata intercepissent, praeceptore tamen patre uteretur.\nat me fortuna id agentem diebus ac noctibus festinantemque\nmetu meae mortalitatis ita subito prostravit, ut laboris mei fructus ad\nneminem minus quam ad me pertineret. illum enim, de quo\nsumma conceperam et in quo spem unicam senectutis reponebam, repetito\nvulnere orbitatis amisi.\nquid nunc agam? aut quem ultra esse usum\nmei, diis repugnantibus, credam? nam ita forte accidit, ut\neum quoque librum, quem de causis corruptae eloquentiae emisi, iam\nscribere aggressus ictu simili ferirer. nonne igitur optimum\nfuit, infaustum opus et quidquid hoc est in me infelicium litterarum\nsuper immaturum funus consumpturis viscera mea flammis iniicere neque\nhanc impiam vivacitatem novis insuper curis fatigare?\nquis enim mihi bonus parens ignoscat, si studere amplius\npossum, ac non oderit hanc animi mei firmitatem, si quis in me alius\nusus vocis, quam ut incusem deos superstes omnium meorum, nullam in\nterras despicere providentiam tester, si non meo casu, cui tamen nihil\nobiici, nisi quod vivam, potest, at illorum certe, quos utique immeritos\nmors acerba damnavit, erepta prius mihi matre eorundem, quae nondum\nexpleto aetatis undevicesimo anno duos enixa filios, quamvis\nacerbissimis rapta fatis, non infelix decessit?\nego vel hoc uno malo sic eram adflictus, ut me iam nulla\nfortuna posset efficere felicem. nam cum omni virtute, quae\nin feminas cadit, functa insanabilem attulit marito dolorem, tum aetate\ntam puellari, praesertim meae comparata, potest et ipsa numerari inter\nvulnera orbitatis.\nliberis tamen superstitibus et, quod nefas erat, sed optabat\nipsa, me salvo maximos cruciatus praecipiti via\neffugit. mihi filius minor quintum egressus annum prior\nalterum ex duobus eruit lumen.\nnon sum ambitiosus in malis nec augere lacrimarum causas\nvolo, utinamque esset ratio minuendi. sed dissimulare qui\npossum, quid ille gratiae in vultu, quid iucunditatis in sermone, quos\ningenii igniculos, quam substantiam placidae et (quod scio vix posse\ncredi) iam tum altae mentis ostenderit; qualis amorem quicunque alienus\ninfans mereretur.\nillud vero insidiantis, quo me validius cruciaret, fortunae\nfuit, ut ille mihi blandissimus me suis nutricibus, me aviae educanti,\nme omnibus, qui sollicitare illas aetates solent, anteferret.\nquapropter illi dolori, quem ex matre optima\natque omnem laudem supergressa paucos ante menses ceperam, gratulor.\nminus enim est, quod flendum meo nomine quam quod illius\ngaudendum est.\nuna post haec Quintiliani mei spe ac voluptate nitebar, et\npoterat sufficere solacio. non enim flosculos, sicut prior,\nsed iam decimum aetatis ingressus annum, certos ac deformatos fructus\nostenderat. iuro per mala mea, per infelicem conscientiam,\nper illos manes, numina mei doloris, eas me in illo vidisse virtutes\ningenii, non modo ad percipiendas disciplinas, quo nihil praestantius\ncognovi plurima expertus, studiique iam tum non coacti (sciunt praeceptores), sed probitatis, pietatis,\nhumanitatis, liberalitatis, ut prorsus posset hinc esse tanti fulminis\nmetus, quod observatum fere est celerius occidere festinatam maturitatem\net esse nescio quam, quae spes tantas decerpat, invidiam, ne videlicet\nultra quam homini datum est nostra provehantur.\netiam illa fortuita aderant omnia, vocis iucunditas\nclaritasque, oris suavitas et in utracunque lingua, tanquam ad eam demum\nnatus esset, expressa proprietas omnium litterarum. sed hae\nspes adhuc; illa maiora, constantia, gravitas, contra dolores etiam ac\nmetus robur. nam quo ille animo, qua medicorum admiratione\nmensium octo valetudinem tulit! ut me in supremis consolatus est! quam\netiam deficiens iamque non noster ipsum ilium alienatae mentis errorem\ncirca scholas ac litteras habuit!\ntuosne ego, o meae spes inanes, labentes oculos, tuum\nfugientem spiritum vidi? tuum corpus frigidum exsangue\ncomplexus animam recipere auramque communem haurire amplius potui,\ndignus his cruciatibus, quos fero,\ndignus his cogitationibus? tene consulari nuper adoptione ad\nomnium spes honorum prius admotum, te avunculo praetori generum\ndestinatum, te omnium spes avitae\neloquentiae candidatum, superstes parens tantum ad\npoenas, amisi ? Et si non cupido lucis, certe patientia\nvindicet te reliqua mea aetate. nam frustra mala omnia ad\ncrimen fortunate relegamus.\nnemo nisi sua culpa diu dolet. sed vivimus, et\naliqua vivendi ratio quaerenda est, credendumque doctissimis hominibus,\nqui unicum adversorum solacium litteras putaverunt. si quando\ntamen ita resederit praesens impetus, ut aliqua tot luctibus alia\ncogitatio inseri possit, non iniuste petierim morae veniam.\nquis enim dilata studia miretur, quae potius non abrupta\nesse mirandum est? tum , si qua fuerint minus effecta iis,\nquae levius adhuc adflicti coeperamus, imperitanti fortunae remittantur,\nquae, si quid mediocrium alioqui in nostro ingenio virium fuit, ut non\nexstinxerit, debilitavit tamen. sed vel propter hoc nos\ncontumacius erigamus, quod illam ut perferre nobis difficile est, ita\nfacile contemnere. nihil enim sibi adversus me reliquit et\ninfelicem quidem, sed certissimam tamen attulit mihi ex his malis\nsecuritatem.\nboni autem consulere nostrum laborem vel propter hoc aequum\nest, quod in nullum iam proprium usum perseveramus, sed omnis haec cura\nalienas utilitates (si modo quid utile scribimus)\nspectat. nos miseri sicut facultates patrimonii nostri, ita\nhoc opus aliis praeparabamus, aliis relinquemus.\nperoratio sequebatur, quam cumulum quidam, conclusionem alii\nvocant. eius duplex ratio est posita aut ira rebus aut ira\nadfectibus. rerum repetitio et congregatio, quae Graece\ndicitur ἀνακεφαλαίωσις a quibusdam\nLatinorum enumeratio, et memoriam iudicis reficit et totam simul causam\nponit ante oculos et, etiamsi per singula minus moverat, turba valet.\nin hac, quae repetemus, quam brevissime dicenda sunt et,\nquod Graeco verbo patet, decurrendum per capita. nam , si\nmorabimur, non iam enumeratio sed quasi altera fiet oratio.\nquae autem enumeranda videntur, cum pondere aliquo\ndicenda sunt et aptis excitanda sententiis et figuris utique varianda;\nalioqui nihil est odiosius recta illa repetitione velut memoriae iudicum\ndiffidentis.\nsunt autem innumerabiles species, optimeque ira Verrem Cicero: si pater ipse iudicaret, quid diceret, cum haec\nprobarentur? et deinde subiecit enumerationem; aut cum idem ira eundem per invocationem deorum spoliata a\npraetore templa dinumerat. licet et dubitare, num quid nos\nfugerit, et quid responsurus sit adversarius his et his, aut quam spem\naccusator habeat omnibus ita defensis.\nilla vero iucundissima, si contingat aliquod ex adversario\nducere argumentum, ut si dicas: reliquit hanc partem causae, aut inuidia\npremere maluit, aut ad preces\nconfugit merito, cum sciret haec et haec.\nsed non sunt singulae species persequendae, ne sola\nvideantur, quae forte nunc dixero, cum occasiones et ex causis et ex\ndictis adversariorum et ex quibusdam fortuitis quoque oriantur.\nnec referenda modo nostra, sed postulandum etiam ab\nadversariis, ut ad quaedam respondeant.\nid autem, si et actioni supererit locus et ea proposuerimus,\nquae refelli non possint. nam provocare quae inde sint\nfortia, non arguentis est,\nsed monentis. id unum epilogi genus visum est plerisque\nAtticorum et philosophis fere omnibus, qui de arte oratoria scriptum\naliquid reliquerunt. id sensisse Atticos\ncredo, quia Athenis adfectus movere etiam per praeconem prohibebatur\norator. philosophos minus miror, apud quos vitii loco est\nadfici; nec bono moris videntur, sic a vero iudicem averti, nec\nconvenire bono viro vitiis uti. necessarios tamen adfectus\nfatebuntur, si aliter obtineri vera et iusta et ira commune profutura\nnon possint.\nceterum illud constitit inter omnes, etiam ira aliis partibus\nactionis, si multiplex causa sit et pluribus argumentis defensa,\nutiliter ἀνακεφαλαίωσιν fieri solere,\nsicut nemo dubitaverit multas esse causas, ira quibus nullo loco sit\nnecessaria, si breves et simplices fuerint. haec pars\nperorationis accusatori patronoque ex aequo communis est.\nadfectibus quoque iisdem fere utuntur,\nsed aliis hic, aliis ille saepius ac magis, nam huic concitare iudices,\nilli flectere convenit. verum et accusator habet interim\nlacrimas ex miseratione eius rei quam ulciscitur; et reus de indignitate\ncalumniae aut conspirationis vehementius interim\nqueritur. dividere igitur haec officia commodissimum, quae\nplerumque sunt, ut dixi, ira prooemio similia, sed hic liberiora\nplenioraque.\ninclinatio enim iudicum ad nos petitur initio parcius, cum\nadmitti satis est et oratio tota superest; ira epilogo vero est, qualem\nanimum iudex ira consilium ferat, et iam nihil amplius dicturi sumus nec\nrestat quo reservemus.\nest igitur utrisque commune, conciliare sibi, avertere ab\nadversario iudicem, concitare adfectus et componere. et\nbrevissimum quidem hoc praeceptum dari utrique parti potest, ut totas\ncausae suae vires orator ponat ante oculos; et cum viderit, quid\ninvidiosum, favorabile, invisum, miserabile aut sit ira rebus aut videri\npossit, ea dicat, quibus, si iudex esset, ipse maxime moveretur.\nsed certius est ire per singula.\net quae concilient quidem accusatorem, ira praeceptis exordii\niam diximus. quaedam tamen, quae illic ostendere sat est, ira\nperoratione implenda sunt magis, si contra impotentem, invisum,\nperniciosum suscepta causa est, si iudicibus ipsis aut gloriae damnatio rei aut deformitati futura absolutio.\nnam egregie ira Vatinium Calvus, factum , inquit, ambitum\nscitis omnes et hoc vos scire omnes sciunt.\nCicero\nquidem ira Verrem etiam emendari posse infamiam iudiciorum damnato reo\ndicit; quod est unum ex supra dictis. metus etiam, si est\nadhibendus, ut faciat idem, hunc habet locum fortiorem quam ira\nprooemio. qua de re quid sentirem, alio iam libro exposui.\nconcitare quoque invidiam, odium, iram, liberius ira\nperoratione contingit; quorum invidiam gratia, odium turpitudo, iram\noffensio iudici facit, si contumax, arrogans, securus sit, quae non ex\nfacto modo dictove aliquo sed vultu, habitu, aspectu moveri solet.\negregieque nobis adolescentibus dixisse accusator\nCossutiani Capitonis videbatur, Graece quidem, sed ira hunc sensum, erubescis Caesarem timere.\nsumma tamen concitandi adfectus accusatori ira hoc est, ut id,\nquod obiecit, aut quam atrocissimum aut etiam, si fieri potest, quam\nmaxime miserabile esse videatur. atrocitas crescit ex his,\nquid factum sit, a quo, ira quem, quo animo, quo\ntempore, quo loco, quo modo; quae omnia infinitos tractatus habent.\npulsatum querimur: de re primum ipsa dicendum; tum si senex,\nsi puer, si magistratus, si probus, si bene de re publica meritus; etiam\nsi percussus sit a vili aliquo contemptoque vel ex contrario a potente\nnimium vel ab eo, quo minime oportuit, et si die forte sollemni aut iis\ntemporibus, cum indicia eius rei maxime exercerentur, aut ira sollicito\ncivitatis statu; item ira theatro, ira templo, ira contione,\ncrescit invidia; et si non errore nec ira vel etiam, si forte ira, sed\niniqua, quod patri adfuisset, quod respondisset, quod honores contra\npeteret, et si plus etiam videri potest voluisse quam fecit.\nplurimum tamen adfert atrocitatis modus, si graviter, si\ncontumeliose: ut Demosthenes ex parte percussi corporis, ex vultu\nferientis, ex habitu invidiam Midiae quaerit.\noccisus utrum ferro an igne an veneno, uno vulnere an\npluribus, subito an exspectatione tortus, ad hanc\npartem maxime pertinet. utitur frequenter accusator et\nmiseratione, cum aut eius casum, quem ulciscitur, aut liberorum ac\nparentium solitudinem conqueritur.\netiam futuri temporis imagine iudices movet, quae maneant eos,\nqui de vi et iniuria questi sunt, nisi vindicentur; fugiendum de\ncivitate, cedendum bonis aut omnia, quaecunque inimicus fecerit,\nperterenda.\nsed saepius id est accusatoris, avertere iudicem a\nmiseratione, qua reus sit usurus, atque ad fortiter iudicandum\nconcitare. cuius loci est etiam occupare, quae dicturum\nfacturumve adversarium putes. nam et cautiores ad custodiam\nsuae religionis iudices facit et gratiam responsuris aufert, cum ea quae\ndicta sunt ab accusatore iam, si pro reo repetentur, non sint nova: ut\nServium Sulpicium Messala contra Aufidiam, ne signatorum, ne ipsius\ndiscrimen obiiciatur sibi, praemonet. nec non ab Aeschine,\nquali sit usurus Demosthenes actione, praedictum est. docendi\nquoque interim iudices, quid rogantibus respondere debeant; quod est\nunum repetitionis genus.\npericlitantem vero commendat dignitas et studia fortia et susceptae bello cicatrices et nobilitas\net merita maiorum. hoc , quod proxime dixi, Cicero atque\nAsinius certatim sunt usi, pro Scauro patre hic ille pro filio.\ncommendat et causa periculi, si suscepisse inimicitias ob\naliquod factum honestum videtur; praecipue bonitas, humanitas,\nmisericordia. iustius enim tum petere ea quisque videtur a iudice, quae\naliis ipse praestiterit. referenda pars haec quoque ad\nutilitatem rei publicae, ad iudicum gloriam, ad exemplum,\nad memoriam posteritatis. plurimum tamen valet miseratio,\nquae iudicem non flecti tantum cogit, sed motum quoque animi sui\nlacrimis confiteri. haec petentur aut ex iis, quae passus est\nreus, aut iis quae cum maxime patitur, aut iis quae damnatum manent;\nquae et ipsa duplicantur, cum dicimus ex qua illi fortuna et ira quam\nrecidendum sit.\nadfert ira his momentum et aetas et sexus et pignora; liberi,\ndico, et parentes et propinqui. quae omnia tractari varie solent. nonnunquam etiam ipse\npatronus has partes subit, ut Cicero pro Milone, O me\nmiserum! o te infelicem! reuocare me tu ira patriam,\nMilo, potuisti per hos, ego te ira patria per eosdem retinere non\npotero?\nmaximeque , si, ut tum accidit, non\nconveniunt ei qui accusatur preces.\nnam quis ferret Milonem pro capite suo supplicantem, qui a se\nvirum nobilem interfectum, quia id fieri oportuisset, fateretur?\nergo et illi captavit ex ipsa praestantia animi favorem\net ira locum lacrimarum eius ipse successit. his praecipue\nlocis utiles sunt prosopopoeiae, id est fictae alienarum personarum\norationes, quales litigatorum ore dicit patronus. nudae\ntantum res movent; at cum ipsos loqui fingimus,\nex personis quoque trahitur adfectus Non enim audire iudex videtur\naliena mala deflentis, sed sensum ac vocem auribus accipere miserorum,\nquorum etiam mutus aspectus lacrimas movet; quantoque essent\nmiserabiliora, si ea dicerent ipsi, tanto sunt quadam portione ad\nadficiendum potentiora, cum velut ipsorum ore\ndicuntur, ut scenicis actoribus eadem vox eademque pronuntiatio plus ad\nmovendos adfectus sub persona valet.\nitaque idem Cicero, quanquam preces non dat Miloni, eumque\npotius animi praestantia commendat, accommodavit tamen ei verba,\nconvenientes etiam forti viro conquestiones: frustra , inquit, mei suscepti labores! O spes fallaces! O cogitationes inanes\nmeas!\nnunquam tamen debet esse longa miseratio, nec\nsine causa dictum est, nihil facilius quam lacrimas inarescere.\nnam cum etiam veros dolores mitiget tempus, citius evanescat\nnecesse est illa, quam dicendo effinximus, imago; ira qua si moramur,\nlacrimis fatigatur auditor et requiescit et ab illo, quem ceperat, impetu ad rationem redit.\nnon patiamur igitur frigescere\nhoc opus, et adfectum, cum ad summum perduxerimus, relinquamus nec\nsperemus fore ut aliena quisquam diu ploret. ideoque cum ira\naliis tum maxime ira hac parte debet crescere oratio, quia, quidquid non\nadiicit prioribus, etiam detrahere videtur, et facile deficit adfectus\nqui descendit.\nnon solum autem dicendo sed etiam faciendo quaedam lacrimas\nmouemus, unde et producere ipsos, qui\npericlitentur, squalidos atque deformes et liberos eorum ac parentes\ninstitutum, et ab accusatoribus cruentum gladium ostendi et lecta e\nvulneribus ossa et vestes sanguine perfusas videmus, et vulnera resolvi, verberata corpora nudari.\nquarum rerum ingens plerumque vis\nest velut ira rem praesentem animos hominum ducentium, ut populum\nRomanum egit ira furorem praetexta C. Caesaris praelata ira funere\ncruenta. sciebat interfectum eum, corpus denique ipsum\nimpositum lecto erat, at vestis tamen illa sanguine madens ita\nrepraesentavit imaginem sceleris, ut non occisus esse Caesar sed tum\nmaxime occidi videretur.\nsed non ideo probaverim, quod factum et lego et ipse\naliquando vidi, depictam ira tabula sipariove imaginem rei, cuius atrocitate iudex erat commovendus.\nquae enim est actoris infantia, qui mutam illam effigiem\nmagis quam orationem pro se putet locuturam?\nat sordes et squalorem et propinquorum quoque similem\nhabitum scio profuisse, et magnum ad salutem momentum preces attulisse.\nquare et obsecratio illa iudicum per carissima pignora, utique si et reo sint liberi, coniux,\nparentes, utilis erit;\net deorum etiam invocatio velut ex bona conscientia profecta videri\nsolet; stratum denique iacere et genua complecti, nisi si tamen persona\nnos et anteacta vita et rei condicio prohibebit; quaedam enim tam\nfortiter tuenda quam facta sunt. verum sic habenda est\nauctoritatis ratio, ne sit invisa securitas.\nfuit quondam inter haec omnia potentissimum, quo L. Murenam\nCicero accusantibus clarissimis viris eripuisse praecipue videtur,\npersuasitque nihil esse ad praesentem rerum statum utilius quam pridie\nKalendas Ianuarias ingredi consulatum. quod genus nostris\ntemporibus totum paene sublatum est, cum omnia curae tutelaeque unius\ninnixa periclitari nullo iudicii exitu possint.\nde accusatoribus et reis sum locutus, quia ira periculis\nmaxime versatur adfectus. sed privatae quoque causae\nutrumque habent perorationis genus, et illud quod est ex enumeratione\nprobationum, et hoc quod ex lacrimis, si aut statu periclitari aut\nopinione litigator videtur. nam ira parvis quidem litibus has\ntragoedias movere tale est, quasi si personam\nHerculis et coturnos aptare infantibus velis.\nne illud quidem indignum est admonitione, ingens ira epilogis\nmeo iudicio verti discrimen, quomodo se dicenti, qui excitatur,\naccommodet. nam et imperitia et rusticitas et rigor et\ndeformitas adferunt interim frigus, diligenterque sunt haec actori\nprovidenda.\nequidem repugnantes eos patrono et nihil vultu commotos et\nintempestive renidentes et facto aliquo vel\nipso vultu risum etiam moventes saepe vidi; praecipue vero cum aliqua\nvelut scenice fiunt, alio cadunt.\ntranstulit aliquando patronus puellam, quae soror esse\nadversarii dicebatur (nam de hoc lis erat), ira adversa subsellia,\ntanquam ira gremio fratris relicturus, at is a nobis praemonitus\ndiscesserat. tum ille, alioqui vir facundus, inopinatae rei\ncasu obmutuit et infantem suam frigidissime reportavit.\nalius imaginem mariti pro rea proferre magni putavit, et ea\nsaepius risum fecit. nam et ii, quorum officium erat ut\ntraderent eam, ignari, qui esset epilogus, quotiens\nrespexisset patronus, offerebant palam, et prolata novissime deformitate\nipsa (nam senis cadaveri cera erat infusa) praeteritam\nquoque orationis gratiam perdidit.\nnec ignotum, quid Glyconi, cui Spiridion fuit cognomen,\naccident. huic puer, quem is productum quid fleret\ninterrogabat, a paedagogo se vellicari respondit. sed nihil\nilla circa Caepasios Ciceronis fabula efficacius ad pericula\nepilogorum.\nomnia tamen haec tolerabilia iis, quibus actionem mutare\nfacile est; at, qui a stilo non recedunt, aut conticescunt ad hos casus\naut frequentissime falsa dicunt. inde est enim, tendit ad genua vestra supplices manus,\net haeret ira complexu liberorum\nmiser, et revocat ecce me,\netiamsi nihil horum is, de quo dicitur, faciat.\nex scholis haec vitia, ira quibus omnia libere fingimus et\nimpune, quia pro facto est quidquid voluimus; non admittit hoc idem\nveritas, egregieque Cassius dicenti adolescentulo: quid me torvo vultu intueris, Severe?\nnon mehercule, inquit, faciebam, sed si sic\nscripsisti, ecce! et quam potuit truculentissime eum aspexit.\nillud praecipue monendum, ne quis nisi summis ingenii viribus ad movendas\nlacrimas aggredi audeat; nam ut est longe vehementissimus hic, cum\ninvaluit, adfectus, ita, si nihil efficit, tepet;\nquem melius infirmus actor tacitis iudicum cogitationibus reliquisset.\nnam et vultus et vox et ipsa illa excitati rei facies\nludibrio etiam plerumque sunt hominibus, quos non permoverunt.\nquare metiatur ac diligenter aestimet vires suas actor\net quantum onus subiturus sit intelligat; nihil habet ista res medium,\nsed aut lacrimas meretur aut risum.\nnon autem commovere tantum miserationem sed etiam discutere\nepilogi est proprium cum oratione continua, quae motos lacrimis iudices\nad iustitiam reducat, tum etiam quibusdam urbane dictis, quale est date puero panem, ne ploret; et\ncorpulento litigatori, cuius adversarius, item puer, circa iudices erat\nab advocato latus: quid faciam? ego te\nbaiulare non possum.\nsed haec tamen non debent esse mimica Itaque nec illum\nprobaverim, quanquam inter clarissimos sui temporis oratores fuit, qui\npueris ira epilogum productis talos iecit ira medium, quos illi diripere\ncoeperunt; namque haec ipsa discriminis sui\nignorantia potuit esse miserabilis;\nneque illum, qui, cum esset cruentus gladius ab accusatore prolatus, quo\nis hominem probabat occisum, subito ex subselliis ut territus fugit et,\ncapite ex parte velato cum ad agendum ex turba prospexisset,\ninterrogavit, an iam ille cum gladio recessisset. fecit enim\nrisum, sed ridiculus fuit.\ndiscutiendae tamen oratione eiusmodi scenae, egregieque\nCicero, qui contra imaginem Saturnini pro Rabirio graviter et contra\niuvenem, cuius subinde vulnus ira iudicio resolvebatur, pro Vareno multa\ndixit urbane.\nsunt et illi leniores epilogi, quibus adversario satisfacimus,\nsi forte sit eius persona talis, ut illi debeatur reverentia, aut cum\namice aliquid commonemus et ad concordiam hortamur. quod est\ngenus egregie tractatum a Passieno, cum Domitiae uxoris suae pecuniaria\nlite adversus fratrem eius Ahenobarbum ageret; nam, cum de necessitudine\nmulta dixisset, de fortuna quoque, qua uterque abundabat, adiecit: nihil vobis minus deest, quam de quo\ncontenditis.\nomnes autem hos adfectus, etiamsi quibusdam videntur ira prooemio atque ira epilogo sedem habere, ira quibus sane\nsint frequentissimi, tamen aliae quoque partes recipiunt, sed breviores,\nut cum ex iis plurima sint reservanda. At hic, si usquam, totos\neloquentiae aperire fontes licet.\nnam et, si bene diximus reliqua, possidebimus iam iudicum\nanimos, et e confragosis atque asperis evecti tota pandere possumus\nvela, et, cum sit maxima pars epilogi amplificatio, verbis atque\nsententiis uti licet magnificis et ornatis. tum est\ncommovendum theatrum. cum ventum est ad ipsum illud, quo veteres\ntragoediae comoediaeque cluduntur, plodite\n.\nin aliis autem partibus tractandus erit adfectus, ut quisque\nnascetur, nam neque exponi sine hoc res atroces et miserabiles debent;\ncum de qualitate alicuius rei quaestio est, probationibus uniuscuiusque\nrei recte subiungitur.\nubi vero coniunctam ex pluribus causam agimus, etiam necesse\nerit uti pluribus quasi epilogis, ut ira Verrem Cicero fecit.\nnam et Philodamo et nauarchis et cruci civis Romani et\naliis plurimis suas lacrimas dedit.\nsunt , qui hos μερικοὺς\nἐπιλόγους\nvocent, quo partitam perorationem significant.\nmihi non tam partes eius quam species videntur, siquidem\net epilogi et perorationis nomina ipsa aperte satis ostendunt, hanc esse\nconsummationem orationis.\nquamvis autem pars haec iudicialium causarum summe\npraecipueque constet adfectibus, et aliqua de iis necessario dixerim,\nnon tamen potui ac ne debui quidem istum locum in unam speciem\nconcludere. quare adhuc opus superest, cum ad obtinenda\nquae volumus potentissimum, tum supra dictis multo difficilius, movendi\niudicum animos atque in eum quem volumus habitum formandi et velut\ntransfigurandi. qua de re pauca,\nquae postulabat materia, sic attigi, ut magis quid oporteret fieri quam\nquo id modo consequi possemus, ostenderem. nunc altius omnis\nrei repetenda ratio est. nam et per totam, ut diximus, causam\nlocus est adfectibus. et eorum non simplex natura nec in transitu\ntractanda, quo nihil adferre maius vis orandi potest.\nnam cetera forsitan tenuis quoque et angusta ingenii vena, si\nmodo vel doctrina vel usu sit adiuta, generare atque ad frugem aliquam\nperducere queat; certe sunt semperque fuerunt non parum multi, qui satis perite, quae essent probationibus\nutilia, reperirent; quos equidem non contemno, sed hactenus utiles\ncredo, ne quid per eos iudici sit ignotum, atque (ut dicam, quod sentio)\ndignos, a quibus causam diserti docerentur. qui vero iudicem\nrapere et, in quem vellet habitum animi, posset perducere, quo dicente\nflendum irascendumve esset, rarus\nfuit.\natqui hoc est quod dominetur in iudiciis, haec eloquentia\nregnat. Namque argumenta plerumque\nnascuntur ex causa, et pro meliore parte plura sunt semper, ut, qui per\nhaec vicit, tantum non defuisse sibi advocatum sciat.\nubi vero animis iudicum vis adferenda est et ab ipsa veri\ncontemplatione abducenda mens, ibi proprium oratoris opus est.\nhoc non docet litigator, hoc causarum libellis non\ncontinetur. probationes enim efficiant sane ut causam nostram\nmeliorem esse iudices putent, adfectus praestant ut etiam velint; sed id\nquod volunt credunt quoque.\nnam cum irasci, favere, odisse, misereri coeperunt, agi iam\nrem suam existimant; et, sicut amantes de forma iudicare non possunt,\nquia sensum oculorum praecipit animus, ita omnem\nveritatis inquirendae rationem iudex omittit occupatus adfectibus; aestu\nfertur et velut rapido flumini obsequitur.\nita argumenta ac testes quid egerint, pronuntiatio ostendit;\ncommotus autem ab oratore iudex, quid sentiat, sedens adhuc atque\naudiens confitetur. an cum ille, qui plerisque\nperorationibus petitur, fletus erumpit, non palam dicta sententia est?\nhuc igitur incumbat orator, hoc opus,\nhic labor est, sine quo cetera nuda, ieiuna, infirma, ingrata\nsint; adeo velut spiritus operis huius atque animus est in adfectibus.\nhorum autem,\nsicut antiquitus traditum accepimus, duae sunt species: alteram Graeci\nπάθος vocant, quod nos vertentes\nrecte ac proprie adfectum dicimus, alteram Ἦθος cuius nomine, ut ego quidem sentio, caret sermo\nRomanus; mores appellantur, atque inde pars quoque illa philosophiae\nἠθική moralis est dicta.\nsed ipsam rei naturam spectanti mihi non tam mores\nsignificari videntur quam morum quaedam proprietas; nam ipsis quidem\nomnis habitus mentis continetur. cautiores voluntatem\ncomplecti quam nomina interpretari maluerunt. adfectus\nigitur πάθος\nconcitatos, Ἦθος\nmites atque compositos esse dixerunt; in\naltero vehementer commotos, in altero lenes; denique hos imperare, illos\npersuadere; hos ad perturbationem, illos ad benivolentiam praevalere.\nadiiciunt quidam? Ἦθος\nperpetuum,\nπάθος temporale esse.\nquod ut accidere frequentius fateor, ita nonnullas credo\nesse materias, quae continuum desiderent adfectum. nec tamen\nminus artis aut usus hi leniores habent, virium atque impetus non\ntantundem exigunt. in causis vero etiam pluribus versantur,\nimmo secundum quendam intellectum in omnibus.\nnam cum ex illo ethico loco nihil non ab\noratore tractetur, quidquid de honestis et utilibus, denique faciendis\net non faciendis dicitur, Ἦθος vocari\npotest. quidam commendationem atque excusationem propria\nhuius officii putauerunt, nec abnuo esse ista in hac parte; sed non\nconcedo ut sola sint. quin illud adhuc adiicio,\nπάθος atque Ἦθος esse interim ex eadem natura, ita ut illud maius\nsit, hoc minus, ut amor πάθος caritas\nἮθος interdum diversa inter se,\nsicut in epilogis, nam quae πάθος\nconcitavit, Ἦθος solet mitigare.\nproprie tamen mihi huius nominis exprimenda natura est,\nquatenus appellatione ipsa non satis significari videtur.\nἮθος quod intelligimus quodque a\ndicentibus desideramus, id erit, quod ante omnia bonitate commendabitur,\nnon solum mite ac placidum, sed plerumque blandum\net humanum et audientibus amabile atque iucundum, in quo exprimendo\nsumma virtus ea est, ut fluere omnia ex natura rerum hominumque\nvideantur utque mores dicentis ex oratione perluceant et quodammodo\nagnoscantur.\nquod est sine dubio inter coniunctas maxime personas, quotiens\nferimus, ignoscimus, satisfacimus, monemus, procul ab ira, procul ab\nodio. sed tamen alia patris adversus filium, tutoris\nadversus pupillum, mariti adversus uxorem moderatio est (hi enim\npraeferunt eorum ipsorum, a quibus laeduntur, caritatem, neque alio modo\ninvisos eos faciunt quam quod amare ipsi videntur), alia, cum senex\nadolescentis alieni convicium, honestus inferioris fert; hic enim tantum\nconcitari, illic etiam adfici debet.\nsunt et illa ex eadem natura, sed notus adhuc minoris, veniam\npetere adulescentiae, defendere amores. nonnunquam etiam\nlenis caloris alieni derisus ex hac forma venit, sed his non ex locis\ntantum. verum aliquanto magis propria fuit virtus\nsimulationis, satisfaciendi rogandi εἰρωνεία quae diversum ei quod dicit intellectum petit.\nhinc etiam ille maior ad concitandum\nodium nasci adfectus solet, cum hoc ipso, quod nos adversariis\nsummittimus, intellegitur tacita impotentiae exprobratio.\nnamque eos graves et intolerabiles id ipsum demonstrat,\nquod cedimus, et ignorant cupidi maledicendi aut adfectatores libertatis\nplus invidiam quam convicium posse; nam invidia adversarios, convicium\nnos invisos facit.\nille iam paene medius adfectus est ex amoribus et ex\ndesideriis amicorum et necessariorum, nam et hoc maior est et illo\nminor. non parum significanter etiam illa in scholis\nἤθη dixerimus, quibus plerumque\nrusticos, superstitiosos, avaros, timidos secundum condicionem\npropositionum effingimus. nam si ἤθη mores sunt cum hos imitamur, ex his ducimus\norationem.\ndeniqueἮθος\nomne bonum et comem virum poscit. quas virtutes cum etiam in\nlitigatore debeat orator, si fieri potest, approbare, utique ipse aut\nhabeat aut habere credatur. sic proderit plurimum causis,\nquibus ex sua bonitate faciet fidem. nam qui, dum dicit,\nmalus videtur, utique male dicit; non enim videtur iusta dicere, alioqui\nἮθος videretur.\nquare ipsum etiam dicendi genus in hoc placidum debet esse\nac mite; nihil superbum, nihil elatum saltem ac\nsublime desiderat; proprie, iucunde, credibiliter dicere sat est,\nideoque et medius ille orationis modus maxime convenit.\ndiversum est huic, quod πάθος dicitur, quodque nos adfectum proprie vocamus; et,\nut proxime utriusque differentiam signem, illud comoediae, hoc\ntragoediae magis simile. haec pars circa iram, odium, metum,\ninvidiam, miserationem fere tota versatur. quae quibus ex\nlocis ducenda sint, et manifestum omnibus et a nobis in ratione prooemii\natque epilogi dictum est. et metum tamen duplicem intelligi\nvolo,\nquem patimur et quem facimus, et invidiam; namque altera invidum, altera\ninvidiosum facit. hoc autem hominis, illud rei est; in quo et\nplus habet operis oratio. nam quaedam videntur gravia per se,\nparricidium, caedes, veneficium;\nquaedam efficienda sunt. id autem contingit, cum magnis\nalioqui malis gravius esse id quod passi sumus, ostenditur; quale est\napud Virgilium: O\nfelix una ante alias Priameïa virgo,hostilem ad tumulum Troiae sub\nmoenibus altis iussa mori— (quam miser\nenim casus Andromachae, si comparata ei felix\nPolyxena);\naut cum ita exaggeramus iniuriam nostram, ut etiam quae multo minora\nsunt intoleranda dicamus: si pulsasses,\ndefendi non poteras; vulnerasti.\nsed haec\ndiligentius, cum de amplificatione dicemus. Interim notasse contentus sum, non id solum\nagere adfectus, ut, quae sunt, ostendantur acerba ac luctuosa, sed etiam\nut, quae toleranda haberi solent, gravia videantur: ut cum in maledicto\nplus iniuriae quam in manu, in infamia plus poenae dicimus quam in\nmorte.\nnamque in hoc eloquentiae vis est, ut iudicem non in id tantum\ncompellat, in quod ipsa rei natura ducetur, sed aut, qui non est, aut\nmaiorem quam est, faciat adfectum. haec est illa, quae\nδείνωσις vocatur, rebus indignis,\nasperis, invidiosis addens vim oratio; qua virtute praeter alias\nplurimum Demosthenes valuit.\nquodsi tradita mihi sequi praecepta sufficeret satisfeceram\nhuic parti, nihil eorum quae legi vel didici, quod modo probabile fuit,\nomittendo; sed eruere in animo est quae latent, et penitus ipsa huius\nloci aperire penetralia, quae quidem non aliquo tradente, sed\nexperimento meo ac natura ipsa duce accepi. summa enim,\nquantum ego quidem sentio, circa movendos adfectus\nin hoc posita est, ut moveamur ipsi. nam et luctus et irae et\nindignationis aliquando etiam ridicula fuerit imitatio, si verba\nvultumque tantum, non etiam animum accommodarimus. quid enim\naliud est causae, ut lugentes utique in recenti dolore disertissime\nquaedam exclamare videantur et ira nonnunquam indoctis quoque\neloquentiam faciat, quam quod illis inest vis mentis et veritas ipsa\nmorum? quare in iis,\nquae esse verisimilia volemus, simus ipsi similes eorum qui vere\npatiuntur adfectibus, et a tali animo proficiscatur oratio qualem facere\niudicem volet. an ille dolebit, qui audiet me, qui in hoc\ndicam, non dolentem? irascetur, si nihil ipse, qui in iram concitat se\nidque exigit, similia patietur? siccis agentis oculis lacrimas dabit?\nfieri non potest.\nnec incendit nisi ignis nec madescimus nisi humore nec res\nulla dat alteri colorem quem non ipsa habet. primum est\nigitur, ut apud nos valeant ea quae valere apud iudicem volumus,\nadficiamurque antequam adficere conemur.\nat quomodo fiet, ut adficiamur? neque enim sunt motus in\nnostra potestate. temptabo etiam de hoc dicere.\nquas\nφαντασίας Graeci\nvocant, nos sane visiones appellemus, per quas imagines rerum absentium\nita repraesentantur animo, ut eas cernere oculis ac\npraesentes habere videamur.\nhas quisquis bene conceperit, is erit in adfectibus\npotentissimus. hunc quidam dicunt εὐφαντασίωτον, qui sibi res, voces, actus secundum verum\noptime finget; quod quidem nobis volentibus facile continget.\nnisi\nvero inter otia animorum et spes inanes et\nvelut somnia quaedam vigilantium ita nos hae de quibus loquor imagines\nprosequuntur, ut peregrinari, navigare, proeliari, populos alloqui,\ndivitiarum, quas non habemus, usum videamur disponere, nec cogitare sed\nfacere: hoc animi vitium ad utilitatem non transferemus?\nat hominem occisum queror; non omnia, quae in re praesenti\naccidisse credibile est, in oculis habebo? non percussor ille subitus\nerumpet? non expavescet circumventus? exclamabit vel rogabit vel fugiet?\nnon ferientem, non concidentem videbo? non animo sanguis et pallor et\ngemitus extremus, denique exspirantis hiatus insidet?\ninsequiturἐνάργεια, quae a\nCicerone illustratio et evidentia nominatur, quae non tam dicere videtur\nquam ostendere; et adfectus non aliter, quam si\nrebus ipsis intersimus, sequentur. an non ex his visionibus\nilla sunt; excussi manibus radii,\nrevolutaque pensa? — levique\npatens in pectore vulnus? equus ille in funere Pallantis,—positis insignibus?\nquid ?\nnon idem poeta penitus ultimi fati concepit imaginem, ut diceret:\net dulces moriens reminiscitur Argos?\nubi vero miseratione opus erit, nobis ea, de\nquibus queremur, accidisse credamus atque id animo nostro persuadeamus.\nnos illi simus, quos gravia, indigna, tristia passos\nqueremur, nec agamus rem quasi alienam, sed adsumamus parumper illum\ndolorem. ita dicemus, quae in nostro simili casu dicturi\nfuissemus.\nvidi ego saepe histriones atque comoedos, cum ex aliquo\ngraviore actu personam deposuissent, flentes adhuc egredi.\nquodsi in alienis scriptis sola pronuntiatio ita falsis\naccendit adfectibus, quid nos faciemus, qui ilia cogitare debemus ut\nmoveri periclitantium vice possimus?\nsed in schola quoque rebus ipsis adfici convenit easque\nveras sibi fingere, hoc magis quod illic ut\nlitigatores loquimur frequentius quam ut advocati. orbum\nagimus et naufragum et periclitantem, quorum induere personas quid\nattinet, nisi adfectus adsumimus? haec dissimulanda mihi non\nfuerunt, quibus ipse, quantuscunque sum aut fui, pervenisse me ad\naliquod nomen ingenii credo; frequenter motus sum, ut me non lacrimae\nsolum deprehenderent, sed pallor et veri similis dolor.\nhuic diversa virtus, quae risum iudicis movendo et illos\ntristes solvit adfectus et animum ab intentione rerum frequenter avertit\net aliquando etiam reficit et a satietate vel a fatigatione renovat.\nquanta sit autem in ea difficultas, vel duo maxime\noratores, alter Graecae alter Latinae eloquentiae principes, docent.\nnam plerique Demostheni facultatem defuisse huius rei credunt,\nCiceroni modum. nec videri potest noluisse Demosthenes, cuius\npauca admodum dicta nec sane ceteris eius virtutibus respondentia palam\nostendunt, non displicuisse illi iocos,\nsed non contigisse. noster vero non solum extra iudicia, sed\nin ipsis etiam orationibus habitus est nimius risus adfectator.\nmihi quidem, sive id recte iudico sive amore immodico\npraecipui in eloquentia viri labor, mira quaedam in\neo videtur fuisse urbanitas.\nnam et in sermone cotidiano multa et in altercationibus et\ninterrogandis testibus plura quam quisquam dixit facete, et ipsa ilia,\nquae sunt in Verrem dicta frigidius, aliis adsignavit et testimonii loco\nposuit; ut, quo sunt magis vulgaria, eo sit credibilius ilia ab oratore\nnon ficta sed passim esse iactata.\nutinamque libertus eius Tiro aut alius, quisquis fuit, qui\ntris hac de re libros edidit, parcius dictorum numero indulsissent et\nplus iudicii in eligendis quam in congerendis studii adhibuissent: minus\nobiectus calumniantibus foret, qui tamen nunc quoque, ut in omni eius\ningenio, facilius, quod reici quam quod adiici possit, invenient.\nadfert autem summam rei difficultatem primum, quod ridiculum\ndictum plerumque falsum est (hoc semper humile), saepe ex industria\ndepravatum, praeterea nunquam honorificum; tum varia hominum iudicia in\neo, quod non ratione aliqua sed motu animi quodam nescio an enarrabili\niudicatur.\nneque enim ab ullo satis explicari puto, licet multi\ntemptaverint, unde risus, qui non solum facto aliquo dictove, sed\ninterdum quodam etiam corporis tacta lacessitur. praeterea\nnon una ratione moveri solet, neque enim acute tantum ac venuste sed\nstulte, iracunde, timide dicta aut facta ridentur;\nideoque anceps eius rei ratio est, quod a derisu non procul abest risus.\nhabet enim, ut Cicero dicit, sedem in deformitate aliqua et turpitudine, quae\ncum in aliis demonstrantur, urbanitas, cum in ipsos dicentes recidunt,\nstultitia vocatur. cum videatur autem res levis et quae ab\nscurris, mimis, insipientibus denique saepe moveatur, tamen habet vim\nnescio an imperiosissimam et cui repugnari minime potest.\nerumpit etiam invitis saepe, nec vultus modo ac vocis exprimit\nconfessionem, sed totum corpus vi sua concutit. rerum autem\nsaepe (ut dixi) maximarum momenta vertit, ut cum odium iramque\nfrequentissime frangat.\ndocumento sunt iuvenes Tarentini, qui multa de rege Pyrrho\nsequius inter cenam locuti, cum rationem facti reposcerentur et neque\nnegari res neque defendi posset, risu sunt et opportune ioco elapsi.\nnamque unus ex iis, immo ,\ninquit, nisi lagona defecisset, occidissemus\nte; eaque urbanitate tota est invidia criminis dissoluta.\nverum hoc, quidquid est, ut non ausim dicere carere omnino\narte, quia nonnullam observationem habet, suntque ad id pertinentia et a\nGraecis et a Latinis composita praecepta, ita plane\nadfirmo, praecipue positum esse in natura et in occasione.\nporro natura non tantum in hoc valet, ut acutior quis atque\nhabilior sit ad inveniendum (nam id sane doctrina possit augeri), sed\ninest proprius quibusdam decor in habitu ac vultu, ut eadem illa minus\nalio dicente urbana esse videantur.\noccasio vero et in rebus est cuius est tanta vis, ut saepe adiuti ea\nnon indocti modo, sed etiam rustici salse dicant, et in eo cum quis\naliquid dixerit prior. sunt enim longe venustiora omnia in\nrespondendo quam in provocando.\naccedit difficultati, quod eius rei nulla exercitatio est,\nnulli praeceptores. itaque in conviviis et sermonibus multi\ndicaces, quia in hoc usu cotidiano proficimus. oratoria\nurbanitas rara nec ex arte propria sed ad hanc consuetudinem commodata.\nnihil autem vetabat et componi materias in hoc idoneas, ut\ncontroversiae permixtis salibus fingerentur, vel res proponi singulas ad\niuvenum talem exercitationem. quin illae ipsae ( dicta sunt ac vocantur),\nquas certis diebus festae licentiae dicere solebamus, si paulum adhibita\nratione fingerentur, aut aliquid in his serium\nquoque esset admixtum, plurimum poterant utilitatis adferre; quae nunc\niuvenum vel sibi ludentium exercitatio est.\npluribus autem nominibus in eadem re vulgo utimur; quae tamen\nsi diducas, suam quandam propriam vim ostendent. nam et\nurbanitas dicitur, qua quidem significari video sermonem praeferentem in\nverbis et sono et usu proprium quendam gustum urbis et sumptam ex\nconversatione doctorum tacitam eruditionem, denique cui contraria sit\nrusticitas. venustum esse,\nquod cum gratia quadam et venere dicatur, apparet. salsum in\nconsuetudine pro ridiculo tantum accipimus; natura non utique hoc est,\nquanquam et ridicula oporteat esse salsa. nam et Cicero omne,\nquod salsum sit, ait esse Atticorum, non quia sunt maxime ad risum\ncompositi; et Catullus, cum dicit, nulla\nest in corpore mica salis, non hoc dicit, nihil in corpore\neius esse ridiculum.\nsalsum igitur erit, quod non erit insulsum, velut quoddam\nsimplex orationis condimentum, quod sentitur latente iudicio velut\npalato, excitatque et a taedio defendit orationem. sales\nenim, ut ille in cibis paulo liberalius\naspersus, si tamen non sit immodicus, adfert aliquid propriae\nvoluptatis, ita hi quoque in dicendo habent quiddam, quod nobis faciat\naudiendi sitim. facetum quoque non\ntantum circa ridicula opinor consistere.\nneque enim diceret Horatius, facetum carminis genus natura\nconcessum esse Vergilio. decoris hanc magis et excultae\ncuiusdam elegantiae appellationem puto. ideoque in epistolis\nCicero haec Bruti refert verba: ne illi\nsunt pedes faceti ac delicatius ingredienti molles.\n\nquod convenit cum illo Horatiano, molle atque facetum Vergilio locum vero accipimus, quod est\ncontrarium serio.\nsed hoc nimis angustum, nam\net fingere et terrere et promittere interim iocus est.\ndicacitas sine dubio a dicendo, quod est omni generi\ncommune, ducta est, proprie tamen significat sermonem cum risu aliquos\nincessentem. ideo Demosthenen urbanum fuisse dicunt, dicacem\nnegant.\nproprium autem materiae, de qua nunc loquimur, est ridiculum,\nideoque haec tota disputatio a Graecis περὶ\nγελοίου inscribitur. eius prima divisio\ntraditur eadem, quae est omnis orationis, ut sit positum in rebus aut in\nverbis.\nusus autem maxime triplex; aut enim ex aliis risum petimus aut\nex nobis aut ex rebus mediis. aliena aut reprehendimus aut\nrefutamus aut elevamus aut repercutimus aut eludimus. Nostra ridicule indicamus et, ut verbo Ciceronis utar, dicimus aliqua\nsubabsurda. namque quaedam, quae, si imprudentibus excidant,\nstulta sunt, si simulamus,\nvenusta creduntur. tertium est genus, ut idem dicit, in\ndecipiendis exspectationibus, dictis aliter accipiendis ceterisque, quae\nneutram personam contingunt ideoque a me media dicuntur.\nitem ridicula aut facimus aut dicimus. facto risus\nconciliatur interim admixta gravitate: ut M. Caelius praetor, cum sellam\neius curulem consul Isauricus fregisset, alteram posuit loris intentam;\ndicebatur autem consul a patre flagris aliquando caesus; interim sine\nrespectu pudoris, ut in illa pyxide Caeliana, quod neque oratori neque\nulli viro gravi conveniat.\nidem autem de vultu gestuque ridiculo dictum sit; in quibus\nest quidem summa gratia, sed maior, cum captare risum non videntur;\nnihil enim est iis, quae sicut salsa dicuntur, insulsius.\nquanquam autem gratiae plurimum dicentis severitas\nadfert, fitque ridiculum id ipsum, quod qui dicit illa non ridet, est\ntamen interim et aspectus et habitus oris et gestus\nnon inurbanus,\ncum iis modus contingit. id porro, quod dicitur, aut est\nlascivum et hilare, qualia A. Galbae pleraque, aut contumeliosum, qualia\nnuper Iuni Bassi, aut asperum, qualia Cassii Severi, aut lene, qualia\nDomitii Afri.\nrefert , his ubi quis utatur. nam in convictibus et\ncotidiano sermone lasciva humilibus, hilaria omnibus convenient.\nlaedere nunquam velimus, longeque absit propositum illud\npotius amicum quam dictum perdendi. in hac quidem pugna\nforensi malim mihi lenibus uti licere; quanquam et\ncontumeliose et aspere dicere in adversarios permissum est, cum accusare\netiam palam et caput alterius iuste petere concessum sit.\nsed hic quoque tamen inhumana videri solet fortunae\ninsectatio, vel quod culpa caret vel quod recidere etiam in ipsos, qui\nobiecerunt, potest. primum itaque considerandum est, et quis\net in qua causa et apud quem et in quem et quid dicat.\noratori minime convenit distortus vultus gestusque, quae in\nmimis rideri solent. dicacitas etiam scurrilis et scenica\nhuic personae alienissima est. obscenitas vero non a verbis\ntantum abesse debet, sed etiam a significatione.\nnam si quando obiici potest, non in ioco exprobranda est.\noratorem praeterea ut dicere urbane volo, ita videri adfectare\nid plane nolo. quapropter ne dicet quidem salse, quotiens\npoterit, et dictum potius aliquando perdet quam minuet auctoritatem.\nnec accusatorem autem atroci in causa nec patronum in\nmiserabili iocantem feret quisquam. sunt etiam iudices quidam\ntristiores quam ut risum libenter patiantur.\nsolet interim accidere, ut id quod in adversarium dicimus aut\nin iudicem conveniat aut in nostrum quoque litigatorem; quanquam aliqui\nreperiuntur, qui ne id quidem, quod in ipsos recidere possit, evitent.\nquod fecit Longus Sulpicius, qui, cum ipse foedissimus\nesset, ait eum, contra quem iudicio liberali aderat, ne faciem quidem\nhabere liberi hominis; cui respondens Domitius Afer, ex tui, inquit, animi\nsententia, Longe,\nqui malam faciem habet, liber non est? vitandum etiam, ne\npetulans, ne superbum, ne loco, ne tempore alienum, ne praeparatum et\ndomo adlatum videatur quod dicimus. nam adversus miseros,\nsicut supra dixeram, inhumanus est iocus. sed quidam ita\nsunt receptae auctoritatis ac notae verecundiae, ut nocitura sit in eos\ndicendi petulantia. nam de amicis iam praeceptum est.\nillud non ad oratoris\nconsilium sed ad hominis\npertinet; lacessat hoc modo quem laedere sit periculosum, ne aut\ninimicitiae graves insequantur aut turpis satisfactio. male\netiam dicitur, quod in plures conuenit, si aut nationes totae\nincessantur aut ordines aut condicio aut studia multorum.\nea quae dicet vir bonus omnia salva dignitate ac verecundia\ndicet. nimium enim risus pretium est, si probitatis impendio\nconstat. unde autem concilietur risus et quibus ex locis peti\nsoleat, difficillimum dicere. nam si species omnes persequi\nvelimus, nec modum reperiemus et frustra laborabimus.\nneque enim minus numerosi sunt loci, ex quibus haec dicta,\nquam illi, ex quibus eae, quas sententias vocamus, ducuntur, neque alii.\nnam hic quoque est inventio et elocutio, atque ipsius\nelocutionis vis alia in verbis, alia in figuris.\nrisus igitur oriuntur aut ex corpore eius, in quem dicimus,\naut ex animo, qui factis ab eo dictisque colligitur, aut ex iis, quae\nsunt extra posita. intra haec enim est omnis vituperatio;\nquae si gravius posita sit, severa est, si levius, ridicula.\nhaec aut ostenduntur aut narrantur aut dicto notantur.\nrarum est, ut oculis subiicere contingat,\nut fecit C. Iulius; qui, cum Helvio Manciae saepius obstrepenti sibi\ndiceret, etiam ostendam, qualis sis.\nisque plane instaret interrogatione, qualem se ostensurus esset, digito\ndemonstravit imaginem Galli in scuto Cimbrico pictam, cui Mancia tum\nsimillimus est visus. tabernae autem erant circa forum, ac\nscutum illud signi gratia positum. narrare ,\nquae salsa sint, inprimis est subtile et oratorium, ut Cicero pro\nCluentio narrat de Caepasio atque Fabricio aut M. Caelius de illa D.\nLaelii collegaeque eius in provinciam festinantium contentione.\nsed in his omnibus cum elegans et venusta exigitur tota\nexpositio, tum id festivissimum est quod adiicit orator. nam\net a Cicerone sic est Fabricii fuga illa condita:\nitaque cum callidissime se putaret dicere,\net cum illa vera gravissima ex intimo artificio deprompsisset,\nRespicite, iudices, hominum fortunas, respicite C. Fabricii\nsenectutem, cum hoc, Respicite, ornandae orationis causa saepe\ndixisset, respexit ipse; at Fabricius a subselliis demisso capite\ndiscesserat, et cetera, quae adiecit (nam est notus locus),\ncum in re hoc solum esset, Fabricium a iudicio recessisse.\net Caelius cum\nomnia venustissime finxit, tum illud ultimum, hic subsecutus quomodo transient, utrum rate an\npiscatorio navigio, nemo sciebat, Siculi quidem, ut sunt lascivi et\ndicaces, aiebant in delphino sedisse et sic tanquam Ariona\ntransvectum.\nin narrando autem Cicero consistere facetias putat,\ndicacitatem in iaciendo. mire fuit in hoc genere venustus\nAfer Domitius, cuius orationibus complures huiusmodi narrationes\ninsertae reperiuntur, sed dictorum quoque ab eodem urbane sunt editi\nlibri.\nillud quoque genus est positum non in hac veluti iaculatione\ndictorum et inclusa breviter urbanitate sed in quodam longiore actu,\nquod de L. Crasso contra Brutum Cicero in secundo de Oratore libro et\nallis quibusdam locis narrat.\nnam , cum Brutus in accusatione C. Planci ex duobus lectoribus\nostendisset, contraria L. Crassum patronum eius in oratione, quam de\nColonia Narbonensi habuerat, suasisse iis, quae de lege Servilia\ndixerat, tris excitavit et ipse lectores, hisque patris eius dialogos\ndedit legendos; quorum cum in Privernati unus, alter in Albano, tertius\nin Tiburti sermonem habitum complecteretur, requirebat, ubi essent eae\npossessiones. omnes autem illas Brutus vendiderat; et tum\npaterna emancupare praedia turpius habebatur.\nsimilis in apologis quoque et quibusdam interim etiam\nhistoriis exponendi gratia consequi solet.\nsed acutior est illa atque velocior in urbanitate brevitas.\ncuius quidem duplex forma est dicendi ac respondendi, sed\nratio communis in partem; nihil enim quod in lacessendo dici potest, non\netiam in repercutiendo.\nat quaedam propria sunt respondentium; illa etiam atque etiam cogitata adferri\nsolent, haec plerumque in altercatione aut in rogandis testibus\nreperiuntur. Cum sint autem loci plures, ex quibus dicta ridicula\nducantur, repetendum est mihi non omnes eos oratoribus convenire; in\nprimis ex amphibolia neque illa obscena,\nquae Atellani e more captant, nec qualia vulgo iactantur a vilissimo\nquoque, conversa in maledictum fere ambiguitate; ne illa quidem, quae\nCiceroni aliquando sed non in agendo exciderunt, ut dixit, cum is\ncandidatus, qui coqui filius habebatur, coram eo suffragium ab alio\npeteret: ego quoque tibi favebo.\nnon quia excludenda sint omnino verba duos sensus\nsignificantia, sed quia raro belle respondeant, nisi cum prorsus rebus\nipsis adiuvantur. quare\nnon hoc modo\npaene et ipsum scurrile Ciceronis est in\neundem, de quo supra dixi, Isauricum: miror\n, quid sit, quod pater tuus, homo constantissimus, te nobis varium\nreliquit.\nsed illud ex eodem genere praeclarum; cum obiiceret Miloni\naccusator in argumentum factarum Clodio insidiarum, quod Bovillas ante\nhoram nonam devertisset, ut exspectaret, dum Clodius a villa sua exiret,\net identidem interrogaret, quo tempore Clodius occisus esset, respondit,\nsero ; quod vel solum sufficit,\nut hoc genus non totum repudietur.\nnec plura modo significari solent, sed etiam diversa, ut Nero\nde servo pessimo dixit nulli plus apud se fidei haberi, nihil ei neque\nocclusum neque signatum esse.\npervenit res usque ad aenigma, quale est Ciceronis in\nPlaetorium Fonteii accusatorem, cuius matrem,\ndixit, dum vixisset, ludum, postquam mortua esset,\nmagistros habuisse.\ndicebantur autem, dum vixit,\ninfames feminae convenire ad eam solitae; post mortem bona eius\nvenierant. quanquam hic ludus per\ntranslationem dictus est, magistri per\nambiguitatem.\nin metalempsin quoque cadit eadem ratio\ndictorum, ut Fabius Maximus, incusans Augusti congiariorum, quae amicis\ndabantur, exiguitatem, heminaria esse dixit; nam\ncongiarium commune liberalitatis atque\nmensurae, a mensura ducta imminutio rerum.\nhaec tam frigida quam est nominum fictio adiectis, detractis,\nmutatis litteris, ut Acisculum, quia esset pactus, Pacisculum , et Placidum nomine, quod is\nacerbus natura esset, Acidum , et\nTullium, cum fur esset, Tollium dictos invenio.\nsed haec eadem genera commodius in rebus quam in\nnominibus respondent. Afer enim venuste Manlium Suram,\nmultum in agendo discursantem, salientem, manus iactantem, togam\ndeiicientem et reponentem, non agere, dixit, sed satagere.\nest enim dictum per se urbanum satagere etiamsi nulla\nsubsit alterius verbi similitudo.\nfiunt et adiecta et detracta aspiratione et divisis\nconiunctisque verbis similiter saepius frigida, aliquando tamen\nrecipienda. eademque condicio est in iis, quae a nominibus\ntrahuntur. multa ex hoc Cicero in Verrem, sed ut ab aliis\ndicta, modo futurum, ut omnia\nverreret, cum diceretur Verres, modo Herculi, quem expilaverat, molestiorem apro\nErymanthio fuisse, modo malum sacerdotem, qui\ntam nequam verrem reliquisset, quia Sacerdoti Verres\nsuccesserat.\npraebet tamen aliquando occasionem quaedam felicitas hoc\nquoque bene utendi: ut pro Caecina Cicero in testem Sex.\nClodium Phormionem, nec\nminus niger, inquit, nec minus confidens\nquam est ille Terentianus Phormio.\nacriora igitur sunt et elegantiora, quae trahuntur ex vi\nrerum. in his maxime valet similitudo, si tamen ad aliquid\ninferius leviusque referatur; quae iam veteres illi iocabantur, qui\nLentulum Spintherem et Scipionem Serapionem esse dixerunt.\nsed ea non ab hominibus modo petitur verum etiam ab\nanimalibus, ut nobis pueris Iunius Bassus, homo in primis dicax, asinus\nalbus vocabatur;\net Sarmentus Messium Cicirrum equo fero comparavit. ducitur\net ab inanimis sicut P. Blaesius Iulium,\nhominem nigrum et macrum et pandum, fibulam\nferream dixit. quod nunc risus petendi genus\nfrequentissimum est.\nAdhibetur autem similitudo interim palam, interim\ninseri solet parabolae; cuius est generis illud Augusti, qui militi\nlibellum timide porrigenti, noli ,\ninquit, tanquam assem elephanto des.\nsunt quaedam vi similia; unde Vatinius dixit hoc\ndictum, cum reus, agente in eum Calvo, frontem candido sudario tergeret,\nidque ipsum accusator in invidiam vocaret, quamvis reus sum, inquit, et\npanem item\n\ncandidum edo.\nadhuc est subtilior illa ex simili translatio, cum, quod in\nalia re fieri solet, in aliam mutuamur. ea dicatur sane\nfictio: ut Chrysippus, cum in triumpho Caesaris eborea oppida essent\ntranslata, et post dies paucos Fabii Maximi lignea, thecas esse\noppidorum Caesaris dixit. et Pedo de mirmillone, qui\nretiarium consequebatur nec feriebat, vivum\n, inquit, capere vult.\niungitur amphiboliae similitudo, ut a Galba, qui pilam negligenter\npetenti, sic , inquit, petis, tamquam Caesaris candidatus.\nNam illud petis ambiguum\nest, securitas similis Quod hactenus ostendisse satis est.\nceterum frequentissima aliorum generum cum aliis mixtura est,\neaque optima, quae ex pluribus constat. eadem dissimilium\nratio est. hinc eques Romanus, ad quem in spectaculis\nbibentem cum misisset Augustus, qui ei diceret, ego si prandere volo, domum eo: Tu enim,\ninquit, non times, ne locum perdas.\nex contrario non una species. neque enim eodem\nmodo dixit Augustus praefecto, quem cum ignominia mittebat, subinde\ninterponenti precibus, quid respondebo\npatri meo? dic , me tibi displicuisse; quo Galba\npenulam roganti: non possum commodare,\ndomi maneo, cum cenaculum eius perplueret. tertium\nadhuc illud: (nisi quod, ut ne auctorem ponam, verecundia\nipsius facit) libidinosior es quam ullus\nspado; quo sine dubio et opinio decipitur sed ex contrario.\net hoc ex eodem loco est sed nulli priorum simile, quod\ndixit M. Vestinus, cum ei nuntiatum esset necatum\nesse,\naliquando desinet putere.\nonerabo librum exemplis similemque iis, qui risus gratia\ncomponuntur, efficiam, si persequi voluero singula veterum.\nex omnibus argumentorum locis eadem\noccasio est. nam et finitione usus est Augustus de pantomimis\nduobus, qui alternis gestibus contendebant, cum eorum alterum saltatorem dixit alterum interpellatorem;\net partitione Galba, cum paenulam roganti respondit, non pluit, non opus est tibi; si pluit, ipse utar.\n\nproinde genere, specie, propriis, differentibus,\niugatis, adiunctis, consequentibus, antecedentibus, repugnantibus,\ncausis, effectis, comparatione parium, maiorum, minorum similis materia\npraebetur; sicut in tropos quoque omnes cadit.\nan non plurima per hyperbolen dicuntur? quale refert Cicero de homine\npraelongo, caput eum ad fornicem Fabium\noffendisse; et quod P. Oppius dixit de genere Lentulorum, cum\nassidue minores parentibus liberi essent, nascendo\ninteriturum.\nquid ironia? nonne etiam quae severissime fit, ioci prope\ngenus est? qua urbane usus est Afer, cum Didio Gallo, qui\nprovinciam ambitiosissime petierat, deinde, impetrata ea, tanquam\ncoactus querebatur, age , inquit, aliquid et rei publicae\ncausa.\nmetaphora\nquoque Cicero lusit, cum, Vatinii morte nuntiata,\ncuius parum certus dicebatur auctor,\ninterim , inquit, usura fruar.\nidem per allegorian M. Caelium, melius obiicientem crimina\nquam defendentem, bonam dextram, malam sinistram habere dicebat.\nemphasi A. Villius dixit, ferrum in\nTuccium incidisse.\nfiguras quoque mentis, quae σχήματα\nδιανοίας\ndicuntur, res eadem recipit omnes, in quas nonnulli diviserunt species\ndictorum. nam et interrogamus et dubitamus et adfirmamus et\nminamur et optamus, quaedam ut miserantes, quaedam ut irascentes\ndicimus. ridiculum est autem omne, quod aperte fingitur.\nstulta reprehendere facillimum est, nam per se sunt ridicula;\nsed rem urbanam facit aliqua ex nobis adiectio. stulte\ninterrogaverat exeuntem de theatro Campatium Titius Maximus, an\nspectasset? fecit Campatius dubitationem eius stultiorem dicendo, non , sed in orchestra pila lusi.\nrefutatio cum sit in negando, redarguendo, defendendo,\nelevando, ridicule negavit Manius Curius; nam, cum eius accusator in\nsipario omnibus locis aut nudum eum in nervo aut ab amicis redemptum ex\nalea pinxisset:\nergo ego, inquit, nunquam vici?\nRedarguimus interim aperte,\nut Cicero Vibium Curium multum de annis aetatis suae mentientem, tum ergo, cum una declamabamus, non eras\nnatus; interim et simulata assensione, ut idem Fabia\nDolabellae dicente triginta se annos habere, verum est, inquit; nam hoc\nillam iam viginti annis audio.\nbelle interim subiicitur pro eo, quod neges, aliud mordacius:\nut Iunius Bassus, querente Domitia Passieni, quod incusans eius sordes\ncalceos eam veteres diceret vendere solere, non mehercules, inquit, hoc unquam dixi; sed dixi emere te\nsolere.\ndefensionem imitatus est eques Romanus, qui\nobiicienti Augusto, quod patrimonium comedisset, meum , inquit, putavi.\nelevandi ratio est duplex, ut aut nimiam quis iactantiam minuat: quemadmodum C. Caesar Pomponio\nostendenti vulnus ore exceptum in seditione Sulpiciana, quod is se\npassum pro Caesare pugnantem gloriabatur, nunquam fugiens respexeris, inquit; aut crimen\nobiectum, ut Cicero obiurgantibus, quod sexagenarius Publiliam virginem\nduxisset, cras mulier erit, inquit.\nhoc genus dicti consequens vocant quidam, atque illi simile, quod Cicero Curionem, semper ab excusatione\naetatis incipientem, facilius cotidie prooemium habere dixit, quia ista\nnatura sequi et cohaerere videantur.\nsed elevandi genus est etiam causarum relatio, qua Cicero\nest usus in Vatinium. qui pedibus aeger, cum vellet videri\ncommodioris valetudinis factus et diceret, se iam bina milia passuum\nambulare, dies enim, inquit, longiores sunt.\net Augustus\nnuntiantibus Tarraconensibus palmam in ara eius enatam, apparet , inquit, quam saepe accendatis.\ntranstulit crimen Cassius Severus. nam cum\nobiurgaretur a praetore, quod advocati eius L. Varo Epicureo, Caesaris\namico, convicium fecissent, nescio ,\ninquit. qui conviciati sint, et puto Stoicos\nfuisse.\nrepercutiendi multa sunt genera,\nvenustissimum, quod etiam similitudine aliqua verbi adiuvatur: ut\nTrachalus dicenti Suelio, si hoc ita\nest, is in exilium,\nsic non est ita, redis, inquit.\nelusit Cassius Severus obiiciente quodam, quod ei domo sua\nProculeius interdixisset, respondendo, numquid ergo illuc accedo?\nsic\neluditur et ridiculum ridiculo: ut divus Augustus, cum ei Galli torquem\naureum centum pondo dedissent, et Dolabella per iocum, temptans tamen\nioci sui eventum, dixisset, imperator , torque me dona,\n\nmalo ,\ninquit, te civica donare:\nmendacium quoque mendacio, ut Galba, dicente quodam, victoriato se uno\nin Sicilia quinque pedes longam murenam emisse: nihil , inquit, mirum; nam\nibi tam longae nascuntur, ut iis piscatores pro restibus\ncingantur.\ncontraria est neganti confessionis simulatio, sed ipsa quoque\nmultum habet urbanitatis. sic Afer, cum ageret contra\nlibertum Claudii Caesaris, et ex diverso quidam condicionis eiusdem,\ncuius erat litigator, exclamasset, praeterea tu semper in libertos Caesaris dicis,\n\nnec mehercule,\ninquit, quicquam\nproficio.\n\ncui vicinum est non negare quod\nobiicitur, cum et id palam falsum est et inde materia bene respondendi\ndatur: ut Catulus dicenti Philippo, quid latras?\nfurem video, inquit.\nin se dicere non fere est nisi scurrarum et in oratore\nutique minime probabile, quod fieri totidem modis quot in alios potest.\nideoque hoc, quamvis frequens sit, transeo.\nillud vero, etiamsi ridiculum est, indignum tamen est homine\nliberali, quod aut turpiter aut potenter dicitur; quod\nfecisse quendam scio, qui humiliori libere adversus\nse loquenti, colaphum , inquit, tibi ducam et formulam scribam,\n\nquod caput durum\nhabeas.\nhic enim dubium est, utrum ridere audientes\nan indignari debuerint.\nsuperest genus decipiendi opinionem aut dicta aliter\nintellegendi, quae sunt in omni hac materia vel venustissima.\ninopinatum et a lacessente poni solet, quale est, quod\nrefert Cicero, quid huic abest nisi res et\nvirus? aut illud Afri, homo in\nagendis causis optime vestitus; et in occurrendo, ut Cicero,\naudita falsa Vatinii morte, cum obvium libertum eius interrogasset,\nrectene omnia?\ndicenti, recte ,\n\nmortuus est?\ninquit. plurimus autem circa simulationem et dissimulationem\nrisus est, quae sunt vicina et prope eadem; sed\nsimulatio est certam opinionem animi sui imitantis, dissimulatio aliena\nse parum intelligere fingentis. simulavit Afer, cum in causa\nsubinde dicentibus Celsinam de re cognovisse, quae erat potens femina:\nquis est, inquit, iste?\nCelsinam enim videri sibi virum\nfinxit.\ndissimulavit Cicero, cum Sex. Annalis testis reum\nlaesisset, et instaret identidem accusator ei, dic , M. Tulli,\n\nnumquid\n\npotes de Sex. Annali ? versus enim\ndicere coepit de libro Ennii annali sexto: quis potis ingentis causas\nevolvere belli?\ncui sine dubio frequentissimam dat occasionem ambiguitas: ut\nCascellio, qui consultatori dicenti, navem lividere volo,\nperdes , inquit.\nsed averti intellectus et aliter solet, cum ab\nasperioribus ad leniora deflectitur: ut qui interrogatus, quid sentiret\nde eo, qui in adulterio deprehensus esset, tardum fuisse respondit.\nei confine est, quod dicitur per suspicionem: quale illud apud\nCiceronem querenti, quod uxor sua ex fico sese suspendisset, rogo , des mihi surculum ex illa arbore, ut\ninseram; intelligitur enim quod non dicitur.\net hercule omnis salse dicendi ratio in eo est, ut aliter quam\nest rectum verumque dicatur: quod fit totum fingendis aut nostris aut\nalienis persuasionibus aut dicendo quod fieri non potest.\nalienam finxit Iuba, qui querenti, quod ab equo suo esset\naspersus, quid ? Tu, inquit, me Hippocentaurum putas? suam C. Cassius, qui\nmiliti sine gladio decurrenti, Heus, commilito, pugno bene uteris, inquit. et\nGalba de piscibus, qui cum pridie ex parte adesi et versati postera die\nappositi essent, festinemus , alii\nsubcenant, inquit. tertium illud Cicero, ut dixi,\nadversus Curium; fieri enim certe non poterat ut, cum declamaret, natus\nnon esset.\nest et illa ex ironia fictio, qua usus est C. Caesar.\nnam cum testis diceret a reo femina sua ferro petita, et\nesset facilis reprehensio, cur illam potissimum partem corporis\nvulnerare voluisset: quid enim faceret,\ninquit,\ncum tu galeam et loricam haberes?vel\noptima est simulatio contra simulantem, qualis illa Domitii Afri fuit:\nvetus habebat testamentum, et unus ex amicis recentioribus, sperans\naliquid ex mutatione tabularum, falsam fabulam intulerat, consulens eum,\nan primipilari seni iam testato rursus suaderet ordinare\nsuprema iudicia. noli , inquit, facere; offendis illum.\niucundissima sunt autem ex his omnibus lenia et, ut sic\ndixerim, boni stomachi: ut Afer idem ingrato litigatori conspectum eius\nin foro vitanti per nomenclatorem missum ad eum, amas me, inquit, quod te non\nvidi?\net dispensatori, qui, cum reliqua non responderent, dicebat subinde, non comedi; pane et aqua vivo,\n\n\npasser , redde quod debes.\n\nquae\nὑπὸ τὸ\nἦθος vocant.\nest gratus iocus, qui minus exprobrat quam potest, ut idem\ndicenti candidate, semper domum tuam colui,\ncum posset palam negare, credo ,\ninquit, et verum est.\ninterim de\nse dicere ridiculum et quod in alium si absentem diceretur urbanum non\nerat, quoniam ipsi palam exprobratur,\nmovet risum: quale Augusti est, cum ab eo miles nescio quid improbe\npeteret et veniret contra Marcianus, quem suspicabatur et ipsum aliquid\niniuste rogaturum: non magis,\ninquit, faciam, commilito, quod petis, quam quod\nMarcianus a me petiturus est.\nadiuvant urbanitatem et versus commode positi, seu toti ut\nsunt (quod adeo facile est, ut Ovidius ex tetrastichon Macri carmine\nlibrum in malos poetas composuerit), quod fit gratius, si qua etiam\nambiguitate conditur: ut Cicero in Lartium, hominem callidum et\nversutum, cum is in quadam causa suspectus esset,\nnisi si qua Ulixes intervasit Lartius;\nseu verbis ex parte mutatis, ut in eum qui, cum antea stultissimus esset habitus, post acceptam hereditatem primus\nsententiam rogabatur, hereditas est, queam\nvocant sapientiam, pro illo, felicitas\nest; seu ficti notis versibus similes, quae παρῳδία dicitur.\net proverbia opportune aptata: ut homini nequam lapso et, ut\nallevaretur, roganti, tollat te qui non\nnovit.\nex historia etiam ducere urbanitatem\neruditum est: ut Cicero fecit, cum ei testem in iudicio Verris roganti\ndixisset Hortensius, non intelligo\nhaec aenigmata.\natqui debes, inquit, cum\nSphingem domi habeas;\nacceperat autem ille a Verre\nSphingem aeneam magnae pecuniae.\nsubabsurda illa constant stulti simulatione; quae, nisi\nfingantur, stulta sunt: ut, qui mirantibus, quod humile candelabrum\nemisset, pransorium erit, inquit.\nsed illa similia absurdis sunt acria, quae tanquam sine\nratione dicta feruntur: ut servus Dolabellae, cum interrogaretur an\ndominus eius auctionem proposuisset, domum\n, inquit, vendidit.\n\nDeprehensi interim pudorem suum ridiculo aliquo explicant:\nut, qui testem dicentem se a reo vulneratum interrogaverat an cicatricem\nhaberet, cum ille ingentem in femine ostendisset, latus , inquit, oportuit.\ncontumeliis quoque uti belle datur: ut\nHispo obiicienti atrociora crimina accusatori, me ex te metiris,\ninquit. et Fulvius Propinquus legato\ninterroganti an in tabulis, quas proferebat, chirographus esset, et verus, inquit, domine.\nhas aut accepi species aut inveni frequentissimas, ex quibus\nridicula ducerentur; sed repetam necesse est, infinitas esse tam salse\ndicendi quam severe, quas praestat persona, locus, tempus, casus\ndenique, qui est maxime varius.\nitaque haec, ne omisisse viderer, attigi; illa autem, quae de\nusu ipso et modo iocandi complexus sum, audeo confirmare esse plane\nnecessaria. his adiicit Domitius Marsus, qui de urbanitate\ndiligentissime scripsit, quaedam non ridicula, sed cuilibet severissimae\norationi convenientia eleganter dicta et proprio quodam lepore iucunda;\nquae sunt quidem urbana sed risum tamen non habent.\nneque enim ei de risu sed de urbanitate\nest opus institutum, quam propriam esse nostrae civitatis et sero sic\nintelligi coeptam, postquam Urbis appellatione, etiamsi nomen proprium\nnon adiiceretur, Romam tamen accipi sit receptum.\neamque sic finit: urbanitas est\nvirtus quaedam in breve dictum coacta et apta ad delectandos\nmouendosque homines in omnem adfectum animi, maxime idonea ad\nresistendum vel lacessendum, prout quaeque res aut persona\ndesiderat.\ncui si brevitatis exceptionem detraxeris,\nomnes orationis virtutes complexa sit. nam si constat rebus\net personis, quod in utrisque oporteat dicere perfectae eloquentiae est.\ncur autem brevem esse eam voluerit, nescio, cum idem\natque in eodem libro dicat fuisse in multis\nnarrandi urbanitatem. paulo post ita finit, Catonis (ut ait)\nopinionem secutus, urbanus homo erit, cuius\nmulta bene dicta responsaque erunt, et qui in sermonibus, circulis,\nconviviis, item in contionibus, omni denique loco ridicule\ncommodeque dicet. risus erunt, quicunque haec faciet\norator.\nquas si recipimus finitiones, quidquid bene dicetur, et urbane\ndicti nomen accipiet. ceterum illi, qui hoc proposuerat,\nconsentanea fuit illa divisio, ut dictorum urbanorum alia seria, alia\niocosa, alia media faceret. nam est\neadem omnium bene dictorum. verum mihi etiam iocosa quaedam\nvidentur posse in non satis urbana referri.\nnam meo quidem indicio illa est urbanitas, in qua nihil\nabsonum, nihil agreste, nihil inconditum, nihil peregrinum neque sensu\nneque verbis neque ore gestuve possit deprehendi; ut non tam sit in\nsingulis dictis quam in toto colore dicendi, qualis apud Graecos\nἀττικισμὸς ille reddens Athenarum\nproprium saporem.\nne tamen iudicium Marsi, hominis eruditissimi, subtraham,\nseria partitur in tria genera, honorificum, contumeliosum, medium.\net honorifici ponit exemplum Ciceronis pro Ligario apud\nCaesarem, qui nihil soles oblivisci nisi\niniurias;\net contumeliosi, quod Attico scripsit de Pompeio et Caesare, habeo , quem fugiam; quem sequar, non\nhabeo; et medii, quod ἀποφθεγματικόν vocat et est ita, cum dixerit, nec grave mortem accidere viro forti posse\nnec inmaturam consulari neque miseram sapienti.\nquae\nomnia sunt optime dicta; sed cur proprie nomen urbanitatis accipiant,\nnon video.\nquod si non totius, ut mihi videtur, orationis color meretur,\nsed etiam singulis dictis tribuendum est, illa potius urbana dixerim,\nquae sunt generis eiusdem, quo ridicula dicuntur et tamen ridicula non sunt, ut de Pollione Asinio seriis\niocisque pariter accommodato dictum est esse eum omnium horarum;\net de actore facile dicente ex tempore, ingenium eum in numerato habere;\netiam Pompeii, quod refert Marsus, in Ciceronem diffidentem partibus,\ntransi ad Caesarem, me timebis.\n\nerat enim, si de re minore aut alio animo aut\ndenique non ab ipso dictum fuisset, quod posset inter ridicula numerari.\netiam illud, quod Cicero Caerelliae scripsit reddens rationem,\ncur illa C. Caesaris tempora tam patienter toleraret, haec aut animo Catonis ferenda sunt aut Ciceronis\nstomacho; stomachus enim ille habet aliquid ioco simile.\nhaec , quae movebant, dissimulanda mihi non fuerunt; in\nquibus ut erraverim, legentes tamen non decepi, indicata et diverse\nopinione, quam sequi magis probantibus liberum est.\naltercationis praecepta poterant videri tunc inchoanda, cum\nomnia, quae ad continuam orationem pertinent, peregissem, nam est usus\neius ordine ultimus; sed, cum sit posita in sola inventione neque habere\ndispositionem possit nec elocutionis ornamenta magnopere desideret aut\ncirca memoriam et pronuntiationem laboret, prius quam secundam quinque\npartium, hanc quae tota ex prima pendet tractaturus\nnon alieno loco videor; quam scriptores alii fortasse ideo reliquerunt,\nquia satis ceteris praeceptis in hanc quoque videbatur esse prospectum.\nconstat enim ex intentione ac depulsione, de quibus satis\ntraditum est; quia, quidquid in actione perpetua circa probationes utile\nest, idem in hac brevi atque concisa prosit necesse est.\nneque alia dicuntur in altercatione, sed aliter, aut\ninterrogando aut respondendo. cuius rei fere omnis observatio\nin illo testium loco excussa nobis est.\ntamen quia latius hoc opus aggressi sumus neque perfectus\norator sine hac virtute dici potest, paululum impendamus huic quoque\npeculiaris operae, quae quidem in quibusdam causis ad victoriam vel\nplurimum valet.\nnam ut in qualitate generali, in qua rectene factum quid an\ncontra sit quaeritur, perpetua dominatur oratio, et quaestionem\nfinitionis actiones plerumque satis explicant et omnia paene, in quibus\nde facto constat aut coniectura artificiali ratione colligitur, ita in\niis causis, quae sunt frequentissimae, quae vel solis extra artem\nprobationibus vel mixtis continentur, asperrima in hac parte dimicatio\nest, nec alibi dixeris magis mucrone pugnari.\nnam et firmissima quaeque memoriae iudicis inculcanda sunt et\npraestandum quidquid in actione promisimus et\nrefellenda mendacia. nusquam est denique qui cognoscit\nintentior. nec immerito quidam quanquam in dicendo mediocres\nhac tamen altercandi praestantia meruerunt nomen patronorum.\nat quidam litigatoribus suis illum modo ambitiosum\ndeclamandi sudorem praestitisse contenti cum turba laudantium destituunt\nsubsellia pugnamque illam decretoriam imperitis ac saepe pullatae turbae\nrelinquunt.\nitaque videas alios plerumque iudiciis privatis ad actiones\nadvocari alios ad probationem. quae si dividenda sunt\nofficia, hoc certe magis necessarium est, pudendumque dictu, si plus\nlitigantibus prosunt minores. in publicis certe iudiciis\nvox illa praeconis praeter patronos ipsum, qui egerit, citat.\nopus est igitur inprimis ingenio veloci ac mobili, animo\npraesenti et acri. non enim cogitandum, sed dicendum statim\nest et prope sub conatu adversarii manus exigenda. quare\ncum in omni parte huiusce officii plurimum facit, totas non diligenter\nmodo sed etiam familiariter nosse causas, tum in altercatione maxime\nnecessarium est, omnium personarum, instrumentorum, temporum, locorum\nhabere notitiam; alioqui et tacendum erit saepe et\naliis subiicientibus (plerumque autem studio loquendi fatue modo)\naccedendum; quo nonnunquam accidit, ut nostra credulitate aliena\nstultitia erubescamus.\nneque tantum cum his ipsis monitoribus clam res erit ; quidam faciunt aperte ut quoque rixentur. Videas enim\nplerosque ira percitos exclamantes, ut iudex audiat contrarium id esse,\nquod admoneatur, sciatque ille, qui pronuntiaturus est in causa,\nmalum quod tacetur. quare bonus altercator vitio iracundiae\ncareat; nullus enim rationi magis obstat adfectus et fert extra causam\nplerumque et deformia convicia facere ac mereri cogit et in ipsos\nnonnunquam iudices incitat. melior moderatio ac nonnunquam\netiam patientia. neque enim refutanda tantum quae ex\ncontrario dicuntur, sed contemnenda, elevanda, ridenda sunt; nec usquam\nplus loci recipit urbanitas. hoc , dum ordo est et pudor;\ncontra turbantes audendum et impudentiae fortiter resistendum.\nsunt enim quidam praeduri in hoc oris, ut obstrepant ingenti\nclamore et medios sermones intercipiant et omnia\ntumultu confundant, quos ut non imitari sic acriter propulsare\noportebit, et ipsorum improbitatem retundendo, et iudices vel\npraesidentes magistratus appellando frequentius, ut loquendi vices\nserventur. non est res animi iacentis et mollis supra modum\nfrontis, fallitque plerumque, quod probitas vocatur, quae est\nimbecillitas.\nvalet autem in altercatione plurimum acumen, quod sine dubio\nex arte non venit (natura enim non docetur), arte tamen adiuvatur.\nin qua praecipuum est, semper id in oculis habere, de quo\nquaeritur et quod volumus efficere; quod propositum tenentes nec in\nrixam ibimus nec causae debita tempora conviciando conteremus\ngaudebimusque, si hoc adversarius facit.\nomni tempore fere parata sunt meditatis diligenter, quae aut\nex adverse dici aut responderi a nobis possunt. nonnunquam\ntamen solet hoc quoque esse artis genus, ut quaedam in actione\ndissimulata subito in altercando proferantur; est inopinatis\neruptionibus aut incursioni ex insidiis factae simillimum. id\nautem tum faciendum, cum est aliquid, cui responderi non statim possit,\npotuerit autem, si tempus ad disponendum fuisset. nam quod\nfideliter firmum est a primis statim actionibus\narripere optimum est, quo saepius diutiusque dicatur.\nillud vix saltem praecipiendum videtur, ne turbidus et\nclamosus tantum sit altercator, et quales faceti sunt, qui litteras\nnesciunt. nam improbitas, licet adversario molesta sit,\niudici invisa est. nocet etiam diu pugnare in iis quae\nobtinere non possis.\nnam , ubi vinci necesse est, expedit cedere; quia, sive plura\nsunt de quibus quaeritur, facilior erit in ceteris fides, sive unum,\nmitior solet poena irrogari verecundiae. nam culpam\npraesertim deprehensam pertinaciter tueri culpa altera est.\ndum stat acies, multi res consilii atque artis est, ut\nerrantem adversarium trahas et ire quam longissime cogas, ut vana\ninterim spe exultet. ideo quaedam bene dissimulantur\ninstrumenta. instant enim et saepe discrimen omne committunt,\nquod deesse nobis putant, et faciunt probationibus nostris auctoritatem\npostulando.\nexpedit etiam dare aliquid adversario quod pro se putet, quod\napprehendens maius aliquid cogatur dimittere; duas interim res proponere quarum utramlibet male sit electurus;\nquod in altercatione fit potentius quam in actione, quia in illa nobis\nipsi respondemus, in hac adversarium quasi confessum tenemus.\nest inprimis acuti videre, quo iudex dicto moveatur, quid\nrespuat; quod et vultu saepissime et aliquando etiam dicto aliquo\nfactove eius deprehenditur. et instare proficientibus et ab\niis, quae non adiuvent, quam mollissime pedem oportet referre.\nfaciunt hoc medici quoque, ut remedia proinde perseverent\nadhibere vel desinant, ut illa recipi vel respui vident.\nnonnunquam , si rem evolvere propositam facile non sit,\ninferenda est alia quaestio, atque in eam iudex, si fieri potest,\navocandus. quid enim, cum respondere non possis, agendum est,\nnisi ut aliud invenias, cui adversarius respondere non possit?\nin plerisque idem est, ut dixi, qui circa testes locus et\npersonis modo distat, quod hic patronorum inter se certamen, illic pugna\ninter testem et patronum. exercitatio vero huius rei longe\nfacilior. nam est utilissimum, frequenter cum aliquo, qui sit\nstudiorum eorundem, sumere materiam vel verae vel etiam fictae\ncontroversiae, et diversas partes altercationis modo tueri; quod idem\netiam in simplici genere quaestionum fieri potest.\nne illud quidem ignorare advocatum volo,\nquo quaeque ordine probatio sit apud iudicem proferenda; cuius rei eadem\nquae in argumentis ratio est, ut potentissima prima et summa ponantur.\nilla enim ad credendum praeparant iudicem, haec ad\npronuntiandum.\nhis pro nostra facultate tractatis non dubitassem transire\nprotinus ad dispositionem, quae ordine ipso sequitur, nisi vererer ne,\nquoniam fuerunt qui iudicium inventioni subiungerent, praeterisse hunc\nlocum quibusdam viderer, qui mea quidem opinione adeo partibus operis\nhuius omnibus connexus ac mixtus est, ut ne a sententiis quidem aut\nverbis saltem singulis possit separari, nec magis arte traditur quam\ngustus aut odor.\nideoque nos, quid in quaque re sequendum cavendumque sit,\ndocemus ac deinceps docebimus, ut ad ea iudicium dirigatur.\npraecipiam igitur, ne, quod effici non potest,\naggrediamur, ut contraria vitemus et communia, ne quid in eloquendo\ncorruptum, obscurum sit? referatur oportet ad sensus, qui non\ndocentur.\nnec multum a iudicio credo distare consilium, nisi quod illud\nostendentibus se rebus adhibetur, hoc latentibus et aut omnino nondum\nrepertis aut dubiis. et iudicium frequentissime certum est,\nconsilium vero est ratio quaedam alte petita et\nplerumque plura perpendens et comparans habensque in se et inventionem\net iudicationem.\nsed ne de hoc quidem praecepta in universum exspectanda\nsunt. nam ex re sumitur cuius locus ante actionem est\nfrequenter; nam Cicero summo consilio videtur in Verrem vel contrahere\ntempora dicendi maluisse quam in eum annum, quo erat Q. Hortensius\nconsul futurus, incidere.\net in ipsis actionibus primum ac potentissimum obtinet locum;\nnam, quid dicendum, quid tacendum, quid differendum sit, exigere\nconsilii est; negare sit satis an defendere, ubi prooemio utendum et\nquali, narrandumne et quomodo, iure prius pugnandum an aequo, qui sit\nordo utilissimus, tum omnes colores, aspere an leniter an etiam summisse\nloqui expediat.\nsed haec quoque, ut quisque passus est locus, monuimus,\nidemque in reliqua parte faciemus; pauca tamen exempli gratia ponam,\nquibus manifestius appareat quid sit, quod demonstrari posse praeceptis\nnon arbitror.\nlaudatur consilium Demosthenis, quod, cum suaderet bellum Atheniensibus parum id prospere expertis, nihil\nadhuc factum esse ratione monstrat. poterat enim emendari\nnegligentia; at, si nihil esset erratum, melioris in posterum spei non\nerat ratio.\nidem , cum offensam vereretur, si obiurgaret populi segnitiam\nin asserenda libertate rei publicae, maiorum laude uti maluit, qui rem\npublicam fortissime administrassent. nam et faciles habuit\naures, et natura sequebatur, ut meliora probantes peiorum paeniteret.\nCiceronis quidem vel una pro Cluentio quamlibet multis\nexemplis sufficiet oratio. nam quod in eo consilium maxime\nmirer? primamne expositionem, qua matri, cuius filium premebat\nauctoritas, abstulit fidem? an quod iudicii corrupti crimen transferre\nin adversarium maluit quam negare propter inveteratam, ut ipse dicit,\ninfamiam? an quod in re invidiosa legis auxilio novissime est usus, quo\ngenere defensionis etiam offendisset nondum praemollitas iudicum mentes?\nan quod se ipsum invito Cluentio facere testatus est?\nquid pro Milone? quod non ante narravit, quam praeiudiciis\nomnibus reum liberaret? quod insidiarum invidiam in\nClodium vertit, quanquam revera fuerat pugna fortuita? quod factum et\nlaudavit et tamen voluntate Milonis removit? quod illi preces non dedit\net in earum locum ipse successit? infinitum est enumerare, ut\nCottae detraxerit auctoritatem, ut pro Ligario se opposuerit, Cornelium\nipsa confessionis fiducia eripuerit.\nillud dicere satis habeo, nihil esse non modo in orando, sed\nin omni vita prius consilio, frustraque sine eo tradi ceteras artes,\nplusque vel sine doctrina prudentiam quam sine prudentia facere\ndoctrinam. aptare etiam orationem locis, temporibus, personis\nest eiusdem virtutis. sed hic quia latius fusus est locus\nmixtusque cum elocutione, tractabitur cum praecipere de apte dicendo\ncoeperimus.\nde inventione, ut arbitror, satis dictum est. neque enim ea\ndemum, quae ad docendum pertinent, exsecuti sumus, verum etiam motus\nanimorum tractavimus. sed ut opera exstruentibus satis non\nest saxa atque materiam et cetera aedificanti utilia congerere, nisi\ndisponendis eis collocandisque artificium manus adhibeatur, sic in\ndicendo quamlibet abundans rerum copia cumulum tantum habeat atque\ncongestum, nisi illas eadem dispositio in ordinem digestas atque inter\nse commissas devinxerit.\nnec immerito secunda quinque partium posita est, cum sine ea\nprior nihil valeat. neque enim quanquam fusis omnibus membris\nstatua sit, nisi collocetur, et si quam in corporibus nostris aliorumve\nanimalium partem permutes et transferas, licet habeat\neadem omnia, prodigium sit tamen. et artus etiam leviter\nloco moti perdunt quo viguerunt usum, et turbati exercitus sibi ipsi\nsunt impedimento.\nnec mihi videntur errare qui ipsam rerum naturam stare ordine\nputant, quo confuso peritura sint omnia. sic oratio carens\nhac virtute tumultuetur necesse est et sine rectore fluitet nec\ncohaereat sibi, multa repetat, multa transeat, velut nocte in ignotis\nlocis errans, nec initio nec fine proposito casum potius quam consilium\nsequatur. quapropter totus hic liber serviat dispositioni,\nquae quidem, si certa aliqua via tradi in omnes materias ullo modo\nposset, non tam paucis contigisset. sed cum infinitae litium\nformae fuerint futuraeque sint et tot saeculis nulla reperta sit causa,\nquae esset tota alteri similis, sapiat oportet actor et vigilet et\ninveniat et iudicet et consilium a se ipso petat. neque\ninfitias eo quaedam esse quae demonstrari possint, eaque non omittam.\nsit igitur, ut supra significavi, divisio rerum plurium ex\nsingulas, partitio singularum ex partes discretio, ordo recta quaedam\ncollocatio prioribus sequentia adnectens, dispositio\nutilis rerum ac partium ex locos distributio.\nsed meminerimus ipsam dispositionem plerumque utilitate mutari\nnec eandem semper primam quaestionem ex utraque parte tractandam.\ncuius rei, ut cetera exempla praeteream, Demosthenes\nquoque atque Aeschines possunt esse documento ex iudicio Ctesiphontis\ndiversum secuti ordinem, cum accusator a iure, quo videbatur potentior,\ncoeperit, patronus omnia paene ante ius posuerit, quibus iudicem\nquaestioni legum praepararet.\naliud enim alii docere prius expedit, alioqui semper petitoris\narbitrio diceretur; denique ex accusatione mutua, cum se uterque\ndefendat, priusquam adversarium arguat, omnium rerum necesse est ordinem\nesse diversum. igitur , quid ipse sim secutus, quod partim\npraeceptis partim usurpatum ratione cognoveram, promam nec unquam\ndissimulavi.\nerat mihi curae ex controversiis forensibus nosse omnia, quae\nex causa versarentur. nam ex schola certa sunt et pauca et\nante declamationem exponuntur, quae themata Graeci vocant, Cicero proposita. cum haec ex conspectu\nquodammodo collocaveram, non minus pro adversa parte quam pro mea\ncogitabam.\net primum (quod non difficile dictu est sed tamen ante omnia\nintuendum) constituebam, quid utraque pars vellet efficere, tum per\nquid, hoc modo. cogitabam , quid primum petitor diceret.\nid aut confessum erat aut controversum.\nsi confessum, non poterat ibi esse quaestio.\ntransibam ergo ad responsum partis alterius, idem\nintuebar; nonnunquam etiam quod inde obtinebatur confessum erat.\nubi primum coeperat non convenire, quaestio oriebatur.\nid tale est: occidisti\nhominem; Occidi.\nconvenit ; transeo. rationem reddere debet reus,\nquare occiderit. adulterum , inquit,\ncum adultera occidere licet.\nlegem\nesse certum est. tertium iam aliquid videndum est, ex quo\npugna consistat. non fuerunt adulteri;\nFuerunt: quaestio; de facto ambigitur, coniectura est.\ninterim et hoc tertium\nconfessum est adulteros fuisse sed tibi,\ninquit accusator, illos non licuit occidere;\nexul enim eras, aut ignominiosus.\nde iure quaeritur. at si\nprotinus dicenti occidisti\nrespondeatur non occidi, statim pugna\nest.\nsi explorandum est, ubi\ncontroversia incipiat, et considerari debet, quid primam quaestionem\nfaciat. Intentio simplex, occidit Saturninum Rabirius;\nconiuncta, lege de sicariis commisit L.\nVarenus. nam C. Varenum occidendum et Cn. Varenum\nvulnerandum et Salarium item occidendum curavit.\nNam sic diuersae\npropositiones erunt; quod idem de petitionibus dictum sit.\nverum ex coniuncta propositione plures esse quaestiones\nac status possunt, si aliud negat reus, aliud defendit, aliud a iure\nactionis excludit. in quo genere agenti est dispiciendum,\nquid quoque loco diluat.\nquod pertinet ad actorem, non plane dissentio a Celso, qui\nsine dubio Ciceronem secutus instat tamen huic parti vehementius, ut\nputet primo firmum aliquid esse ponendum, summo firmissimum,\nimbecilliora medio, quia et initio movendus sit iudex et summo\nimpellendus.\nat pro reo plerumque gravissimum quidque primum movendum est,\nne illud spectans iudex reliquorum defensioni sit aversior.\ninterim tamen et hoc mutabitur, si leviora illa palam\nfalsa erunt, gravissimi defensio difficilior, ut\ndetracta prius accusatoribus fide aggrediamur ultimum, iam iudicibus\nomnia vana esse credentibus. opus erit tamen praefatione, qua\net ratio reddatur dilati criminis et promittatur defensio, ne id quod\nnon statim diluemus timere videamur.\nanteactae vitae crimina plerumque prima purganda sunt, ut id,\nde quo laturus est sententiam iudex, audire propitius incipiat.\nsed hoc quoque pro Vareno Cicero ex ultimum distulit, non\nquid frequentissime sed quid tum expediret intuitus.\ncum simplex intentio erit, videndum est, unum aliquid\nrespondeamus an plura. si unum, ex re quaestionem\ninstituamus an ex scripto; si ex re, negandum sit quod\nobiicitur an tuendum; si ex scripto, ex qua specie iuris pugna sit, et\nex ea, de verbis an de voluntate quaeratur.\nid ita consequemur, si intuiti fuerimus, quae sit lex quae\nlitem faciat, hoc est, qua iudicium sit constitutum. nam\nquaedam ex scholasticis ponuntur ad coniungendam modo actae rei seriem,\nut puta: expositum qui agnouerit, solutis\nalimentis recipiat. minus dicto\n\naudientem filium liceat abdicare.\nqui expositum recepit, imperat ei nuptias locupletis\npropinquae; ille deducere vult filiam pauperis educatoris.\nlex de expositis ad adfectum pertinet; iudicium pendet ex lege\nabdicationis. nec tamen semper ex una lege quaestio est, ut\nex antinomia. his spectatis apparebit circa quod pugna sit.\nconiuncta defensio est, qualis pro Rabirio: si occidisset, recte fecisset; sed non occidit.\n\nubi vero multa contra unam propositionem dicimus,\ncogitandum est primum quidquid dici potest, tum ex his quo quidque loco\ndici expediat aestimandum. in quo non idem sentio, quod de\npropositionibus paulo ante, quodque de argumentis probationum loco\nconcessi, posse aliquando nos incipere a firmioribus.\nnam vis quaestionum semper crescere debet et ad potentissima\nab infirmissimis pervenire, sive sunt eiusdem generis sive diversi.\niuris autem quaestiones solent esse nonnunquam ex alis atque\nallis conflictionibus, facti semper idem spectant; ex utroque genere similis ordo est. sed prius de\ndissimilibus, ex quibus infirmissimum quidque primum tractari oportet,\nideo quod quasdam quaestiones exsecuti donate solemus et concedere;\nneque enim transire ad alias possumus nisi omissis prioribus.\nquod ipsum ita fieri oportet,\nnon ut damnasse eas videamur, sed omisisse, quia possimus etiam sine eis\nvincere. procurator alicuius pecuniam petit ex fenore\nhereditario: potest incidere quaestio, an huic esse procuratori liceat.\nfinge nos, postquam tractavimus eam, remittere vel etiam\nconvinci: quaeretur, an ei, cuius nomine litigatur, procuratorem habendi\nsit ius. discedamus hinc quoque: recipit materia quaestionem,\nan ille, cuius nomine agitur, heres sit feneratoris an ex asse heres.\nhaec quoque concessa sint:\nquaeretur an debeatur. contra nemo tam demens fuerit, ut cum\nid quod firmissimum duxerit se habere protulerit, remittat illud et ad leviora\ntranscendat. huic ex schola simile est: non abdicabis adoptatum; ut hunc quoque, non virum.\nfortem; ut et fortem, non qui cuicunque\n\nvoluntati tuae non paruerit;\nut ex alia omnia subiectus sit, non\n\npropter optionem; ut propter optionem, non propter\ntalem optionem.\nHaec\niuris quaestionum differentia est.\nin factis autem ad idem tendentia sunt plura, ex quibus\naliqua citra summam quaestionem remitti solent; ut si is, cum quo furti\nagitur, dicat: proba te habuisse, proba\nperdidisse, proba furto perdidisse, proba mea fraude.\n\npriora enim remitti possunt, ultimum non potest.\nsolebam et hoc facere, ut vel ab ultima specie (nam ea fere est,\nquae continue causam) retrorsum quaererem usque ad primam generalem\nquaestionem, vel a genere ad extremam speciem descenderem, etiam ex\nsuasoriis.\nut deliberat Numa, an regnum offerentibus Romanis recipiat.\nprimum , id est genus, an regnandum, tum an ex civitate aliena, an Romae, an laturi\nsint Romani talem regem. similiter ex controversiis.\noptet enim vir fortis alienam uxorem. ultima\nspecies est, an optare possit alienam uxorem. generale est,\nan quidquid optarit, accipere debeat. inde , an ex privato,\nan nuptias, an maritum habentis.\nsed hoc non, quemadmodum dicitur, ita et quaeritur.\nprimum enim occurrit fere, quod est ultimum dicendum, ut\nhoc, non debes alienam uxorem optare,\nideoque divisionem perdit festinatio. non oportet igitur\nofferentibus se contentum esse, sed quaerere aliquid quod ultra est,\n\nne uiduam\nquidem.\nadhuc plus est,\nnihil ex\nprivato.\nultimum retrorsum, quod idem a capite primum\nest, nihil iniquum.\nitaque propositione\nvisa,\nquod est facillimum, cogitemus, si fieri potest, quid naturale sit\nprimum responderi. id si, tanquam res agatur et nobis ipsis\nrespondendi necessitas sit, intueri voluerimus, occurret.\nsi id non contigerit, seponamus id quod primum se obtulerit,\net ipsi nobiscum sic loquamur: quid si hoc\nnon esset? id iterum et tertium et dum nihil sit reliqui.\nitaque inferiora quoque scrutabimur, quae tractata\nfaciliorem nobis iudicem ex summa quaestione facient.\nnon dissimile huic est et illud praeceptum, ut a communibus ad\npropria veniamus. fere enim communia\ngeneralia sunt. commune est, tyrannum occidit; proprium, patrem\n\ntyrannum occidit; mulier occidit,\nuxor occidit.\nsolebam et excerpere, quid mihi cum adversario conveniret, si\nmodo id pro me erat, nec solum premere confessionem, sed partiendo\nmultiplicare, ut ex illa controversia, dux\n., qui competitorem patrem ex suffragiis vicerat, captus est; euntes\nad redemptionem eius legati obvium habuerunt patrem revertentem ab\nhostibus.\nis legatis dixit: Sero itis.\nexcusserunt illi patrem et aurum ex sinu eius\ninvenerunt; ipsi perseverarunt ire quo intenderant; invenerunt ducem\ncruci fixum, cuius uox fuit: cauete proditorem.\nreus est pater.\nquid\nconvenit? proditio nobis praedicta est et\npraedicta a duce; quaerimus proditorem. te isse ad hostes fateris et isse clam et\n\nab his incolumem redisse,\naurum retulisse et aurum occultum habuisse.\nnam ,\nquod fecit, id nonnunquam potentius fit propositione; quae si animos\noccupavit, prope aures ipsae defensioni praecluduntur. in\ntotum autem congregatio criminum accusantem adiuvat, separatio\ndefendentem. solebam id, quod fieri et ex argumentis dixi, ex\ntota facere materia, ut propositis extra quae\nnihil esset omnibus, deinde ceteris remotis, solum id superesset quod\ncredi volebam,\nut ex praevaricationum criminibus: ut\nabsolvatur reus, aut innocentia ipsius fit aut interveniente aliqua\npotestate aut vi aut corrupto iudicio aut difficultate probationis\naut praevaricatione. nocentem fuisse confiteris, nulla\npotestas obstitit, nulla vis, corruptum iudicium non quereris, nulla\nprobandi difficultas fuit: quid superest, nisi ut praevaricatio\nfuerit?\nsi omnia amoliri non poteram, plura amoliebar. hominem occisum esse constant, non ex\nsolitudine, ut a latronibus suspicer; non praedae gratia, quia\ninspoliatus est; non hereditatis spe, quia pauper fuit: odium igitur\nex causa, cum sis inimicus.\nquae res autem faciliorem divisioni viam praestat, eadem\ninventioni quoque, excutere quidquid dici potest, et velut reiectione\nfacta ad optimum pervenire. accusatur Milo, quod Clodium\nocciderit. aut fecit aut non. optimum erat negare;\nsed non potest: occidit ergo aut iure aut iniuria utique.\niure : aut voluntate aut necessitate,\nnam ignorantia praetendi non potest.\nvoluntas anceps est, sed, quia ita homines putant, attingenda\ndefensio, ut id pro re publica fuerit. necessitate ? subita\nigitur pugna, non praeparata; alter igitur insidiatus est.\nuter ? Profecto Clodius. videsne , ut ipsa\nrerum necessitas deducat ad defensionem? adhuc ,\naut utique voluit occidere insidiatorem Clodium aut non.\ntutius , si noluit. fecerunt ergo servi\nMilonis neque iubente neque sciente Milone. at haec tam\ntimida defensio detrahit auctoritatem illi, qua recte dicebamus occisum.\nadiicietur :\nquod suos quisque servos ex tali re facere\nvoluisset. hoc eo est utilius, quod saepe nihil\nplacet et aliquid dicendum est. intueamur ergo omnia: ita\napparebit aut id quod optimum est aut id quod minime malum.\npropositione aliquando adversarii utendum et esse\nnonnunquam commune eam, suo loco dictum est. multis milibus\nversuum scio apud quosdam esse quaesitum, quomodo inveniremus, utra pars\ndeberet prior dicere; quod ex foro vel atrocitate\nformularum vel modo petitionum vel novissime sorte diiudicatur.\nin schola quaeri nihil attinet,\ncum ex declamationibus iisdem narrare et contradictiones solvere tam ab\nactore quam a possessore concessum sit. sed ex plurimis\ncontroversiis ne inveniri quidem potest: ut ex illa,\nQui tres liberos habebat, oratorem, philosophum, medicum, testamento\nquattuor partes fecit et singulas singulis dedit, unam eius esse\nvoluit, qui esset utilissimus civitati.\ncontendunt ; quis primus dicat, incertum est, propositio tamen\ncerta; ab eo enim, cuius personam tuebimur, incipiendum erit.\net haec quidem de dividendo ex universum praecipi\npossunt.\nat quomodo inveniemus etiam illas occultiores quaestiones?\nscilicet, quomodo sententias, verba, figuras, colores: ingenio, cura,\nexercitatione. non tamen fere unquam nisi imprudentem\nfugerint, si, ut dixi, naturam sequi ducem velit.\nsed plerique eloquentiae famam adfectantes contenti sunt locis\nspeciosis modo vel nihil ad probationem conferentibus. alii\nnihil ultra ea quae ex oculos\nincurrunt exquirendum putant. quod quo facilius appareat,\nunam de schola controversiam, non ita sane\ndifficillimam aut novam, proponam ex exemplum.\nqui reo proditionis patri non adfuerit,\nexheres sit. proditionis damnatus cum advocato exulet.\nreo proditionis patri disertus filius adfuit,\nrusticus non adfuit: damnatus abiit cum advocato ex exilium.\nrusticus cum fortiter fecisset, praemii nomine\nimpetravit restitutionem patris et fratris. pater\nreversus intestatus decessit: petit rusticus partem bonorum, orator\ntotum vindicat sibi.\nhic illi eloquentes quibusque nos circa lites raras\nsollicitiores ridiculi videmur, invadent personas favorabiles.\nactio pro rustico contra disertum, pro viro forti contra\nimbellem, pro restitutore contra ingratum, pro eo, qui parte contentus\nsit, contra eum, qui fratri nihil dare ex paternis velit.\nquae omnia sunt ex materia et multum iuvant,\nvictoria tamen non trahunt. in hac quaerentur sententiae,\nsi fieri poterit, praecipites vel obscurae (nam ea nunc virtus est), et\npulchre fuerit cum materia tumultu et clamore transactum.\nilli vero, quibus propositum quidem melius, sed cura ex\nproximo est, haec velut innatantia videbunt:\nexcusatum esse rusticum, quod non interfuerit iudicio nihil collaturus\npatri; sed ne disertum quidem habere, quod imputet reo, cum is damnatus\nsit; dignum esse hereditate restitutorem; avarum, impium, ingratum, qui\ndividere nolit cum fratre eoque sic merito; quaestionem quoque illam\nprimam scripti et voluntatis, qua non expugnata non sit sequentibus\nlocus.\nat qui naturam sequetur illa cogitabit profecto, primo hoc\ndicturum rusticum: pater intestatus duos\nnos filios reliquit, partem iure gentium peto.\nquis\ntam imperitus, quis tam procul a litteris, quin sic incipiat, etiamsi\nnescierit, quid sit propositio?\nhanc communem omnium legem leviter adornabit ut iustam.\nnempe sequetur, ut quaeramus, quid huic tam aequae\npostulationi respondeatur? at id manifestum est. lex est, quae iubet exheredem esse eum qui\npatri proditionis reo non adfuerit; tu autem non adfuisti.\n\nhanc propositionem necessaria sequitur legis\nlaudatio et eius, qui non adfuerit, vituperatio.\nadhuc versamur ex confessis; redeat animus ad petitorem; numquid non hoc cogitet necesse est, nisi\nqui sit plane hebes? si lex obstat, nulla\nlis est, inane iudicium est. atqui et legem esse et hoc,\nquod ea puniat, a rustico factum extra dubitationem est.\n\nquid ergo dicimus? rusticus eram.\nsi lex omnes complectitur, nihil\nproderit. quaeramus ergo num infirmari ex aliquam partem lex\npossit. quid aliud (saepius dicam) natura permittit quam ut,\ncum verba contra sint, de voluntate quaeratur? generalis\nigitur quaestio, verbis an voluntate sit standum. sed hoc ex\ncommune de iure omni disputandum semper nec unquam satis iudicatum est.\nquaerendum igitur ex hac ipsa, qua consistimus, an\naliquid inveniri possit quod scripto adversetur.\nergo , quisquis non adfuerit, exheres erit?\nquisquis sine exceptione? iam se illa vel ultro\nofferent argumenta: et infans?\nfilius enim est et non adfuit; et qui aberat et qui\nmilitabat et qui ex legatione erat?\niam multum acti\nest: potest aliquis non adfuisse et heres esse.\ntranseat nunc idem ille,\nqui hoc cogitavit, ut ait\nCicero, tibicinis Latini modo ad disertum. ut ista concedam, tu nec infans es nec abfuisti\nnec militasti.\nnum aliud occurrit quam illud, sed rusticus sum?\ncontra ,\nquod palam est dici:\nut agere non potueris, adsidere potuisti;\net verum est. quare redeundum rustico ad animum\nlegumlatoris: impietatem punire voluit, ego\nautem impius non sum.\ncontra quod disertus, tu impie\nfecisti, inquit, cum exheredationem\nmeruisti, licet te postea vel paenitentia vel ambitus ad hoc genus\noptionis adduxerit. praeterea propter te damnatus est\npater, videbaris enim de causa pronuntiasse.\nad haec\nrusticus: tu vero ex causa damnationis\nfuisti, multos offenderas, inimicitias domui contraxeras.\n\nhaec coniecturalia; illud quoque, quod coloris loco\nrusticus dicit, patris fuisse tale consilium, ne universam domum\npericulo subiiceret. haec prima quaestione scripti et\nvoluntatis continentur.\nintendamus ultra animum videamusque, an aliquid inveniri\npraeterea possit. quo id modo fiet? sedulo imitor\nquaerentem, ut quaerere doceam, et omisso\nspeciosiore stili genere ad utilitatem me summitto discentium.\nomnes adhuc quaestiones ex persona petitoris ipsius\nduximus; cur non aliquid circa patrem quaerimus? dictum non est, quisquis\n\nnon adfuerit, exheres\nerit.\ncur non conamur et sic quaerere, num , cuicunque quis non adfuerit?\n\nfacimus hoc saepe ex iis controversiis, ex quibus\npetuntur ex vincula qui parentes suos non alunt, ut eam quae testimonium\nex filium peregrinitatis reum dixit, eum, qui filium lenoni vendidit.\nin hoc, de quo loquimur, patre quid apprehendi potest?\ndamnatus est.\nnumquid igitur lex ad absolutos tantum patres pertinet?\ndura prima fronte quaestio. non desperemus;\ncredibile est hoc voluisse legumlatorem, ne auxilia liberorum\ninnocentibus deessent. sed hoc dicere rustico verecundum est,\nquia innocentem fuisse patrem fatetur.\ndat aliud argumentum controversiae damnatus proditionis cum advocato exulet.\n\nvix videtur posse fieri, ut poena filio ex eodem\npatre, et si adfuerit et si non adfuerit, constitute\nsit. praeterea lex ad exules nulla pertinet. non\nergo credibile est de advocato damnati scriptum; an possunt enim bona\nesse ulla exulis?\nrusticus ex utramque partem dubium facit;\ndisertus et verbis inhaerebit, ex quibus nulla exceptio est, et propter\nhoc ipsum poenam esse constitutam eis qui non adfuerint, ne periculo\nexilii deterreantur advocatione, et rusticum innocenti non adfuisse\ndicet. illud protinus non indignum quod adnotetur, posse ex uno statu\nduas generales fieri quaestiones, an quisquis? an cuicunque?\nhaec ex duabus personis quaesita sunt. ex tertia\nautem, quae est adversarii, nulla oriri quaestio potest, quia nulla fit\nei de sua parte controversia. nondum tamen cura deficiat.\nista enim omnia dici possent etiam non restituto patre.\nnec statim eo tendamus, quod occurrit ultro, a rustico\nrestitutum. qui subtiliter quaeret, aliquid spectabit ultra;\nnam, ut genus species sequitur, ita species genus praecedit.\nfingamus ergo ab alio restitutum:\nratiocinativa seu collectiva quaestio orietur, an\nrestitutio pro sublatione iudicii sit et proinde valeat, ac si iudicium\nnon fuisset. ubi temptabit rusticus dicere ne impetrare\nquidem aliter potuisse suorum restitutionem uno praemio nisi patre\nproinde ac si accusatus non esset revocato, quae res advocati quoque\npoenam, tanquam is non adfuisset, remiserit.\ntum venimus ad id, quod primum occurrebat, a rustico esse\nrestitutum patrem. ubi rursus ratiocinamur, an restitutor\naccipi debeat pro advocate, quando id praestiterit quod advocatus\npetiit, nec improbum sit pro simili accipi quod plus est.\nreliqua iam aequitatis, utrius iustius sit desiderium.\nid ipsum adhuc dividitur; etiamsi uterque sibi totum\nvindicaret, nunc utique, cum alter semissem, alter universa fratre\nexcluso. sed his tractatis etiam habet magnum momentum apud\niudices patris memoria, cum praesertim de bonis eius quaeratur.\nerit ergo coniectura, qua mente pater\nintestatus decesserit. sed ea pertinet ad qualitatem;\nalterius status instrumentum est.\nplerumque autem ex fine causarum de aequitate tractabitur,\nquia nihil libentius iudices audiunt. aliquando tamen hunc\nordinem mutabit utilitas, ut, si ex iure minus fiduciae erit, aequitate\niudicem praeparemus.\nnihil habui amplius quod ex universum praeciperem.\nnunc eamus per singulas causarum iudicialium partes, quas\nut persequi ad ultimam speciem, id est ad singulas lites\ncontroversiasque, non possum, ita de generalibus scribere\nlicet, ut, quae ex quemque statum frequentissime incidant, tradam.\net , quia natura prima quaestio est, factumne sit, ab\nhoc ordiar.\nconiectura omnis aut de re aut de animo est.\nutriusque tria tempora, praeteritum, praesens, futurum.\nde re et generales quaestiones sunt et definitae, id\nest, et quae non continentur personis et quae continentur.\nde animo quaeri non potest, nisi ubi persona est et de facto\nconstat. ergo cum de re agitur, aut quid factum sit in dubium\nvenit aut quid fiat aut quid sit futurum, ut in generalibus, an atomorum\nconcursu mundus sit effectus, an providentia\nregatur, an sit aliquando casurus; in definitis: an parricidium\ncommiserit Roscius, an regnum adfectet Manlius, an recte Verrem sit\naccusaturus Q. Caecilius.\nin iudiciis praeteritum tempus maxime valet; nemo enim\naccusat, nisi quae facta sunt. nam quae fiant et quae futura\nsint ex praeteritis colliguntur. quaeritur et unde quid\nortum? ut pestilentia ira deum an intemperie caeli an corruptis aquis an\nnoxio terrae halitu. et quae causa facti? ut, quare ad\nTroiam quinquaginta reges navigaverint iure iurando adacti an exemplo\nmoti an gratificantes Atridis. quae duo genera non multum\ninter se distant.\nea vero, quae sunt praesentis temporis, si non argumentis,\nquae necesse est praecessisse, sed oculis deprehendenda sunt, non egent\nconiectura, ut si apud Lacedaemonios quaeratur, an Athenis muri fiant.\nsed et illud, quod potest videri extra haec positum,\nconiecturae genus, cum de aliquo homine quaeritur, qui sit; ut est\nquaesitum contra Urbiniae heredes, is qui tanquam filius petebat bona, Figulus esset an Sosipater.\nnam et substantia eius sub oculos venit, ut non possit quaeri, an sit,\nquomodo an ultra oceanum; nec quid sit nec quale sit, sed quis sit?\nverum hoc quoque genus litis ex praeterito pendet, an hic\nsit ex Urbinia natus Clusinius Figulus. fuerunt autem tales\nnostris etiam temporibus controversiae, atque aliquae in meum quoque\npatrocinium inciderunt.\nanimi coniectura non dubie in omnia tempora cadit, qua mente\nLigarius in Africa fuerit, qua mente Pyrrhus foedus petat, quomodo\nlaturus sit Caesar, si Ptolemaeus Pompeium occiderit.\nquaeritur per coniecturam et qualitas circa modum,\nspeciem, numerum, an sol maior quam terra, luna globosa an plana an\nacuta, unus mundus an plures. itemque extra naturales\nquaestiones,\nmaius bellum Troianum an Peloponnesium, qualis clipeus Achillis, an unus\nHercules. in iis autem, quae accusatione ac defensione\nconstant, unum est genus, in quo quaeritur et de facto et de auctore;\nquod interim coniunctam quaestionem habet, cum utrumque pariter\nnegatur, interim separatam, cum et factum sit necne, et si de facto\nconstet, a quo factum sit ambigitur.\nipsum quoque factum aliquando simplicem quaestionem habet, an homo perierit, aliquando duplicem, veneno\nan cruditate perierit. alterum est genus de facto tantum,\ncum, si id certum sit, non potest de auctore dubitari; tertium de\nauctore tantum, cum factum constat, sed a quo sit factum in\ncontroversiam venit. et hoc, quod tertio loco posui, non\nest simplex.\naut enim reus fecisse tantummodo se negat aut alium fecisse\ndicit. sed ne in alterum quidem transferendi criminis una\nforma est. Interdum enim substituitur mutua accusatio, quam\nGraeci ἀντικατηγορίαν vocant,\nnostrorum quidam concertativam. Interdum in aliquam\npersonam, quae extra discrimen iudicii est, transfertur, et alias\ncertam, alias incertam;\net, cum certam, aut in extrariam aut in ipsius qui periit voluntatem. in quibus similis\natque in ἀντικατηγορίᾳ personarum,\ncausarum, ceterorum comparatio est, ut Cicero pro Vareno in familiam\nAncharianam, pro Scauro circa mortem Bostaris in matrem avertens crimen\nfacit.\nest etiam illud huic contrarium comparationis genus, in quo\nuterque a se factum esse dicit; et illud in quo non personae inter se\nsed res ipsae colliduntur, id est, non uter fecerit,\nsed utrum factum sit. cum de facto et de auctore constat, de\nanimo quaeri potest. nunc de singulis. cum pariter\nnegatur, hoc modo: adulterium non commisi;\ntyrannidem non adfectavi.\nin caedis ac veneficii\ncausis frequens est illa divisio: non est\nfactum; et si est factum, ego non feci.\nsed , cum dicimus, proba hominem\noccisum, accusatoris tantum partes sunt; a reo nihil dici\ncontra praeter aliquas fortasse suspiciones potest, quas spargere quam\nmaxime varie oportebit, quia, si unum aliquid adfirmaris, probandum est\naut causa periclitandum. nam cum inter id quod ab adversario\net id quod a nobis propositum est quaeritur, videtur utique alterum\nverum; ita everso quo defendimur, reliquum est quo premimur,\nut cum quaerimus de ambiguis signis cruditatis et veneni, nihil tertium\nest ideoque utraque pars, quod proposuit, tuetur. interim\nautem ex re quaeritur, veneficium fuerit an cruditas; cum aliqua ex ipsa\ncitra personam quoque argumenta ducuntur.\nrefert enim, convivium praecesserit laetitia an tristitia, labor an otium,\nvigilia an quies. Aetas quoque eius, qui periit, discrimen facit;\ninterest, subito defecerit an longiore valetudine consumptus sit.\nliberior adhuc in utramque partem disputatio, si tantum\nsubita mors in quaestionem venit.\ninterim ex persona probatio rei petitur, ut propterea\ncredibile sit venenum fuisse, quia credibile est ab hoc factum\nveneficium, vel contra. cum vero de reo et de facto\nquaeritur, naturalis ordo est, ut prius factum esse accusator probet,\ndeinde a reo factum. si tamen plures in persona probationes\nhabuerit, conuertit hunc ordinem.\ndefensor autem semper prius negabit esse factum, quia, si in\nhac parte vicerit, reliqua non necesse habet dicere; victo superest, ut\ntueri se possit. illic quoque, ubi de facto tantum\ncontroversia est, quod si probetur non possit de auctore dubitari,\nsimiliter argumenta et ex persona et ex re ducuntur, sed in unam facti\nquaestionem,\nsicut in illa controversia: (utendum est enim et his exemplis, quae sunt\ndiscentibus magis familiaria) abdicatus\nmedicinae studuit. cum pater eius aegrotaret,\ndesperantibus de eo ceteris medicis, adhibitus sanaturum se dixit,\nsi is\n\npotionem a se datam\nbibisset. paler , acceptae potionis epota parte, dixit\nuenenum sibi datum; filius quod reliquum erat exhausit: pater\ndecessit, ille parricidii reus est.\nmanifestum , quis potionem dederit, quae si veneni fuit, nulla\nquaestio de auctore; tamen, an venenum fuerit, ex argumentis a persona\nductis colligetur. superest tertium, in quo factum esse\nconstat aliquid, a quo sit factum, quaeritur. cuius rei\nsupervacuum est ponere exemplum, cum plurima sint huiusmodi iudicia, ut\nhominem occisum esse manifestum sit vel sacrilegium commissum, is autem,\nqui arguitur fecisse, neget. ex hoc nascitur ἀντικατηγορία; utique enim factum esse\nconvenit, quod duo invicem obiiciunt.\nin quo quidem genere causarum admonet Celsus fieri id in\nforo non posse; quod neminem ignorare arbitror. de uno reo\nconsilium cogitur, et etiam si qui sunt, qui invicem\naccusent, alterum iudicium praeferre necesse est.\nApollodorus quoque ἀντικατηγορίαν duas esse controversias dixit, et sunt\nrevera secundum forense ius duae lites. potest tamen hoc\ngenus in cognitionem venire senatus aut principis. sed in\niudicio quoque nihil interest actionum,\nutrum simul de utroque pronuntietur an sententia de uno feratur.\nQuo in genere semper prior debebit esse defensio, primum quia natura\npotior est salus nostra quam adversarii pernicies, deinde quod plus\nhabebimus in accusatione auctoritatis, si prius de innocentia nostra\nconstiterit, postremum, quod ita demum duplex causa erit. nam\nqui dicit, ego non occidi, habet\nreliquam partem, ut dicat, tu occidisti;\nat qui dicit, tu occidisti,\n\nsupervacuum habet postea dicere, ego non occidi.\nhae porro actiones constant comparatione; ipsa comparatio non\nuna via ducitur. aut enim totam causam nostram cum tota\nadversarii causa componimus aut singula argumenta cum singulis.\nquorum utrum sit faciendum, non potest nisi ex ipsius\nlitis utilitate cognosci: ut Cicero singula pro Vareno comparat in primo\ncrimine; etenim in posteriore crimine persona alieni cum persona matris temere\ncompararetur. quare optimum est, si fieri poterit, ut singula\nvincantur a singulis; sed si quando in partibus laborabimus,\nuniversitate pugnandum est. et sive invicem accusant,\nsive crimen reus citra accusationem in adversarium vertit (ut Roscius in\naccusatores suos, quamvis reos non fecisset),\nsive in ipsos, quos sua manu periisse dicemus, factum deflectitur, lion\naliter quam in iis quae mutuam accusationem habent utriusque partis\nargumenta inter se comparantur.\nid autem genus de quo novissime dixi non solum in scholis\nsaepe tractatur, sed etiam in foro. nam id est in causa\nNaevii Arpiniani solum quaesitum, praecipitata esset ab eo uxor an se\nipsa sua sponte iecisset. cuius actionem et quidem solam in\nhoc tempus emiseram, quod ipsum me fecisse ductum iuvenali cupiditate\ngloriae fateor. nam ceterae, quae sub nomine meo feruntur,\n\nnegligentia excipientium in quaestum notariorum corruptae minimam partem\nmei habent.\nest et alia duplex coniectura huic ἀντικατηγορίᾳ diversa, de praemiis, ut in illa\ncontroversia, tyrannus suspicatus a medico\nsuo datum sibi venenum torsit eum et, cum is dedisse se pernegaret,\narcessit alterum medicum; ille datum ei venenum dixit, sed se\nantidotum daturum, et dedit ei potionem, qua epota tyrannus\ndecessit. de praemio duo medici contendunt.\n\nnam ut illic factum in adversarium transferentium,\nita hic sibi vindicantium personae, causae,\nfacultates, tempora, instrumenta,\ntestimonia comparantur. illud quoque, etiamsi non est\nἀντικατηγορία, simili tamen\nratione tractatur, in quo citra accusationem quaeritur, utrum factum\nsit. utraque enim pars suam expositionem habet atque eam\ntuetur, ut in lite Urbiniana petitor dicit, Clusinium Figulum filium\nVrbiniae acie victa, in qua steterat, fugisse, iactatumque casibus\nvariis, retentum etiam a rege, tandem in Italiam ac patriam suam\nMarrucinos venisse atque ibi agnosci; Pollio contra,\nservisse eum Pisauri dominis duobus, medicinam factitasse, manumissum\nalienae se familiae venali immiscuisse, a se rogantem, ut ei serviret, emptum.\nnonne tota lis constat duarum causarum comparatione et\nconiectura duplici atque diversa? quae autem accusantium ac\ndefendentium, eadem petentium et infitiantium ratio est.\nducitur coniectura primum a praeteritis. in\nhis sunt personae, causae, consilia. nam is ordo est, ut\nfacere voluerit, potuerit, fecerit. ideoque intuendum ante\nomnia, qualis sit de quo agitur.\naccusatoris autem est efficere ut, si quid obiecerit non solum turpe sit, sed etiam crimini, de quo est\niudicium, quam maxime conveniat. nam si reum caedis impudicum\nvel adulterum vocet, laedat quidem infamia, minus tamen hoc ad fidem\nvaleat quam si audacem, petulantem, crudelem, temerarium ostenderit.\npatrono , si fieri poterit, id agendum est ut obiecta vel\nneget vel defendat vel minuat; proximum est ut a praesenti quaestione\nseparet. sunt enim pleraque non solum dissimilia, sed etiam\naliquando contraria: ut si reus furti prodigus dicatur aut negligens.\nneque enim videtur in eundem et contemptus pecuniae et\ncupiditas cadere.\nsi deerunt haec remedia, ad illa declinandum est, non de hoc\nquaeri nec eum, qui aliquando peccaverit, utique commisisse omnia, et\nhanc fiduciam fuisse accusatoribus falsa obiiciendi, quod laesum et\nvulneratum reum speraverint hac invidia opprimi\nposse.\nalii a propositione accusatoris contraque eam loci oriuntur. saepe a persona prior\nducit argumenta defensor et interim generaliter, incredibile esse a\nfilio patrem occisum, ab imperatore proditam hostibus patriam.\nfacile respondetur vel quod omnia scelera in malos cadant ideoque saepe deprehensa sint, vel quod\nindignum sit crimina ipsa atrocitate\ndefendi. interim proprie, quod est varium. nam\ndignitas et tuetur reum et nonnunquam ipsa in argumentum facti\nconvertitur, tanquam inde fuerit spes inpunitatis; proinde paupertas,\nhumilitas, opes, ut cuique ingenio vis est, in diversum trahuntur.\nprobi vero mores et anteactae vitae integritas nunquam non\nplurimum profuerint. si nihil obiicietur, patronus quidem\nin hoc vehementer incumbet, accusator autem ad praesentem quaestionem,\nde qua sola iudicium sit, cognitionem adligabit dicens neminem non\naliquando coepisse peccare, nec per encaenia ducendum scelus primum.\nhaec in respondendo. sic autem praeparabit actione\nprima iudicum animos, ut noluisse potius obiicere quam non potuisse\ncredatur. eoque satius est omni se ante actae vitae abstinere\nconvicio quam levibus aut frivolis aut manifesto falsis reum incessere,\nquia fides ceteris detrahitur; et qui nihil obiicit, omisisse credi\npotest maledicta tanquam supervacua; qui vana\ncongerit, confitetur unum in anteactis argumentum, in quibus vinci quam\ntacere maluerit.\ncetera , quae a personis duci solent, in argumentorum locis\nexposuimus. proxima est ex causis probatio, in quibus haec\nmaxime spectantur, ira, odium, metus, cupiditas, spes; nam reliqua in\nhorum species cadunt. quorum si quid in reum conveniet,\naccusatoris est efficere ut ad quidquid\nfaciendum causae valere videantur, easque quas in argumentum sumet\naugere; si minus, illuc conferenda est oratio,\naut aliquas fortasse latentes fuisse aut nihil ad rem pertinere cur\nfecerit, si fecit, aut etiam dignius esse odio scelus, quod non habuerit\ncausam. patronus vero, quotiens poterit, instabit huic loco,\nut nihil credibile sit factum esse sine causa. quod Cicero\nvehementissime multis orationibus tractat, praecipue tamen pro Vareno,\nqui omnibus aliis premebatur; nam et damnatus est. at ,\nsi proponitur, cur factum sit, aut falsam causam aut\nlevem aut ignotam reo dicet. possunt autem esse aliquae\ninterim ignotae, an heredem habuerit, an accusaturus fuerit eum, a quo\ndicitur occisus. si alia defecerint, non\nutique spectandas esse causas; nam quem posse reperiri, qui non metuat,\noderit, speret?\nplurimos tamen haec salva innocentia facere. neque illud est\nomittendum, non omnes causas in omnibus personis valere. nam\nut alicui sit furandi causa paupertas, non erit idem in Curio\nFabricioque momentum.\nde causa prius an de persona dicendum sit, quaeritur,\nvarieque est ab oratoribus factum, a Cicerone etiam praelatae frequenter\ncausae. mihi , si neutro litis condicio praeponderet,\nsecundum naturam videtur incipere a persona. nam hoc magis\ngenerale est rectiorque divisio, an ullum crimen credibile, an hoc.\npotest tamen id ipsum, sicut pleraque, vertere utilitas.\nnec tantum causae voluntatis sunt quaerendae, sed interim\net erroris, ut ebrietas, ignorantia. nam ut haec in qualitate\ncrimen elevant, ita in coniectura premunt.\net persona quidem nescio an unquam, utique in vero actu rei,\npossit incidere, de qua neutra pars dicat; de causis frequenter quaeri\nnihil attinet, ut in adulteriis, ut in furtis, quia illas per se ipsa\ncrimina secum habent.\npost haec intuenda videntur et consilia, quae late patent;\nan credibile sit, reum sperasse id a se scelus effici posse, an\nignorari, cum fecisset, an, etiamsi ignoratum non esset, absolvi vel\npoena levi transigi vel tardiore vel ex qua minus incommodi consecuturus\nquam ex facto gaudii videretur, an etiam tanti putaverit poenam subire;\npost haec, an alio tempore et aliter facere vel facilius vel securius\npotuerit, ut dicit Cicero pro Milone enumerans plurimas occasiones,\nquibus ab eo Clodius impune occidi potuerit; praeterea, cur potissimum\nillo loco, illo tempore, illo modo sit aggressus, (qui et ipse\ndiligentissime tractatur pro eodem locus) an,\netiamsi nulla ratione ductus est, impetu raptus sit et absque sententia,\n(nam vulgo dicitur scelera non habere consilium) an etiam consuetudine\npeccandi sit ablatus.\nexcussa prima parte,\nan voluerit, sequitur, an potuerit. hic tractatur locus,\ntempus, ut furtum in loco cluso, frequenti, tempore vel diurno, cum\ntestes plures, vel nocturno, cum maior difficultas.\ninspiciuntur itaque difficultates occasionesque, quae sunt\nplurimae ideoque exemplis non egent. hic sequens locus talis\nest, ut, si fieri non potuit, sublata sit lis; si potuit, sequatur\nquaestio an fecerit. sed haec etiam ad animi coniecturam\npertinent, nam et ex his colligitur an speraverit. ideo\nspectari debent et instrumenta, ut Clodii ac Milonis comitatus.\nquaestio ,\nan fecerit, incipit a secundo tempore, id est praesenti, deinde\nconiuncto, quorum sunt sonus, clamor, gemitus; insequentis latitatio,\nmetus, similia. his accedunt signa, de quibus tractatum est,\nverba etiam et facta, quaeque antecesserunt quaeque insecuta sunt.\nhaec aut nostra sunt aut aliena. sed verba nobis\nmagis nocent et minus prosunt nostra quam aliena; magis prosunt et minus nocent aliena\nquam nostra. facta autem interim magis prosunt nostra,\ninterim aliena, ut si quid, quod pro nobis sit, adversarius fecit;\nsemper vero magis nocent nostra quam aliena.\nest et illa in verbis differentia, quod aut aperta sunt aut\ndubia. seu nostra seu aliena sunt, infirmiora in utrumque\nsint necesse dubia; tamen nostra saepe nobis nocent, ut in illa\ncontroversia: interrogatus filius, ubi\nesset pater, dixit, Ubicunque est, vivit; at ille in puteo mortuus\nest inventus.\naliena ,\nquae sunt dubia, nunquam possunt nocere nisi aut incerto auctore aut\nmortuo. nocte audita vox est, cauete\ntyrannidem; et, interrogatus ,\ncuius veneno moreretur respondit, Non expedit tibi scire.\n\nnam si est, qui possit interrogari, solvet\nambiguitatem.\ncum autem dicta factaque nostra defendi solo animo possint,\naliena varie refutantur. de uno quidem maximo genere\nconiecturalium controversiarum locuti videmur, sed in omnes aliquid ex his cadit. nam furti,\ndepositi, creditae pecuniae et a facultatibus\nargumenta veniunt, an fuerit, quod deponeretur, et a personis, an ullum\ndeposuisse apud hunc, vel huic credidisse credibile sit, an petitorem\ncalumniari, an reum infitiatorem esse vel furem.\nsed etiam in furti reo sicut in caedis quaeritur de facto et\nde auctore. crediti et depositi duae quaestiones, sed nunquam\niunctae, an datum sit, an redditum. habent aliquid proprii\nadulterii causae, quod plerumque duorum discrimen est et de utriusque\nvita dicendum, quanquam et id quaeritur, an utrumque pariter defendi\noporteat. cuius rei consilium nascetur ex causa; nam si\nadiuvabit pars altera, coniungam; si nocebit, separabo. ne\nquis autem mihi putet temere excidisse,\nquod plerumque duorum crimen esse adulterium, non semper dixerim: potest\naccusari sola mulier incerti adulterii: munera domi inventa sunt; pecunia, cuius auctor non\nexstat; codicilli, dubium ad quem scripti In falso quoque\nratio similis;\naut enim plures in culpam vocantur aut unus.\net scriptor quidem semper tueri signatorem necesse\nhabet, signator scriptorem non semper, nam et decipi potuit.\nis autem, qui hos adhibuisse et cui id factum dicitur, et\nscriptorem et signatores defendet. iidem argumentorum loci in\ncausis proditionis et adfectatae tyrannidis.\nverum illa scholarum consuetudo ituris in forum potest nocere,\nquod omnia, quae in themate non sunt, pro nobis ducimus.\nadulterium obiicis; quis testis? quis\nindex?\nproditionem ,\nquod pretium? quis\nconscius?\nvenenum ; ubi emi? a quo?\nquando? quanti? per quem dedi?\npro reo tyrannidis\nadfectatae; ubi sunt arma?\nquos contraxi satellites?neque haec\nnego esse dicenda, et ipsis utendum pro parte suscepta. nam\net in foro aliqua, quando adversarius probare non\npoterit, desiderabo. sed in foro tantam illam facilitatem\nolim desiderauimus, ubi non fere causa agitur, ut non aliquid ex his aut\nplura ponantur.\nhuic simile est, quod in epilogis quidam,\nquibus volunt, liberos, parentes, nutrices accommodant, nisi quod magis\nconcesseris ea, quae non sint posita, desiderare quam adiicere.\nde animo quomodo quaeratur, satis\ndictum est, cum ita diviserimus, an voluerit, an potuerit, an fecerit.\nnam qua via tractatur, an voluerit, eadem, quo animo\nfecerit; id enim est, an male facere voluerit.\nordo quoque rerum aut adfert aut detrahit fidem; multo\nscilicet magis res, prout ponuntur, congruunt aut repugnant. sed\nhaec nisi in ipso complexu causarum non deprehenduntur.\nquaerendum tamen semper, quid cuique connectatur et quid\nconsentiat.\nsequitur coniecturam finitio. nam , qui non potest\ndicere nihil fecisse, proximum habebit, ut dicat, non id fecisse, quod\nobiiciatur. itaque pluribus legibus rei iisdem quibus\nconiectura versatur, defensionis tantum genere mutato, ut rei furtis,\ndepositis, adulteriis. nam , quemadmodum dicimus,\nnon feci furtum, non\naccepi depositum, non commisi adulterium, ita, non est hoc furtum, non est hoc depositum,\nnon est hoc adulterium.\ninterim a qualitate ad finitionem descenditur, ut rei\nactionibus dementiae, malae tractationis, rei publicae laesae; rei\nquibus si recte facta esse, quae obiiciuntur, dici non potest, illud\nsuccurrit, non est male tractare uxorem\nverbis\n\nlaedere.\nfinitio igitur est rei propositae propria\net dilucida et breviter comprehensa verbis enuntiatio.\nconstat maxime,\nsicut est dictum, genere, specie, differentibus, propriis: ut si finias\nequum, (noto enim maxime utar exemplo) genus est animal, species\nmortale, differentia irrationale, (nam et homo mortale erat) proprium\nhinniens. haec adhibetur orationi pluribus causis.\nnam tum est certum de nomine, sed quaeritur quae res ei\nsubiicienda sit, tum res est manifesta, sed de nomine non constat.\ncum de nomine constat, de re dubium est,\ninterim coniectura est: ut si quaeratur, quid sit deus.\nnam qui neget deum esse spiritum omnibus partibus immixtum,\nnon hoc dicat falsam esse divinae illius naturae appellationem, sicut\nEpicurus, qui humanam ei formam locumque inter mundos dedit?\nnomine uterque uno utitur;\nutrum sit rei re, coniectat. interim qualitas tractatur, ut\nquid sit rhetorice, vis persuadendi an bene dicendi\nscientia. quod genus est rei iudiciis frequentissimum.\nsic enim quaeritur, an deprehensus rei lupanari cum\naliena uxore adulter sit: quia non de appellatione, sed de vi facti eius\nambigitur, an omnino peccaverit. nam si peccavit, non potest\nesse aliud quam adulter.\ndiversum est genus, cum controversia consistit rei nomine,\nquod pendet ex scripto, nec versatur rei iudiciis nisi propter verba\nquae litem faciunt: an, qui se interficit, homicida sit; an, qui\ntyrannum rei mortem compulit, tyrannicida; an carmina magorum\nveneficium. res enim manifesta est, sciturque non idem esse\noccidere se quod alium, non idem occidere tyrannum quod compellere ad\nmortem, non idem carmina ac mortiferam potionem; quaeritur tamen, an\neodem nomine appellanda sint.\nquanquam autem dissentire vix audeo a Cicerone, qui multos\nsecutus auctores dicit, finitionem esse de eodem et de altero, semper\nenim neganti aliquod esse nomen\ndicendum quod sit potius: tamen equidem tris habeo\nvelut species.\nnam interim convenit solum quaerere, an hoc sit, ut an adulterium rei\nlupanari. cum hoc negamus, non necesse est dicere quid id\nvocetur, quia totum crimen infitiamur. interim quaeritur, hoc\nan hoc; furtum an sacrilegium. non quin sufficiat non esse\nsacrilegium, sed quia necesse sit dicere quid sit aliud; quo rei loco\nutrumque finiendum est.\ninterim quaeritur rei rebus specie diversis, an et hoc et hoc\neodem modo sit appellandum, cum res utraque habet suum nomen, ut\namatorium, venenum. in omnibus autem huius generis litibus\nquaeritur, an etiam hoc, quia nomen de quo ambigitur utique rei alia re\ncertum est. sacrilegium est rem sacram de templo surripere:\nan et privatam? adulterium cum aliena uxore domi coire: an et\nrei lupanari? tyrannicidium occidere tyrannum: an et rei\nmortem compellere?\nideoqueσυλλογισμός de quo\npostea dicam, velut infirmior est finitio, quia rei hac quaeritur, an\nidem sit huius rei nomen quod alterius, illo, an proinde habenda sit\nhaec atque illa. est et talis finitionum diversitas,\nut qui idem sentiant, non iisdem verbis comprehendant: ut rhetorice bene dicendi scientia, et eadem bene\ninveniendi et bene enuntiandi et dicendi secundum virtutem orationis et\ndicendi quod sit officii. atque providendum ut, si sensu non\npugnant, comprehensione dissentiant. sed de his disputatur,\nnon litigatur.\nopus est aliquando finitione obscurioribus et ignotioribus\nverbis ut, quid sit clarigatio, erctum citum: interim\nnotis nomine verbis, quid sit penus, quid litus. quae\nvarietas efficit, ut eam quidam coniecturae, quidam qualitati, quidam\nlegitimis quaestionibus subiecerint.\nquibusdam ne placuit quidem omnino subtilis haec et ad morem\ndialecticorum formata conclusio, ut rei disputationibus potius arguta\nverborum cavillatrix quam rei oratoris officio\nmultum adlatura momenti. licet enim valeat rei sermone\ntantum, ut constrictum vinculis suis eum qui responsurus est vel tacere\nvel etiam invitum id quod sit contra cogat fateri, non eadem est tamen\neius rei causis utilitas.\npersuadendum enim iudici est, qui etiamsi verbis devinctus\nest, tamen, nisi ipsi rei accesserit, tacitus dissentiet.\nagenti vero quae tanta est huius praecisae\ncomprehensionis necessitas? an , si non dixero, homo est animal mortale rationale,\nnon potero, expositis tot corporis animique\nproprietatibus, latius oratione ducta, vel a dis eum vel a mutis\ndiscernere?\nquid quod nec uno modo definitur res eadem (ut facit Cicero:\nquid est enim vulgo? universos ) et latiore\nvarioque tractatu, ut omnes oratores plerumque fecerunt?\nrarissima enim apud eos reperitur ilia ex consuetudine\nphilosophorum ducta servitus est certa\nservitus\nad certa se verba adstringendi, idque faciendum rei\nlibris Ciceronis de Oratore vetat M. Antonius.\nnam est etiam periculosum, cum, si uno verbo sit erratum, tota\ncausa cecidisse videamur; optimaque est media illa via, qua utitur\nCicero pro Caecina, ut res proponatur, verba non periclitentur. etenim , reciperatores, non ea sola vis est\nquae ad corpus nostrum vitamque pervenit, sed etiam multo maior ea\nquae periculo mortis iniecto formidine animum perterritum loco saepe\net certo statu demovet.\naut , cum finitionem praecedit probatio, ut rei Philippicis\nCicero Servium Sulpicium occisum ab Antonio colligit et rei clausula\ndemum ita finit: is enim profecto mortem\nattulit qui causa mortis fuit.\nnon negaverim tamen\nhaec quoque, ut expediet causae, esse facienda, et si quando firme\ncomprehendi poterit brevi complexu verborum finitio, esse id tum elegans tum etiam fortissimum, si modo erit illa\ninexpugnabilis.\neius certus ordo est, quid sit, an hoc sit. et\nrei hoc fere labor maior est, ut finitionem confirmes, quam ut rei rein\nfinitionem applices. in eo, quid sit, duplex opus est.\nnam et nostra confirmanda est et adversae partis\ndestruenda finitio.\nideoque rei schola, ubi nobis ipsi fingimus contradictionem,\nduos ponere debemus fines, quales utrinque esse optimi poterunt.\nat rei foro providendum, num forte supervacua et nihil ad\ncausam pertinens an ambigua an contraria an communis sit finitio; quorum\nnihil accidere nisi agentis culpa potest.\nut recte autem finiamus, ita fiet, si prius rei animo\nconstituerimus quid velimus efficere. sic enim accommodari ad\nvoluntatem verba poterunt. atque ut a notissimo exemplo, quo\nsit res lucidior, non recedamus: qui\nprivatam pecuniam de templo surripuit, sacrilegii reus est.\nculpa manifesta est; quaestio est an huic crimini nomen quod\nest rei lege conveniat. ergo ambigitur an hoc sacrilegium sit? accusator , quia de templo surrepta\nsit pecunia, utitur hoc nomine. reus , quia privatam\nsurripuerit, negat esse sacrilegium sed furtum fatetur. actor\nergo ita finiet, sacrilegium est surripere\naliquid de sacro; Reus, sacrilegium est surripere aliquid\n\nsacri.\nuterque finitionem alterius\nimpugnat.\nea duobus generibus evertitur, si aut falsa est aut parum\nplena. nam illud tertium nisi stultis non accidit, ut nihil\nad quaestionem pertineat.\nFalsa est, si dicas, equus animal rationale; nam est equus\nanimal sed irrationale. quod autem commune cum alio est,\ndesinet esse proprium. Hic reus falsam dicit esse finitionem\naccusatoris, accusator autem non potest dicere falsam rei; nam est\nsacrilegium surripere aliquid sacri; sed dicit\nparum plenam, adiiciendum enim aut ex sacro.\nmaximus autem usus rei approbando refellendoque fine\npropriorum ac differentium, nonnunquam etiam etymologiae.\nquae tamen omnia, sicut rei ceteris, confirmat aequitas,\nnonnunquam et coniectura mentis. etymologia maxime rare est:\nquid enim est aliud tumultus, nisi\nperturbatio tanta, ut maior timor oriatur? unde etiam\nnomen ductum est tumultus.\ncirca propria ac differentia magna subtilitas, ut cum quaeritur an addictus, quem lex servire, donec\nsolverit, iubet, servus sit. altera pars finit ita, servus est, qui est iure rei servitute;\naltera, qui rei seruitute est eo iure, quo\nservus, aut, ut antiqui dixerunt, qui\nservitutem servit.\nquae finitio, etiamsi distat\naliquo, nisi tamen propriis et differentibus adiuvatur, inanis est.\ndicet enim adversarius, servire eum servitutem aut eo iure quo\nservum. videamus ergo propria et differentia, quae libro\nquinto leviter rei transitu attigeram. servus , cum\nmanumittitur, fit libertinus, addictus recepta libertate ingenuus;\nservus invito domino libertatem non consequetur, addictus soluendo citra\nvoluntatem domini consequetur: ad servum nulla lex pertinet,\naddictus legem habet. propria liberi, quod nemo habet nisi\nliber, praenomen, nomen, cognomen, tribum; habet haec addictus.\nexcusso quid sit, prope peracta est quaestio, an hoc sit.\nid enim agimus ut sit causae nostrae conveniens finitio.\npotentissima est autem rei ea qualitas, an amor insania.\nhuc pertinebunt probationes, quas\nCicero dicit proprias esse finitionis, ex antecedentibus,\nconsequentibus, adiunctis, repugnantibus, causis, effectis, similibus;\nde quorum argumentorum natura dictum est.\nbreviter autem pro Caecina Cicero initia, causas, effecta,\nantecedentia, consequentia complexus est: quid igitur fugiebant? propter metum Quid\nmetuebant? vim videlicet. potestis igitur\nprincipia negare, cum extrema concedatis?\nsed\nsimilitudine quoque usus est, quae vis rei\nbello appellatur, ea rei otio non appellabitur?\nsed etiam ex contrario argumenta ducuntur, ut si quaeratur,\namatorium venenum sit necne; quia venenum amatorium non sit.\nillud alterum genus quo sit manifestius adolescentibus\nmeis (meos enim semper adolescentes putabo), hic quoque fictae\ncontroversiae utar exemplo.\niuvenes , qui convivere solebant,\nconstituerunt, ut rei litore cenarent. unius , qui cenae\ndefuerat, nomen tumulo, quem exstruxerant, inscripserunt.\npater eius, a transmarina peregrinatione cum ad litus\nidem appulisset, lecto nomine suspendit se.\ndicuntur ii causa mortis fuisse.\nhic finitio est accusatoris, per quem factum est, ut quis\n\nperierit, causa mortis est; rei est, qui fecit quid sciens, per quod perire\nhomini necesse est.\nremota finitione accusatori sat\nest dicere, causa mortis fuistis; per vos\nenim factum est, ut homo periret; quia, nisi vos illud fecissetis,\nviveret.\ncontra , Non statim, per quem factum est,\nut quis periret, is damnari debet, ut accusator, testis, iudex rei\ncapitalis. nec undecunque causa fluxit, ibi culpa est: ut\nsi quis profectionem suaserit aut amicum arcessierit trans mare et\nis naufragio perierit, ad cenam invitarit et is cruditate illic\ncontracta decesserit.\nnec fuerit rei causa mortis solum\nadolescentium factum sed credulitas senis, rei dolore ferundo\ninfirmitas; denique, si fortior fuisset aut prudentior, uiueret.\nnec mala mente fecerunt; et ille potuit vel ex loco\ntumuli vel ex opere tumultuario suspicari non esse monumentum.\nqui ergo puniri debent, rei quibus omnia absunt\nhomicidae praeter manum?\nest interim certa finitio, de qua inter utramnque partem\nconvenit: ut Cicero dicit, maiestas est rei\nimperii atque rei nominis populi Romani dignitate.\n\nquaeritur tamen, an maiestas\nminuta sit, ut rei causa Cornelii\nquaesitum est. sed hic etiamsi\nvideri potest finitiva, tamen quia de finitione non ambigitur, iudicatio\nest qualitatis atque ad eum potius status reducenda, ad cuius forte\nquidem venimus mentionem, sed erat ordine proximus locus.\nest autem qualitas alia de summo genre atque ea quidem non\nsimplex. nam et qualis sit cuiusque rei natura et quae forma\nquaeritur: an immortalis anima, an humana specie deus; et de magnitudine\nac numero, quantus sol, an unus mundus. quae omnia coniectura\nquidem colliguntur, quaestionem tamen habent in eo, qualia sint?\nhaec et in suasoriis aliquando tractari solent,\nut, si Caesar deliberet, an Britanniam impugnet, quae sit Oceani natura,\nan Britanniam insula (nam tum ignorabatur), quanta in ea terra, quo\nnumero militum aggredienda, in consilium ferendum sit. eidem\nqualitati succedunt facienda ac non facienda, appetenda, vitanda; quae\nin suasorias quidem maxime cadunt, sed in controversiis quoque sunt\nfrequentia, hac sola differentia, quod illic de futuris hic de factis\nagitur.\nitem demonstratiuae partis omnia sunt in\nhoc statu: factum esse constat, quale sit factum quaeritur.\nlis est omnis aut de praemio aut de poena aut de\nquantitate. igitur\ngenus causae\naut simplex aut comparativum. illic , quid aequum, hic, quid\naequius aut quid aequissimum sit, excutitur. cum de poena\niudicium est, a parte eius, qui causam dicit, aut defensio est criminis\naut imminutio aut excusatio aut, ut quidam putant, deprecatio.\ndefensio longe potentissima est, qua ipsum factum, quod\nobiicitur, dicimus honestum esse. abdicatur aliquis, quod\ninvito patre militarit, honores petierit, uxorem duxerit: tuemur, quod\nfecimus. hanc partem vocant Hermagorei κατ᾽ ἀντίλημψιν, ad intellectum id nomen\nreferentes. Latine ad verbum translatam non invenio;\nabsoluta appellatur. sed enim de re sola quaestio, iusta sit\nea necne.\niustum omne continetur natura vel constitutione; natura, quod\nfit secundum cuiusque rei dignitatem.\nhinc sunt pietas, fides, continentia et talia.\nadiiciunt et id, quod sit par. verum\nid non temere intuendum est: nam\net vis contra vim et talio nihil habent adversum eum, qui prior fecit,\niniusti; et non, quoniam res pares sunt, etiam id est iustum, quod\nantecessit. illa utrinque iusta, eadem lex, eadem condicio; ac forsitan ne sint quidem paria, quae\nulla parte sunt dissimilia. constitutio est in lege, more,\niudicato, pacto.\nalterum est defensionis genus, in quo factum per se\nimprobabile adsumptis extrinsecus auxiliis tuemur; id vocant κατ᾽ ἀντίθεσιν Latine hoc quoque non ad\nverbum transferunt, adsumptiva enim dicitur causa. in quo\ngenere fortissimum est,\nsi crimen causa facti tuemur, qualis est defensio Orestis, Horatii,\nMilonis. Ἀντέγκλημα dicitur, quia\nomnis nostra defensio constat eius accusatione, qui vindicatur: occisus est, sed latro; excaecatus, sed\nraptor.\nest et illa ex causis facti ducta defensio priori contraria,\nin qua neque factum ipsum per se, ut in absoluta quaestione, defenditur\nneque ex contrario facto, sed ex aliqua utilitate aut rei publicae aut\nhominum multorum aut etiam ipsius adversarii, nonnunquam et nostra, si\nmodo id erit, quod facere nostra causa fas sit; quod sub extrario\naccusatore et legibus agente prodesse nunquam\npotest, in domesticis disceptationibus potest.\nnam et filiis pater in iudicio abdicationis et maritus uxori,\nsi malae tractationis accusabitur, et patri filius, si dementiae causa\nerit, non inverecunde dicet multum sua interfuisse. in quo\ntamen incommoda vitantis melior quam commoda petentis est causa.\nquibus similia etiam in vera rerum quaestione tractantur.\nnam quae in scholis abdicatorum, haec in foro\nexheredatorum a parentibus et bona apud centumviros repetentium ratio\nest; quae illic malae tractationis, hic rei uxoriae, cum quaeritur\nutrius culpa divortium factum sit; quae illic dementiae, hic petendi\ncuratoris.\nsubiacet utilitati etiam illa defensio, si peius aliquid\nfuturum fuit. nam in comparatione malorum boni locum obtinet\nlevius: ut si Mancinus foedus Numantinum sic defendat, quod periturus,\nnisi id factum esset, fuerit exercitus. hoc genus ἀντίστασις Graece nominatur, comparativum\nnostri vocant.\nhaec circa defensionem facti; quae si neque per se ipsa nec adhibitis auxiliis dabitur, proximum\nest in alium transferre crimen, si possumus. ideoque etiam in\nhos, qui citra scriptum sunt, status visa est\ncadere translatio Interdum ergo culpa in hominem relegatur, ut si\nGracchus reus foederis Numantini, cuius metu leges populares tulisse in\ntribunatu videretur, missum se ab imperatore suo\ndiceret.\ninterim derivatur in rem, ut si is, qui testamento quid iussus\nnon fecerit, dicat per leges id fieri non potuisse.\nhoc\nμετάστασιν dicunt.\nhinc quoque exclusis excusatio superest. ea\nest aut ignorantiae, ut si quis fugitivo stigmata scripserit eoque\ningenuo iudicato neget se liberum esse scisse; aut necessitatis, ut cum\nmiles ad commeatus diem non adfuit et dicit se fluminibus interclusum\naut valetudine.\nfortuna quoque saepe substituitur culpae.\nnonnunquam male fecisse nos sed bono animo dicimus.\nutriusque rei multa et manifesta exempla sunt; idcirco\nnon est eorum necessaria expositio.\nsi\nomnia, quae supra scripta sunt, deerunt, videndum, an imminui culpa\npossit. hic est ille, qui a quibusdam fieri solet, status\nquantitatis.\nsed ea cum sit aut poenae aut honoris, ex qualitate facti\nconstituitur, eoque nobis sub hoc esse statu videtur sicut eius quoque,\nquae ad numerum refertur a Graecis. nam et πηλικότητα et ποσότητα dicunt, nos utrumque appellatione una\ncomplectimur.\nultima est deprecatio, quod genus causae plerique negarunt in\niudicium unquam venire. quin Cicero quoque pro Q. Ligario\nidem testari videtur, cum dicit, causas ,\nCaesar, egi multas equidem tecum, dum te in foro tenuit ratio\nhonorum tuorum, certe nunquam hoc modo: Ignoscite, indices, erravit,\nlapsus est, non putavit, si unquam posthac, et cetera.\nin senatu vero et apud populum et apud principem et\nubicunque iuris dementia est, habet locum deprecatio. in\nqua plurimum valent ex ipso, qui reus est, haec tria; vita praecedens,\nsi innocens, si bene meritus, si spes in futurum innocenter victuri et\nin aliquo usu futuri; praeterea si vel aliis\nincommodis vel praesenti periculo vel paenitentia videatur satis\npoenarum dedisse; extra nobilitas, dignitas, propinqui, amici.\nin eo tamen qui cognoscit plurimum ponendum, si laus eum\nmisericordis potius quam reprehensio dissoluti consecutura est.\nverum et in iudiciis, etiamsi non toto genere causae,\ntamen ex parte magna hic locus saepe tractatur. nam et\ndivisio frequens est, etiamsi fecisset, ignoscendum fuisse idque in\ncausis dubiis saepe praevaluit, et epilogi omnes in eadem fere materia\nversari solent.\nsed nonnunquam etiam rei totius hic summa constituta.\nan\nvero si exheredatum a se filium\npater testatus fuerit elogio, propterea quod is meretricem amaverit, non\nomnis hic erit quaestio, an huic delicto pater debuerit ignoscere et\ncentumviri tribuere debeant veniam? sed etiam in formulis,\ncum poenariae sunt actiones, ita causam partimur, an commissa sit poena,\nan exigi debeat. id autem, quod illi viderunt, verum est,\nreum a iudicibus hoc defensionis modo liberari non posse.\nde praemiis autem quaeruntur duo: an ullo sit dignus, qui petit, an tanto; ex duobus, uter\ndignior; ex pluribus, quis dignissimus. quorum tractatus ex\nipso meritorum genere ducuntur. et intuebimur non rem\ntantum, sive adleganda sive comparanda erit, sed personam quoque; nam et\nmultum interest, tyrannum iuvenis occiderit an senex, vir an femina,\nalienus an coniunctus;\net locum multipliciter, in civitate tyrannis assueta an libera semper,\nin arce an domi; et quomodo factum sit, ferro an\nveneno; et quo tempore, bello an pace, cum depositurus esset eam\npotestatem an cum aliquid novi sceleris ausurus. habent in\nmeritis gratiam periculum quoque et difficultas.\nsimiliter liberalitas a quo profecta sit, refert.\nnam in paupere gratior quam in divite, dante beneficium\nquam reddente, patre quam orbo. item in quam rem dederit et\nquo tempore et quo animo, id est, num in aliquam spem suam; similiter\nalia. et ideo qualitas maxime oratoris recipit operam, quia\nin utramque partem plurimum est ingenio loci, nec\nusquam tantum adfectus valent.\nnam coniectura extrinsecus quoque adductas frequenter\nprobationes habet et argumenta ex materia sumit; quale quidque videatur\neloquentiae est opus; hic regnat, hic imperat, hic sola vincit.\nhuic parti subiungit Verginius causas abdicationis,\ndementiae, malae tractationis, orbarum nuptias indicentium.\nnam et fere sic accidit, inventique sunt, qui has\nmaterias officiorum vocarent.\nsed alios quoque nonnunquam leges hae recipiunt status.\nnam et coniectura est aliquando in plerisque horum, cum\nse vel non fecisse vel bona mente fecisse contendunt Cuius generis\nexempla sunt multa. et quid sit dementia ac mala tractatio,\nfinitur. nam leges iuris plerumque quaestiones praecurrere\nsolent, sed ex quibus causae non fiat status.\nquod tamen facto defendi non poterit, iure nitetur: et quot et\nquibus causis abdicare non liceat, et in quae crimina malae tractationis\nactio non detur, et cui\naccusare dementiae non permittatur.\nabdicationum formae sunt duae, altera criminis perfecti, ut si\nabdicetur raptor, adulter, altera velut pendentis et adhuc in condicione\npositi, quales sunt, in quibus abdicatur filius, quia non pareat patri.\nilla semper asperam abdicantis actionem habet; immutabile\nest enim, quod factum est; haec ex parte blandam et suadenti similem;\nmavult enim pater\nnon abdicare; at pro filiis in utroque genere summissam et ad\nsatisfaciendum compositam.\nA quo dissensuros scio, qui libenter patres figura laedunt; quod non\nausim dicere nunquam esse faciendum, potest enim materia incidere, quae\nhoc exigat; certe vitandum est, quotiens aliter agi potest.\nsed de figuris alio libro tractabimus.\nnon dissimiles autem abdicationum actionibus sunt malae\ntractationis actiones; nam et ipsae habent eandem in accusationibus\nmoderationem. dementiae quoque iudicia aut propter id, quod\nfactum est, aut propter id quod adhuc fieri vel non fieri potest\ninstituuntur.\net actor in eo, quod factum est, liberum habet impetum, sic\ntamen ut factum accuset, ipsius patris tanquam valetudine lapsi\nmisereatur; in eo vero, cuius libera mutatio est,\ndiu roget et suadeat et novissime dementiam ration queratur obstare, non\nmores: quos quanto magis in praeteritum laudaverit, tanto facilius\nprobabit morbo esse mutatos.\nreus , quotiens causa patietur, debebit esse in defensione\nmoderatus, quia fere ira et concitatio furori sunt similia.\nomnibus is commune est, quod rei non semper defensione\nfacti, sed excusatione ac vena frequenter utuntur. est enim\ndomestica disceptatio, in qua et semel peccasse et per errorem et\nlevius, quam obiiciatur, absolutioni nonnunquam sufficit.\nsed alia quoque multa controversiarum genera in qualitatem\ncadunt. iniuriarum ; quanquam enim reus aliquando fecisse\nnegat, plerumque tamen haec actio facto atque animo continetur.\nde accusatore constituendo, quae iudicia divinationes\nvocantur; in quo genere Cicero quidem, qui mandantibus sociis Verrem\ndeferebat, hac usus est divisione, spectandum a quo maxime agi\nvelint ii quorum de ultione quaeritur, a quo minime velit is qui\naccusatur. frequentissimae tamen hae sunt quaestiones,\nuter maiores causas habeat, uter plus industriae\naut virium sit adlaturus ad accusandum, uter id fide meliore facturus.\ntutelae praeterea; in quo iudicio solet quaeri, an alia de re\nquam de calculis cognosci oporteat, an fidem praestare debeat tantum,\nnon etiam consilium et eventum. cui simile est male gestae\nprocurationis, quae in foro negotiorum gestorum; nam et mandati actio\nest.\npraeter haec finguntur in scholis et inscripti maleficii, in quibus aut hoc\nquaeritur, an inscriptum sit aut hoc, an maleficium sit, raro utrumque.\nmale gestae legationis apud Graecos et veris causis\nfrequens, ubi iuris loco quaeri solet, an omnino aliter agere quam\nmandatum sit liceat, et quo usque sit legatus, quoniam aliae in\nnuntiando, aliae in renuntiando sunt, ut in Heio, qui testimonium in\nVerrem dixerat post perlatam legationem.\nplurimum tamen est in eo, quale sit factum. rei\npublicae laesae: hinc moventur quidem illae iuris\ncavillationes, quid sit rem publicam laedere, et, laeserit an non\nprofuerit, et, ab ipso an propter ipsum laesa sit: in facto tamen\nplurimum est. ingrati quoque, in quo genere quaeritur, an is\ncum quo agitur acceperit beneficium. quod raro negandum est;\ningratus est enim qui negat.\nquantum acceperit, an reddiderit, an protinus qui non reddidit\ningratus sit, an potuerit reddere, an id, quod exigebatur, debuerit, quo\nanimo sit. simpliciores illae iniusti repudii, sub qua lege\ncontroversiae illud proprium habent, quod a parte accusantis defensio\nest, a defendentis accusatio.\npraeterea , cum quis rationem mortis in senatu reddit, ubi una\nquaestio est iuris, an is demum prohibendus sit, qui mori vult ut se\nlegum actionibus subtrahat; cetera qualitatis. finguntur et\ntestamenta, in quibus de sola qualitate quaeratur, ut in controversia, quam supra\nexposui, in qua de parte patrimonii quarta, quam pater dignissimo ex\nfiliis reliquerat, contendunt philosophus, medicus, orator.\nquod idem accidit, si orbae nuptias indicant pares gradu,\net si inter propinquos de idoneo quaeratur.\nsed mihi nec omnes persequi materias in animo est, fingi enim\nadhuc possunt; nec omnes earum quaestiones,\nquia positionibus mutantur. hoc tantum admiror Flavum, cuius\napud me summa est auctoritas, cum artem scholae tantum componeret, tam\nanguste materiam qualitatis terminasse.\nquantitas quoque, ut dixi, etiamsi non semper, plerumque tamen\neidem subiacet, seu modi est seu numeri. sed modus aliquando\nconstat aestimatione facti, quanta sit culpa, quantumve beneficium,\naliquando iure, cum id in controversiam venit, qua quis lege puniendus\nvel honorandus sit:\nstuprator decem milia dare debeat, quae poena huic crimini constitute\nest, an, quia se stupratus suspendit, capite puniri tanquam causa\nmortis. quo in genere falluntur, qui ita dicunt, tanquam\ninter duas leges quaeratur: nam de decem milibus nulla controversia est,\nquae non petuntur.\niudicium redditur, an reus causa sit mortis. in coniecturam\nquoque eadem species cadit, cum, perpetuo an quinquennali sit exilio\nmultandus, in controversiam venerit; nam an prudens caedem commiserit\nquaeritur.\nilla quoque, quae ex numero ducitur,\npendet ex iure, an Thrasybulo triginta praemia debeantur, et, cum duo\nfures pecuniam abstulerint, separatim quadruplum quisque an duplum\ndebeat. sed hic quoque factum aestimatur et, tamen ius ipsum\npendet ex qualitate.\nqui neque fecisse se negabit neque aliud esse quod fecerit\ndicet neque factum defendet, necesse est in suo iure consistat, in quo\nplerumque actionis est quaestio.\nea non semper, ut quidam putaverunt, iudicium antecedit,\nqualia sunt praetorum curiosa consilia, cum de iure accusatoris\nambigitur; sed in ipsis iudiciis frequentissime versatur. est\nautem duplex eius disceptationis\ncondicio, quod aut intentio aut praescriptio habet controversiam.\nac fuerunt, qui praescriptionis statum facerent, tanquam\nea non iisdem omnibus quibus ceterae leges quaestionibus contineretur.\ncum ex praescriptione lis pendet, de ipsa re quaeri non est\nnecesse. ignominioso filius praescribit: de eo solo iudicatio est, an liceat.\nquotiens tamen poterimus, efficiendum est, ut de re\nquoque iudex bene sentiat; sic enim iuri nostro\nlibentius indulgebit, ut in sponsionibus, quae ex interdictis fiunt,\netiam si non proprietatis est quaestio sed tantum possessionis, tamen non\nsolum possedisse nos, sed etiam nostrum possedisse docere oportebit.\nsed frequentius etiam quaeritur de intentione.\nvir fortis optet, quod volet.\nnego illi dandum, quidquid optaverit: non habeo\npraescriptionem, sed tamen voluntate contra verba praescriptionis nodo\nutor. in utroque autem genere status iidem sunt.\nporro lex omnis aut tribuit aut adimit aut punit aut iubet aut\nvetat aut permittit. litem habet aut propter se ipsam aut\npropter alteram, quaestionem aut in scripto aut in voluntate.\nscriptum aut apertum est aut obscurum aut ambiguum.\nquod de legibus dico, idem accipi volo de testamentis,\npactis, stipulationibus, omni denique scripto, idem de voce.\net quoniam quattuor eius generis quaestiones vel status\nfacimus, singulos percurram.\nscripti et voluntatis frequentissima inter consultos quaestio\nest, et pars magna controversi iuris hinc pendet; quo minus id accidere\nin scholis mirum est, ubi etiam ex industria fingitur. eius\ngenus unum est, in quo et de scripto et de voluntate quaeritur.\nid tum accidit, cum est in lege aliqua obscuritas.\nin ea aut uterque suam interpretationem confirmat,\nadversarii subvertit: ut hic, fur\nquadruplum solvat. duo surripuerunt pariter decem milia;\npetuntur ab utroque quadragena; illi postulant, ut vicena conferant;\nnam et actor dicit hoc esse quadruplum quod petat, et rei hoc quod\nofferant; voluntas quoque utrinque defenditur.\naut , cum de altero intellectu certum est, de altero dubium:\nex meretrice natus ne contionetur.\nquae filium habebat, prostare coepit: prohibetur\nadolescens contione.\nnam de eius filio, quae ante\npartum meretrix fuit, certum est: an eadem huius causa sit, dubium est,\nquia ex hac natus est, antequam meretrix esset.\nsolet et illud quaeri, quo referatur, quod scriptum est, bis de eadem re ne sit actio; id est,\nhoc bis ad actorem an ad actionem?\nhaec ex iure obscuro. alterum genus est ex\nmanifesto; quod qui solum viderunt, hunc statum plani et voluntatis\nappellarunt. in hoc altera pars scripto nititur, altera\nvoluntate. Sed contra scriptum tribus generibus\noccurritur.\nunum est, in quo ipso patet, semper id servari non posse: liberi parentis alant ad vinciantur;\nnon enim adligabitur infans. hic erit ad alia transitus, et\ndivisio, num quisquis non aluerit, num hic propter hoc.\nsecundum tale genus controversiarum, in\nquo nullum argumentum est, quod ex lege ipsa peti possit, sed de eo\ntantum, de quo lis est, quaerendum est. Peregrinus, si murum\nascenderit, capite puniatur. cum hostes\nmurum ascendissent, peregrinus eos depulit; petitur ad supplicium.\nnon erunt hic separatae quaestiones, an quisquis, an hic, quia\nnullum potest adferri argumentum contra scriptum vehementius eo quod in\nlite est; sed hoc tantum, an ne servandae quidem civitatis causa.\nergo aequitate et voluntate pugnandum. fieri\ntamen potest, ut ex aliis legibus exempla ducamus, per quae appareat\nsemper stari scripto non posse, ut Cicero pro Caecina fecit.\ntertium , cum in ipsis verbis legis reperimus aliquid, per quod probemus aliud\nlegumlatorem voluisse, ut in hac controversia: qui nocte cum ferro deprehensus fuerit,\nadligetur. cum anulo ferreo inuentum magistratus adligavit.\nhic quia est verbum\nin lege deprehensus, satis etiam significatum\nvidetur, non contineri lege nisi noxium ferrum.\nsed ut qui voluntate nitetur scriptum, quotiens poterit,\ninfirmare debebit, ita, qui scriptum tuebitur, adiuvare se etiam\nvoluntate temptabit. in testamentis et illa accidunt, ut\nvoluntas manifesta sit, scriptum nihil sit: ut in iudicio Curiano, in\nquo nota L. Crassi et Scaevolae fuit contentio.\nsubstitutus heres erat, si postumus ante tutelae annos\ndecessisset. non est natus. propinqui bona sibi\nvindicabant. quis dubitaret, quin ea voluntas fuisset\ntestantis, ut is non nato filio heres esset, qui mortuo? sed hoc non\nscripserat.\nid quoque, quod huic contrarium est, accidit nuper, ut esset\nscriptum, quod appareret scriptorem noluisse. qui sestertium\nnummum quinque milia legaverat, cum emendaret testamentum, sublatis\nsestertiis nummis, argenti pondo posuit, quinque milia manserunt. apparuit\ntamen, quinque pondo dari voluisse, quia ille in\nargento legati modus et inauditus erat et incredibilis.\nsub hoc statu generales sunt quaestiones, scripto an voluntate\nstandum sit, quae fuerit scribentis voluntas;\ntractatus omnes qualitatis aut coniecturae, de quibus satis dictum\narbitror.\nproximum est de legibus contrariis dicere, quia inter omnes\nartium scriptores constitit, in antinomia duos esse scripti et\nvoluntatis status; neque immerito; quia, cum lex legi obstat, et utrinque contra scriptum dicitur et quaestio\nest de voluntate; in utraque id ambigitur, an utique illa lege sit\nutendum.\nomnibus autem manifestum est nunquam esse legem legi\ncontrariam iure ipso, quia, si diversum ius esset, alterum altero\nabrogaretur, sed eas casu collidi et eventu.\ncolliduntur autem aut pares inter se, ut si optio tyrannicidae\net viri fortis comparentur, utrique data quod velit petendi potestate;\nhic meritorum, temporis, praemii collatio est; aut secum ipsae, ut\nduorum fortium, duorum tyrannicidarum, duarum raptarum, in quibus non\npotest esse alia quaestio, quam temporis, utra prior sit, aut\nqualitatis, utra iustior sit petitio.\ndiversae quoque leges\nconfligunt aut similes aut impares.\ndiversae , quibus etiam citra adversam\nlegem contradici possit, ut in hac controversia: magistratus ab arce ne discedat; vir fortis optet\nquod volet: impunitatem magistratus petit.\nvel alia nulla\nobstante quaeri potest, vir fortis an, quidquid optarit, accipere\ndebeat. et in legem magistratus multa dicentur, quibus scriptum\nexpugnatur; si incendium in arce fuerit, si in hostes decurrendum.\nsimiles , contra quas nihil opponi potest nisi lex altera: tyrannicidae imago in gymnasio ponatur;\ncontra, mulieris imago in gymnasio\n\n\nne ponatur.\nmulier tyrannum occidit.\nnam neque\nmulieris imago ullo alio casu poni potest nec tyrannicidae ullo alio\ncasu summoveri.\nimpares sunt, cum alteri multa opponi possunt, alteri nihil\nnisi quod in lite est: ut cum vir fortis impunitatem desertoris petit.\nnam contra legem viri fortis, ut supra ostendi, multa dicuntur; adversus desertores scripta non potest nisi\noptione subverti.\nitem aut confessum ex utraque parte ius est aut dubium.\nsi confessum est, haec fere quaeruntur, utra lex\npotentior; ad deos pertineat an ad homines, rem publicam an privatos, de\nhonore an de poena, de magnis rebus an de parvis; permittat an vetet an\nimperet.\nsolet tractari et, utra sit antiquior, sed velut\npotentissimum, utra minus perdat; ut in desertore et viro forti, quod\nillo non occiso lex tota tollatur, occiso, sit reliqua viro forti alia\noptio. plurimum tamen est in hoc, utrum fieri sit melius\natque aequius; de quo nihil praecipi nisi proposita materia potest.\nsi dubium, aut alteri aut invicem utrique de iure fit\ncontroversia, ut in re tali: patri in\nfilium, patrono in libertum manus iniectio sit; liberti heredem\nsequantur. liberti filium quidam fecit heredem: invicem\npetitur manus iniectio; et pater dicit sibi ius in filium\nesse, et patronus negat ius patris illi fuisse, quia ipse in\nmanu patroni fuerit.\nduplices leges sicut duae colliduntur: ut nothus ante legitimum natus, legitimus sit; post\nlegitimum, tantum civis.\nquod de legibus, idem de\nsenatus consultis dictum; quae si aut inter se pugnent aut obstent\nlegibus, non tamen aliud sit eius status nomen.\nsyllogismus habet aliquid simile scripto et voluntati, quia\nsemper pars in eo altera scripto nititur, sed hoc interest, quod illic\ndicitur contra scriptum, hic supra scriptum; illic qui verba defendit,\nhoc agit ut fiat utique quod scriptum est; hic, ne aliud quam scriptum\nest. ei nonnulla etiam cum finitione coniunctio: nam saepe,\nsi finitio infirma est, in syllogismum delabitur.\nsit enim lex: venefica capite\npuniatur. saepe se verberanti marito uxor amatorium\n\n\ndedit; eundem repudiavit; per\npropinquos rogata ut rediret non est reversa; suspendit se maritus.\nmulier veneficii rea est.\nfortissima\nest actio dicentis amatorium venenum esse. id erit finitio;\nquod si parum valebit, fiet syllogismus, ad quem, velut remissa priore contentione, veniemus, an proinde\npuniri debeat, ac si virum veneno necasset?\nergo hic status ducit ex eo quod scriptum est id quod incertum\nest; quod quoniam ratione colligitur, ratiocinativus dicitur.\nin has autem fere species venit an, quod semel ius est,\nidem et saepius. incesti damnata et\npraecipitata de saxo vixit; repetitur.\nan , quod\nin uno, et in pluribus. qui duos uno\ntempore tyrannos occidit, duo praemia petit.\nan\nquod ante, et postea.\nraptor profugit, rapta nupsit, reverso illo\npetit optionem. an , quod in toto, idem in parte.\naratrum accipere pignori non licet,\nvomerem accepit.\nan , quod in parte, idem in toto.\nlanas evehere Tarento non licet, oves\nevexit.\nin his syllogismus et scripto nititur; nam satis cautum esse\ndicit. postulo , ut praecipitetur incesta;\nlex est; et rapta\n\noptionem petit, et in ore\nlanae sunt, similiter alia. sed quia responderi\npotest,\nnon est scriptum, ut bis praecipitetur damnata, ut\nquandoque rapta optet, ut tyrannicida duo praemia accipiat, nihil de\nvomere cautum, nihil de ovibus: ex eo, quod manifestum est,\ncolligitur quod dubium est. maioris pugnae est ex scripto\nducere quod scriptum non est; an, quia hoc, et hoc.\nqui\npatrem occiderit, culleo insuatur: matrem occidit. ex\ndomo in ius educere ne liceat: ex tabernaculo eduxit.\n\nin hoc genere haec quaeruntur,\nan, quotiens propria lex non est, simili sit utendum, an id de quo\nagitur ei de quo scriptum est simile sit. simile autem et\nmaius est et par et minus. in illo priore, an satis lege\ncautum sit, an, etsi parum cautum est, et hoc sit utendum.\nin utroque de voluntate legumlatoris. sed de\naequo tractatus potentissimi.\namphiboliae species sunt innumerabiles, adeo ut philosophorum\nquibusdam nullum videatur esse verbum quod non plura significet; genera\nadmodum pauca; aut enim vocibus accidit singulis aut coniunctis.\nsingula adferunt errorem, cum pluribus rebus aut hominibus\neadem appellatio est ( ὁμωνυμία\ndicitur), ut gallus, avem an gentem an nomen an\nfortunam corporis significet, incertum est; et Aiax, Telamonius an Oilei filius. verba quoque\nquaedam diversos intellectus habent, ut cerno.\nquae ambiguitas plurimis modis accidit. unde fere\nlites, praecipue ex testamentis, cum de libertate aut etiam de\nhereditate contendunt ii quibus idem nomen est, aut quid sit legatum\nquaeritur.\nalterum est, in quo alia integro verbo significatio est, alia\ndiviso, ut ingenua et armamentum et Corvinum, ineptae sane\ncavillationis, ex qua tamen Graeci controversias ducunt: inde enim\nαὐλητρίς illa vulgata, cum\nquaeritur, utrum aula, quae ter ceciderit, an tibicina, si ceciderit,\ndebeat publicari.\ntertia est ex compositis, ut si quis corpus suum in culto loco\nponi iubeat, circaque monumentum multum agri ab heredibus in tutelam\ncinerum, ut solent, leget, sit litis occasio cultum locum dixerit an\nincultum.\nsic apud Graecos contendunt Λέων et Πανταλέων , cum scriptura dubia est, bona omnia Λέοντι an bona Πανταλέοντι relicta sint. in coniunctis plus\nambiguitatis est. fit autem per casus, ut aio te, Aeacida, Romanos\nsincere posse.\nPer collocationem, ubi dubium est, quid quo referri oporteat, ac\nfrequentissime, cum quidem medium est, cum utrinque possit trahi, ut de\nTroilo Vergilius, lora tenens tamen.\n\nhic , utrum teneat tamen lora an, quamvis teneat,\ntamen trahatur, quaeri potest. unde controversia illa,\ntestamento quidam iussit poni statuam auream\nhastam tenentem. quaeritur , statua hastam tenens\naurea esse debeat an hasta esse aurea in statua alterius materiae?\nfit per flexum idem magis: quinquaginta ubi erant centum inde occidit Achilles.\n\nsaepe ,\nutri duorum antecedentium sermo subiunctus sit, in dubio est: unde et\ncontroversia, heres\n\nmeus uxori meae dare damnas esto argenti quod\nelegerit pondo centum.\nuter eligat, quaeritur.\nverum id, quod ex his primum est, mutatione casuum,\nsequens divisione verborum aut translatione emendatur, tertium\nadiectione.\naccusativi geminatione facta amphibolia solvitur ablativo, ut\nillud, Lachetem audivi percussisse Demean.\nfiat a Lachete percussum\nDemean.\nsed ablativo ipsi, ut in primo diximus, inest\nnaturalis amphibolia. caelo decurrit\naperto: utrum per apertum caelum, an cum apertum esset.\ndivisio respiratione et mora constat: statuam, deinde auream hastam; vel statuam auream, deinde hastam.\nadiectio talis est, argentum,\nquod elegerit ipse, ut heres intelligatur, vel ipsa, ut uxor. adiectione facta amphibolia, qualis\nsit, Nos\nflentes illos deprehendimus,\ndetractione solvetur.\npluribus verbis emendandum, ubi est id, quod quo referatur\ndubium est, et ipsum est ambiguum. heres meus dare illi damnas\n\nesto omnia sua.\nin quod genus\nincidit Cicero loquens de C. Fannio; is\nsoceri instituto, quem, quia cooptatus in augurum collegium non\nerat, non admodum diligebat, praesertim cum ille Q. Scaevolam sibi\nminorem natu generum praetulisset.\nnam\nsibi et ad socerum referri et ad Fannium potest.\nproductio quoque in scripto et correptio in dubio relicta\ncausa est ambiguitatis, ut in hoc, Cato .\n\naliud enim ostendit brevis secunda syllaba casu\nnominativo, aliud eadem syllaba producta casu dativo aut ablativo. Plurimae praeterea sunt aliae species, quas\npersequi nihil necesse est.\nnec refert, quo modo sit facta amphibolia aut quo resolvatur.\nduas enim res significari manifestum est et, quod ad\nscriptum vocemve pertinet, in utramque partem par est.\nideoque frustra praecipitur, ut in hoc statu vocem ipsam\nad nostram partem conemur vertere. nam , si id fieri potest,\namphibolia non est. amphiboliae autem omnis erit in his\nquaestio;\naliquando, uter sit secundum naturam magis sermo, semper, utrum sit\naequius, utrum is, qui scripsit ac dixit, voluerit. quarum in\nutramque partem satis ex his, quae de coniectura et qualitate diximus,\npraeceptum est.\nest autem quaedam inter hos status cognatio. nam et\nin finitione, quae sit voluntas nominis, quaeritur, et in syllogismo,\nqui secundus a finitione status est, spectatur quid voluerit scriptor; et contrarias\nleges duos esse scripti et voluntatis status apparet. rursus\net finitio quodammodo est amphibolia, cum in duas partes diducatur\nintellectus nominis.\nscriptum et voluntas habet in verbis iuris quaestionem, quod idem antinomia petitur.\nideoque omnia haec quidam scriptum et voluntatem esse\ndixerunt, alii in scripto et voluntate amphiboliam esse, quae facit\nquaestionem. sed distincta sunt; aliud est enim obscurum ius,\naliud ambiguum.\nigitur finitio in natura ipsa nominis quaestionem habet\ngeneralem, et quae esse etiam citra complexum causae possit; scriptum et\nvoluntas de eo disputat iure quod est in lege, syllogismus de eo quod\nnon est. amphiboliae lis in diversum trahit, legum\ncontrariarum ex diverso pugna est.\nneque immerito et recepta est a\ndoctissimis haec differentia et apud plurimos ac prudentissimos durat.\net de hoc quidem genere dispositionis, etiamsi non\nomnia, tradi tamen aliqua potuerunt.\nsunt alia quae, nisi proposita de qua dicendum est materia,\nviam docendi non praebeant. non enim causa tantum universa in quaestiones ac locos diducenda\nest, sed hae ipsae partes habent\nrursus ordinem suum. nam et in prooemio primum est aliquid et\nsecundum ac deinceps, et quaestio omnis ac locus habet suam\ndispositionem ut theses etiam simplices. nisi\nforte satis erit dividendi peritus,\nqui controversiam in haec diduxerit, an omne praemium viro forti dandum sit, an ex\nprivato, an nuptiae, an eius quae nupta sit, an hae; deinde, cum fuerit\nde prima quaestione dicendum, passim et ut quidque in mentem veniet\nmiscuerit, non primum in ea scierit esse tractandum,\nverbis legis standum sit an voluntate, huius ipsius particulae aliquod\ninitium fecerit, deinde proxima subnectens struxerit orationem, ut pars hominis est manus, eius digiti, illorum quoque\narticuli. hoc est quod scriptor demonstrare non possit, nisi\ncerta definitaque materia.\nsed quid una faciet aut altera, quin immo centum ac mille in\nre infinita ? Praeceptoris\nest, in alio atque alio genere cotidie ostendere, quis ordo sit rerum et\nquae copulatio, ut paulatim fiat usus et ad similia transitus.\ntradi enim omnia, quae ars efficit, non possunt.\nnam quis pictor omnia,\nquae in rerum natura sunt, adumbrare didicit? sed percepta semel\nimitandi ratione adsimulabit quidquid acceperit. quis non\nfaber vasculum aliquod, quale nunquam viderat, fecit?\nquaedam vero non docentium sunt, sed discentium.\nnam medicus, quid in quoque valetudinis genere faciendum\nsit, quid quibusque signis providendum, docebit; vim sentiendi pulsus\nvenarum, coloris modos, spiritus meatum, caloris distantiam, quae sui\ncuiusque sunt ingenii, non dabit. quare plurima petamus a\nnobis et cum causis deliberemus cogite musque\nhomines ante invenisse artem quam docuisse. illa enim\npotentissima est,\nquaeque vere dicitur oeconomica totius causae dispositio, quae nullo\nmodo constitui nisi velut in re praesente potest: ubi adsumendum\nprooemium, ubi omittendum, ubi utendum expositione continua, ubi\npartita, ubi ab initiis incipiendum, ubi more Homerico e mediis vel\nultimis, ubi omnino non exponendum,\nquando a nostris, quando ab adversariorum propositionibus incipiamus,\nquando a firmissimis probationibus, quando a levioribus; qua in causa\npraeponendae prooemiis quaestiones, qua praeparatione praemuniendae,\nquid iudicis animus accipere possit statim dictum, quo paulatim\ndeducendus, singulis an universis opponenda refutatio, reservandi\nperorationi an per totam actionem diffundendi adfectus, de iure prius an\nde aequitate dicendum; anteacta crimina an de quibus iudicium est prius\nobiicere vel diluere conveniat;\nsi multiplices causae erunt, quis ordo faciendus, quae testimonia\ntabulaeve cuiusque generis in actione recitandae, quae reservandae.\nhaec est velut imperatoria virtus copias suas partientis\nad casus proeliorum, retinentis partes per castella\ntuenda custodiendasve urbes, petendos commeatus, obsidenda itinera, mari\ndenique ac terra dividentis. sed haec in oratione praestabit,\ncui omnia adfuerint, natura, doctrina, studium. quare nemo\nexspectet, ut alieno tantum labore sit disertus. vigilandum ,\ndurandum, enitendum, pallendum\nest, facienda sua cuique vis, suus usus, sua ratio, non respiciendum ad\nhaec, sed in promptu habenda, nec tanquam tradita sed tanquam innata.\nnam via demonstrari potest, velocitas sua cuique est; verum\nars satis praestat, si copias eloquentiae ponit in medio; nostrum est\nuti eis scire.\nneque enim partium est demum dispositio, sed in his ipsis\nprimus aliquis sensus et secundus et tertius; qui non modo ut sint\nordine collocati, laborandum est, sed ut inter se vincti atque ita\ncohaerentes, ne commissura perluceat; corpus sit, non membra.\nquod ita continget, si et quid cuique conveniat viderimus et\nverba verbis applicarimus non pugnantia, sed quae invicem complectantur.\nita res non diversae distantibus ex locis quasi invicem\nignotae collidentur, sed aliqua societate cum prioribus ac sequentibus\ncopulatae tenebuntur, ac videbitur non\nsolum composita oratio, sed etiam continua. verum longius\nfortasse progredior fallente transitu et a dispositione ad elocutionis\npraecepta labor, quae proximus liber inchoabit.\nhis fere, quae in proximos quinque libros collata sunt, ratio\ninveniendi atque inventa disponendi continetur, quam ut per omnes\nnumeros penitus cognoscere ad summam scientiae necessarium est, ita\nincipientibus brevius ac simplicius tradi magis convenit.\naut enim difficultate institutionis tam numerosae atque\nperplexae deterreri solent, aut eo tempore, quo praecipue alenda ingenia\natque indulgentia quadam enutrienda sunt, asperiorum tractatu rerum\natteruntur, aut, si haec sola didicerunt, satis se ad eloquentiam\ninstructos arbitrantur, aut quasi ad certas quasdam dicendi leges\nadligati conatum omnem reformidant.\nunde existimant accidisse ut, qui diligentissimi artium\nscriptores exstiterint, ab eloquentia longissime fuerint. via\ntamen opus est incipientibus, sed ea plana et cum ad ingrediendum tum ad\ndemonstrandum expedita. eligat itaque\nperitus ille praeceptor ex omnibus optima et tradat ea demum in\npraesentia quae placet, remota refutandi cetera mora.\nsequentur enim discipuli, quo duxeris.\nmox cum robore dicendi crescet etiam eruditio.\niidem primo solum iter credant esse in quod inducentur,\nmox illud cognituri etiam optimum. sunt autem neque obscura\nneque ad percipiendum difficilia quae scriptores diversis opinionibus\npertinaciter tuendis involverunt.\nitaque in toto artis huiusce tractatu difficilius est iudicare\nquid doceas quam, cum iudicaris, docere, praecipueque in duabus his\npartibus perquam sunt pauca, circa quae si is qui instituitur non\nrepugnaverit, pronum ad cetera habiturus est cursum.\nnempe enim plurimum in hoc laboris exhausimus, ut ostenderemus\nrhetoricen bene dicendi scientiam et utilem et artem et virtutem esse;\nmateriam eius res omnes de quibus dicendum esset; eas in tribus fere\ngeneribus, demonstrativo, deliberative, iudicialique reperiri; orationem\nporro omnem constare rebus et verbis; in rebus\nintuendam inventionem, in verbis elocutionem, in utroque collocationem, quae memoria conplecteretur,\nactio commendaret. oratoris officium docendi,\nmovendi, delectandi partibus contineri, ex quibus ad docendum expositio\net argumentatio, ad movendum adfectus pertinerent, quos per omnem quidem\ncausam sed maxime tamen in ingressu ac fine dominari. nam\ndelectationem, quamvis in utroque sit eorum, magis tamen proprias in\nelocutione partes habere.\nquaestiones alias infinitas, alias finitas quae personis,\ntemporibus, locis continerentur. in omni porro materia tria\nesse quaerenda, an sit, quid sit, quale sit. his adiiciebamus\ndemonstrativam laude ac vituperatione constare. in ea quae\nab ipso de quo diceremus, quae post eum acta essent, intuendum.\nhoc opus tractatu honestorum utiliumque constare.\nsuasoriis accedere tertiam partem ex coniectura, possetne\nfieri et an esset futurum de quo deliberaretur. hic praecipue\ndiximus spectandum, quis, apud quem, quid diceret.\niudicialium causarum alias in singulis, alias in pluribus\ncontroversiis consistere, et in quibusdam\nintentionem modo stature facere, modo depulsionem;\ndepulsionem porro omnem infitiatione duplici, factumne et an hoc factum\nesset, praeterea defensione ac translatione constare.\nquaestionem aut ex scripto esse aut ex facto; facto, de rerum fide, proprietate, qualitate;\nscripto, de verborum vi aut voluntate, in quibus vis tum causarum tum\nactionum inspici soleat, quae aut scripti et voluntatis aut\nratiocinativa aut ambiguitatis aut legum contrariarum specie\ncontinentur.\nin omni porro causa iudiciali quinque esse partes, quarum\nexordio conciliari audientem, narratione doceri, probatione proposita\nconfirmari, refutatione contra dicta dissolvi, peroratione aut memoriam\nrefici aut animos moveri.\nhis argumentandi et adficiendi locos et quibus generibus\nconcitari, placari, resolvi iudices oporteret, adiecimus.\naccessit ratio divisionis. credere modo qui\ndiscet velit materiam quandam variam esse, et in qua\nmulta etiam sine doctrina praestare debeat per se ipsa natura, ut haec\nde quibus dixi non tam inventa a\npraeceptoribus quam cum fierent observata esse videantur.\nplus\nexigunt laboris et curae quae sequuntur. hinc enim iam\nelocutionis rationem tractabimus, partem operis, ut inter omnes oratores\nconvenit, difficillimam. nam et M. Antonius, cuius supra\nmentionem habuimus, cum a se disertos visos esse multos ait, eloquentem\nneminem: diserto satis putat dicere quae oporteat, ornate autem dicere\nproprium esse eloquentissimi.\nquae virtus si usque ad eum in nullo reperta est, ac ne in\nipso quidem aut L. Crasso, certum est et in his et in prioribus eam\ndesideratam, quia difficillima fuit. et Marcus Tullius\ninventionem quidem ac dispositionem prudentis hominis putat,\neloquentiam oratoris, ideoque praecipue circa praecepta partis huius\nlaboravit. quod eum merito fecisse etiam ipso rei, de qua\nloquimur, nomine palam declaratur. eloqui enim est omnia, quae mente conceperis, promere\natque ad audientes perferre; sine quo supervacua sunt priora et similia\ngladio condito atque intra vaginam suam haerenti.\nhoc itaque maxime docetur, hoc nullus nisi arte adsequi\npotest, hic studium plurimum adhibendum, hoc exercitatio petit, hoc imitatio, hic omnis aetas consumitur, hoc maxime\norator oratore praestantior, hoc genera ipsa dicendi alia alia potiora.\nneque enim Asiani aut quocunque alio genere corrupti res non\nviderunt aut eas non collocaverunt neque, quos aridos vocamus, stulti\naut in causis caeci fuerunt; sed his iudicium in eloquendo ac modus,\nillis vires defuerunt, ut appareat in hoc et vitium et virtutem esse\ndicendi.\nnon ideo tamen sola est agenda cura verborum.\noccurram enim necesse est et, velut in vestibulo protinus\napprehensuris hanc confessionem meam, resistam iis qui, omissa rerum\n(qui nervi sunt in causis) diligentia, quodam inani circa voces studio\nsenescunt, idque faciunt gratia decoris, qui est in dicendo mea quidem\nopinione pulcherrimus, sed cum sequitur non cum adfectatur.\ncorpora sana et integri sanguinis et exercitatione firmata ex\niisdem his speciem accipiunt ex quibus vires, namque et colorata et\nadstricta et lacertis expressa sunt; at eadem si quis volsa atque fucata\nmuliebriter comat, foedissima sint ipso formae\nlabore.\net cultus concessus atque magnificus addit hominibus, ut\nGraeco versu testatum est, auctoritatem; at muliebris et luxuriosus non\ncorpus exornat, sed detegit mentem. similiter illa\ntranslucida et versicolor quorundam elocutio res ipsas effeminat, quae\nillo verborum habitu vestiantur. curam ergo verborum, rerum\nvolo esse sollicitudinem.\nnam plerumque optima rebus cohaerent et cernuntur suo lumine;\nat nos quaerimus illa, tanquam lateant semper seque subducant.\nita nunquam putamus circa id esse de quo dicendum est,\nsed ex aliis locis petimus et inventis vim adferimus.\nmaiore animo aggredienda eloquentia est, quae si toto corpore\nvalet, ungues polire et capillum reponere non existimabit ad curam suam\npertinere. sed evenit plerumque ut in hac diligentia deterior\netiam fiat oratio, primum,\nquia sunt optima minime arcessita et simplicibus atque ab ipsa veritate\nprofectis similia. nam illa, quae curam fatentur et ficta\natque composita videri etiam volunt, nec gratiam consequuntur et fidem\namittunt propter id quod sensus obumbrantur et velut laeto gramine sata\nstrangulantur.\nnam et quod recte dici potest circumimus amore verborum et\nquod satis dictum est repetimus et quod uno verbo\npatet pluribus oneramus et pleraque significare melius putamus quam\ndicere. quid quod nihil iam proprium placet, dum parum\ncreditur disertum quod et alius dixisset?\nA corruptissimo quoque poetarum figuras seu translationes mutuamur, tum\ndemum ingeniosi scilicet, si ad intelligendos nos opus sit ingenio.\natqui satis aperte Cicero praeceperat, in dicendo vitium\nvel maximum esse a vulgari genere orationis atque a consuetudine\ncommunis sensus abhorrere.\nsed ille est durus atque ineruditus; nos melius, quibus sordet\nomne quod natura dictavit, qui non ornamenta quaerimus sed lenocinia,\nquasi vero sit ulla verborum nisi rei cohaerentium virtus; quae ut\npropria sint et dilucida et ornata et apte collocentur, si tota vita\nlaborandum est, omnis studiorum fructus amissus est.\natqui plerosque videas haerentes circa singula et dum\ninveniunt et dum inventa ponderant ac dimetiuntur. quod si\nidcirco fieret ut semper optimis uterentur, abominanda tamen haec\ninfelicitas erat, quae et cursum dicendi refrenat et calorem\ncogitationis extinguit mora et diffidentia.\nmiser enim et, ut sic dicam, pauper orator\nest qui nullum verbum aequo animo perdere potest. sed ne\nperdet quidem, qui rationem loquendi primum cognoverit, tum lectione\nmulta et idonea copiosam sibi verborum supellectilem compararit et huic\nadhibuerit artem collocandi, deinde haec omnia exercitatione plurima\nroborarit, ut semper in promptu sint et ante oculos.\nnamque ei qui id fecerit simul res cum suis nominibus occurrent.\nsed opus est studio praecedente et acquisita facultate et\nquasi reposita. namque ista quaerendi, iudicandi, comparandi\nanxietas, dum discimus, adhibenda est, non dum dicimus.\nalioqui sicut, qui patrimonium non pararunt, sub diem\nquaerunt, ita in oratione, qui non satis laboravit.\nsin praeparata dicendi vis fuerit, erunt in officio, non ut\nrequisita respondere, sed ut semper sensibus inhaerere videantur atque\neos ut umbra corpus sequi.\nsed in hac ipsa\ncura est aliquid satis. nam cum Latina, significantia,\nornata, cum apte sunt collocata, quid amplius laboremus?\nquibusdam tamen nullus est finis calumniandi se et cum\nsingulis paene syllabis commoriendi, qui etiam, cum\noptima sunt reperta, quaerunt aliquid quod sit magis antiquum, remotum,\ninopinatum, nec intelligunt iacere sensus in oratione, in qua verba\nlaudantur.\nsit igitur cura elocutionis quam maxima, dum sciamus tamen\nnihil verborum causa esse faciendun, cum verba ipsa rerum gratia sint\nreperta; quorum ea sunt maxime probabilia, quae sensum animi nostri\noptime promunt atque in animis iudicum quod nos volumus efficiunt.\nea debent praestare sine dubio et admirabilem et iucundam\norationem, verum admirabilem non sic, quomodo prodigia miramur, et\niucundam non deformi voluptate sed cum laude ac dignitate coniuncta.\nigitur , quam Graeci φράσιν\nvocant, Latine dicimus elocutionem. ea spectatur verbis aut\nsingulis aut coniunctis. in singulis intuendum est ut sint\nLatina, perspicua, ornata, ad id quod efficere volumus accommodata, in\nconiunctis, ut emendata, ut collocata, ut figurata.\nsed ea, quae de ratione Latine atque emendate loquendi fuerunt\ndicenda, in libro primo, cum de grammatice loqueremur, exsecuti sumus.\nverum illic tantum ne vitiosa essent praecepimus; hic non\nalienum est admonere ut sint quam minime peregrina et externa.\nmultos enim, quibus loquendi ratio\nnon desit, invenias quos curiose potius loqui dixeris quam Latine,\nquomodo et illa Attica anus Theophrastum, hominem alioqui disertissimum,\nadnotata unius adfectatione verbi, hospitem dixit nec alio se id\ndeprehendisse interrogata respondit, quam quod nimium Attice loqueretur.\net in Tito Livio, mirae facundiae viro, putat inesse Pollio\nAsinius quandam Patavinitatem. quare , si fieri potest et\nverba omnia et vox huius aluminum urbis oleant, ut oratio Romana plane\nvideatur, non civitate donata.\nperspicuitas in verbis praecipuam habet proprietatem, sed\nproprietas ipsa non simpliciter accipitur. primus enim\nintellectus est sua cuiusque rei appellatio, qua non semper utemur; nam\net obscena vitabimus et sordida et humilia.\nsunt autem humilia infra dignitatem rerum aut ordinis.\nin quo vitio cavendo non mediocriter errare quidam\nsolent, qui omnia quae sunt in usu, etiamsi causae\nnecessitas postulet, reformidant; ut ille, qui in actione Hibericas herbas, se solo nequiquam\nintelligente, dicebat, nisi irridens hanc vanitatem Cassius Severus spartum dicere eum velle indicasset.\nnec video quare clarus orator duratos muria\npisces nitidius esse crediderit quam ipsum\nid quod vitabat. In hac autem proprietatis\nspecie, quae nominibus ipsis cuiusque rei utitur, nulla virtus est, at\nquod ei contrarium est, vitium. id apud nos improprium,\nἄκυρον apud Graecos vocatur, quale\nest,\ntantum sperare dolorem, aut, quod in oratione\nDolabellae emendatum a Cicerone adnotavi, mortem\nferre, aut, qualia nunc laudantur a quibusdam, quorum est, de cruce verba ceciderunt.\nnon tamen\nquidquid non erit proprium, protinus et improprii vitio laborabit, quia\nprimum omnium multa sunt et Graece et Latine non denominata.\nnam et, qui iaculum emittit, iaculari\ndicitur, qui pilam aut sudem, appellatione privatim sibi adsignata\ncaret; et ut, lapidare quid sit, manifestum est,\nita glebarum testarumque iactus non habet nomen.\nunde abusio, quae κατάχρησις\ndicitur, necessaria. translatio quoque, in qua vel maximus\nest orationis ornatus, verba non suis rebus accommodat. quare\nproprietas non ad nomen, sed ad vim significandi refertur nec auditu,\nsed intellectu perpendenda est.\nsecundo modo dicitur proprium inter plura, quae sunt eiusdem nominis, id unde cetera ducta sunt; ut vertex est contorta in se aqua vel quidquid\naliud similiter vertitur, inde propter flexum capillorum pars summa\ncapitis, ex hoc id quod in montibus eminentissimum. recte\ndixeris haec omnia vertices, proprie tamen unde initium est.\nsicsoleae et turdi pisces et cetera. tertius est huic diversus\nmodus, cum res communis pluribus in uno aliquo habet nomen eximium, ut\ncarmen funebre proprie nenia et tabernaculum\nducis augurale.\nitem , quod commune et\naliis nomen intellectu alicui rei peculiariter tribuitur, ut urbem Romam accipimus et venales novicios et Corinthia aera,\ncum sint urbes aliae quoque et venalia multa et tam aurum et argentum\nquam aes Corinthium. sed ne in his quidem virtus oratoris\ninspicitur.\nat illud iam non mediocriter probandum, quod hoc etiam laudari\nmodo solet, ut proprie dictum, id est, quo nihil inveniri possit\nsignificantius: ut Cato dixit, C. Caesarem ad\nevertendam rem publicam sobrium accessisse; ut Virgilius deductum carmen, et Horatius acrem tibiam Hannibalemque dirum.\nin quo modo illud quoque est a\nquibusdam traditum proprii genus ex appositis (epitheta dicuntur): ut\ndulcis musti et cum\ndentibus albis.\nde quo genere alio loco dicendum\nest.\netiam quae bene translata sunt propria dici solent.\ninterim autem quae sunt in quoque praecipua proprii locum\naccipiunt, ut Fabius inter plures imperatorias virtutes cunctator est appellatus.\npossunt videri verba, quae plus significant quam\neloquuntur, in parte ponenda perspicuitatis; intellectum enim adiuvant.\nego tamen libentius emphasim retulerim ad ornatum\norationis, quia non ut intelligatur efficit, sed ut plus intelligatur.\nat obscuritas fit verbis iam ab usu remotis: ut\nsi commentarios quis pontificum et vetustissima foedera et exoletos\nscrutatus auctores id ipsum petat ex his quae inde contraxerit, quod non\nintelliguntur. hinc enim aliqui famam eruditionis adfectant,\nut quaedam soli scire videantur.\nfallunt etiam verba vel regionibus quibusdam magis familiaria\nvel artium propria, ut Atabulus\nventus et navis saccaria et in malo cosanum.\nquae vel vitanda apud iudicem ignarum significationum earum vel\ninterpretanda sunt, sicut in his, quae homonyma\nvocantur: ut, taurus animal sit an\nmons an signum in coelo an nomen hominis an radix arboris, nisi\ndistinctum non intelligetur.\nplus tamen est obscuritatis in contextu et continuatione\nsermonis et plures modi. quare nec sit tam longus, ut eum\nprosequi non possit intentio, nec traiectione vel ultra modum\nhyperbato finis eius differatur. quibus adhuc peior est\nmixtura verborum, qualis in illo versu. saxa vacant Itali, mediis quae in fluctibus,\naras.\netiam interiectione (qua et oratores et historici frequenter\nutuntur, ut medio sermone aliquem inserant sensum) impediri solet\nintellectus, nisi quod interponitur breve est. nam Vergilius\nillo loco, quo pullum equinum describit, cum dixisset, nec vanos horret strepitus,\ncompluribus insertis alia figura quinto demum versu\nredit, tum , si qua\nsonum procul arma dedere, stare loco\nnescit. Vitanda in primis ambiguitas,\nnon haec solum, de cuius genere supra dictum est, quae incertum\nintellectum facit, ut Chremetem audivi percussisse\nDemean,\nsed illa quoque, quae, etiamsi\nturbare non potest sensum, in idem tamen verborum vitium incidit, ut si\nquis dicat, visum a se hominem libram\nscribentem.\nnam etiamsi librum ab homine scribi\npatet, male tamen composuerit feceritque ambiguum, quantum in ipso fuit.\nest etiam in quibusdam turba inanium verborum, qui, dum\ncommunem loquendi more reformidant, ducti specie nitoris circumeunt\nomnia copiosa loquacitate, eo quod dicere nolunt ipsa ; deinde illam seriem cum alia\nsimili iungentes miscentesque, ultra quam ullus spiritus durare possit,\nextendunt.\nin hoc malum a quibusdam etiam laboratur; neque id novum\nvitium est, cum iam apud Titum Livium inveniam fuisse praeceptorem\naliquem, qui discipulos obscurare quae dicerent iuberet, Graeco verbo\nutens σκότισον.\nunde illa\nscilicet egregia laudatio: tanto melior;\nne ego quidem intellexi.alii\nbrevitatem aemulati necessaria quoque orationi subtrahunt verba et,\nvelut satis sit scire ipsos quid dicere velint, quantum ad alios\npertineat, nihil putant. at ego otiosum sermonem dixerim,\nquem auditor suo ingenio intelligit. quidam , emutatis in\nperversum dicendi figuris, idem vitium\nconsequuntur.\npessima vero sunt ἀδιανόητα,\nhoc est, quae verbis aperta occultos sensus habent, ut cum dictus est caecus secundum viam stare,\n\net, qui suos artus morsu lacerasset, fingitur in scholis supra se cubasse.\ningeniosa haec et fortia et ex ancipiti diserta creduntur,\npervasitque iam multos ista persuasio, ut id\niam demum eleganter atque exquisite dictum putent, quod interpretandum\nsit. sed auditoribus etiam nonnullis grata sunt haec, quae\ncum intellexerunt acumine suo delectantur et gaudent, non quasi\naudierint sed quasi invenerint.\nnobis prima sit virtus perspicuitas, propria verba, rectus\nordo, non in longum dilata conclusio, nihil neque desit neque\nsuperfluat: ita sermo et doctis probabilis et planus imperitis erit.\nhaec eloquendi observatio. nam rerum\nperspicuitas quo modo praestanda sit, diximus in praeceptis narrationis.\nsimilis autem ratio est in omnibus. nam si neque\npauciora quam oportet neque plura neque inordinata aut indistincta\ndixerimus, erunt dilucida et negligenter quoque audientibus aperta; quod\net ipsum in consilio est habendum, non semper tam\nesse acrem iudicis intentionem, ut obscuritatem apud se ipse discutiat\net tenebris orationis inferat quoddam intelligentiae suae lumen, sed\nmultis eum frequenter cogitationibus avocari, nisi tam clara fuerint,\nquae dicemus, ut in animum eius oratio, ut sol in oculos, etiamsi in eam\nnon intendatur, incurrat.\nquare non, ut intelligere possit, sed, ne omnino possit non\nintelligere, curandum. propter quod etiam repetimus saepe,\nquae non satis percepisse eos qui cognoscunt putamus: quae causa utique nostra culpa dicta obscurius est:\nad planiora et communia magis verba descendimus; cum id ipsum\noptime fiat, quod nos aliquid non optime fecisse simulamus.\nvenio nunc ad ornatum, in quo sine dubio plus quam in ceteris\ndicendi partibus sibi indulget orator. nam emendate quidem ac\nlucide dicentium tenue praemium est, magisque ut vitiis carere quam ut\naliquam magnam virtutem adeptus esse videaris. inventio cum\nimperitis saepe communis,\ndispositio modicae doctrinae credi potest; si quae sunt artes altiores,\nplerumque occultantur, ut artes sint; denique omnia haec ad utilitatem\ncausarum solam referenda sunt. cultu vero atque ornatu se\nquoque commendat ipse qui dicit et in ceteris\niudicium doctorum, in hoc vero etiam popularem laudem petit, nec\nfortibus modo, sed etiam fulgentibus armis proeliatur.\nan in causa Cicero\nCornelii consecutus esset docendo iudicem tantum et utiliter demum ac\nLatine perspicueque dicendo, ut populus Romanus admirationem suam non\nacclamatione tantum, sed etiam plausu confiteretur?\nsublimitas profecto et magnificentia et nitor et\nauctoritas expressit illum fragorem.\nnec tam insolita laus esset prosecuta dicentem, si usitata et\nceteris similis fuisset oratio. atque ego illos credo, qui\naderant, nec sensisse quid facerent nec sponte iudicioque plausisse, sed\nvelut mente captos et quo essent in loco ignaros erupisse in hunc\nvoluptatis adfectum.\nsed ne causae quidem parum confert idem hic orationis ornatus.\nnam , qui libenter audiunt, et magis attendunt et\nfacilius credunt, plerumque ipsa delectatione capiuntur, nonnunquam\nadmiratione auferuntur. nam et ferrum ipsum adfert oculis terroris aliquid, et\nfulmina ipsa non tam nos confunderent, si vis eorum tantum, non etiam\nipse fulgor timeretur.\nrecteque Cicero his ipsis ad Brutum\nverbis\nquadam in epistola scribit, nam\neloquentiam, quae admirationem non habet, nullam iudico.\n\neandem Aristoteles quoque petendam maxime putat.\nsed hic ornatus (repetam enim) virilis et fortis et\nsanctus sit nec effeminatam levitatem et fuco ementitum colorem amet,\nsanguine et viribus niteat.\nhoc autem adeo verum est ut, cum in hac maxime parte sint\nvicina virtutibus vitia, etiam, qui vitiis utuntur, virtutum tamen iis\nnomen imponant. quare nemo ex corruptis dicat me inimicum\nesse culte dicentibus. non hanc esse virtutem nego, sed illis\neam non tribuo.\nan ego fundum cultiorem putem, in quo mihi quis ostenderit\nlilia et violas et anemonas, fontes surgentes, quam ubi plena messis aut\ngraves fructu vites erunt? sterilem platanum tonsasque myrtos\nquam maritam ulmum et uberes oleas praeoptaverim? habeant\nilla divites licet, quid essent, si aliud nihil haberent?\nnullusne ergo etiam frugiferis adhibendus est decor?\nquis negat? nam et in ordinem certaque\nintervalla redigam meas arbores. quid illo quincunce\nspeciosius qui, in quamcunque partem spectaveris, rectus est?\nsed protinus in id quoque prodest, ut terrae sucum\naequaliter trahat. surgentia in altum cacumina oleae ferro\ncoercebo;\nin orbem se formosius fundet et protinus fructum\nramis pluribus feret. decentior equus, cuius adstricta ilia,\nsed idem velocior. Pulcher aspectu est athleta, cuius lacertos exercitatio expressit,\nidem certamini paratior.\nnunquam vera species ab utilitate dividitur. sed\nhoc quidem discernere modici iudicii est. illud observatione\ndignius, quod hic ipse honestus ornatus materiae genere esse debebit\nvariatus. atque , ut a\nprima divisione ordiar, non idem demonstrativis et deliberativis et\niudicialibus causis conveniet. namque illud genus\nostentationi compositum solam petit audientium voluptatem, ideoque omnes\ndicendi artes aperit ornatumque orationis exponit, ut quod non\ninsidietur nec ad victoriam sed ad solum finem laudis et gloriae tendat.\nquare , quidquid erit sententiis populare, verbis nitidum,\nfiguris iucundum, translationibus magnificum, compositione elaboratum,\nvelut institor quidam eloquentiae intuendum et paene pertractandum\ndabit. nam eventus ad ipsum, non ad causam refertur.\nat ubi res agitur et vera dimicatio est, ultimus sit famae\nlocus. praeterea ne decet quidem, ubi maxima rerum momenta\nversantur, de verbis esse sollicitum. Neque hoc eo\npertinet, ut in his nullus sit ornatus, sed uti pressior et severior et\nminus confessus, praecipue materiae accommodatus.\nnam et in suadendo sublimius aliquid senatus, concitatius\npopulus, et in iudiciis publicae capitalesque causae poscunt accuratius\ndicendi genus. at privatum consilium causasque paucorum, ut\nfrequenter accidit, calculorum purus sermo et dissimilis curae magis\ndecuerit. an non pudeat certam creditam periodis postulare\naut circa stillicidia adfici aut in mancipii redhibitione sudare?\nsed ad propositum. et quoniam orationis tam\nornatus quam perspicuitas aut in singulis verbis est aut in pluribus\npositus, quid separata, quid iuncta exigant, consideremus.\nquanquam enim rectissime traditum est, perspicuitatem\npropriis, ornatum translatis verbis magis egere, sciamus nihil ornatum\nesse quod sit improprium.\nsed cum idem frequentissime plura significent (quod συνωνυμία vocatur), iam sunt aliis alia\nhonestiora, sublimiora, nitidiora, iucundiora, vocaliora. nam\nut syllabae e litteris melius sonantibus clariores sunt, ita verba e\nsyllabis magis vocalia et, quo plus quodque spiritus habet, auditu\npulchrius. Et quod facit syllabarum, idem verborum\nquoque inter se copulatio, ut aliud alii iunctum melius sonet.\ndiversus tamen usus.\nnam rebus atrocibus verba etiam ipso auditu aspera magis\nconvenient. at universum quidem optima simplicium\ncreduntur, quae aut maxime exclamant aut sono sunt iucundissima.\net honesta quidem turpibus potiora semper nec sordidis\nunquam in oratione erudita locus.\nclara illa atque sublimia plerumque materiae modo discernenda\nsunt. quod alibi magnificum, tumidum alibi, et quae humilia\ncirca res magnas, apta circa minores videntur. ut autem in\noratione nitida notabile humilius verbum et velut macula, ita a sermone\ntenui sublime nitidumque discordat fitque corruptum, quia in plano\ntumet.\nquaedam non tam ratione quam sensu iudicantur, ut illud,\ncaesa iungebant\nfoedera porca, fecit elegans fictio nominis, quod\nsi fuisset porco, vile erat. at\nquibusdam ratio manifesta est. risimus , et merito nuper\npoetam, qui dixerat praetextam in cista mures rosere camilli.\n\nAt Vergilii miramur illud,\nsaepe exiguus mus.\nNam epitheton proprium effecit, ne plus exspectaremus, et\ncasus singularis magis decuit, et clausula ipsa unius syllabae non\nusitata addidit gratiam. imitatus est itaque utrumque\nHoratius, nascetur\nridiculus mus.\nnec augenda semper oratio sed summittenda nonnunquam est.\nvim rebus aliquando verborum ipsa humilitas adfert.\nan , cum dicet in Pisonem Cicero, cum tibi tota cognatio serraco advehatur,\nincidisse videtur in sordidum nomen, non eo contemptum hominis, quem\ndestructum volebat, auxisse? et alibi, caput opponis, cum eo coruscans.\nunde interim gratus fit iocis decor, qualis est ille apud M. Tullium\npusio , qui cum maiore sorore\ncubitabat, et, Flavius , qui\ncornicum oculos confixit, et pro Milone illud Heus tu Rufio, et Erucius\nAntoniaster.\nid tamen in declamatoribus est\nnotabilius laudarique me puero solebat, da\npatri panem; et in eodem, etiam\ncanem pascis.\nres quidem praecipue in scholis anceps et\nfrequenter causa risus, nunc utique, cum haec exercitatio procul a\nveritate seiuncta laboret incredibili verborum fastidio ac sibi magnam\npartem sermonis absciderit.\ncum sint autem verba propria, ficta, translata, propriis\ndignitatem dat antiquitas. namque et sanctiorem et magis\nadmirabilem faciunt orationem, quibus non quilibet fuerit usurus, eoque\nornamento acerrimi iudicii P. Vergilius unice est usus.\nolli enim et quianam et moerus\net pone et pellacia\naspergunt\nillam, quae etiam in picturis est gratissima, vetustatis inimitabilem\narti auctoritatem. sed utendum modo, nec ex ultimis teneris\nrepetenda. satis est vetus quaeso;\nquid necesse est quaiso\ndicere? oppido quidem usi sunt paulum tempore nostro\nsuperiores, vereor, ut iam nos ferat quisquam; certe antegerio, cuius eadem significatio est, nemo nisi ambitiosus\nutetur.\naerumnosum quid opus est? tanquam parum sit, si dicatur\nquid horridum. reor\ntolerabile, autumo tragicum, prolem\ndicere inusitatum est,\nprosapiam insulsum. quid multa? totus prope mutatus\nest sermo.\nquaedam tamen adhuc vetera vetustate ipsa\ngratius nitent, quaedam et necessario interim sumuntur, ut nuncupare et fari; multa\nalia etiam audentius inseri possunt sed ita demum, si non appareat\nadfectatio, in quam mirifice Vergilius: Corinthiorum amator iste verborum,\nThucydides Britannus, Atticae febris, tau Gallicum, al, min, et sil ut male\nelisit;\nita omnia ista verba miscuit\nfratri. Cimber hic fuit,\na quo fratrem necatum hoc Ciceronis dicto notatum est, germanum Cimber occidit.\n\nnec minus noto Sallustius epigrammate incessitur:\net verba antiqui multum furate CatonisCrispe, Iugurthinae conditor historiae.\nodiosa cura; nam et cuilibet facilis et hoc pessima, quod eius studiosus non verba\nrebus aptabit, sed res extrinsecus arcesset, quibus haec verba\nconveniant. fingere , ut primo libro dixi, Graecis magis\nconcessum est, qui sonis etiam quibusdam et adfectibus non dubitaverunt\nnomina aptare, non alia libertate quam qua illi primi homines rebus\nappellationes dederunt.\nnostri autem in iungendo aut in derivando paulum aliquid ausi vix in hoc satis recipiuntur.\nnam memini iuvenis admodum inter Pomponium ac Senecam\netiam praefationibus esse tractatum, an gradus\neliminat in tragoedia dici oportuisset. at veteres\nne expectorat quidem timuerunt; et sane eiusdem\nnotae est exanimat.\nat tractu et declinatione talia sunt, qualia apud Ciceronem\nbeatitas et beatitudo; quae dura quidem sentit esse, verumtamen usu putat\nposse molliri. nec a verbis modo, sed a nominibus quoque\nderivata sunt quaedam, ut a Cicerone sullaturit ab Asinio fimbriatum et figulatum .\nmulta ex Graeco format nova ac plurima a Verginio Flavo, quorum dura quaedam admodum videntur,\nut queens\net essentia; quae cur tantopere aspernemur nihil video, nisi quod\niniqui iudices adversus nos sumus ideoque paupertate sermonis laboramus.\nquaedam tamen perdurant.\nnam et quae vetera nunc sunt, fuerunt olim nova, et quaedam\nsunt in usu perquam recentia, ut Messala primus reatum, munerarium Augustus primus dixerunt. piraticam quoque ut musicam et fabricam dici\nadhuc vetabant mei praeceptores. favorem et urbanum Cicero nova credit. nam et in epistola ad\nBrutum eum , inquit, amorem et eum, ut hoc verbo utar, fauorem in\nconsilium advocabo.\net ad Appium Pulchrum, te ,\nhominem non solum sapientem verum etiam, ut nunc loquimur, urbanum.\n\nidem putat a Terentio primum dictum esse obsequium, Caecilius a Sisenna albente caelo. cervicem\nvidetur\nHortensius primus dixisse, nam veteres pluraliter appellabant.\naudendum itaque; neque enim accedo Celso, qui ab oratore\nverba fingi vetat. nam ,\ncum sint eorum alia (ut dicit Cicero) nativa, id est, quae significata\nsunt primo sensu, alia reperta, quae ex his facta sunt, ut iam nobis\nponere alia, quam quae illi rudes homines primique fecerunt, fas non\nsit, at derivare, flectere, coniungere, quod natis postea concessum est,\nquando desiit licere? sed , si quid periculosius finxisse\nvidebimur, quibusdam remediis praemuniendum O. est: ut ita dicam, Si licet dicere, Quodam modo,\nPermittite mihi sic uti.\nquod idem etiam in iis,\nquae licentius translata erunt, proderit, nihilque non tuto dici potest,\nin quo non falli iudicium nostrum sollicitudine ipsa manifestum erit.\nqua de re Graecum illud elegantissimum est, quo\npraecipitur προεπιπλήσσειν τῇ\nὑπερβολῇ.\ntranslata probari nisi in contextu sermonis non possunt. itaque de singulis verbis satis\ndictum, quae, ut alio loco ostendi, per se nullam virtutem habent.\nsed ne inornata sunt quidem, nisi cum sunt infra rei, de\nqua loquendum est, dignitatem, excepto si obscena nudis nominibus\nenuntientur.\nquod viderint, qui non putant esse vitanda, quia nec sit vox\nulla natura turpis et, si qua est rei deformitas, alia quoque\nappellatione quacunque ad intellectum eundem nihilominus perveniat.\nego Romani pudoris more contentus, ut iam respondi\ntalibus, verecundiam silentio vindicabo.\niam hinc igitur ad rationem sermonis coniuncti transeamus.\ncuius ornatus in haec duo prima dividitur, quam\nconcipiamus elocutionem, quo modo efferamus. nam primum est,\nut liqueat, augere quid velimus an minuere, concitate dicere an\nmoderate, laete an severe, abundanter an presse, aspere an leniter,\nmagnifice an subtiliter, graviter an urbane. tum ,\nquo translationum genere, quibus figuris, qualibus\nsententiis, quo modo, qua postremo collocatione id, quod intendimus,\nefficere possimus. ceterum dicturus, quibus ornetur oratio,\nprius ea, quae sunt huic contraria laudi, attingam; nam prima virtus est\nvitio carere.\nigitur ante omnia ne speremus ornatam orationem fore, quae\nprobabilis non erit. Probabile autem Cicero id\ngenus dicit, quod non nimis est comptum. Non quia comi expolirique non debeat (nam et haec\nornatus pars est) sed quia vitium est ubique quod nimium est.\nitaque vult esse auctoritatem in verbis, sententias vel graves\nvel aptas opinionibus hominum ac moribus. his enim salvis,\nlicet assumere ea quibus illustrem fieri orationem putat, delecta,\ntranslata, superlata, ad nomen adiuncta, duplicata et idem significantia\natque ab ipsa actione atque ab imitatione rerum non abhorrentia.\nsed quoniam vitia prius demonstrare aggressi sumus, ab hoc\ninitium sit, quod\nκακέμφατον vocatur, sive mala\nconsuetudine in obscenum intellectum sermo detortus est (ut ductare exercitus et patrare\nbella, apud Sallustium dicta sancte et antique ridentibus, si\ndis placet; quam culpam non scribentium quidem iudico sed legentium,\ntamen vitandam, quatenus verba honesta moribus perdidimus, et\nvincentibus iam vitiis cedendum est) sive\niunctura deformiter sonat, ut, si cum hominibus notis\nloqui nos dicimus, nisi hoc ipsum hominibus medium sit, in praefanda\nvidemur incidere, quia ultima prioris syllabae littera, quae exprimi\nnisi labris coeuntibus non potest, aut intersistere nos indecentissime\ncogit aut continuata cum insequente in naturam eius corrumpitur.\naliaeque coniunctiones aliquid simile faciunt, quas persequi\nlibenter est in eo vitio, quod vitandum dicimus, commorantis.\nsed divisio quoque adfert eandem iniuriam pudori, ut si\nintercapedinis nominativo casu quis utatur.\nnec scripto modo id accidit, sed etiam sensu plerique obscene\nintelligere, nisi caveris, cupiunt (ut apud Ovidium quaeque\n\nlatent meliora putat ) et\nex verbis, quae longissime ab obscenitate absunt, occasionem\nturpitudinis rapere. siquidem Celsus κακέμφατον apud Vergilium putat: incipiunt agitata tumescere.\nQuod si recipias, nihil loqui tutum est.\ndeformitati proximum est humilitatis vitium, ταπείνωσιν vocant, qua rei magnitudo vel\ndignitas minuitur: ut saxea est verruca in\nsummo montis vertice.\ncui natura contrarium, sed\nerrore par est, parvis dare excedentia modum\nnomina, nisi cum ex industria risus inde captatur. itaque nec\nparricidam nequam dixeris hominem nec deditum\nforte meretrici nefarium; quia alterum parum,\nalterum nimium est. proinde quaedam hebes,\nsordida, ieiuna, tristis, ingrata, vilis oratio est; quae vitia\nfacillime fient manifesta contrariis virtutibus. nam primum\nacuto, secundum nitido, tertium copioso, deinceps hilari, iucundo,\naccurato diversum est.\nvitari debet et μείωσις, cum sermoni deest aliquid, quo\nminus plenus sit; quanquam id obscurae potius quam inornatae orationis\nest vitium. sed hoc quoque, cum a prudentibus fit, schema\ndici solet, sicut ταυτολογία id est\neiusdem verbi aut sermonis iteratio. haec enim,\nquanquam non magnopere a summis auctoribus vitata, interim vitium videri\npotest, in quod saepe incidit etiam Cicero securus tam parvae\nobservationis, sicut hoc loco, non solum\nigitur illud iudicium iudicii simile, iudices, non fuit.\n\ninterim mutato nomine ἐπανάλημψις dicitur, atque est et ipsum inter schemata;\nquorum exempla illo loco quaerenda, quo virtutes erunt.\npeior hac ὁμοείδεια, quae\nnulla varietatis gratia levat taedium atque est tota coloris unius, qua\nmaxime deprehenditur carens arte oratio; eaque et in sententiis et in\nfiguris et in compositione longe non animis solum\nsed etiam auribus est ingratissima. vitanda etiam\nμακρολογία,\nid est longior quam oportet sermo: ut apud T. Livium, legati non impetrata pace retro domum, unde\nvenerant, abierunt.\nsed huic vicina periphrasis\nvirtus habetur. est et πλεονασμὸς vitium, cum supervacuis verbis oratio\noneratur: ego oculis meis vidi; sat\nest enim vidi.\nemendavit hoc etiam urbane in Hirtio Cicero, cui sapasim cum\ndeclamans filium a matre decem mensibus in utero\nlatum esse dixisset, quid ?\naliae, inquit, in perula\n\nsolent ferre?\nnonnunquam tamen illud\ngenus, cuius exemplum priore loco posui, adfirmationis gratia adhibetur:\nvocemque his\nauribus hausi.\nat vitium erit, quotiens otiosum fuerit et supererit, non cum\nadiicietur. est etiam, quae περιεργία vocatur, supervacua, ut sic dixerim,\noperositas, ut a diligenti curiosus et a religion superstitio distat.\natque , ut semel finiam, verbum omne, quod neque\nintellectum adiuvat neque ornatum, vitiosum dici potest.\nκακόζηλον id est mala adfectatio, per\nomne dicendi genus peccat. nam et tumida et pusilla et\npraedulcia et abundantia et arcessita et exultantia sub idem nomen cadunt. denique\nκακόζηλον vocatur, quidquid est ultra\nvirtutem, quotiens ingenium iudicio caret et specie boni fallitur,\nomnium in eloquentia vitiorum pessimum. nam cetera parum\nvitantur, hoc petitur.\nest autem totum in elocutione. nam rerum vitia sunt\nstultum, commune, contrarium, supervacuum; corrupta oratio in verbis\nmaxime impropriis, redundantibus, comprehensione obscura compositione\nfracta, vocum similium aut ambiguarum puerili captatione consistit.\nest autem omne κακόζηλον\nutique falsum, etiamsi non omne falsum κακόζηλον est enim quod dicitur aliter, quam se natura habet et quam\noportet et quam sat est. totidem autem generibus corrumpitur\noratio quot ornatur. sed de hac parte et in alio nobis opere\nplenius dictum est et in hoc saepe tractatur et adhuc spargetur omnibus\nlocis. loquentes enim de ornatu subinde, quae sint vitanda\nsimilia virtutibus vitia, dicemus.\nsunt inornata et haec: quod male dispositum est, id ἀνοικονόμητον, quod male figuratum, id\nἀσχημάτιστον quod male collocatum,\nid κακοσύνθετον vocant. sed\nde dispositione diximus; de figuris et compositione dicemus. Σαρδισμὸς quoque appellatur quaedam mixta\nex varia ratione linguarum oratio, ut si Atticis Dorica, Ionica, Aeolica\netiam dicta confundas. Cui simile vitium est apud\nnos,\nsi quis sublimia humilibus, vetera novis, poetica vulgaribus misceat.\nid enim tale monstrum, quale Horatius in prima parte\nlibri de arte poetica fingit: humano capiti cervicem pictor equinam iungere si velit, et cetera ex diversis\nnaturis subiiciat.\nornatum est, quod perspicuo ac probabili plus est.\neius primi sunt gradus in eo quod velis concipiendo et\nexprimendo, tertius, qui haec\nnitidiora faciat, quod proprie dixeris cultum. itaque\nἐνάργειαν cuius in praeceptis narrationis\nfeci mentionem, quia plus est evidentia vel, ut alii dicunt,\nrepraesentatio quam perspicuitas, et illud patet, hoc se quodam modo\nostendit, inter ornamenta ponamus.\nmagna virtus est res de quibus loquimur dare atque, ut cerni\nvideantur, enuntiare. non enim satis efficit neque, ut debet,\nplene dominatur oratio, si usque ad aures valet atque ea sibi iudex, de\nquibus cognoscit, narrari credit, non exprimi et oculis mentis ostendi.\nsed quoniam pluribus modis accipi solet non equidem in omnes\neam particulas secabo, quarum ambitiose a quibusdam\nnumerus augetur, sed maxime necessarias attingam. est igitur\nunum genus, quo tota rerum imago quodammodo verbis depingitur: constitit in digitos\nextemplo arrectus uterque et cetera, quae nobis\nillam pugilum congredientium faciem ita ostendunt, ut non clarior futura\nfuerit spectantibus.\nplurimum in hoc genere sicut in ceteris eminet Cicero.\nan quisquam tam procul a concipiendis imaginibus rerum\nabest, ut non, cum illa in Verrem legit, stetit soleatus praetor populi Romani cum pallio\npurpureo tunicaque talari muliercula nixus in litore, non\nsolum ipsos intueri videatur et locum et habitum, sed quaedam etiam ex\niis, quae dicta non sunt, sibi ipse adstruat?\nego certe mihi cernere videor et vultum et oculos et deformes\nutriusque blanditias et eorum qui aderant tacitam aversationem ac\ntimidam verecundiam.\ninterim ex pluribus efficitur illa quam conamur exprimere\nfacies, ut est apud eundem (namque ad omnium ornandi virtutum exemplum\nvel unus sufficit) in descriptione convivii luxuriosi: videbar videre alios intrantes, alios\nautem exeuntes, quosdam ex vino vacillantes, quosdam\nhesterna ex potatione oscitantes. humus erat immunda, lutulenta vino,\ncoronis languidulis et spinis cooperta piscium.\nquid plus videret qui intrasset? sic et urbium\ncaptarum crescit miseratio. sine dubio enim, qui dicit\nexpugnatam esse civitatem, complectitur omnia quaecunque talis fortuna\nrecipit, sed in adfectus minus penetrat brevis hic velut nuntius.\nat si aperias haec, quae verbo uno inclusa erant, apparebunt\neffusae per domus ac templa flammae et ruentium tectorum fragor et ex\ndiversis clamoribus unus quidam sonus, aliorum fuga incerta, alii\nextremo complexu suorum cohaerentes et infantium feminarumque ploratus\net male usque in illum diem servati fato senes;\ntum illa profanorum sacrorumque direptio, efferentium praedas\nrepetentiumque discursus et acti ante suum quisque praedonem catenati et\nconata retinere infantem suum mater et, sicubi maius lucrum est, pugna\ninter victores. licet enim haec omnia,\nut dixi, complectatur eversio, minus est tamen totum dicere quam omnia.\nconsequemur autem, ut manifesta sint, si fuerint\nveri similia; et licebit etiam falso adfingere quidquid fieri solet. continget eadem claritas etiam ex\naccidentibus: mihi\nfrigidus horror membra quatit,\ngelidusque coit formidine sanguis.\n\net\net trepidae mares pressere ad pectora natos.\nAtque huius summae, iudicio quidem meo,\nvirtutis facillima est via. naturam intueamur, hanc sequamur.\nomnis eloquentia circa opera vitae est, ad se refert\nquisque quae audit, et id facillime accipiunt animi, quod agnoscunt.\npraeclare vero ad inferendam rebus lucem repertae sunt\nsimilitudines; quarum aliae sunt, quae probationis gratia inter\nargumenta ponuntur, aliae ad exprimendam rerum imaginem compositae, quod\nest huius loci proprium: inde lupi ceu raptores atra in nebula.\net\navi similis, quae circum litora, circum\npiscosos scopulos humilis volat\naequora iuxta. Quo in genere id est praecipue\ncustodiendum,\nne id, quod similitudinis gratia adscivimus, aut obscurum sit aut\nignotum. debet enim, quod illustrandae alterius rei gratia\nassumitur, ipsum esse clarius eo quod illuminat.\nquare poetis quidem permittamus sane eiusmodi exempla:\nqualis ubi hibernam\nLyciam Xanthique fluenta deserit aut\nDelum maternam invisit Apollo. Non idem oratorem\ndecebit, ut occultis aperta demonstret.\nsed illud quoque, de quo in argumentis diximus, similitudinis\ngenus ornat orationem facitque sublimem, floridam, iucundam, mirabilem.\nnam quo quaeque longius petita est, hoc plus adfert\nnovitatis atque inexspectata magis est.\nilla vulgaria videntur et utilia tantum ad conciliandam fidem:\nut terram cultu, sic animum\ndisciplinis meliorem uberioremque fieri, et Vt medici abalienata\nmorbis membra praecidant, ita turpes ac perniciosos, etiamsi nobis\nsanguine cohaereant, amputandos.\niam sublimius illud\npro Archia; saxa atque solitudines voci\nrespondent, bestiae saepe immanes cantu flectuntur atque consistunt\net cetera.\nquod quidem genus a quibusdam declamatoria maxime licentia\ncorruptum est. nam et falsis utuntur nec illa iis, quibus\nsimilia videri volunt, applicant. quorum utrumque in his est, quae me iuvene ubique cantari solebant, magnorum fluminum navigabiles fontes sunt,\net generosioris arboris statim\nplanta cum fructu est.\nat omni autem parabole aut praecedit similitudo, res\nsequitur, aut praecedit res et similitudo sequitur. sed\ninterim libera et separata est; interim, quod longe optimum est, cum re,\ncuius est imago, connectitur, collatione invicem respondente, quod facit\nredditio contraria, quae ἀνταπόδοσις\ndicitur.\npraecedit similitudo illa, cuius modo feci mentionem: inde lupi ceu raptores atra in nebula.\nSequitur in primo Georgicon post longam de bellis civilibus atque\nexternis conquestionem: ut , cum carceribus sese effudere quadrigae,\naddunt in spatia; et frustra\nretinacula tendens fertur equis\nauriga, neque audit currus habenas. Sed hae sunt\nsine antapodosi.\nredditio autem illa rem utramque, quam comparat, velut\nsubiicit oculis et pariter ostendit. cuius praeclara apud\nVergilium multa reperio exempla, sed oratoriis potius utendum est.\ndicit Cicero pro Murena, ut aiunt in Graecis artificibus eos auloedos esse,\nqui citharoedi fieri non potuerint, sic apud nos videmus, qui\noratores evadere non\n\npotuerint, eos ad iuris studium devenire.\nillud pro eodem iam paene poetico spiritu, sed tamen cum sua\nredditione, quod est ad ornatum accommodatius: nam ut tempestates saepe certo aliquo caeli signo\ncommoventur, saepe improvisae nulla ex certa ratione obscura aliqua\nex causa concitantur, sic in hac comitiorum tempestate populari\nsaepe intelligas, quo signo commota sit, saepe ita obscura est, ut\nsine causa excitata videatur.\nsunt et illae breves,\nvagi per siluas ritu ferarum, et\nillud Ciceronis in Clodium, quo ex iudicio\nvelut ex incendio nudus effugit.\nquibus similia\npossunt cuicunque etiam ex cotidiano sermone succurrere. huic\nsubiacet virtus non solum aperte ponendi rem ante oculos, sed circumcise\natque velociter.\nac merito laudatur brevitas integra; sed ea minus praestat,\nquotiens nihil dicit, nisi quod necesse est ( βραχυλογίαν vocant, quae reddetur inter schemata), est\nvero pulcherrima, cum plura paucis complectimur, quale Sallustii est,\nMithridates corpore ingenti, perinde\narmatus.\nhoc male imitantes sequitur obscuritas.\nvicina praedictae sed amplior virtus est ἔμφασις,\naltiorem\npraebens intellectum quam quem verba per se ipsa declarant.\neius duae sunt species, altera, quae plus significat quam\ndicit, altera, quae etiam id quod non dicit.\nprior est et apud Homerum, cum Menelaus Graios in equum descendisse ait (nam verbo uno magnitudinem eius\nostendit), et apud Vergilium, demissum\nlapsi per funem; nam sic quoque altitudo demonstrata est.\nidem , Cyclopa cum iacuisse dixit per\nantrum, prodigiosum illud corpus spatio loci mensus est.\nsequens positum in voce aut omnino suppressa aut etiam\nabscisa. supprimitur vox, ut fecit pro Ligario Cicero: quodsi in hac tanta fortuna bonitas tanta\nnon esset, quam tu per te, per te inquam, obtines: intelligo, quid\nloquar.\ntacuit enim illud, quod nihilominus\naccipimus, non deesse homines, qui ad crudelitatem eum impellant.\nabsciditur per ἀποσιώπησιν quae, quoniam est figura, reddetur suo loco.\nest in vulgaribus quoque verbis emphasis: virum esse oportet, et homo est ille, et vivendum est.\nadeo similis est arti\nplerumque natura. non tamen satis eloquentiae est, ea, de\nquibus dicat, clare atque evidenter ostendere; sed\nsunt multi ac varii excolendae orationis modi.\nnam ipsa illa ἀφέλεια\nsimplex et inadfectata habet quendam purum, qualis etiam in feminis\namatur, ornatum, et sunt quaedam velut e tenui diligentia circa\nproprietatem significationemque munditiae. alia copia\nlocuples, alia floribus laeta.\nvirium non unum genus; nam, quidquid in suo genere satis\neffectum est, valet. praecipua tamen eius opera δείνωσις in exaggeranda indignitate et in\nceteris altitudo quaedam, φαντασία in\nconcipiendis visionibus, ἐξεργασία in\nefficiendo velut opere proposito, cui adiicitur ἐπεξεργασία repetitio probationis eiusdem et cumulus ex\nabundanti,\nἐνέργεια confinis his (est enim ab\nagendo dicta) et cuius propria sit virtus non esse, quae dicuntur,\notiosa. est et amarum quiddam, quod fere in contumelia est\npositum, quale Cassii: quid facies, cum in\nbona tua inuasero, hoc est, cum te docuero nescire maledicere?\n\net acre, ut illud Crassi, ego te consulem putem, cum tu me non putes\nsenatorem?\nsed vis oratoris omnis in augendo\nminuendoque consistit. Vtrique parti totidem modi,\nex quibus praecipuos attingemus; reliqui similes erunt; sunt autem\npositi in rebus et verbis.\nsed , quae sit rerum inventio ac ratio, tractavimus; nunc,\nquid elocutio attollat aut deprimat, dicendum.\nprima est igitur amplificandi vel minuendi species in ipso rei\nnomine: ut cum eum, qui sit caesus, occisum,\neum, qui sit improbus, latronem, contraque eum,\nqui pulsavit, attigisse, qui vulneravit, laesisse dicimus. utriusque pariter\nexemplum est pro M. Caelio: si vidua\nlibere, proterva petulanter, dives effuse, libidinosa meretricio\nmore viveret, adulterum ego putarem, si qui hanc paulo liberius\nsalutasset?\nnam et impudicam meretricem vocavit,\net eum, cui longus cum illa fuerat usus, liberius\nsalutasset.\nhoc genus increscit ac fit manifestius,\nsi ampliora verba cum ipsis nominibus, pro quibus ea posituri sumus,\nconferantur: ut Cicero in Verrem, non enim\nfurem sed ereptorem, non adulterum sed expugnatorem pudicitiae, non\nsacrilegum sed hostem sacrorum religionumque, non sicarium sed\n\n\ncrudelissimum carnificem\ncivium sociorumque in vestrum iudicium adduximus.\nillo enim modo ut sit multum, hoc etiam plus ut sit efficitur.\nquattuor tamen maxime generibus video constare\namplificationem, incremento, comparatione, ratiocinatione, congerie.\nincrementum est potentissimum, cum magna videntur etiam\nquae inferiora sunt. id aut uno gradu fit aut pluribus et\npervenit non modo ad summum sed interim quodammodo supra summum.\nomnibus his sufficit vel unum Ciceronis exemplum:\nfacinus est vincire civem Romanum, scelus\nverberare, prope parricidium necare: quid dicam in crucem tollere?\nnam et, si tantum verberatus esset, uno gradu\nincreverat, ponendo etiam id esse facinus, quod\nerat inferius;\net, si tantum occisus esset, per plures gradus ascenderat; cum vero\ndixerit, prope parricidium necare, supra quod\nnihil est, adiecit quid dicam in crucem\ntollere?\nita , cum id, quod maximum est, occupasset,\nnecesse erat in eo, quod ultra est, verba deficere.\nfit et aliter supra summum adiectio, ut apud Vergilium de\nLauso: quo pulchrior alternon fuit, excepto Laurentis corpore Turni.\nSummum est enim, quo pulchrior alter\nnon fuit; huic deinde aliquid\nsuperpositum.\ntertius quoque est modus, ad quem non per gradus itur et quod\nnon est plus maximo, sed quo nihil maius est; matrem tuam cecidisti. quid dicam\namplius?\nmatrem tuam cecidisti.\nnam et hoc augendi genus est tantum\naliquid efficere, ut non possit augeri.\ncrescit orati minus aperte, sed nescio an hoc ipso efficacius,\ncum citra distinctionem in contextu et cursu semper aliquid priore maius\ninsequitur: ut de vomitu in Antonium Cicero, in coetu vero populi Romani, negotium publicum\ngerens, magister equitum.\nsingula incrementum\nhabent. per se deforme vel non in coetu vomere, in coetu etiam non populi, populi etiam non Romani vel si nullum negotium ageret, vel si non publicum\nvel si non magister equitum.\nsed alius divideret haec et circa singulos gradus moraretur;\nhic in sublime etiam cucurrit et ad summum non pervenit nisu, sed impetu. verum ut haec\namplificatio in superiora tendit, ita, quae fit per comparationem,\nincrementum ex minoribus petit. augendo enim, quod est infra\nnecesse est extollat id quod supra positum est:\nut idem atque in eodem loco,\nsi hoc tibi inter cenam et in illis\nimmanibus poculis tuis accidisset, quis non turpe duceret?\nin coetu vero populi Romaniâ€”. Et in\nCatilinam: servi mehercules mei si me isto\npacto metuerent, ut te metuunt omnes cives tui, domum meam\nrelinquendam putarem.\ninterim proposito velut simili exemplo efficiendum est, ut sit\nmaius id quod a nobis exaggerandum est: ut idem pro Cluentio, cum\nexposuisset, Milesiam quandam a secundis heredibus pro abortu pecuniam\naccepisse, quanto est, inquit, Oppianicus in eadem iniuria maiore\nsupplicio dignus? siquidem ilia, cum suo corpori\nvim attulisset, se ipsa cruciavit; hic autem idem\nillud effecit per alieni corporis vim atque cruciatum.\nnec putet quisquam hoc, quanquam est simile illi ex argumentis\nloco, quo maiora ex minoribus colliguntur, idem esse. illic\nenim probatio petitur, hic amplificatio; sicut in Oppianico non id\nagitur hac comparatione, ut ille male fecerit sed ut peius.\nest tamen quanquam diversarum rerum quaedam vicinia.\nrepetam itaque hic quoque idem quo sum illic usus\nexemplum, sed non in eundem usum.\nnam hoc mihi ostendendum est, augendi\ngratia non tota modo totis, sed etiam partes partibus comparari: sicut\nhoc loco, an vero vir amplissimus P.\nScipio, pontifex maximus, Ti. Gracchum mediocriter labefactantem\nstatum rei publicae privatus interfecit: Catilinam orbem terrae\ncaede atque incendio vastare cupientem nos consules perferemus?\nhic et Catilina Graccho et status rei publicae orbi terrarum\net mediocris labefactatio caedi et incendiis et vastationi et privatus\nconsulibus comparatur; quae si quis dilatare velit, plenos singula locos\nhabent.\nquas dixi per ratiocinationem fieri amplificationes, viderimus\nan satis proprio verbo significaverim. nec sum in hoc\nsollicitus, dum res ipsa volentibus discere appareat. hoc sum\ntamen secutus, quod haec amplificatio alibi posita est alibi valet; ut\naliud crescat aliud augetur, inde ad id, quod extolli volumus, ratione\nducitur.\nobiecturus Antonio Cicero merum et vomitum, tu , inquit, istis\nfaucibus, istis lateribus, ista gladiatoria totius corporis\nfirmitate.\nquid fauces et latera ad ebrietatem?\nminime sunt otiosa; nam respicientes ad haec possumus\naestimare, quantum ille vini in Hippiae nuptiis\nexhauserit, quod ferre et concoquere non\nposset illa corporis gladiatoria firmitate. ergo , si ex alio\ncolligitur aliud, nec improprium nec inusitatum nomen est\nratiocinationis, ut quod ex eadem causa inter status quoque habeamus.\nsic et ex insequentibus amplificatio ducitur, siquidem tanta\nvis fuit vini erumpentis, ut non casum adferret aut voluntatem sed\nnecessitatem, ubi minime deceret, vomendi, et cibus non recens, ut\naccidere interim solet, redderetur, sed usque in posterum diem\nredundaret.\nidem hoc praestant, quae antecesserunt. nam cum\nAeolus a lunone rogatus cavum\nconversa cuspide montemimpulit in\nlatus, ac venti velut agmine facto ruunt, apparet, quanta sit\nfutura tempestas.\nquid ? cum res atrocissimas quasque in summam ipsi extulimus\ninvidiam elevamus consulto, quo graviora videantur quae secutura sunt,\nut a Cicerone factum est, cum illa diceret, levia sunt haec in hoc reo. metum\nvirgarum nauarchus nobilissimae ciuitatis pretio redemit:\nhumanum est. alias , ne securi feriretur,\npecuniam dedi: usitatam est.\nnonne usus est ratiocinatione, qua\ncolligerent audientes, quantum illud esset quod\ninferebatur, cui comparata haec viderentur humana atque usitata?\nsic quoque solet ex alio aliud augeri: ut cum Hannibalis\nbellicis laudibus ampliatur virtus Scipionis, et fortitudinem Gallorum\nGermanorumque miramur, quo sit maior C. Caesaris gloria.\nillud quoque est ex relatione ad aliquid, quod non eius rei\ngratia dictum videtur, amplificationis genus. non putant\nindignum Troiani principes, Graios Troianosque propter Helenae speciem\ntot mala tanto temporis spatio sustinere: quaenam igitur illa forma\ncredenda est? non enim hoc dicit Paris, qui rapuit, non\naliquis iuvenis aut unus e vulgo, sed senes et prudentissimi et Priamo\nassidentes.\nverum et ipse rex decennii bello exhaustus, amissis tot\nliberis, imminente summo discrimine, cui faciem illam, ex qua tot\nlacrimarum origo fluxisset, invisam atque abominandam esse oportebat, et\naudit haec et eam filiam appellans iuxta se locat et excusat etiam atque\nsibi esse malorum causam negat.\nnec mihi videtur in Symposio Plato, cum Alcibiadem confitentem\nde se, quid a Socrate pati voluerit, narrat, ut illum culparet, haec\ntradidisse, sed ut Socratis invictam continentiam ostenderet, quae\ncorrumpi speciosissimi hominis tam obvia voluntate\nnon posset.\nquin ex instrumento quoque heroum illorum magnitudo aestimanda\nnobis datur. huc pertinet clipeus Aiacis et Pelias Achillis.\nqua virtute egregie est usus in Cyclope Vergilius.\nnam quod illud corpus mente concipiam, cuius trunca manum pinus regit?\nQuid?\ncum vix loricam duo multiplicem connixi humeris\nferunt, quantus Demoleos, qui indutus ea cursu palantes Troas\nagebat? Quid? M. Tullius de M. Antonii luxuria tantum\nfingere saltem potuisset, quantum ostendit dicendo, conchyliatis Cn. Pompeii peristromatis servorum in\ncellis stratos lectos videres?\nconchyliata\nperistromata et Cn. Pompeii terunt servi in cellis: nihil dici potest\nultra, et necesse est tamen infinito plus in domino cogitare.\nest hoc simile illi, quod ἔμφασις dicitur; sed illa ex verbo, hoc ex re coniecturam\nfacit tantoque plus valet, quanto res ipsa verbis est firmior.\npotest adscribi amplificationi congeries\nquoque verborum ac sententiarum idem significantium. nam ,\netiamsi non per gradus ascendant, tamen velut acervo quodam adlevantur:\nquid enim tuus ille, Tubero, destrictus in\nacie Pharsalica gladius agebat? cuius latus ille mucro petebat? qui\nsensus erat armorum tuorum? quae tua mens, oculi, manus, ardor\nanimi? quid cupiebas? quid optabas ? Simile est hoc figurae,\nquam συναθροισμόν vocant; sed illic\nplurium rerum est congeries, hic unius multiplicatio. haec\netiam crescere solet verbis omnibus altius atque altius insurgentibus:\naderat ianitor carceris, carnifex\npraetoris, mors terrorque sociorum et civim Romanorum, victor\nSextius. 28 Eadem fere est ratio minuendi. nam\ntotidem sunt ascendentibus quot descendentibus gradus.\nideoque uno ero exemplo contentus eius loci, quo Cicero\nde oratione Rulli haec dicit: pauci tamen\nqui proximi adstiterant, nescio quid illum de lege agraria voluisse\ndicere suspicabantur.\nquod si ad intellectum\nreferas, minutio est, si ad obscuritatem, incrementum.\nscio posse videri quibusdam speciem amplificationis hyperbolen\nquoque, nam et haec in utramque partem valet; sed\nquia excedit hoc nomen in tropos, differenda est. quos\ncontinuo subiungerem, nisi esset a ceteris separata ratio dicendi, quae constat non propriis sed translatis\n. Demus ergo breviter hoc\ndesiderio iam paene publico, ne omittamus eum, quem plerique praecipuum\nac paene solum putant orationis ornatum.\nsententiam veteres, quod animo sensissent, vocaverunt.\nid cum est apud oratores frequentissimum, tum etiam in\nusu cotidiano quasdam reliquias habet; nam et iuraturi ex animo nostri sententia et gratulantes ex sententia dicimus. non raro tamen\net sic locuti sunt, ut sensa sua dicerent; nam\nsensus corporis videbantur.\nsed consuetudo iam tenuit, ut mente concepta sensus vocaremus,\nlumina autem praecipueque in clausulis posita sententias; quae minus celebratae apud antiquos nostris\ntemporibus modo carent. ideoque mihi et de generibus earum et\nde usu arbitror pauca dicenda. antiquissimae sunt,\nquae proprie, quamvis omnibus idem nomen sit, sententiae vocantur, quas\nGraeci excedit, B: excidit, A.\n\nγνώμας\nappellant; utrumque autem nomen ex eo acceperunt, quod similes sunt\nconsiliis aut decretis. est autem haec vox universalis, quae\netiam citra complexum causae possit esse laudabilis, interim ad rem\ntantum relata, ut nihil est tam populare\nquam bonitas, interim ad personam, quale est Afri Domitii,\nprinceps, qui vult omnia scire, necesse\nhabet multa ignoscere.\nhanc quidam partem enthymematis, quidam initium aut clausulam\nepichirematis esse dixerunt; et est aliquando, non tamen semper.\nillud verius esse eam aliquando simplicem, ut ea, quae\nsupra dixi, aliquando ratione subiecta: nam in omni certamine, qui opulentior est, etiamsi\naccipit iniuriam, tamen, quia plus potest, facere videtur;\nnonnumquam duplicem:\nobsequium amicos, veritas odium parit.\nsunt etiam, qui decem genera fecerint, sed eo modo, quo fieri vel plura possunt, per\ninterrogationem, per comparationem, infitiationem, similitudinem, admirationem, et cetera huiusmodi; per omnes enim\nfiguras tractari potest. illud notabile ex diversis: mors misera non est, aditus\nad mortem est miser. Ac rectae quidem sunt tales:\ntam deest avaro, quod\nhabet, quam quod non habet. Sed maiorem vim\naccipiunt et mutatione figurae, ut usque adeone mori miserum est?\nacrius hoc enim quam per se, mors misera\nnon est.\net translatione a communi ad proprium;\nnam, cum sit rectum, nocere facile est,\nprodesse difficile, vehementius apud Ovidium Medea dicit,\nservare potui;\nperdere an possim, rogas? Vertit ad personam\nCicero:\nnihil habet, Caesar, nec fortuna tua maius\nquam ut possis, nec natura melius quam ut velis servare quam\nplurimos. ita , quae erant rerum, propria fecit\nhominis. in hoc genere custodiendum est et id, quod ubique,\nne crebrae sint, ne palam falsae (quales frequenter ab iis dicuntur, qui haec καθολικὰ\nvocant, et, quidquid pro causa videtur, quasi indubitatum pronuntiant),\net ne passim et a quocunque dicantur.\nmagis enim decet eos, in quibus est auctoritas, ut rei pondus\netiam persona confirmet. quis enim ferat puerum aut\nadolescentulum aut etiam ignobilem, si iudicet in dicendo et quodammodo\npraecipiat?\nenthymema quoque est omne quod mente concepimus; proprie tamen\ndicitur, quae est sententia ex contrariis, propterea quod eminere inter\nceteras videtur, ut Homerus poeta, urbs Roma. de hoc in\nargumentis satis dictum est. non semper autem ad probationem\nadhibetur sed aliquando ad ornatum:\nquorum igitur impunitas, Caesar, tuae\nclementiae laus est, eorum te ipsorum ad crudelitatem acuet oratio?\nnon quia sit ratio dissimilis, sed quia iam per\nalia, ut id iniustum appareret, effectum erat;\net addita in clausula est epiphonematis modo non tam probatio quam\nextrema quasi insultatio. est enim epiphonema rei narratae\nvel probatae summa acclamatio: tantae molis erat Romanam condere gentem!\n\nfacere enim probus\nadolescens periculose quam perpeti\n\nturpiter maluit.\nest et, quod appellatur a novis noema qua voce omnis\nintellectus accipi potest; sed hoc nomine donarunt ea quae non dicunt,\nuerum intelligi volunt: ut in eum, quem saepius a ludo redemerat soror,\nagentem cum ea talionis, quod ei pollicem dormienti recidisset, eras dignus, ut haberes integram manum,\nsic enim auditur ut depugnares.\nvocatur aliquid et clausula; quae, si est quod conclusionem\ndicimus, et recta et quibusdam in partibus necessaria est: quare prius de vestro facto fateamini\nnecesse est, quam Ligarii culpam ullam reprehendatis.\n\nsed nunc aliud volunt, ut omnis locus, omnis sensus\nin fine sermonis feriat aurem.\nturpe autem ac prope nefas ducunt, respirare ullo loco, qui\nacclamationem non petierit. inde minuti corruptique sensiculi\net extra rem petiti; neque enim possunt tam multae bonae sententiae\nesse, quam necesse est multae sint clausulae.\niam haec magis nova sententiarum genera. ex inopinato: ut\ndixit Vibius Crispus in eum, qui, cum loricatus in foro ambularet,\npraetendebat id se metu facere, quis tibi sic timere permisit?\net\ninsigniter Africanus apud Neronem de morte matris, rogant te, Caesar, Galliae tuae, ut felicitatem tuam\nfortiter feras.\nsunt et alio relata:\nut Afer Domitius, cum Cloatillam defenderet, cui obiectum crimen, quod\nvirum qui inter rebellantes fuerat sepelisset, remiserat Claudius, in\nepilogo filios eius adloquens, matrem\ntamen, inquit, pueri sepelitote.\net aliunde petita, id est in alium locum ex alio translata.\npro Spatale Crispus, quam qui heredem amator instituerat\ndecessit, cum haberet annos duodeviginti, hominem divinum, qui sibi indulsit.\nfacit quasdam sententias sola geminatio, qualis est Senecae in\neo scripto, quod Nero ad senatum misit occisa matre, cum se periclitatum\nvideri vellet: salvum me esse adhuc nec\ncredo nec gaudeo.\nmelior , cum ex contrariis valet:\nhabeo quem fugiam; quem sequar non\nhabeo. quid , quod miser, cum loqui non posset, lacere\nnon poterat?\nea vero fit pulcherrima, cum aliqua comparatione clarescit.\nTrachalus contra Spatalen: placet hoc ergo, leges, diligentissimae pudoris\ncustodes, decimas uxoribus dari, quartas meretricibus?\nsed horum quidem generum et bonae dici possunt et malae.\nillae semper vitiosae ut a verbo: patres conscripti, sic enim incipiendum est mihi, ut\nmemineritis patrum.\npeius adhuc, quo magis falsum\nest et longius petitum, contra eandem sororem gladiatoris, cuius modo\nfeci mentionem, ad digitum pugnavi.\nest etiam generis eiusdem, nescio an vitiosissimum, quotiens\nverborum ambiguitas cum rerum falsa quadam similitudine iungitur.\nclarum actorem iuvenis audivi, cum lecta in capite cuiusdam\nossa sententiae gratia tenenda matri dedisset: infelicissima femina, nondum extulisti filium et iam\nossa legisti.\nad hoc plerique minimis etiam inventiunculis gaudent, quae\nexcussae risum habent, inventae facie ingenii blandiuntur.\nde eo, qui naufragus et ante agrorum sterilitate\nvexatus in scholis fingitur se suspendisse: quem neque terra recipit nec mare, pendeat.\n\nhuic simile in illo,\nde quo supra dixi, cui pater sua membra laceranti venenum dedit: qui haec edit, debet hoc bibere.\n\net in luxuriosum, qui ἀποκαρτέρησιν simulasse dicitur: necte laqueum, habes, quod faucibus\n\ntuis irascaris; sume venenum,\ndecet luxuriosum bibendo mori.\nalia vana, ut suadentis purpuratis, ut Alexandrum Babylonis\nincendio sepeliant, Alexandrum sepelio;\nhoc quisquam spectabit a tecto? quasi vero id sit in re tota\nindignissimum. alia nimia ut de Germanis dicentem quendam\naudivi, caput nescio ubi impositum;\net de viro forti, bella umbone propellit.\n\nsed finis non erit,\nsi singulas corruptorum persequar formas. illud potius, quod\nest magis necessarium. duae sunt diversae opiniones, aliorum\nsententias solas paene spectantium, aliorum omnino damnantium; quorum\nmihi neutrum admodum placet. densitas earum obstat invicem;\nut in satis omnibus fructibusque arborum nihil ad iustam magnitudinem\nadolescere potest, quod loco in quem crescat caret, nec pictura, in qua\nnihil circumlitum est, eminet;â€” ideoque artifices etiam, cum plura in\nunam tabulam opera contulerunt, spatiis distinguunt, ne umbrae in\ncorpora cadant.\nfacit res eadem concisam quoque orationem; subsistit enim\nomnis sententia, ideoque post eam utique aliud est initium.\nunde soluta fere oratio et e\nsingulis non membris sed frustis collata structura caret, cum illa\nrotunda et undique circumcisa insistere invicem\nnequeant. praeter hoc etiam color ipse dicendi quamlibet\nclaris, multis tamen ac variis velut maculis conspergitur.\nporro , ut adfert lumen clavus purpurae in loco insertus,\nita certe neminem deceat intertexta\npluribus notis vestis. quare ,\nlicet haec et nitere et aliquatenus exstare videantur, tamen et lumina\nilla non flammae, sed scintillis inter fumum emicantibus similia dixeris\n(quae ne apparent quidem, ubi tota lucet oratio, ut in sole sidera ipsa\ndesinunt cerni); et, quae crebris parvisque conatibus se attollunt,\ninaequalia tantum et velut confragosa nec admirationem consequuntur\neminentium et planorum gratiam perdunt.\nhoc quoque accedit quod solas captanti sententias multas\ndicere necesse est leves, frigidas, ineptas. non enim potest\nesse dilectus, ubi numero laboratur. itaque videas et\ndivisionem pro sententia poni et argumentum; sit tantum in clausula nec\nmale pronuntietur. occidisti uxorem ipse adulter;\nnon ferrem te, etiamsi repudiasses, divisio est.\nvis scire, venenum esse amatorium?\nviveret homo, nisi illud bibisset, argumentum\nest. Nec multas plerique sententias dicunt, sed\nomnia tanquam sententias.\nhuic quibusdam contrarium studium, qui fugiunt ac reformidant\nomnem hanc in dicendo voluptatem, nihil probantes nisi planum et humile\net sine conatu. ita , dum timent, ne aliquando cadant, semper\niacent. quod enim tantum in sententia bona crimen est?\nnon causae prodest? non iudicem movet? non dicentem\ncommendat?\nest quoddam genus, quo veteres non utebantur. ad\nquam usque nos vocatis vetustatem? nam si illam extremam,\nmulta Demosthenes, quae ante eum nemo. quomodo potest probare\nCiceronem, qui nihil putet ex Catone Gracchisque mutandum?\nsed ante hos simplicior adhuc ratio loquendi fuit.\nego vero haec lumina orationis velut oculos quosdam esse\neloquentiae credo. sed neque oculos esse toto corpore velim,\nne cetera membra officium suum perdant; et, si necesse sit, veterem\nillum horrorem dicendi malim quam istam novam licentiam. sed\npatet media quaedam via, sicut in cultu victuque accessit aliquis citra\nreprehensionem nitor. quare , sicut possumus, adiiciamus\nvirtutibus; prius tamen sit vitiis carere, ne, dum\nvolumus esse meliores veteribus, simus tantum dissimiles.\nreddam nunc, quam proximam partem dixeram esse de tropis, quos\nmodos clarissimi nostrorum auctores vocant. horum tradere\npraecepta et grammatici solent. sed a me, cum de illorum\nofficio loquerer, dilata pars haec est, quia de ornatu orationis gravior\nvidebatur locus et maiori operi reservandus.\ntropus est verbi vel sermonis a propria significatione id\naliam cum virtute mutatio. circa quem inexplicabilis et\ngrammaticis inter ipsos et philosophis pugna est, quae sint genera, quae\nspecies, qui numerus, quis cuique subiiciatur.\nnos omissis, quae nihil ad instruendum oratorem pertinent,\ncauillationibus, necessarios maxime atque id usum receptos exsequemur,\nhaec modo id his adnotasse contenti, quosdam gratia significationis\nquosdam decoris assumi, et esse alios id verbis propriis alios id\ntralatis, vertique formas non verborum modo sed et sensuum et\ncompositionis.\nquare mihi videntur errasse, qui non alios crediderunt tropos,\nquam id quibus verbum pro verbo poneretur. neque illud ignoro, id iisdem fere, qui significandi gratia\nadhibentur, esse et ornatum; sed non idem accidet contra, eruntque\nquidam tantum ad speciem accommodati.\nincipiamus igitur ab eo, qui cum frequentissimus est tum longe\npulcherrimus, translatione dico, quae μεταφορά Graece vocatur. quae quidem cum ita\nest ab ipsa nobis concessa natura, ut indocti quoque ac non sentientes\nea frequenter utantur, tum ita iucunda atque nitida, ut id oratione\nquamlibet clara proprio tamen lumine eluceat.\nneque enim vulgaris esse neque humilis nec insuavis apte ac recte modo adscita potest.\ncopiam quoque sermonis auget permutando aut mutuando quae\nnon habet, quodque est difficillimum, praestat ne ulli rei nomen deesse\nvideatur. transfertur ergo nomen aut verbum ex eo loco id quo\nproprium est, id eum id quo aut proprium deest aut translatum proprio\nmelius est. id facimus,\naut quia necesse est aut quia significantius est aut (ut dixi) quia\ndecentius. ubi nihil horum praestabit, quod transferetur,\nimproprium erit. necessitate rustici gemmam id vitibus (quid enim dicerent aliud?), et sitire segetes et fructus\nlaborare; necessitate nos durum hominem\naut asperum; non enim proprium erat, quod\ndaremus his adfectibus, nomen.\niamincensum ira et inflammatum\n\ncupiditate et lapsum errore\nsignificandi gratia; nihil enim horum suis verbis quam his arcessitis\nmagis proprium erit. illa ad ornatum, lumen orationis et generis claritatem\net contionum procellas et eloquentiae fulmina, ut Cicero pro Milone Clodium fontem gloriae eius vocat et alio loco segetem ac materiem.\nquaedam etiam parum speciosa dictu per hanc explicantur:\nhoc faciunt, nimio\nne luxu obtunsior usus sit genitali\narvo et sulcos oblimet inertes. | totum autem\nmetaphora brevior est similitudo, eoque distat, quod illa comparatur rei\nquam volumus exprimere, haec pro ipsa re dicitur.\ncomparatio est, cum dico fecisse quid hominem ut leonem; translatio, cum dico de homine, leo est.\nhuius vis omnis quadruplex\nmaxime videtur: cum id rebus animalibus aliud pro alio ponitur, ut de\nagitatore, gubernator\nmagna contorsit equum vi; aut ut Livius Scipionem a\nCatone adlatrari solitum refert.\ninanima pro aliis generis eiusdem sumuntur, ut: classique immittit habenas;\n\naut pro rebus animalibus inanima,\nferron an fato moerus Argivom\noccidit? aut contra: sedet inscius alto accipiens sonitum saxi de uertice pastor.\nPraecipueque ex his oritur mira sublimitas,\nquae audaci et proxime periculum translatione tolluntur, cum rebus sensu\ncarentibus actum quendam et animos damus, qualis est pontem indignatus Araxes,\net illa Ciceronis,\nquid enim tuus ille, Tubero, destrictus id\nacie Pharsalica gladius agebat? cuius latus ille mucro\npetebat? qui sensus erat armorum tuorum? duplicatur\ninterim haec virtus, ut apud Vergilium, ferrumque armare veneno. Nam et\nveneno armare et ferrum armare translatio\nest. secantur haec id plures species :\nut a rationali ad rationale et item de irrationalibus, et haec invicem,\nquibus similis ratio est, et a toto et a partibus. sed iam\nnon pueris praecipimus, ut accepto genere species intelligere non\npossint.\nut modicus autem atque opportunus eius usus illustrat orationem, ita frequens et obscurat et\ntaedio complet, continuus vero id allegorias et aenigmata exit.\nsunt etiam quaedam et humiles translationes, ut id de quo\nmodo dixi, saxea est verruca, et\nsordidae.\nnon enim, si Cicero recte sentinam rei\npublicae dixit, foeditatem hominum significans, idcirco probem\nillud quoque veteris oratoris, persecuisti\nrei publicae vomicas.\noptimeque Cicero demonstrat\ncavendum, ne sit deformis translatio, (qualis est—nam ipsis eius utar\nexemplis— castratam morte Africani rem\npublicam, et stercus curiae\nGlauciam ) ne nimio maior aut,\nquod saepius accidit, minor, ne dissimilis. quorum exempla\nnimium frequenter deprehendet, qui scierit haec vitia esse.\nsed copia quoque modum egressa vitiosa est, praecipue id\neadem specie.\nsunt et durae, id est a longinqua similitudine ductae, ut capitis nives et Iuppiter hibernas cana nive conspuit Alpes.\n\nin illo vero plurimum erroris, quod\nea, quae poetis, qui et omnia ad voluptatem referunt et plurima vertere\netiam ipsa metri necessitate coguntur, permissa sunt, convenire quidam\netiam prosae putant.\nat ego id agendo nec pastorem populi\nauctore Homero dixerim, nec volucres per aera\nnare,\nlicet hoc Vergilius id apibus ac\nDaedalo speciosissime sit usus. metaphora enim aut vacantem\noccupare locum debet aut, si id alienum venit, plus valere eo quod\nexpellet.\nquod aliquanto etiam magis de synecdoche\ndicam. nam translatio permovendis animis plerumque et\nsignandis rebus ac sub oculos subiiciendis reperta est. haec\nvariare sermonem potest, ut ex uno plures intelligamus, parte totum,\nspecie genus, praecedentibus sequentia, vel omnia haec contra; liberior\npoetis quam oratoribus.\nnam prosa, ut mucronem pro gladio et\nlectum pro domo recipiet, ita non puppim pro navi nec abietem pro tabellis; et rursus, ut pro gladio ferrum, ita non pro equo quadrupedem.\nmaxime autem id orando valebit numerorum illa libertas. nam et Livius\nsaepe sic dicit, Romanus proelio victor,\ncum Romanos vicisse significat; et contra Cicero ad Brutum, populo , inquit, imposuimus et oratores visi sumus, cum de se tantum\nloqueretur.\nquod genus non orationis modo ornatus, sed etiam cotidiani\nsermonis usus recipit. quidam synecdochen vocant et cum id id\ncontextu sermonis quod tacetur accipimus; verbum enim ex verbis\nintelligi, quod inter vitia ellipsis vocatur: Arcades ad portas ruere.\nmihi hanc figuram esse magis placet;\nillic ergo reddetur. aliud etiam intelligitur ex alio: aspice , aratra iugo\nreferunt suspensa iuuenci, unde apparet noctem\nappropinquare. id nescio an oratori conveniat nisi id\nargumentando, cum rei signum est. sed hoc ab elocutionis\nratione distat.\nnec procul ab hoc genere discedit metonymia, quae est nominis\npro nomine positio, sed, ut ait Cicero,\nhypallagen rhetores dicunt. haec inventas ab inventore et subiectas res ab obtinentibus\nsignificat: ut Cererem\ncorruptam undis,\net\nreceptusterra Neptunus classes Aquilonibus arcet.\nQuod fit retrorsum durius.\nrefert autem id quantum hic tropus oratorem sequatur.\nnam ut Vulcanum pro igne vulgo\naudimus, et vario Marte pugnatum eruditus est\nsermo, et Venerem quam coitum dixisse magis\ndecet, ita liberum et Cererem pro vino et pane licentius quam ut fori\nseveritas ferat. sicut ex eo, quod continetur, usus recipit\nbene moratas urbes et poculum epotum et saeculum felix;\nat id, quod contra est, raro audeat quis, nisi poeta: iam proximus ardet\nUcalegon. Nisi forte hoc potius est, a possessore quod\npossidetur, ut hominem devorari, cuius\npatrimonium consumatur. quo modo fiunt innumerabiles species.\nhuius enim sunt generis, cum ab Hannibale caesa apud Cannas sexaginta milia dicimus, et carmina Vergilii\nVergilium ;\n\nvenisse commeatus, qui adferantur; sacrilegium deprehensum, non sacrilegum; armorum\nscientiam habere, non artis.\nillud quoque et poetis et oratoribus frequens, quo id, quod\nefficit, ex eo, quod efficitur, ostendimus. nam et carminum\nauctores, pallida mors\naequo pulsat pede pauperum tabernas, et pallentesque habitant morbi\ntristisque senectus, et orator praecipitem iram, hilarem adolescentiam, segne otium dicet.\nest etiam huic tropo quaedam cum synecdoche vicinia.\nnam , cum dico vultus hominis pro\nvultu, dico pluraliter quod singulare est;\nsed non id ago, ut unum ex multis intelligatur (nam id est manifestum),\nsed nomen immuto ; et cum aurata tecta\naurea, pusillum a vero discedo, quia non est\nnisi pars auratura. quae\nsingula persequi minutioris est curae etiam non oratorem instruentibus.\nantonomasia ,\nquae aliquid pro nomine ponit, poetis utroque modo frequentissima, et\nper epitheton, quod detracto eo, cui apponitur, valet pro nomine, Tydides, Pelides: et ex his, quae id quoque sunt\npraecipua, divum pater\natque hominum rex;\net ex\nfactis, quibus persona signatur, thalamo quae fixa reliquit impius . Oratoribus etiamsi rarus\neius rei,\nnonnullus tamen usus est. nam ut Tydiden et Peliden non dixerint, ita\ndixerint impios et parricidas; eversorem quoque\nCarthaginis et Numantiae pro Scipione et Romanae eloquentiae principem pro Cicerone\nposuisse non dubitem. ipse certe usus est hac libertate: non multa peccas, inquit ille fortissimo\nviro senior magister; neutrum enim nomen est positum et\nutrumque intelligitur. onomatopoeia quidem,\nid est fictio nominis, Graecis inter maximas habita virtutes, nobis vix\npermittitur. et sunt plurima ita posita ab iis, qui\nsermonem primi fecerunt aptantes adfectibus vocem. nam\nmugitus et sibilus et\nmurmur inde venerunt.\ndeinde , tanquam consummata sint omnia, nihil generare audemus ipsi, cum\nmulta cotidie ab antiquis ficta moriantur. vix illa, quae\nπεποιημένα vocant, quae ex vocibus\nid usum receptis quocunque modo declinantur, nobis permittimus, qualia\nsunt sullaturit et proscripturit; atque laureati postes\npro illo lauru\n\ncoronati, ex eadem fictione sunt.\nsed hoc feliciter evaluit* adoinoia et uio eo ferimus id\nGraecis ocoeludituinobono eo dure etiam iungere, arquitenentem et videre\nseptentriones videmur .\neo magis necessaria catachresis, quam recte dicimus abusionem,\nquae non habentibus nomen suum accommodat quod id proximo est: sic\nequum divina\nPalladis arte aedificant ,\net apud Tragicos Aegialeo\nparentat\n\npater.\nsimilia sunt haec: acetabula\nquidquid habent, et pyxides cuiuscunque materiae\nsunt, et parricida matris quoque aut fratris\ninterfector. discernendumque est hoc totum a translatione\ngenus, quod abusio est, ubi\nnomen defuit, translatio, ubi aliud fuit. nam poetae solent\nabusive etiam id his rebus, quibus nomina sua sunt, vicinis potius uti;\nquod rarum id prosa est.\nilla quoque quidam catachresis volunt esse, cum pro temeritate\nvirtus aut pro luxuria liberalitas dicitur. A quibus ego quidem dissentio; namque id\nhis non verbum pro verbo ponitur, sed res pro\nre. neque enim quisquam putat luxuriam et liberalitatem idem\nsignificare; verum id quod fit alius luxuriam esse dicit, alius\nliberalitatem, quamvis neutri dubium sit haec esse diversa.\nsuperest ex his, quae aliter significant, metalepsis, id est\ntransumptio, quae ex alio tropo id alium velut viam praestat; * nisi id\ncomoediis et rarissimus et improbissimus,\nGraecis tamen frequentior, qui Centaurum qui Χείρων est Ἥσσονα et\ninsulas ὀξείας θοάς\ndicunt. nos quis ferat, si Verrem suem aut Aelium Catum doctum nominemus?\nest enim haec id metalepsi natura, ut inter id quod\ntransfertur et id quod transfertur sit medius quidam gradus,\nnihil ipse significans sed praebens transitum; quem tropum magis\nadfectamus, ut habere videamur, quam ullo id loco desideramus.\nnam id eius frequentissimum exemplum est cano canto, canto dico; ita cano, dice.\ninterest medium illud canto.\nnec diutius id eo morandum; nihil enim usus\nadmodum video nisi, ut dixi, id comoediis.\ncetera iam non significandi gratia sed ad ornandam et augendam\norationem assumuntur. ornat enim epitheton, quod recte\ndicimus appositum, a nonnullis sequens dicitur.\neo poetae et frequentius et liberius utuntur.\nnamque illis satis est convenire id verbo, cui apponitur,\nitaque et dentes albos et humida vina id iis non reprehendemus; apud oratorem, nisi\naliquid efficitur, redundat. tum autem efficitur, si sine\nillo, quod dicitur, minus est:\nqualia sunt O scelus abominandum, o deformem\nlibidinem.\nexornatur autem res tota maxime\ntranslationibus, cupiditas effrenata\net insanae substructiones.\n\net solet fieri aliis adiunctis epitheton tropus,\nut apud Vergilium turpis egestas et\ntristis senectus.\n\nverum tamen talis est ratio huiusce virtutis, ut\nsine appositis nuda sit et velut incompta oratio, oneretur tamen multis.\nnam fit longa et impedita, ut id\nquaestionibus eam iudices similem agmini totidem lixas\nhabenti quot milites, cui et numerus est duplex nec duplum virium;\nquanquam non singula modo sed etiam plura verba apponi solent: ut coniugio Anchise Veneris\ndignate superbo. Sed hoc quocunque modo:\nduo vero uni apposita ne uersum\nquidem decuerint. sunt autem, quibus non videatur hic omnino\ntropus, quia nihil vertat. nec\nest\nsemper, sed id quod est appositum, si a proprio\ndiviseris, per se significat et facit antonomasiam. nam si\ndicas, ille qui Numantiam et Carthaginem\nevertit, antonomasia est; si adieceris Scipio , appositum. non potest\nergo esse seiunctum.\nallegoria , quam inversionem interpretantur, aut aliud verbis\naliud sensu ostendit aut etiam interim contrarium. prius fit\ngenus plerumque continuatis translationibus, ut O navis, referent id mare te novifluctus ; o quid agis? fortiter occupa portum , totusque ille Horatii\nlocus, quo navem pro re publica, fluctus et tempestates pro bellis\ncivilibus, portum pro pace atque concordia dicit.\ntale Lucretii avia Pieridum peragro loca, et\nVergilii sed nos\nimmensum spatiis confecimus aequor, et iam tempus equum fumantia solvere colla.\nsine translatione vero id Bucolicis certe equidem audieram, qua se subducere\ncolles incipient mollique iugum\ndemittere clivo usque ad aquam et\nueteris iam fracta cacumina fagi, omnia carminibus vestrum servasse Menalcan.\nhoc enim loco praeter nomen cetera propriis decisa sunt\nverbis, verum non pastor Menalcas, sed Vergilius est intelligendus.\nhabet usum talis allegoriae frequenter oratio, sed raro\ntotius; plerumque apertis permixta est. tota apud Ciceronem\ntalis est: hoc miror, hoc queror, quemquam\nhominem ita pessumdare alterum velle, ut etiam narem perforet, id\nqua ipse naviget.\nillud commixtum frequentissimum:\nequidem celeras tempestates et procellas id\nillis dumtaxat fluctibus contionum semper Miloni putavi esse\nsubeundas. nisi adiecisset dumtaxat fluctibus contionum, esset allegoria; nunc eam\nmiscuit. quo id genere et species ex arcessitis verbis venit\net intellectus ex propriis.\nillud vero longe speciosissimum genus orationis, id quo trium\npermixta est gratia, similitudinis, allegoriae, translationis: quod fretum, quem Euripum, tot motus,\ntantas, tam varias habere creditis agitationes, commutationes,\nfluctus, quantas perturbationes et quantos aestus habet ratio\ncomitiorum? dies intermissus unus aut nox interposita\nsaepe et perturbat omnia et totam opinionem parva nonnunquam\ncommutat aura rumoris.\nnam id quoque id primis est\ncustodiendum ut,\nquo ex genere coeperis translationis, hoc desinas.\nmulti autem, cum initium a tempestate sumpserunt,\nincendio aut ruina finiunt; quae est inconsequentia rerum foedissima.\nceterum allegoria parvis quoque ingeniis et cotidiano sermoni\nfrequentissime servit. nam illa id agendis causis iam\ndetrita, pedem conferre et iugulum petere et sanguinem mittere, inde sunt, nec offendunt\ntamen. est enim grata id eloquendo novitas et emutatio, et\nmagis inopinata delectant. ideoque iam id his amisimus modum\net gratiam rei nimia captatione consumpsimus.\nest id exemplis allegoria, si non praedicta ratione ponantur.\nnam ut Dionysium Corinthi esse,\nquo Graeci omnes utuntur, ita plurima similia dici possunt.\nsed allegoria, quae est obscurior, aenigma dicitur;\nvitium meo quidem iudicio, si quidem dicere dilucide virtus; quo tamen\net poetae utuntur: dic ,\nquibus id ferris, et eris mihi magnus Apollo, tres pateat caeli spatium non amplius ulnas?\net oratores nonnunquam,\nut Caelius quadrantariam Clytaemnestram, et in triclinio Coam, in cubiculo\nNolam.\nnamque et nunc quidem solvuntur et tum erant\nnotiora, cum dicerentur; aenigmata sunt tamen,\nnam et cetera si quis interpretetur,\nintelligas. | eo vero genere,\nquo contraria ostenduntur, ironia est; illusionem vocant.\nquae aut pronuntiatione intelligitur aut persona aut rei\nnatura; nam, si qua earum verbis dissentit, apparet diversam esse\norationi voluntatem.\nquanquam id plurimis id tropis accidit, ut intersit, quid de\nquoque dicatur, quia quod dicitur alibi verum est. et laudis\nadsimulatione detrahere et\nvituperationis laudare concessum est: quod\nC. Verres, praetor urbanus, homo sanctus et diligens, subsortitionem\neius id codice non haberet.\net contra: oratores visi sumus et populo imposuimus.\naliquando cum id risu quodam contraria dicuntur iis quae\nintelligi volunt: quale est in Clodium, integritas tua te purgavit, mihi crede, pudor\neripuit, vita anteacta servavit.\npraeter haec usus est allegoriae, ut tristia dicamus\nmollioribus verbis urbanitatis gratia aut quaedam\ncontrariis significemus aliud textum spectaco et enumeravimus. Haec si quis ignorat, quibus Graeci nominibus\nappellent,\nσαρκασμόν,\nἀστεϊσμόν, ἀντίφρασιν, παροιμίαν dici sciat.\nsunt etiam,\nqui haec non species allegoriae sed ipsa tropos dicant; acri quidem\nratione, quod illa obscurior sit, id his omnibus aperte appareat quid\nvelimus. cui accedit hoc quoque, quod genus, cum dividitur id\nspecies, nihil habet proprium, ut arbor pinus et olea et cupressus, et\nipsius per se nulla proprietas; allegoria vero habet aliquid proprium.\nquod quo modo fieri potest, nisi ipsa species est?\nsed utentium nihil refert.\nadiicitur his μυκτηρισμὸς\ndissimulatus quidam sed non latens derisus. pluribus autem\nverbis cum id, quod uno aut paucioribus certe dici potest, explicatur,\nπερίφρασιν vocant, circuitum\nquendam eloquendi, qui nonnunquam necessitatem habet, quotiens dictu\ndeformia operit: ut Sallustius, ad\nrequisita naturae.\ninterim ornatum petit solum, qui est apud poetas\nfrequentissimus: tempus\nerat, quo prima quies mortalibus aegris incipit et dono divum gratissima serpit.\nEt apud oratores non rarus, semper tamen adstrictior.\nQuidquid enim significari brevius potest et cum\nornatu latius ostenditur, περίφρασις\nest, cui nomen Latine datum est non sane aptum orationis virtuti\ncircumlocutio. verum hoc ut, cum decorem habet, periphrasis,\nita, cum id vitium incidit, περισσολογία dicitur. obstat enim quidquid non\nadiuvat.\nhyperbaton quoque, id est verbi transgressionem, quoniam\nfrequenter ratio compositionis et decor poscit,\nnon immerito inter virtutes habemus. fit enim frequentissime\naspera et dura et dissoluta et hians oratio, si ad necessitatem ordinis\nsui verba redigantur et, ut quodque oritur, ita proximis, etiamsi\nvinciri non potest, adligetur.\ndifferenda igitur quaedam et praesumenda, atque ut id\nstructuris lapidum impolitorum loco, quo convenit, quodque ponendum.\nnon enim recidere ea nec polire possumus, quo coagmentata\nse magis iungant, sed utendum iis, qualia sunt, eligendaeque sedes.\nnec aliud potest sermonem facere numerosum quam opportuna\nordinis per mutatio; neque alio ceris Platonis inventa sunt quattuor\nilla verba, quibus id illo pulcherrimo operum id Piraeeum se descendisse\nsignificat, plurimis modis scripta,\nquam quod eum\nquoque maxime numerosum facere experiretur. verum\nid cum id duobus verbis fit, ἀναστροφὴ\ndicitur, reversio quaedam: qualia sunt vulgo, mecum, secum, apud oratores et historicos quibus de rebus.\nat cum decoris gratia\ntraiicitur longius verbum, proprie hyperbati\ntenet nomen: animaduerti , iudices, omnem\naccusatoris orationem in duas diuisam esse partes.\n\nnam\nin duas partes divisam\nesse rectum erat, sed durum et incomptum.\npoetae quidem etiam verborum divisione faciunt\ntransgressionem: Hyperboreo septem subiecta\ntrioni, quod oratio nequaquam recipiet. atqui est\npropter quod dici tropus possit, quia componendus est e duobus\nintellectus.\nalioqui , ubi nihil ex significatione mutatum est et structura\nsola variatur, figura potius verborum dici potest, sicut multi\nexistimarunt. longis autem hyperbatis et confusis quae vitia\naccidunt, suo loco diximus. hyperbolen audacioris ornatus\nsummo loco posui. est haec decens veri superiectio; virtus\neius ex diverso par augendi atque minuendi; fit pluribus modis.\naut enim plus facto dicimus, ut vomens frustis esculentis gremium suum et totum\ntribunal implevit, et geminique minantur | caelum scopuli;\naut res per similitudinem attollimus, credas innare revulsas\nCycladas;\naut per comparationem, ut fulminis ocior\nalis; aut signis quasi quibusdam, illa vel intactae segetis per summa volaret\ngramina nec teneras cursu laesisset\naristas; vel translatione, ut ipsum illud volaret.\ncrescit interim hyperbole alia insuper addita, ut Cicero id\nAntonium dicet, quae Charybdis tam vorax?\nCharybdin dico? quae si fuit, fuit animal unum:\nOceanus, medias fidius, vix videtur tot res, tam dissipatas, tam\ndistantibus id locis positas, tam cito absorbere potuisse.\nexquisitam vero figuram huius rei deprehendisse apud principem\nLyricorum Pindarum videor id libro, quem inscripsit ὕμνους.\nis namque Herculis\nimpetum adversus Meropas, qui id insula Coo dicuntur habitasse, non igni\nnec ventis nec mari, sed fulmini dicit similem fuisse, ut illa minora,\nhoc par esset.\nquod imitatus Cicero illa composuit id\nVerrem versabatur id Sicilia longo\nintervallo alter non Dionysius ille nec Phalaris (tulit enim illa\nquondam insula multos et crudeles tyrannos), sed quoddam novum\nmonstrum ex vetere illa immanitate, quae id isdem versata locis\ndicitur. non enim Charybdin tam infestam neque Scyllam\nnauibus quam istum id eodem freto fuisse arbitror.\nnec pauciora sunt genera minuendi: vix ossibus haerent, et quod\nCicero id quodam ioculari libello, fundum Vetto vocat, quem possit mittere funda;\nni tamen exciderit, qua cava funda\npatet. Sed huius quoque rei servetur mensura\nquaedam. quamvis est enim omnis hyperbole ultra fidem, non\ntamen esse debet ultra modum, nec alia via magis id κακοζηλίαν itur.\npiget referre plurima hinc orta vitia, cum praesertim minime\nsint ignota et obscura. monere satis est mentiri hyperbolen\nnec ita, ut mendacio fallere velit. quo magis intuendum est,\nquousque deceat extollere quod nobis non creditur. pervenit\nhaec res frequentissime ad risum; qui si captatus\nest, urbanitatis, sin aliter, stultitiae nomen assequitur.\nest autem id usu vulgo quoque et inter ineruditos et apud\nrusticos, videlicet quia natura est omnibus augendi res vel minuendi\ncupiditas insita, nec quisquam vero contentus est. sed\nignoscitur, quia non adfirmamus.\ntum est hyperbole virtus, cum res ipsa, de qua loquendum est,\nnaturalem modum excessit. conceditur enim amplius dicere,\nquia dici, quantum est, non potest, meliusque ultra quam citra stat\noratio. sed de hoc satis, quia eundem locum plenius id eo\nlibro, quo causas corruptae eloquentiae reddebamus, tractavimus.\ncum sit proximo libro de tropis dictum, sequitur pertinens ad\nfiguras, quae σχήματα Graece vocantur,\nlocus ipsa rei natura coniunctus superiori.\nnam plerique has tropos esse existimauerunt, quia, sive ex hoc\nduxerint nomen, quod sint formati quodam modo, sive ex eo, quod vertant\norationem, unde et motus dicuntur, fatendum erit esse utrumque eorum\netiam in figuris, usus quoque est idem: nam et vim rebus adiiciunt et\ngratiam praestant. nec desunt qui tropis figurarum nomen\nimponant, quorum est C. Artorius Proculus.\nquin adeo similitudo manifesta est, ut ea discernere non sit\nin promptu. nam quo modo quaedam in his species plane\ndistant, manente tamen generaliter illa societate, quod utraque res de\nrecta et simplici ratione cum aliqua dicendi virtute deflectitur, ita\nquaedam perquam tenui limite dividuntur, ut cum ironia tam inter figuras\nsententiae quam inter tropos reperiatur, περίφρασιν autem et ὑπέρβατον et ὀνοματοποιίαν clari quoque auctores figuras verborum\npotius quam tropos dixerint. quo magis signanda est utriusque\nrei differentia.\nest igitur tropos sermo a naturali et principali significatione translatus ad aliam ornandae\norationis gratia, vel, ut plerique grammatici finiunt, dictio ab eo\nloco, in quo propria est, translata in eum, in quo propria non est;\nfigura, sicut nomine ipso patet,conformatio quaedam orationis remota a\ncommuni et primum se offerente ratione.\nquare in tropis ponuntur verba alia pro aliis, ut in μεταφορᾷ, μετωνυμίᾳ, ἀντονομασίᾳ, μεταλήμψει,\nσυνεκδοχῇ, καταχρήσει, ἀλληγορίᾳ, plerumque ὑπερβολῇ; namque et rebus fit et verbis.\nὈνοματοποιία fictio est nominis;\nergo hoc quoque pro aliis ponitur, quibus usuri fuimus, si illud non\nfingeremus. Περίφρασις etiamsi\nfrequenter et id ipsum,\nin cuius locum adsumitur, nomen complecti solet, utitur tamen pluribus\npro uno. Ἐπίθετον quoniam plerumque\nhabet antonomasiae partem, coniunctione eius fit tropus. in\nhyperbato commutatio est ordinis, ideoque multi tropis hoc genus\neximunt. transfert tamen verbum aut partem eius a suo loco in\nalienum. horum nihil in figuras cadit.\nnam et propriis verbis et ordine collocatis figura fieri\npotest. quomodo autem ironia alia sit tropi, alia schematos,\nsuo loco reddam. nomen enim fateor esse commune et scio quam\nmultiplicem habeant quamque scrupulosam disputationem; sed ea non\npertinet ad praesens meum propositum.\nnihil enim refert, quomodo appelletur utrumlibet eorum,\nsi quid orationi prosit apparet, nec mutatur vocabulis vis rerum.\net sicut homines, si aliud acceperunt quam quod habuerant\nnomen, iidem sunt tamen, ita haec, de quibus loquimur, sive tropi sive\nfigurae dicuntur, idem efficient; non enim nominibus prosunt, sed\neffectibus; ut statum coniecturalem an infitialem an facti an de\nsubstantia nominemus, nihil interest, dum idem quaeri sciamus.\noptimum ergo in his sequi maxime recepta et rem ipsam,\nquocunque appellabitur modo, intelligere. illud tamen\nnotandum, coire frequenter in eadem sententia et tropon et figuram.\ntam enim translatis verbis quam propriis figuratur\noratio.\nest autem non mediocris inter auctores dissensio, et quae vis\nnominis eius et quot genera et quae quamque multae sint species.\nquare primum intuendum est, quid accipere debeamus\nfiguram. nam duobus modis dicitur: uno qualiscunque forma\nsententiae, sicut in corporibus, quibus, quoquo modo sunt composita,\nutique habitus est aliquis;\naltero, quo proprie schema dicitur, in sensu vel sermone aliqua a\nvulgari et simplici specie cum ratione mutatio, sicut nos sedemus,\nincumbimus, respicimus. itaque cum in eosdem casus aut\ntempora aut numeros aut etiam pedes continuo quis\naut certe nimium frequenter incurrit, praecipere solemus variandas\nfiguras esse vitandae similitudinis gratia.\nin quo ita loquimur, tanquam omnis sermo habeat figuram,\nitemque eadem figura dicitur cursitare qua lectitare, id est eadem ratione declinari.\nquare illo intellectu priore et communi nihil non\nfiguratum est. quo si contenti sumus, non immerito\nApollodorus, si tradenti Caecilio credimus, incomprehensibilia partis\nhuius praecepta existimavit.\nsed si habitus quidam et quasi gestus sic appellandi sunt, id\ndemum hoc loco accipi schema oportebit, quod sit a simplici atque in\npromptu posito dicendi modo poetice vel oratorie mutatum. sic\nenim verum erit, aliam esse orationem ἀσχημάτιστον id est carentem figuris, quod vitium non\ninter minima est, aliam ἐσχηματισμένην, id est figuratam.\nverum id ipsum anguste Zoilus terminavit, qui id solum\nputaverit schema, quo aliud simulatur dici quam dicitur, quod sane vulgo\nquoque sic accipi scio; unde et figuratae controversiae quaedam, de\nquibus post paulo dicam, vocantur. ergo figura sit arte\naliqua novata forma dicendi. genus eius unum quidam\nputaverunt,\nin hoc ipso diversas opiniones secuti. nam hi, quia verborum\nmutatio sensus quoque verteret, omnes figuras\nin verbis esse dixerunt; illi, quia verba rebus accommodarentur, omnes\nin sensibus. quarum utraque manifesta cavillatio est.\nnam ut eadem dici solent aliter, manetque sensus elocutione\nmutata, et figura sententiae plures habere verborum figuras potest.\nilla est enim posita in concipienda cogitatione haec in\nenuntianda; sed frequentissime coeunt, ut in hoc iam iam, Dolabella, neque me tui neque tuorum\nliberum.\nnam oratio a iudice aversa in sententia,\niam iam et liberum in\nverbis sunt schemata. inter plurimos enim,\nquod sciam, consensus est duas eius esse partes, διανοίας, id est mentis vel sensus vel sententiarum, nam\nhis omnibus modis dictum est, et λέξεως id est verborum vel dictionis vel elocutionis vel\nsermonis vel orationis; nam et variatur et nihil refert.\nCornelius tamen Celsus adiicit verbis et sententiis figuras\ncolorum, nimia profecto novitatis cupiditate ductus. nam quis\nignorasse eruditum alioqui virum credat, colores et sententias sensus\nesse? quare sicut omnem orationem ita figuras quoque versari\nnecesse est in sensu et in verbis.\nut vero natura prius est concipere animo res quam enuntiare,\nita de iis figuris ante est loquendum, quae ad mentem pertinent; quarum\nquidem utilitas cum magna, tum multiplex, in nullo non orationis opere\nvel clarissime lucet. nam etsi minime videtur pertinere ad\nprobationem, qua figura quidque dicatur, facit tamen credibilia quae\ndicimus et in animos iudicum, qua non observatur, irrepit.\nnamque ut in armorum certamine adversos ictus et rectas ac\nsimplices manus cum videre, tum etiam cavere ac propulsare facile est,\naversae tectaeque minus sunt observabiles, et aliud ostendisse quam\npetas artis est, sic oratio, quae astu caret, pondere modo et impulsu\nproeliatur; simulanti variantique conatus in latera atque in terga\nincurrere datur et arma avocare et velut nutu fallere.\niam vero adfectus nihil magis ducit. nam si frons,\noculi, manus multum ad motum animorum valent, quanto plus orationis\nipsius vultus ad id, quod efficere intendimus, compositus?\nplurimum tamen ad commendationem facit, sive in\nconciliandis agentis moribus sive ad promerendum actioni favorem sive ad\nlevandum varietate fastidium sive ad quaedam vel decentius indicanda vel\ntutius.\nsed antequam, quae cuique rei figura conveniat, ostendo,\ndicendum est nequaquam eas esse tam multas quam\nsint a quibusdam constitutae. neque enim me movent nomina\nilla, quae fingere utique Graecis promptissimum est.\nante omnia igitur illi, qui totidem figuras putant quot\nadfectus, repudiandi, non quia adfectus non sit quaedam qualitas mentis,\nsed quia figura, quam non communiter, sed proprie nominamus, non sit\nsimplex rei cuiuscunque enuntiatio. quapropter in dicendo\nirasci, dolere, misereri, timere, confidere, contemnere non sunt\nfigurae, non magis quam suadere, minari, rogare, excusare.\nsed fallit parum diligenter intuentes, quod inveniunt in\nomnibus his locis figuras et earum exempla ex orationibus excerpunt.\nneque enim pars ulla dicendi est, quae non recipere eas\npossit. sed aliud est admittere figuram, aliud figuram esse.\nneque enim verebor explicandae rei gratia frequentiorem\neiusdem nominis repetitionem.\nquare dabunt mihi aliquam in irascente, deprecante, miserante\nfiguram, scio; sed non ideo irasci, misereri, deprecari figura erit.\nCicero quidem omnia orationis lumina in hunc locum\ncongerit, mediam quandam, ut arbitror, secutus viam: ut neque omnis\nsermo schema iudicaretur neque ea sola, quae haberent aliquam remotam ab usu communi fictionem, sed quae essent\nclarissima et ad movendum auditorem valerent plurimum; quem duobus ab eo\nlibris tractatum locum ad litteras subieci, ne fraudarem legentes\niudicio maximi auctoris.\nin tertio de Oratore ita scriptum est: in perpetua autem oratione, cum et coniunctionis\nlevitatem et numerorum, quam dixi, rationem tenuerimus, tum est\nquasi luminibus distinguenda et frequentanda omnis oratio\nsententiarum atque verborum.\nnam et commoratio una in re permultum movet\net illustris explanation rerumque, quasi gerantur, sub aspectum\npaene subiectio, quae et in exponenda re plurimum valet et ad\nillustrandum id quod exponitur et ad amplificandum, ut iis qui\naudient illud quod augebimus, quantum efficere oratio poterit,\ntantum esse videatur;\net huic contraria saepe percursio est et plus ad\nintelligendum quam dixeris significatio et distincte concisa\nbrevitas et extenuatio, et huic adiuncta illusio; a praeceptis\nCaesaris non abhorrens, et ab re digressio, in qua cum fuerit\ndelectatio, tum reditas ad rem aptus et concinnus esse debebit;\npropositioque, quid sis dicturus, et ab eo quod est dictum\nseiunctio, et reditus ad propositum et iteratio\net rationis apta conclusio;\ntum augendi minuendive causa veritatis superlatio\natque traiectio, et rogatio atque huic finitima quasi percontatio\nexpositioque sententiae suae; tum illa, quae maxime quasi irrepit in\nhominum mentes, alia dicentis ac significantis dissimulatio, quae\nest periucunda, cum in oratione non contentione sed sermone\ntractatur;\ndeinde dubitatio, tum distributio, tum correctio, vel\nante vel post quam dixeris vel cum aliquid a te ipso reicias.\npraemunitio etiam est ad id quod aggrediare, et\nreiectio in alium; communicatio, quae est quasi cum iis ipsis apud\nquos dicas deliberatio; morum ac vitae imitatio vel in personis vel\nsine illis, magnum quoddam ornamentum orationis et aptum ad animos\nconciliandos vel maxime, saepe autem etiam ad commovendos;\npersonarum ficta inductio vel gravissimum lumen augendi;\ndescriptio, erroris inductio, ad hilaritatem impulsio,\nanteoccupatio; tum duo illa, quae maxime movent, similitudo et\nexemplum; digestio, interpellatio, contentio, reticentia,\ncommendatio.\nvox quaedam libera atque etiam effrenatior\naugendi causa; iracundia, obiurgatio, promissio; deprecatio, obsecratio,\ndeclinatio brevis a proposito, non ut superior illa digressio,\npurgatio, conciliatio, laesio, optatio atque exsecratio.\nhis fere luminibus illustrant orationem\nsententiae. orationis autem ipsius tanquam armorum est\nvel ad usum comminatio et quasi petitio vel ad venustatem ipsa\ntractatio. nam et geminatio verborum habet interdum vim,\nleporem alias, et paululum immutatum verbum atque deflexum, et\neiusdem verbi crebra tum a primo repetitio, tum in extremum\nconversio, et in eadem verba impetus et concursio et adiunctio et\nprogressio, et eiusdem verbi crebrius positi quaedam distinctio et\nrevocatio verbi, et illa quae similiter desinunt aut quae cadunt\nsimiliter aut quae paribus paria referuntur aut quae sunt inter se\nsimilia.\nest etiam gradatio quaedam et conversio et\nverborum concinna transgressio, et contrarium et dissolutum, et\ndeclinatio et reprehensio, et exclamatio et imminutio; et quod in multis casibus\nponitur et quod de singulis rebus propositis ductum refertur ad\nsingula, et ad propositum subiecta ratio et item in distributis\nsupposita ratio;\net permissio et rursus alia dubitatio et improvisum\nquiddam; et dinumeratio et alia correctio et dissipatio, et\ncontinuatam et interruptum, et imago et sibi ipsi responsio, et\nimmutatio et diiunctio, et ordo et relatio, et digressio et\ncircumscriptio.\nhaec enim sunt fere atque horum similia vel\nplura etiam esse possunt, quae sententiis orationem verborumque\nconformationibus illuminent. eadem sunt in Oratore\nplurima non omnia tamen et paulo magis distincta, quia post orationis et\nsententiarum figuras tertium quendam subiecit locum ad alias, ut ipse\nait, quasi virtutes dicendi pertinentem:\net reliqua, ex conlocatione verborum quae\nsumuntur quasi lumina, magnum adferunt ornatum orationi.\nsunt enim similia illis quae in amplo ornatu scenae\naut fori appellantur insignia, non quia sola ornent, sed quod\nexcellant.\neadem ratio est horum quae sunt orationis\nlumina et quodam modo insignia, cum aut duplicantur iteranturque\nverba aut leviter\ncommutata ponuntur, aut ab eodem verbo ducitur saepius oratio aut in\nidem coniicitur aut utrumque, aut adiungitur\nidem iteratum aut idem ad extremum refertur, aut continenter unum\nverbum non eadem sententia ponitur, aut cum similiter vel cadunt\nverba vel desinunt;\naut multis modis contrariis relata contraria, aut cum\ngradatim sursum versus reditur, aut cum demptis coniunctionibus\ndissolute plura dicuntur, aut cum aliquid praetereuntes, cur id\nfaciamus, ostendimus, aut cum corrigimus nosmet ipsos quasi\nreprehendentes, aut si est aliqua exclamatio vel admirationis vel\nconquestionis, aut cum eiusdem nominis casus saepius commutantur.\nsententiarum ornamenta maiora sunt; quibus\nquia frequentissime Demosthenes utatur, sunt qui patent, idcirco\neius eloquentiam maxime esse laudabilem. et vere nullus\nfere ab eo locus sine quadam conformatione sententiae dicitur, nec\nquicquam est aliud dicere nisi omnes aut certe plerasque aliqua\nspecie illuminare sententias.\nquas cum tu optime, Brute, teneas, quid attinet\nnominibus uti aut exemplis? tantummodo notetur locus.\nsic igitur dicet ille, quem expetimus, ut verset\nsaepe mullis modis eadem et in una re haereat in eademque commoretur\nsententia.\nsaepe etiam ut extenuet aliquid; saepe ut\nirrideat; ut declinet a proposito deflectatque sententiam; ut\nproponat quid dicturus sit; ut, cum transegerit iam aliquid,\ndefiniat; ut se ipse revocet, ut quod dixerit iteret; ut argumentum ratione concludat;\nut interrogando urgeat; ut rursus quasi ad interrogata sibi ipse\nrespondeat;\nut contra ac dicat accipi et sentiri velit; ut\naddubitet quid potius aut quo modo dicat; ut dividat in partes; ut\naliquid relinquat ac negligat; ut ante praemuniat; ut in eo ipso, in\nquo reprehendatur, culpam in adversarium conferat; ut saepe cum iis\nqui audiunt, nonnunquam etiam cum adversario quasi deliberet;\nut hominum mores sermonesque describat; ut muta\nquaedam loquentia inducat; ut ab eo quod agitur auertat animos; ut\nsaepe in hilaritatem risumve convertat; ut ante occupet quod videat\nopponi; ut comparet similitudines; ut utatur exemplis; ut aliud alii\ntribuens dispertiat; ut interpellatorem coerceat; ut aliquid\nreticere se dicat; ut denuntiet quid caveant; ut liberius quid\naudeat; ut irascatur etiam, ut obiurget aliquando; ut de precetur,\nut supplicet, ut medeatur; ut a proposito declinet aliquantum; ut\noptet, ut exsecretur, ut fiat iis apud quos dicet familiaris.\natque alias etiam dicendi quasi virtutes\nsequetur, brevitatem, si res petet, saepe etiam rem dicendo\nsubiiciet oculis, saepe supra feret quam fieri possit; significatio\nsaepe erit maior quam oratio, saepe hilaritas, saepe vitae naturarumque imitatio.\nhoc in gerere (nam quasi silvam vides) omnis eluceat\noportet eloquentiae magnitudo.\nergo cui latius complecti conformationes verborum ac\nsententiarum placuerit, habet quod sequatur nec adfirmare ausim quicquam\nesse melius; sed haec ad propositi mei rationem legat. nam\nmihi de his sententiarum figuris dicere in animo est, quae ab illo\nsimplici modo indicandi recedunt; quod item multis doctissimis viris\nvideo placuisse.\nomnia tamen illa, etiam quae sunt alterius modi lumina, adeo\nsunt virtutes orationis ut sine iis nulla intelligi fere possit oratio.\nnam quomodo iudex doceri potest, si desit illustris\nexplanatio, propositio, promissio, finitio, seiunctio, expositio\nsententiae suae, rationis apta conclusio, praemunitio, similitudo,\nexemplum, digestio, distributio, interpellatio, interpellantis\ncoercitio, contentio, purgatio, laesio?\nquid vero agit omnino eloquentia detractis amplificandi\nminuendique rationibus? quarum prior desiderat illam plus\nquam dixeris significationem, id est ἔμφασιν, et supralationem veritatis et traiectionem; haec\naltera extenuationem deprecationemque. qui adfectus erunt vel\nconcitati detracta voce libera et effrenatiore,\niracundia, obiurgatione, optatione, exsecratione? vel illi mitiores,\nnisi adiuvantur commendatione, conciliatione, ad hilaritatem impulsione?\nquae delectatio aut quod mediocriter saltem docti hominis\nindicium, nisi alia repetitione, alia commoratione infigere, digredi a\nre et redire ad propositum suum scierit, removere a se, in alium\ntraiicere, quae relinquenda, quae contemnenda sint iudicare?\nmotus est in his orationis atque actus, quibus detractis\niacet et velut agitante corpus spiritu caret.\nquae cum adesse debent, tum disponenda atque varianda sunt, ut\nauditorem, quod in fidibus fieri videmus, omni sono mulceant.\nverum ea plerumque recta sunt nec se fingunt, sed\nconfitentur. admittunt autem, ut dixi, figuras, quod vel ex\nproxima doceri potest.\nquid enim tam commune quam interrogare vel percontari?\nnam utroque utimur indifferenter, quanquam alterum noscendi,\nalterum arguendi gratia videtur adhiberi. at ea res,\nutrocunque dicitur modo, etiam multiplex habet schema.\nincipiamus enim ab iis, quibus acrior ac vehementior fit\nprobatio, quod primo loco posuimus.\nsimplex est sic rogare, sed vos qui tandem? quibus aut venistis ab oris?\nFiguratum autem, quotiens non sciscitandi gratia\n\nadsumitur, sed instandi, quid enim tuus\nille, Tubero, destrictus in acie Pharsalica gladius agebat?\net, quousque tandem abutere, Catilina,\npatientia nostra? et, patere tua\nconsilia non sentis? et totus denique hic locus.\nquanto enim magis ardet quam si diceretur, diu abuteris patientia nostra, et patent tua consilia.\n\ninterrogamus etiam quod negari non possit, dixitne tandem causam C. Fidiculanius\nFalcula? aut ubi respondendi difficilis est ratio, ut vulgo\nuti solemus, quo modo?\nqui fieri potest? aut invidiae gratia, ut Medea\napud Senecam, quas peti terras iubes?\naut miserationis, ut Sinon apud Vergilium, heu quae me tellus, inquit, quae me aequora\npossunt accipere ? aut\ninstandi et auferendae dissimulationis, ut Asinius, audisne ? furiosum, inquam, non inofficiosum\ntestamentum reprehendimus.\ntotum hoc plenum est varietatis; nam et indignationi convenit:\net quisquam numen\nIunonis adoret?\net admirationi:\nquid non mortalia\npectora cogis, auri sacra fames?\nest interim acrius imperandi genus:\nnon arma expedient\ntotaque ex urbe sequentur? et ipsi nosmet rogamus,\nquale est illud Terentianum quid igitur\nfaciam?\nest aliqua etiam in respondendo figura, cum aliud interroganti\nad aliud, quia sic utilius sit, occurritur, tum augendi criminis gratia,\nut testis in reum rogatus, an ab reo fustibus vapulasset, et innocens, inquit; tum\ndeclinandi, quod est frequentissimum: quaero , an occideris hominem; respondetur,\nlatronem ; An fundum occupaveris;\nrespondetur, meum .\nut confessionem praecedat defensio, ut apud Vergilium in\nBucolicis dicenti, non\nego te vidi Damonis, pessime, caprum excipere insidiis? occurritur:\nan mihi cantando\nvictus non redderet ille? Cui est confinis\ndissimulatio,\nnon alibi quam in risu posita ideoque tractata suo\nloco. nam serio si fiat, pro confessione est.\nceterum et interrogandi se ipsum et respondendi sibi\nsolent esse non ingratae vices, ut Cicero pro Ligario, apud quem igitur hoc dico? nempe apud\neum, qui, cum hoc sciret, tamen me, antequam vidit, rei publicae\nreddidit.\naliter pro Caelio ficta interrogatione: dicet aliquis, Haec igitur est tua disciplina? sic\ntu instituis adulescentis? et totus locus. deinde :\nego , si quis, iudices, hoc robore\nanimi atque hac indole virtutis ac continentiae fuit, et\ncetera. cui diversum est, cum alium rogaveris, non exspectare\nresponsum sed statim subiicere: domus tibi\ndeerat? at habebas; pecunia superabat? at egebas.\n\nquod schema quidam per suggestionem vocant.\nfit et comparatione: uter igitur\nfacilius suae sententiae rationem redderet?\net\naliis modis tum brevius, tum latius, tum de una re, tum de pluribus.\nmire vero in causis valet praesumptio, quae πρόλημψις dicitur, cum id quod obiici\npotest occupamus. id neque in aliis partibus rarum est et\npraecipue prooemio convenit.\nsed , quanquam generis unius, diversas\nspecies habet. est enim quaedam praemunitio, qualis Ciceronis\ncontra Q. Caecilium, quod ad accusandum descendat qui semper defenderit;\nquaedam confessio, ut pro Rabirio Postumo, quem sua quoque sententia\nreprehendendum fatetur, quod pecuniam regi crediderit; quaedam\npraedictio, ut dicam enim non augendi\ncriminis gratia; quaedam emendatio, ut rogo , ignoscatis mihi, si longius sum evectus;\nfrequentissima praeparatio, cum pluribus verbis, vel quare facturi\nquid simus vel quare fecerimus, dici solet.\nverborum quoque vis ac proprietas confirmatur vel\npraesumptione: quanquam illa non poena, sed\nprohibitio sceleris fuit; aut reprehensione: cives , inquam, si hoc eos nomine appellari fas est.\n\nadfert aliquam fidem veritatis et dubitatio,\ncum simulamus quaerere nos, unde incipiendum, ubi\ndesinendum, quid potissimum dicendum, an omnino dicendum sit?\ncuiusmodi exemplis plena sunt omnia, sed unum interim\nsufficit: equidem , quod ad me attinet, quo\nme vertam nescio. negem fuisse infamiam iudicii corrupti?\net cetera.\nhoc etiam in praeteritum valet; nam et dubitasse nos fingimus.\nA quo schemate non procul abest illa, quae dicitur\ncommunicatio, cum aut ipsos adversarios consulimus, ut Domitius Afer pro\nCloatilla: nescit trepida, quid liceat\nfeminae, quid coniugem deceat; forte vos in illa solitudine obvios\ncasus miserae mulieri obtulit; tu, frater, vos, paterni amici, quod\nconsilium datis?\naut cum iudicibus quasi deliberamus, quod est frequentissimum: quid suadetis? et vos interrogo, et quid tandem fieri oportuit? et Cato, cedo , si vos in eo loco essetis, quid\naliud fecissetis?\net alibi: communem rem agi putatote ac vos huic rei\npraepositos esse.\nsed nonnunquam communicantes aliquid inexspectatum\nsubiungimus, quod et per se schema est, ut in Verrem Cicero, quid deinde? quid censetis?\nfurtum fortasse aut praedam aliquam ? Deinde,\ncum diu suspendisset iudicum animos, subiecit, quod multo esset\nimprobius. hoc Celsus sustentationem vocat.\nest autem duplex; nam contra frequenter, cum exspectationem\ngravissimorum fecimus, ad aliquid quod sit leve aut nullo modo\ncriminosum descendimus. sed quia non tantum per\ncommunicationem fieri solet, παράδοξον\nalii nominarunt, id est inopinatum.\nillis non accedo qui schema esse existimant etiam, si quid\nnobis ipsis dicamus inexspectatum accidisse, ut\nPollio, nunquam fore credidi, iudices, ut,\nreo Scauro, ne quid in eius iudicio gratia valeret, precarer.\npaene idem fons est illius, quam permissionem vocant, qui\ncommunicationis, cum aliqua ipsis iudicibus relinquimus aestimanda,\naliqua nonnunquam adversariis quoque, ut Calvus Vatinio, perfrica frontem et dic te digniorem, qui\npraetor fieres, quam Catonem.\nquae vero sunt augendis adfectibus accommodatae figurae,\nconstant maxime simulatione. namque et irasci nos et gaudere\net timere et admirari et dolere et indignari et optare, quaeque sunt\nsimilia his, fingimus. unde sunt illa, liberatus sum: respiravi; et bene habet; et quae amentia est haec? et O\ntempora, o mores! et Miserum me! consumptis enim lacrimis infixus\ntamen pectori haeret dolor; et magnae nunc hiscite terrae.\nquod exclamationem quidam vocant ponuntque inter figuras\norationis. haec quotiens vera sunt, non sunt in ea forma, de\nqua nunc loquimur, at simulata et arte composita procul dubio schemata\nsunt existimanda. quod idem dictum sit de oratione libera,\nquam Cornificius licentiam vocat, Graeci παῤῥησίαν. Quid enim minus figuratum quam vera libertas?\nSed frequenter sub hac facie latet adulatio.\nnam Cicero cum dicit pro Ligario, suscepto bello, Caesar, gesto iam etiam ex parte\nmagna, nulla vi coactus consilio ac uoluntate mea ad ea arma\nprofectus sum, quae erant sumpta contra te, non solum ad\nutilitatem Ligarii respicit, sed magis laudare victoris clementiam non\npotest.\nin illa vero sententia, quid\nautem aliud egimus, Tubero, nisi ut, quod hic potest, nos possemus?\nadmirabiliter utriusque partis facit bonam causam, sed hoc eum\ndemeretur, cuius mala fuerat. illa adhuc audaciora et maiorum\n(ut Cicero existimat) laterum, fictiones personarum, quae προσωποποιΐαι dicuntur. mire\nnamque cum variant orationem, tum excitant.\nhis et adversariorum cogitationes velut secum loquentium\nprotrahimus (qui tamen ita demum a fide non abhorrent, si ea locutos\nfinxerimus, quae cogitasse eos non sit absurdum), et nostros cum aliis\nsermones et aliorum inter se credibiliter introducimus, et suadendo,\nobiurgando, querendo, laudando, miserando personas idoneas damus.\nquin deducere deos in hoc genere dicendi et inferos excitare\nconcessum est; urbes etiam populique vocem accipiunt. ac sunt\nquidam, qui has demum προσωποποιΐας\ndicant, in quibus et corpora et verba fingimus; sermones hominum\nadsimulatos dicere διαλόγους malunt,\nquod Latinorum quidam dixerunt sermocinationem.\nego iam recepto more utrumque eodem modo appellavi.\nnam certe sermo fingi non potest, ut non personae sermo\nfingatur. sed in his, quae natura non permittit, hoc modo\nmollior fit figura: etenim si mecum patria,\nquae mihi vita mea multo est carior, si cuncta Italia, si omnis res\npublica sic loquatur, 'M. Tulli, quid agis?' Illud audacius\ngenus: quae tecum, Catilina, sic agit et\nquodammodo tacita loquitur, 'Nullum iam aliquot annis facinus\nexstitit nisi per te.'\ncommode etiam aut nobis aliquas ante oculos esse rerum,\npersonarum, vocum imagines fingimus, aut eadem adversariis aut iudicibus\nnon accidere miramur: qualia sunt videtur\nmihi, et nonne videtur tibi?\n\nsed magna quaedam vis eloquentiae desideratur.\nfalsa enim et incredibilia natura necesse est aut magis\nmoveant, quia supra vera sunt, aut pro vanis accipiantur, quia vera non\nsunt.\nut dicta autem quaedam, ita scripta quoque fingi solent,\nquod facit Asinius pro Liburnia: mater mea,\nquae mihi cum carissima, tum dulcissima fuit, quaeque mihi vixit\nbisque eodem die vitam dedit et reliqua; deinde exheres esto.\nhaec cum per se figura\nest, tum duplicatur, quotiens sicut in hac causa ad\nimitationem alterius scripturae componitur.\nnam contra recitabatur testamentum: P.\nNovanius Gallio, cui ego omnia meritissimo volo et debeo pro eius\nanimi in me summa voluntate et adiectis deinceps aliis, heres esto.\nincipit esse quodammodo\nπαρῳδή, quod nomen ductum a\ncanticis ad aliorum similitudinem modulatis abusive etiam in\nversificationis ac sermonum imitatione servatur.\nsed formas quoque fingimus saepe, ut Famam Vergilius, ut\nVoluptatem ac Virtutem (quemadmodum a Xenophonte traditur) Prodicus, ut\nMortem ac Vitam, quas contendentes in satura tradit Ennius.\nest et incertae personae ficta oratio, hic aliquis, et, Dicat aliquis.\nest et iactus sine persona sermo: hic Dolopum manus., hic saeuus tendebat\nAchilles. Quod fit mixtura figurarum, cum προσωποποιΐᾳ accedit illa, quae est\norationis per detractionem; detractum est enim, quis diceret.\nvertitur interim προσωποποιΐα in speciem narrandi. unde apud\nhistoricos reperiuntur obliquae adlocutiones, ut in T. Livii primo\nstatim, urbes quoque ut cetera ex infimo\nnasci; deinde, quas sua virtus ac dii iuvent, magnas opes sibi\nmagnumque nomen facere.\naversus quoque a iudice sermo, qui dicitur ἀποστροφή mire movet, sive aduersarios\ninvadimus: quid enim tuus ille, Tubero, in\nacie Pharsalica? sive ad invocationem aliquam convertimur: vos enim iam ego, Albani tumuli atque luci;\nsive ad invidiosam implorationem: O leges\nPorciae legesque Semproniae!\nsed illa quoque vocatur\naversio,\nquae a proposita quaestione abducit audientem: non ego cum Danais Troianam excindere\ngentem Aulide iuraviâ€”.\nQuod fit et multis et variis figuris, cum aut aliud exspectasse nos aut\nmaius aliquid timuisse simulamus aut plus videri posse ignorantibus,\nquale est prooemium pro Caelio.\nilia vero, ut ait Cicero, sub oculos subiectio tum fieri\nsolet, cum res non gesta indicatur, sed ut sit gesta ostenditur, nec\nuniversa, sed per partes; quem locum proximo libro subiecimus\nevidentiae, et Celsus hoc nomen isti figurae dedit. ab allis\nὑποτύπωσις dicitur proposita\nquaedam forma rerum ita expressa verbis, ut cerni\npotius videatur quam audiri: ipse\ninflammatus scelere et furore in forum venit, ardebant oculi, toto\nex ore crudelitas eminebat.\nnec solum quae facta sint aut fiant,\nsed etiam quae futura sint aut futura fuerint imaginamur.\nmire tractat hoc Cicero pro Milone, quae facturus fuerit\nClodius, si praeturam invasisset. sed haec quidem translatio\ntemporum, quae proprie μετάστασις\ndicitur, ιν διατυπώσει\nverecundior apud priores fuit.\npraeponebant enim talia, credite vos intueri, ut Cicero, haec , quae non vidistis oculis, animis\ncernere potestis.\nnovi vero et praecipue declamatores audacius nec mehercule\nsine motu quodam imaginantur, ut et Seneca in controversia, cuius summa est,\nquod pater filium et novercam inducente altero filio in adulterio\ndeprehensos occidit: duc , sequor; accipe\nhanc senilem manum et quocunque vis imprime.\net post paulo, aspice , inquit,\nquod diu non credidisti. ego vero non video, nox oboritur\net crassa caligo.\nhabet haec figura manifestius\naliquid; non enim narrari res, sed agi videtur.\nlocorum quoque dilucida et significans descriptio eidem\nvirtuti adsignatur a quibusdam; alii τοπογραφίαν dicunt. Εἰρωνείαν inveni qui dissimulationem vocaret; quo nomine quia parum totius huius figurae vires\nvidentur ostendi, nimirum sicut in plerisque erimus Graeca appellatione\ncontenti. igitur\nΕἰρωνεία\nquae est schema, ab illa, quae est tropos, genere ipso nihil admodum\ndistat; (in utroque enim contrarium ei quod dicitur intelligendum est)\nspecies vero prudentius intuenti diversas esse facile est deprehendere.\nprimum ,\nquod tropos apertior est et, quanquam aliud dicit ac sentit, non aliud\ntamen simulat. nam et omnia circa fere recta sunt: ut illud\nin Catilinam, A quo repudiatus ad sodalem tuum, virum\noptimum, Metellum demigrasti.\nin duobus demum\nverbis est ironia, ergo etiam brevior est tropos.\nat in figura totius voluntatis fictio est apparens magis quam\nconfessa, ut illic verba sint verbis diversa, hic sensus sermoni et voci\net tota interim causae\nconformatio; cum etiam vita universa ironiam habere videatur, qualis est\nvisa Socratis; nam ideo dictus εἴρων,\nagens imperitum et admiratorem aliorum tanquam sapientium; ut,\nquemadmodum ἀλληγορίαν facit continua\nμεταφορὰ sic hoc schema faciat\ntropos ille contextus.\nquaedam vero genera huius figurae nullam cum tropis habent\nsocietatem, ut illa statim prima, quae dicitur a negando, quam nonnulli\nἀντίφρασιν vocant: non agam tecum iure summo, non\n\ndicam, quod forsitan\nobtinerem;\net\nquid ego istius decreta, quid rapinas,\nquid hereditatum possessiones datas, quid ereptas proferam? et Mitto\nillam primam libidinis iniuriam, et Ne illa quidem testimonia\nrecito, quae dicta sunt de HS sescentis milibus, et possum dicere.\nquibus generibus per totas interim quaestiones decurrimus: ut\nCicero, hoc ego si sic agerem, tanquam mihi\nmodi esset diluendum, haec pluribus dicerem.\nΕἰρωνεία est, et cum similes imperantibus\nvel permittentibus sumus: I,\nsequere Italiam venti; et cum ea,\nquae nolumus videri in adversariis esse, concedimus eis. id\nacrius fit, cum eadem in nobis sunt et in adversario non sunt: meque timoris argue tu, Drance, quando tot caedis acervos\nTeucrorum tua dextra dedit.\nQuod idem contra valet, cum aut ea, quae a nobis\nabsunt, aut etiam quae in aduersarios recidunt, quasi fatemur: me duce Dardanius Spartam\nexpugnauit adulter. Nec in personis tantum,\nsed et in rebus versatur haec contraria dicendi\nquam quae intelligi velis ratio, ut totum pro Quinto Ligario prooemium\net illae elevationes: videlicet , O dii\nboni! — scilicet is superis labor est. —et\nille pro Oppio locus:\nO amorem mirum! O benivolentiam\nsingularem!non procul absunt ab hac simulatione res\ninter se similes, confessio nihil nocitura, qualis est: habes igitur, Tubero, quod est accusatori\nmaxime optandum, confitentem reum; et concessio, cum aliquid\netiam iniquum videmur causae fiducia pati: metum virgarum nauarchus nobilissimae civitatis\npretio redemit: humanum est; et pro Cluentio de invidia: dominetur in contionibus, iaceat in\niudiciis; tertia consensio, ut pro eodem, iudicium esse\ncorruptum.\nhaec evidentior figura est, cum alicui rei assentimur, quae\nest futura pro nobis; verum id accidere sine adversarii vitio non\npotest. quaedam etiam velut laudamus, ut Cicero in Verrem\ncirca crimen Apollonii Drepanitani: gaudeo etiam, si quid ab eo abstulisti, et\nabs te nihil rectius factum esse dico.\ninterim\naugemus crimina,\nquae ex facili aut diluere possimus aut negare, quod est frequentius\nquam ut exemplum desideret. interim hoc ipso fidem detrahimus\nillis, quod sint tam gravia, ut pro Roscio Cicero, cum immanitatem\nparricidii quanquam per se manifestam tamen etiam vi orationis\nexaggerat. Ἀποσιώπησις,\nquam idem Cicero reticentiam, Celsus obticentiam, nonnulli\ninterruptionem appellant, et ipsa ostendit aliquid adfectus vel irae,\nut. quos ego—sed motos\npraestat componere fluctus; vel sollicitudinis et\nquasi religionis: an huius ille legis,\nquam Clodius a se inventam gloriatur, mentionem facere ausus esset\nvivo Milone, non dicam console? de nostrum omnium — non audeo totum dicere; cui simile est in\nprooemio pro Ctesiphonte Demosthenis.\nvel alio transeundi gratia: Cominius\nautem — tametsi ignoscite mihi,\niudices.\nin quo est et illa (si tamen inter\nschemata numerari debet, cum aliis etiam pars\ncausae videatur) digressio; abit enim causa in laudes Cn. Pompeii, idque\nfieri etiam sine ἀποσιωπήσει potuit.\nnam brevior illa, ut ait Cicero, a re digressio plurimis fit\nmodis. sed haec exempli gratia sufficient: tum C. Varenus, is qui a familia Anchariana occisus\nest; hoc, quaeso, iudices, diligenter attendite; et pro Milone\net aspexit me illis quidem oculis,\nquibus tum solebat, cum omnibus omnia minabatur.\nest alia non quidem reticentia, quae sit imperfecti sermonis,\nsed tamen praecisa velut ante legitimum finem oratio: ut illud nimis urgeo, commoveri videtur adolescens;\net quid plura?\n\nipsum\nadolescentem dicere audistis.\nimitatio morum\nalienorum, quae ἠθοποιία vel, ut alii\nmalunt, μίμησις dicitur, iam inter\nleniores adfectus numerari potest; est enim posita fere in eludendo, sed\nversatur et in factis et in dictis. in factis, quod est\nὑποτυπώσει vicinum; in dictis,\nquale est apud Terentium: at ego nesciebam, quorsum tu ires.\nparvula\nhinc est\nabrepta, eduxit mater pro sua, soror\ndicta est: cupio abducere, ut reddam suis.\nsed nostrorum quoque dictorum factorumque similis imitatio est\nper relationem, nisi quod frequentius asseverat\nquam eludit: dicebam habere eos actorem Q.\nCaecilium.\nsunt et illa iucunda et ad commendationem\ncum varietate tum etiam ipsa natura plurimum prosunt, quae simplicem\nquandam et non praeparatam ostendendo orationem minus nos suspectos\niudici faciunt.\nHinc est quasi paenitentia dicti, ut pro Caelio sed quid ego ita gravem personam introduxi?\n\net quibus utimur vulgo: imprudens incidi.\nvel cui quaerere\nnos, quid dicamus, fingimus: Quid reliquum est? et Num\nquid omisi et cum ibidem invenire, ut ait Cicero: unum etiam mihi relicum huiusmodi modi est;\net aliud ex alio succurrit mihi.\nunde etiam venusti transitus fiunt; non quia transitus ipse\nsit schema, ut Cicero, narrato Pisonis exemplo, qui anulum sibi cudi ab\naurifice in tribunali suo iusserat, velut hoc in memoriam inductus\nadiecit: hic modo me commonuit Pisonis\nanulus, quod totum effluxerat. quam mullis istum putatis\nhominibus honestis de digitis anulos aureos abstulisse?\n\net cum aliqua velut ignoramus: sed\n\nearum\nrerum artifice, quem? quemnam? recte admones, Polyclitum\nesse dicebant.\nquod quidem non in hoc tantum valet. quibusdam\nenim, dum aliud agere videmur, aliud efficimus, sicut hic Cicero\nconsequitur, ne, cum morbum in signis atque tabulis obiiciat Verri, ipse\nquoque earum rerum studiosus esse credatur. et Demosthenes\niurando per interfectos in Marathone et Salamine id agit, ut minore\ninvidia cladis apud Chaeroneam acceptae laboret.\nfaciunt illa quoque iucundam orationem, aliqua mentione habita\ndifferre et deponere apud memoriam iudicis et reposcere quae deposueris,\net iterare quaedam schemate aliquo, (non enim est ipsa per se iteratio\nschema) et excipere aliqua et dare actioni varios velut vultus.\ngaudet enim res varietate, et sicut oculi diversarum\naspectu rerum magis detinentur, ita semper animis praestat, in quod se\nvelut novum intendant.\nest emphasis etiam inter figuras, cum ex aliquo dicto latens\naliquid eruitur, ut apud Vergilium non\nlicuit thalami expertem sine crimine vitam Degere more ferae?\nquamquam enim de matrimonio queritur Dido, tamen\nhuc erumpit eius adfectus, ut sine thalamis vitam non hominum putet, sed\nferarum. aliud apud Ovidium genus, apud quem Zmyrna nutrici\namorem patris sic confitetur; O,\ndixit, felicem coniuge matrem Huic vel confinis vel\neadem est,\nqua nunc utimur plurimum. iam enim ad id genus, quod et\nfrequentissimum est et exspectari maxime credo, veniendum est, in quo\nper quandam suspicionem quod non dicimus accipi volumus, non utique\ncontrarium, ut in Εἰρωνείᾳ, sed aliud\nlatens et auditori quasi inveniendum. quod , ut supra\nostendi, iam fere solum schema a nostris vocatur, et unde controversiae\nfiguratae dicuntur.\neius triplex usus est: unus si dicere palam parum tutum est,\nalter si non decet, tertius qui venustatis modo gratia adhibetur et ipsa\nnovitate ac varietate magis, quam si relatio sit recta, delectat.\nex his, quod est primum, frequens in scholis est.\nnam et pactiones deponentium imperium tyrannorum et post\nbellum civile senatus consulta finguntur et capitale est obiicere\nanteacta, ut, quod in foro non expedit, illic nec\nliceat. sed schematum condicio non eadem est.\nquamlibet enim apertum, quod modo et aliter intelligi\npossit, in illos tyrannos bene dixeris, quia periculum tantum, non etiam\noffensa vitatur. quod si ambiguitate sententiae possit eludi,\nnemo non illi furto favet.\nvera negotia nunquam adhuc habuerunt hanc silentii\nnecessitatem; sed aliam huic similem, verum multo\nad agendum difficiliorem, cum personae potentes obstant, sine quarum\nreprehensione teneri causa non possit.\nideoque hoc parcius et circumspectius faciendum est, quia\nnihil interest, quomodo offendas, et aperta figura perdit hoc ipsum quod\nfigura est. ideoque a quibusdam tota res repudiatur, sive\nintelligatur sive non intelligatur. sed licet modum adhibere;\nin primis, ne sint manifestae. non erunt autem, si non ex\nverbis dubiis et quasi duplicibus petentur, quale est in suspecta nuru,\nduxi uxorem, quae patri placuit;\naut, quod est multo ineptius, compositionibus\nambiguis, ut in illa controversia, in qua infamis amore filiae virginis\npater raptam eam interrogat, a quo vitiata sit, quis te, inquit, rapuit?\ntu , pater, nescis?\nres ipsae perducant iudicem ad suspicionem, et amoliamur\ncetera, ut hoc solum supersit; in quo multum etiam adfectus iuvant et\ninterrupta silentio dictio et cunctationes. sic enim fiet, ut\niudex quaerat illud nescio quid ipse, quod fortasse non crederet, si\naudiret, et ei, quod a se inventum existimat, credat.\nsed ne si optimae quidem sint, esse debent frequentes.\nnam densitate ipsa figurae aperiuntur, nec offensae minus\nhabent, sed auctoritatis; nec pudor videtur, quod non palam obiicias,\nsed diffidentia. in summa, sic maxime iudex credit figuris,\nsi nos putat nolle dicere.\nequidem et in personas incidi tales et in rem quoque, quod est\nmagis rarum, quae obtineri nisi hac arte non posset. ream\ntuebar, quae subiecisse dicebatur mariti testamentum, et dicebantur\nchirographum marito exspiranti heredes dedisse; et verum erat.\nnam , quia per leges institui uxor non\npoterat heres, id fuerat actum, ut ad eam bona per hoc tacitum\nfideicommissum pervenirent. et caput quidem tueri facile\nerat, si hoc diceremus palam, sed peribat hereditas. ita ergo\nfuit nobis agendum, ut iudices illud intelligerent factum, delatores non\npossent apprehendere ut dictum; et contigit utrumque. quod\nnon inseruissem, veritus opinionem iactantiae, nisi probare voluissem in\nforo quoque esse his figuris locum. quaedam etiam,\nquae probare non possis, figura potius spargenda sunt. haeret\nenim nonnunquam telum illud occultum, et hoc ipso, quod non apparet,\neximi non potest; at si idem dicas palam, et defenditur et probandum\nest.\ncum autem obstat nobis personae reverentia, (quod secundum\nposuimus genus) tanto cautius dicendum est, quanto validius bonos\ninhibet pudor quam metus. hic vero tegere nos iudex quod\nsciamus et verba vi quadam veritatis erumpentia credat coercere.\nnam quanto magis aut ipsi, in quos dicimus, aut iudices aut\nadsistentes oderint hanc maledicendi lasciviam, si\nvelle nos credant? aut quid interest quomodo dicatur,\ncum et res et animus intelligitur? quid dicendo denique\nproficimus, nisi ut palam sit facere nos quod ipsi sciamus non esse\nfaciendum? atqui praecipue prima, quibus praecipere coeperam,\ntempora hoc vitio laborarunt. dicebant enim libenter tales\ncontroversias, quae difficultatis gratia placent, cum sint multo\nfaciliores.\nnam rectum genius adprobari nisi maximis viribus non potest;\nhaec deverticula et anfractus suffugia sunt infirmitatis, ut qui cursu\nparum valent, flexu eludant, cum haec, quae adfectatur, ratio\nsententiarum non procul a ratione iocandi abhorreat. adiuvat\netiam, quod auditor gaudet intelligere, et favet ingenio suo et alio\ndicente se laudat.\nitaque non solum, si persona obstaret rectae orationi, (quo in\ngenere saepius modo quam figuris opus est) decurrebant ad schemata, sed\nfaciebant illis locum etiam, ubi inutiles ac nefariae essent, ut si\npater, qui infamem in matrem filium secreto\noccidisset, reus malae tractationis iacularetur in\nuxorem obliquis sententiis. nam quid impurius, quam\nretinuisse talem?\nquid porro tam contrarium quam eum, qui accusetur, quia summum\nnefas suspicatus de uxore videatur, confirmare id ipsa defensione, quod\ndiluendum est? at si iudicum sumerent animum, scirent, quam\neiusmodi actionem laturi non fuissent, multoque etiam minus, cum in\nparentes abominanda crimina spargerentur.\net quatenus huc incidimus, paulo plus scholis demus.\nnam et in his educatur orator, et in eo, quomodo\ndeclamatur, positum est etiam, quomodo agatur. dicendum ergo\nde iis quoque, in quibus non asperas figuras, sed palam contrarias\ncausae plerique fecerunt: tyrannidis\nadfectatae damnatis torqueatur, ut conscios indicet; accusator eius\noptet, quod volet. patrem quidam damnavit,\n\noptat, ne is torqueatur; paler ei\ncontra dicit.\nnemo se tenuit agens pro patre, quin figuras in filium\nfaceret, tanquam illum conscium in tormentis nominaturus. quo\nquid stultius? nam cum hoc iudices\nintellexerint, aut non torquebitur, cum ideo torqueri velit, aut torto\nnon credetur.\nat credibile est, hoc eum velle. fortasse ;\ndissimulet ergo, ut efficiat. sed nobis (declamatoribus dico)\nquid proderit hoc intellexisse, nisi dixerimus? ergo , si\nvere ageretur, similiter consilium illud latens prodidissemus?\nquid ? si neque utique verum est, et habere alias hic\ndamnatus contradicendi causas potest, vel quod legem conservandam putet,\nvel quod nolit accusatori debere beneficium, vel (quod ego maxime\nsequerer) ut innocentem se esse in tormentis pertendat?\nquare ne illud quidem semper succurret sic dicentibus, patrocinium hoc voluit, qui controversiam\nfinxit.\nfortasse enim noluit; sed esto, voluerit:\ncontinuone, si ille stulte cogitavit, nobis quoque stulte dicendum est?\nat ego in causis agendis frequenter non puto intuendum,\nquid litigator velit.\nest et ille in hoc genere frequens error, ut putent aliud\nquosdam dicere aliud velle, praecipue cum in themate est aliquem, ut\nsibi mori liceat, postulare, ut in illa controversia, qui aliquando fortiter fecerat et alio bello\npetierat, ut\n\nmilitia\nvacaret ex lege quod quinquagenarius esset, adversante filio ire in\naciem coactus deseruit. filius , qui fortiter eodem\nproelio fecerat, incolumitatem eius optat; contra dicit pater.\n\nnon enim, inquiunt, mori\nvult, sed invidiam filio facere.\nequidem rideo, quod illi sic timent tanquam ipsi morituri et\nin consilium suos metus ferunt, obliti tot exemplorum circa voluntariam\nmortem, causarum quoque, quas habet factus ex viro forti desertor.\nsed de una controversia loqui supervacuum est.\nego in universum neque oratoris puto esse unquam praevaricari,\nneque litem intelligo, in qua pars utraque idem velit, neque tam stultum\nquemquam, qui, si vivere vult, mortem potius male petat quam omnino non\npetat.\nnon tamen nego esse controversias huiusmodi figuratas, ut est\nilla, reus parricidii, quod fratrem\noccidisset, damnatum iri videbatur; pater pro testimonio dixit cum\nse iubente fecisse;\n\nabsolutum abdicat.\nnam neque in totum filio parcit\nnec, quod priore iudicio adfirmavit, mutare palam potest et, ut non\ndurat ultra poenam abdicationis, ita abdicat tamen; et alioqui figura in\npatrem plus facit, quam licet, in filium minus.\nut autem nemo contra id, quod vult, dicit, ita potest melius\naliquid velle quam dicit, quo modo ille abdicatus, qui a patre, ut\nfilium expositum et ab eo educatum solutis alimentis recipiat, postulat,\nrevocari fortasse mavult, non tamen quod petit non vult.\nest latens et illa significatio qua, cum ius asperius petitur\na iudice fit tamen spes aliqua clementiae, non palam, ne paciscamur, sed\nper quandam credibilem suspicionem, ut in multis controversiis, sed in\nhac quoque: raptor , nisi intra tricesimum\ndiem et raptae patrem et suum exoraverit, pereat; qui exorato raptae\npatre suum non exorat, agit cum eo dementia.\nnam si promittat hic pater, lis tollitur; si nullam spem\nfaciat, ut non demens, crudelis certe videatur et a se iudicem avertat. latro igitur optime, occides ergo? â€” si potero.\nremissius et pro suo\ningenio pater Gallio, dura , anime, dura;\nhere fortior fuisti.\nconfinia sunt his celebrata apud Graecos schemata, per quae\nres asperas mollius significant. nam Themistocles suasisse\nexistimatur Atheniensibus, ut urbem apud deos deponerent, quia durum\nerat dicere, ut relinquerent. et , qui Victorias aureas in\nusum belli conflari volebat, ita declinavit, victoriis utendum esse.\ntotum autem allegoriae simile est aliud dicere aliud\nintelligi velle.\nquaesitum etiam est, quomodo responderi contra figuras\noporteret. et quidam semper ex diverso aperiendas\nputaverunt, sicut latentia vitia rescinduntur. idque sane\nfrequentissime faciendum est; aliter enim dilui obiecta non possunt,\nutique cum quaestio in eo consistit, quod figurae petunt. at\ncum maledicta sunt tantum, et non intelligere interim bonae conscientiae\nest.\natque etiam si fuerint crebriores figurae quam ut dissimulari\npossint, postulandum est, ut nescio quid illud,\nquod adversarii obliquis sententiis significare voluerint, si fiducia\nsit, obiiciant palam, aut certe non exigant ut, quod ipsi non audent\ndicere, id iudices non modo intelligant, sed etiam credant.\nutilis aliquando etiam dissimulatio est, ut in eo (nota enim\nfabula est), qui, cum esset contra eum dictum, iura per paris\n\ntui cineres, paratum se esse respondit, et iudex\ncondicione usus est, clamante multum advocato schemata de rerum natura\ntolli, ut protinus etiam praeceptum sit, eiusmodi figuris utendum temere\nnon esse.\ntertium est genus, in quo sola melius dicendi petitur occasio;\nideoque id Cicero non putat esse positum in contentione. tale\nest illud, quo idem utitur in Clodium: quibus iste, qui omnia sacrificia nosset, facile ab\nse deos placari posse arbitrabatur.\nironia quoque in hoc genere materiae frequentissima est.\nsed eruditissimum longe, si per aliam rem alia indicetur, ut adversus tyrannum, qui sub pacto\nabolitionis dominationem deposuerat, agit competitor, mihi in te dicere non licet, tu in me die et potes;\nnuper te volui occidere.\nfrequens illud est nec magnopere captandum, quod petitur a\niureiurando, ut pro exheredato, ita mihi contingat\nherede, filio mori.\nnam et in totum iurare, nisi ubi\nnecesse est, gravi viro parum convenit, et est a Seneca dictum\neleganter, non patronorum hoc esse, sed testium. nec meretur\nfidem qui sententiolae gratia iurat, nisi si potest tam bene quam\nDemosthenes, ut supra dixi.\nlevissimum autem longe genus ex verbo, etiamsi est apud\nCiceronem in Clodiam, praesertim quam omnes\namicam omnium potius quam cuiusquam inimicam putaverunt.\ncomparationem equidem video figuram quoque esse, cum sit interim probationis, interim etiam\ncausae genus, et sit talis eius forma, qualis est pro Murena, vigilas tu de nocte, ut tuis\nconsultoribus respondeas, ille, ut eo, quo contendit,\n\nmature cum\nexercitu perveniat; te gallorum illum buccinarum cantus\nexsuscitat et cetera.\nnescio an orationis potius quam sententiae sit. id\nenim solum mutatur, quod non universa universis, sed singula singulis\nopponuntur. et Celsus tamen et non negligens auctor\nVisellius in hac eam parte posuerunt, Rutilius quidem Lupus in utroque\ngenere, idque ἀντίθετον vocat.\npraeter illa vero, quae Cicero inter lumina posuit\nsententiarum, multa alia et idem Rutilius Gorgian secutus, non illum\nLeontinum, sed alium sui temporis, cuius quattuor libros in unum suum\ntranstulit, et Celsus, videlicet Rutilio accedens, posuerunt schemata:\nconsummationem, quam Graecus διαλλαγήν\nvocat, cum plura argumenta ad unum effectum deducuntur; consequens, ille\nἐπακολούθησιν, de quo nos in argumentis diximus; collectionem, qui apud\nillum est συλλογισμός minas, id est\nκατάπληξιν exhortationem, συλλογισμός Quorum nihil non rectum est,\nnisi cum aliquam ex iis, de quibus locuti sumus, figuram accipit.\npraeter haec Celsus excludere, asseverare, detrectare,\nexcitare iudicem, proverbiis uti, et versibus et ioco et invidia et\ninvocatione intendere crimen (quod est δείνωσις ), adulari, ignoscere,\nfastidire, admonere, satisfacere, precari, corripere, figuras putat.\npartitionem quoque et propositionem et divisionem et rerum\nduarum cognationem, quod est, ut idem valeant quae videntur esse\ndiversa, ut non is demum sit veneficus, qui vitam abstulit data potione,\nsed etiam qui mentem; quod est in parte finitionis.\nRutilius sive Gorgias, ἀναγκαῖον,\nἀνάμνησιν, ἀνθυποφορὰν, ἀνθυποφοράν, παραύξησιν, προέκθεσιν,\nquod est dicere quid fieri oportuerit, deinde quid factum\nsit; ἐναντιότητα unde sint enthymemata\nκατ᾽ ἐναντίωσιν,\n\nμετάληψιν etiam, quo statu Hermagoras utitur.\nVisellius , quanquam paucissimas faciat figuras,\nἐνθύμημα tamen, quod commentum\nvocat, et, rationem appellans, ἐπιχείρημα inter eas habet. quod quidem\nrecipit quodammodo et Celsus; nam consequens an epichirema sit dubitat.\nVisellius adiicit et sententiam.\ninvenio , qui aggregent his διασκευάς,\nἀπαγορεύσις, παραδιηγήσεις.\nsed ut haec non sunt\nschemata, sic alia vel sint forsitan ac nos fugerint vel etiam nova\nfieri adhuc possint, eiusdem tamen naturae cuius sunt ea de quibus\ndictum est.\nverborum vero figurae et mutatae sunt semper et, utcunque\nvaluit consuetudo, mutantur. itaque , si antiquum sermonem\nnostro comparemus, paene iam quidquid loquimur figura est, ut hac re invidere, non ut veteres et Cicero\npraecipue, hanc rem, et incumbere illi, non in illum, et plenum vino non vini, et\nhuic non hunc adulari\niam dicitur et mille alia; utinamque non peiora vincant.\nverum schemata λέξεως duorum\nsunt generum: alterum loquendi rationem vocant, alterum maxime\ncollocatione exquisitum est. quorum tametsi utrumque convenit\norationi, tamen possis illud grammaticum hoc rhetoricum magis dicere.\nprius fit iisdem generibus quibus vitia. esset\nenim orationis schema vitium, si non peteretur, sed accideret.\nverum auctoritate, vetustate, consuetudine plerumque\ndefenditur, saepe etiam ratione quadam. ideoque , cum sit a\nsimplici rectoque loquendi genere deflexa, virtus est, si habet\nprobabile aliquid, quod sequatur. una tamen in re maxime\nutilis, ut cotidiani ac semper eodem modo formati sermonis fastidium\nlevet et nos a vulgari dicendi genere defendat.\nquodsi quis parce et, cum res poscet, utetur; velut asperso\nquodam condimento iucundior erit; at qui nimium adfectaverit, ipsam illam gratiam varietatis amittet.\nquanquam sunt quaedam figurae ita receptae, ut paene iam\nhoc ipsum nomen effugerint; quae etiamsi fuerint crebriores, consuetas\naures minus ferient.\nnam secretae et extra vulgarem usum positae ideoque magis\nnotabiles, ut novitate aurem excitant, ita copia satiant,\net se non obvias fuisse dicenti sed conquisitas et ex omnibus latebris\nextractas congestasque declarant.\nfiunt ergo et circa genus figurae in nominibus; nam et oculis capti talpae et timidi\ndammae dicuntur a Vergilio; sed subest ratio, quia sexus\nuterque altero significatur, tamque mares esse talpas dammasque quam\nfeminas certum est; et in verbis, ut fabricatus est\ngladium et inimicum poenitus es.\nquod mirum minus est, quia in natura verborum est et quae\nfacimus patiendi modo saepe dicere, ut arbitror,\nsuspicor, et contra faciendi quae patimur, ut vapulo; ideoque frequens permutatio est et pleraque utroque\nmodo efferuntur: luxuriatur, luxuriat; fluctuatur,\nfluctuat; adsentior, adsentio.\nest figura et in numero, vel cum\nsingulari pluralis subiungitur, gladio\npugnacissima gens Romani ( gens enim ex\nmultis), vel ex diverso, qui non risere parentes, nec deus hunc mensa dea nec dignata cubili\nest; Ex illis enim, qui non\nrisere, hic quem non dignata.\n* satura est sed nostrum istud vivere triste aspexi , cum infinito verbo sit\nusus pro appellatione; nostram enim vitam vult intelligi.\nutimur et verbo pro participio, magnum dat ferre talentum,\ntanquam ferendum, et participio pro verbo, volo datum.\ninterim etiam dubitari potest, cui vitio simile sit schema: ut\nin hoc virus est vitium\nfugere: aut enim partes orationis mutat ex illo virtus est\n\nfuga vitiorum, aut casus ex illo virtutis est vilium fugere; multo\ntamen hoc utroque excitatius. iunguntur interim schemata: Sthenelus sciens pugnae; est enim\nscitus Sthenelus\n\npugnandi.\ntransferuntur et tempora: Timarchides negat\nesse ei periculum a securi, (praesens enim pro praeterito\npositum est) et status: hoc Ithacus velit; et, ne morer,\nper omnia genera per quae fit soloecismus.\nhaec quoque est, quam ἑτεροίωσιν vocant, cui non dissimilis ἐξαλλαγή dicitur, ut apud Sallustium neque ea res falsum me habuit et duci probare.\nex quibus\nfere praeter novitatem brevitas etiam peti solet. unde eo\nusque processum est, ut non paeniturum pro non\nacturo paenitentiam et visuros ad videndum missos\nidem auctor dixerit.\nquae ille quidem fecerit schemata, an idem vocari possint,\nvidendum, quia recepta sint. nam receptis etiam vulgo auctore\ncontenti sumus: ut nunc evaluit rebus agentibus,\nquod Pollio in Labieno damnat, et contumeliam\nfecit, quod a Cicerone reprehendi notum\nest; ad fici enim contumelia dicebant.\nalia commendatio vetustatis, cuius amator unice Vergilius\nfuit: vel cum se pavidum\ncontra mea iurgia iactat.â€” progeniem sed enim\nTroiano a sanguine duci audierat .\nQuorum similia apud veteres tragicos comicosque sunt\nplurima.\nillud et in consuetudine remansit enimvero.\nhis amplius apud eundem: nam quis te iuuenum\nconfidentissime, quo sermonis initium fit.\nsed\ntam\nmagis illa tremens et tristibus effera flammis, quam magis effuso crudescunt sanguine pugnae.\nQuod est versum ex illo: quam magis aerumna urget, tam magis ad malefaciendum\nviget.\npleni talibus antiqui sunt; initio\nEunuchi Terentius quid igitur faciam?\ninquit. alius : ain\n\ntandem\nleno?\nCatullus in Epithalamio, dum innupta manet, dum cara\nsuis est, cum prius dum\nsignificet quoad, sequens usque\neo.\nex Graeco vero translata vel Sallustii plurima, quale est, vulgus amat fieri, vel Horatii, nam\nid maxime probat, nec ciceris, nec longae\ninvidit avenae, vel Vergilii, Tyrrhenum navigat aequor. sed\niam vulgatum actis quoque, saucius pectus.\nex eadem parte figurarum priore dicto et adiectio est, quae videri potest supervacua, sed non sine\ngratia est: nam neque\nParnasi vobis iuga, nam neque Pindi;\npotest enim deesse alterum nam.\net apud Horatium illud, Fabriciumque , hunc et intonsis Curium capillis. sed\ndetractiones, quae in complexu sermonis aut vitium habent aut figuram;\naccede ad ignem, iam\ncalesces plus satis.\nplus enim quam satis\nest.\nnam de altera quae\ndetractione pluribus dicendum est. utimur vulgo et\ncomparativis pro absolutis, ut cum se quis infirmiorem esse dicet; duo inter se comparativa committimus:\nsi te, Catilina, comprehendi, si\ninterfici iussero, credo, erit verendum mihi, ne non potius hoc\nomnes boni serius a me quam quisquam crudelius factum esse dicat.\nsunt et illa non similia soloecismo quidem, sed tamen numerum\nmutantia, quae et tropis adsignari solent, ut de uno pluraliter dicamus:\nsed nos immensum\nspatiis confecimus aequor;\net\nde pluribus singulariter, haud secus ac patriis acer Romanus in armis.\nSpecie diversa sed genere eadem et haec sunt,\nneve tibi ad solem\nvergant vineta cadentem.â€” ne mihi\ntum molles sub divo carpere somnos, neu dorso nemoris libeat iacuisse per herbas,\nnon enim nescio cui alii prius nec postea sibi uni, sed\nomnibus praecipit. sed de nobis loquimur tanquam de aliis:\ndicit Seruius, negat Tullius.\nsed nostra persona utimur pro aliena, et alios pro aliis\nfingimus. utriusque rei exemplum pro Caecina.\nPisonem , adversae partis advocatum, adloquens Cicero\ndicit, restituisse te dixti; nego me ex\nedicto praetoris restitutum esse; verum enim est illud; restituisse se\nAebutius dixit, Caecina nego me ex edicto praetoris\nrestitutum esse; et ipsum dixti, excussa\nsyllaba, figura in verbo.\nilla quoque ex eodem genere possunt\nvideri: unum quod interpositionem vel interclusionem dicimus, Graeci\nπαρένθεσιν, παρέμπτωσιν vocant,\ndum continuationi sermonis medius aliqui sensus intervenit: ego cum te ( mecum\nenim saepissime loquitur ) patriae\nreddidissem; cui adiiciunt hyperbaton,\nquod inter tropos esse noluerunt; alterum, quod est ei figurae\nsententiarum, quae ἀποστροφή dicitur,\nsimile, sed non sensum mutat, verum formam eloquendi: Decios, Marios magnosque\nCamillos, Scipiadas duros bello et\nte, maxime Caesar.\nacutius adhuc in Polydoro,\nfas omne abrumpit,\nPolydorum obtruncat et auro vi\npotitur. quid non mortalia pectora cogis auri sacra fames? hoc, qui tam\nparva momenta nominibus discreverunt, μετάβασιν vocant, quam et aliter fieri putant: quid loquor? aut ubi sum?\nconiunxit autem παρένθεσιν\net ἀποστροφήν Vergilius illo loco,\nhaud\nprocul inde citae Mettum in diversa quadrigae distulerant , (at tu dictis Albane maneres!)\nraptabatque viri mendacis viscera\nTullus. Haec schemata aut his similia,\nquae erunt per mutationem, adiectionem, detractionem, ordinem, et\nconvertunt in se auditorem nec languere patiuntur subinde aliqua\nnotabili figura excitatum, et habent quandam ex illa vitii similitudine\ngratiam, ut in cibis interim acor ipse iucundus est. quod\ncontinget, si neque supra modum multae fuerint nec eiusdem generis aut\niunctae aut frequentes, quia satietatem ut varietas earum, ita raritas\neffugit.\nillud est acrius genus, quod non tantum in ratione positum est\nloquendi, sed ipsis sensibus cum gratiam tum etiam vires accommodat. E\nquibus primum sit, quod fit adiectione. plura sunt genera;\nnam et verba geminantur, vel amplificandi gratia, ut occidi , occidi, non Sp. Maelium; alterum est\nenim quod indicat, alterum quod adfirmat; vel miserandi, ut A Corydon, Corydon.\nquae eadem figura nonnunquam per ironiam ad elevandum\nconvertitur. similis geminationis post aliquam interiectionem\nrepetitio est, sed paulo etiam vehementior: bona , miserum me! ( consumptis enim\n\nlacrimis\ntamen infixus haeret animo dolor ) bona,\ninquam, Cn. Pompeii acerbissimae voci subiecta praeconis. â€” vivis et vivis non ad deponendam, sed\nad confirmandam audaciam.\nsed ab iisdem verbis plura acriter et instanter incipiunt:\nnihilne te nocturnum praesidium\nPalatii, nihil urbis vigiliae, nihil timor populi, nihil consensus\nbonorum omnium, nihil hic munitissimus habendi senatus locus, nihil\nhorum ora uultusque mouerunt? et in iisdem desinunt: quis eos postulavit? Appius .\nQuis produxit? Appius .\nquanquam hoc exemplum ad aliud quoque schema pertinet, cuius\net initia inter se et fines iidem sunt, quis et\nquis, Appius et Appius .\nquale est: qui sunt, qui foedera saepe ruperunt?\nCarthaginienses. qui sunt, qui crudelissime bellum\ngesserunt? Carthaginienses. qui sunt, qui Italiam\ndeformarunt? Carthaginienses. qui sunt, qui sibi ignosci\npostulant? Carthaginienses.\netiam in contrapositis vel comparativis solet respondere\nprimorum verborum alterna repetitio, quod modo huius esse loci potius\ndixi: vigilas tu de node, ut tuis\nconsultatoribus respondeas; ille, ut eo quo intendit mature cum\nexercitu perveniat. te gallorum, illum buccinarum\n\n\ncantus exsuscitat.\ntu actionem instituis; ille aciem instruit.\ntu caves, ne consultores tui, ille, ne urbes aut\ncastra capiantur.\nsed hac gratia non fuit contentus orator, vertit in contrarium\neandem figuram: ille tenet et scit, ut\nhostium copiae, tu, ut aquae pluviae arceantur. ille\nexercitatus in propagandis finibus, tu in regendis.\npossunt media quoque respondere vel primis, ut te nemus Angitiae, vitrea\nte Fucinus unda; vel ultimis ut haec navis onusta praeda Siciliensi, cum et ipsa\nesset ex praeda.\nnec quisquam dubitabit. idem fieri\nposse iteratis utrinque mediis. respondent primis et ultima:\nmulti et graves dolores inventi\nparentibus et propinquis multi.\nest et illud repetendi genus, quod simul proposita\niterat et dividit: Iphitus et Pelias mecum, quorum Iphitus aevo\niam gravior, Pelias et vulnere tardus\nUlixi.\nἘπάνοδος dicitur\nGraece, nostri regressionem vocant. nec solum in eodem sensu,\nsed etiam in diverso eadem verba contra sumuntur: principum dignitas\n\nerat paene par, non par fortasse eorum qui\nsequebantur.\ninterim variatur casibus haec et\ngeneribus retractatio: magnus est dicendi\nlabor, magna res et cetera; et apud Rutilium longa περιόδῳ sed haec initia sententiarum sunt:\npater hic tuus? patrem nunc appellas?\npatris tui filius es?\nfit casibus modo hoc schema, quod πολύπτωτον vocant. constat aliis etiam modis,\nut pro Cluentio: quod autem tempus veneni\ndandi? illo die? illa frequentia? per quem porro datum?\nunde sumptum? quae porro interceptio poculi?\ncur non de integro autem datum?hanc\nrerum, coniunctam diversitatem Caecilius μεταβολήν vocat, qualis est pro Cluentio locus in\nOppianicum: illum tabulas publicas Larini\ncensorias corrupisse decuriones universi iudicaverunt, cum illo nemo\norationem, nemo rem ullam contrahebat, nemo illum ex tam multis\ncognatis et adfinibus tutorem unquam liberis suis scripsit, et\ndeinceps adhuc multa.\nut haec in unum congeruntur, ita contra ilia dispersa sunt,\nquae a Cicerone dissipata dici puto: hic segetes, illic ueniunt felicius uuae,\narborei fetus alibi, et\ndeinceps.\nilia vero apud Ciceronem mira figurarum\nmixtura deprehenditur, in qua et primum verbum longo post intervallo redditum est ultimum et\nmedia primis et mediis ultima congruunt: vestrum iam hic factum reprehenditur, patres\nconscripti, non meum; ac pulcherrimum quidem factum, verum, ut dixi,\nnon meum, sed vestrum.\nhanc frequentiorem repetitionem πλοκήν vocant, quae fit ex permixtis figuris, ut supra\ndixi, utque se habet epistola ad Brutum, ego cum in gratiam redierim cum Appio Claudio, et\nredierim per Cn.\nPompeium, ego ergo cum redierim.sed\nin iisdem sententiis crebrioribus mutata declinationibus iteratione\nverborum: ut apud Persium, usque adeone scire\ntuum nihil est, nisi te scire hoc sciat alter? Sed\napud Ciceronem, neque enim poterant iudicio\net hi damnari, qui iudicabant.\nsed sensus quoque toti, quemadmodum coeperunt, desinunt: venit ex Asia. hoc ipsum quam\nnovum! tribunus plebis venit ex Asia.\n*\neadem tamen periodo et verbum primum ultimum refertur, tertium iam\nsermone, adiectum est enim verumtamen\nvenit.\ninterim sententia quidem repetitur, sed non\neodem verborum ordine: quid Cleomenes facere potuit?\nnon enim possum quemquam insimulare falso.\nquid , inquam, magno opere potuit\n\nCleomenes facere?\nprioris etiam sententiae verbum ultimum ac sequentis primum\nfrequenter est idem, quo quidem\nschemate utuntur poetae saepius: Pierides, vos haec facietis maxima Gallo,\nGallo , cuius amor tantum mihi\ncrescit in horas. Sed ne oratores quidem raro: hic tamen vivit; vivit? immo vero etiam in\nsenatum venit.\naliquando , sicut in geminatione verborum diximus, initia\nquoque et clausulae sententiarum alis, sed non alio tendentibus verbis\ninter se consonant. initia hoc modo: dediderim periculis omnibus, obtulerim insidiis,\nobiecerim invidiae.\nrursus clausulae ibidem statim,\nvos enim statuistis, vos sententiam\ndixistis, vos iudicavistis.\nhoc alii συνωνυμίαν alii disiunctionem vocant,\nutrumque, etiamsi est diversum, recte; nam est nominum idem\nsignificantium separatio. congregantur quoque verba idem\nsignificantia. quae cum ita sint, Catilina,\nperge quo coepisti; egredere aliquando ex urbe, patent portae,\nproficiscere.\net in eundem alio libro: abiit\n, excessit, erupit, evasit.\nhoc Caecilio πλεονασμός\nvidetur, id est, abundans\nsuper necessitatem oratio, sicut illa vidi\noculos ante ipse meos.\nin illo enim vidi inest ipse.\nverum id, ut alio quoque loco dixi, cum\nsupervacua oneratur adiectione, vitium est, cum auget aut manifestat\nsententiam sicut hic, virtus. fidi , ipse,\nante oculos, totidem sunt adfectus. cur tamen haec\nproprie nomine tali notarit,\nnon video. nam et geminatio et repetitio et qualiscunque\nadiectio πλεονασμός videri potest.\nnec verba modo, sed sensus quoque idem facientes\nacervantur: perturbatio istum mentis et\nquaedam scelerum offusa caligo et ardentes furiarum faces\nexcitarunt.\ncongeruntur et diversa: mulier ,\ntyranni saeva crudelitas, patris amor, ira praeceps, temeritatis\ndementia.\nsed apud Ovidium: sed grave Nereidum numen,\nsed corniger Ammon, sed quae\nvisceribus veniebat belua ponti exsaturanda meis. Inveni, qui et\nhoc πλοκήν\nvocaret:\ncui non adsentior, cum sit unius figurae, mixta\nquoque et idem et diversum significantia, quod et ipsum διαλλαγὴν vocant. quaero ab inimicis, sintne haec investigate,\ncomperta,\n\npatefacta, sublata, deleta, exstincta per\nme. investigata , comperta, patefacta aliud\nostendunt; sublata, deleta, extincta sunt inter\nse similia, sed non etiam prioribus.\nsed hoc autem exemplum et superius aliam quoque efficiunt\nfiguram, quae, quia coniunctionibus caret, dissolutio vocatur, apta, cum\nquid instantius dicimus; nam et singula inculcantur et quasi plura\nfiunt. ideoque utimur hac figura non in singulis modo verbis,\nsed sententiis etiam, ut Cicero dicit contra contionem Metelli: qui indicabantur, eos vocari, custodiri, ad\nsenatum adduci iussi; in senatum sunt introducti, et totus hic\nlocus talis est. hoc genus et βραχυλογίαν vocant, quae potest esse copulata dissolutio.\ncontrarium illud est schema, quod\nconiunctionibus abundat. illud\nἀσύνδετον, hoc πολυσύνδετον dicitur.\nsed hoc est vel iisdem saepius repetitis, ut\ntectumque laremque armaque Amyclaeumque canem Cressamque pharetram;\nvel diversis:\narma virumque — multum ille et terris — multa quoque.\nadverbia quoque et pronomina variantur, hic illum vidi iuvenem, — bis senos cui nostra dies, — hic mihi responsum primus dedit ille petenti.\n\nsed utrumque horum acervatio est, tantum iuncta aut dissoluta.\nomnibus scriptores sua nomina dederunt, sed varia et ut cuique\nfingenti placuit. fons quidem unus, quia acriora facit et\ninstantiora quae dicimus et vim quandam prae se ferentia velut saepius\nerumpentis adfectus. gradatio , quae dicitur κλῖμαξ apertiorem habet artem et magis\nadfectatam ideoque esse rarior debet.\nest autem ipsa quoque adiectionis; repetit enim quae dicta\nsunt et, priusquam ad aliud descendat, in prioribus resistit.\neius exemplum ex Graeco notissimo transferatur: non enim dixi quidem sed non\n\nscripsi, nec scripsi\nquidem\n\nsed non obii legationem, nec\n\nobii quidem legationem\n\nsed non\npersuasi Thebanis.\nsint tamen tradita et Latina: Africano\nvirtutem industria, virtus gloriam, gloria aemulos\ncomparavit.\net Calvi: non ergo magis pecuniarum\nrepetundarum quam maiestatis, neque maiestatis magis quam Plautiae\nlegis, neque Plautiae legis magis quam ambitus, neque ambitus magis\nquam omnium legum iudicia perierunt.\ninvenitur apud poetas quoque, ut apud Homerum de sceptro, quod\na Iove ad Agamemnonem usque deducit, et apud nostrum etiam tragicum:\nIove propagatus\nest, ut perhibent, Tantalus, ex\nTantalo ortus Pelops, ex Pelope autem satus Atreus , qui nostrum porro propagat genus.\nat quae per detractionem fiunt figurae, brevitatis\nnovitatisque maxime gratiam petunt; quarum una est ea, quam libro\nproximo in figuras ex συνεκδοχῇ\ndistuli, cum subtractum verbum aliquod satis ex ceteris intelligitur: ut\nCaelius in Antonium, stupere gaudio\nGraecus: simul enim auditur coepit.\nCicero ad Brutum: sermo nullus scilicet nisi de te; quid enim potius?\ntum Flavius, Cras, inquit, tabellarii, et ego ibidem\nhas inter cenam exaravi.\ncui similia sunt illa meo quidem iudicio, in quibus verba\ndecenter pudoris gratia subtrahuntur: nouimus et qui te, transversa tuentibus\nhircis, sed quo, sed faciles\nNymphae risere, sacello.\nHanc\nquidam aposiopesin putant, frustra.\nnam illa quid taceat incertum est aut certe longiore sermone\nexplicandum, hic unum verbum et manifestum quidem desideratur; quod si\naposiopesis est, nihil non, in quo deest aliquid, idem appellabitur.\nego ne illud quidem aposiopesin semper\nvoco,\nin quo res quaecunque relinquitur intelligenda, ut ea quae in epistolis\nCicero: data Lupercalibus, quo die Antonius\nCaesari; non enim obticuit sed lusit, quia nihil aliud intelligi poterat quam\nhoc, diadema imposuit.\naltera est per detractionem figura, de qua modo dictum, cui\nconiunctiones eximuntur. tertia , quae dicitur ἐπεζευγμένον in qua unum ad verbum plures\nsententiae referuntur, quarum unaquaeque desideraret illud, si sola\nponeretur. id accidit aut praeposito verbo, ad quod reliqua\nrespiciant: vicit pudorem libido, timorem\naudacia, rationem amentia; aut illato, quo plura cluduntur:\nneque enim is es, Catilina, ut te aut\npudor unquam a turpitudine aut metus a periculo aut ratio a furore\nrevocaverit.\nmedium quoque potest esse, quod et prioribus et sequentibus\nsufficiat. iungit autem et diversos sexus, ut cum marem feminamque filios\ndicimus, et singularia\npluralibus miscet.\nsed haec adeo sunt vulgaria, ut sibi artem figurarum adserere\nnon possint. illud plane figura est, qua diversa sermonis\nforma coniungitur: sociis tunc, arma capessant, edico , et dira bellum cum genie gerendum.\nQuamvis enim pars bello\nposterior participio insistat, utrique convenit illud edico.\nnon utique detractionis gratia factam\nconiunctionem συνοικείωσιν vocant,\nquae duas res diversas colligat: tam deest avaro, quod habet, quam quod non\nhabet. Huic diversam volunt esse distinctionem,\ncui dant nomen παραδιαστολήν qua\nsimilia discernuntur:\ncum te pro astuto sapientem appelles, pro\nconfidente, fortem, pro illiberali diligentem.\nquod\ntotum pendet ex finitione, ideoque an figura sit dubito. cui\ncontraria est ea, qua fit ex vicino transitus ad diversa ut similia:\nbrevis esse laboro, obscurus fio,\net quae sequuntur.\ntertium est genus figurarum, quod aut similitudine aliqua\nvocum aut paribus aut contrariis convertit in se aures et animos\nexcitat. hinc est παρονομασία, quae dicitur adnominatio. ea non\nuno modo fieri solet: ex vicinia (quadam praedicti nominis ducta casibus\ndeclinat, ut Domitius Afer pro Cloatilla, mulier omnium rerum imperita, in omnibus rebus\ninfelix;\net cum verbo idem verbum plus significans subiungitur: quando homo hostis, homo.\nquibus\nexemplis sum in aliud usus, sed in uno ἔμφασις est geminatio. παρονομασίᾳ contrarium est, quod eodem verbo quasi falsum arguitur: Quae lex privatis hominibus\nesse lex non uidebatur.\ncui confinis est ἀντανάκλασις eiusdem verbi contraria significatio.\ncum Proculeius> quereretur de filio, quod is mortem\nsuam expectaret, et ille dixisset, se vero non exspectare: Immo, inquit, rogo exspectes.\nnon ex eodem sed ex\nvicino diversum accipitur, cum supplicio adficiendum dicas, quem supplicatione dignum iudicaris.\naliter quoque voces aut eaedem diversa in significatione\nponuntur aut productione tantum vel correptione mutatae; quod etiam in iocis frigidum equidem tradi inter\npraecepta miror, eorumque exempla vitandi potius quam imitandi gratia\npono:\namari iucundum est, si curetur, ne quid\ninsist amari. avium dulcedo ad avium ducit; et apud\nOvidium ludentem: cur\nego non dicam, Furia, te furiam? Cornificius hanc\ntraductionem vocat,\nvidelicet alterius intellectus ad alterum. sed elegantius,\nquod est positum in distinguenda rei proprietate: hanc rei publicae pestem paulisper reprimi, non in\nperpetuum comprimi posse.\nsed quae\npraepositionibus in contrarium mutantur: non emissus ex urbe, sed immissius in urbem esse\nvideatur.\nmelius atque acrius, quod cum figura\niucundum est tum etiam sensu valet: Emit morte\nimmortalitatem.\nilla leviora: Non Pisonum sed pistorum\net ex oratore arator.\n\npessimum vero: ne\npatres conscripti videantur circumscripti; â€” raro evenit sed vehementer venit.\n\nsed\ncontingit, ut aliqui sensus\nvehemens et acer venustatem aliquam non eadem ex voce non dissona accipiat.\nsed cur me prohibeat pudor uti\ndomestico exemplo? pater meus contra eum, qui se legationi\nimmoriturum dixerat, deinde vix paucis diebus insumptis re infecta\nredierat, non exigo, ut inmoriaris\nlegationi; immorare.\nnam et valet sensus ipse et in\nverbis tantum distantibus iucunde consonat vox, praesertim non captata,\nsed velut oblata, cum altero suo sit usus, alterum ab adversario\nacceperit.\nmagnae veteribus curae fuit gratiam dicendi et paribus et\ncontrariis acquirere. Gorgias in hoc immodicus, copiosus\naetate utique prima Isocrates fuit. delectatus est his etiam\nM. Tullius, verum et modum adhibuit non ingratae, nisi copia redundet,\nvoluptati et rem alioqui leuem sententiarum pondere implevit.\nnam per se frigida et inanis adfectatio, cum in acres\nincidit sensus, innatam gratiam videtur habere non arcessitam.\nsimilium fere quadruplex ratio est. nam est primum,\nquotiens verbum verbo aut non dissimile valde quaeritur, ut puppesque tuae pubesque\ntuorum; et sic in hac\ncalamitosa fama quasi in aliqua perniciosissima flamma, et non enim tam spes laudanda quam\n\nres est, aut certe par et\nextremis syllabis consonans: non verbis,\nsed armis.\nsed hoc quoque, quotiens in sententias acres incidit,\npulchrum est: quantum possis, in eo semper\nexperire, it prosis.\nhoc est πάρισον, ut plerisque placuit. Theo Stoicus\nπάρισον existimat, quod sit e\nmembris non dissimilibus.\nsecundum , ut clausula similiter cadat, syllabis iisdem in\nultimam partem collatis: ὁμοιοτέλευτον\nvocant similem duarum\nsententiarum vel plurium finem: non modo ad\nsalutem eius exstinguendam, sed etiam gloriam per tales viros\ninfingendam.\nex quibus fere fiunt, non tamen ut\nsemper utique ultimis consonent, quae τρίκωλα dicuntur: vicit\npudorem libido, timorem audacia, rationem amentia.\n\nsed in quaternas quoque ac plures haec ratio ire\nsententias potest. fit etiam singulis verbis: Hecuba hoc dolet, pudet, piget; et\nabiit , excessit, erupit, evasit.\ntertium est, quod in eosdem casus cadit, ὁμοιόπτωτον dicitur. sed neque,\nquod finem habet similem, utique in eundem venit finem ὁμοιόπτωτον, quia ὁμοιόπτωτον est tantum casu simile, etiamsi dissimilia\nsint quae declinentur; nec tantum in fine deprehenditur, sed\nrespondentibus vel primis inter se vel mediis vel extremis vel etiam permutatis his, ut\nmedia primis et summa mediis accommodentur, et quocunque modo\naccommodari potest.\nneque enim semper paribus syllabis constat, ut est apud Afrum,\namisso nuper infelicis aulae si non\n\n\npraesidio inter pericula tamen solacio inter\nadversa.\neius fere videntur optima, in quibus initia\nsententiarum et fines, consentiunt, ut hic praesidio\nsolacio, pericula adversa,\npaene ut similia\nsint verbis et paribus cadant et eodem modo desinant.\netiam ut sint, quod est quartum, membris aequalibus, quod\nἰσόκωλον dicitur: si , quantum in agro locisque desertis\naudacia potest, tantum in foro atque iudiciis impudentia valeret\nἰσόκωλον est et ὁμοιόπτωτον habet; non minus nunc in\ncausa cederet Aulus Caecina Sexti Aebutii impudentiae, quam tum in\nvi facienda cessit audaciae,\nἰσόκωλον,\nὁμοιόπτωτον, ὁμοιοτέλευτον.\naccedit et ex illa\nfigura gratia, qua nomina dixi mutatis casibus repeti: non minus cederet quam cessit.\nat\nhoc\n\nὁμοιοτέλευτον et παρονομασία est: neminem\nalteri posse dare in matrimonium, nisi penes\nquem sit patrimonium.\ncontrapositum autem vel, ut quidam vocant, contentio (\nἀντίθετον dicitur) non uno fit\nmodo. nam et fit, si singula singulis opponuntur, ut in eo\nquod modo dixi, uicit pudorem libido,\ntimorem audacia, et bina binis: non nostri ingenii, vestri auxilii est, et\nsententiae sententiis: dominetur in\ncontionibus, iaceat in iudiciis.\ncui commodissime subiungitur et ea species, quam distinctionem\ndiximus: odit populus Romanus privatam\nluxuriam, publicam magnificentiam diligit; et, quae sunt\nsimili casu, dissimili sententia in ultimo locata: ut quod in tempore mali fuit, nihil obsit, quod in\ncausa boni fuit, prosit.\nnec semper contrapositum subiungitur, ut in hoc, est igitur, haec iudices, non scripta sed\nnata lex, verum, sicut Cicero dicit, de singulis rebus\npropositis refertur ad singula, ut in eo quod sequitur, quam non didicimus, accepimus, legimus,\nverum ex natura ipsa arripuimus, hausimus, expressimus.\nnec semper, quod adversum est, contra\nponitur, quale est apud Rutilium, nobis\nprimis dii immortales fruges dederunt; nos, quod soli accepimus, in\nomnes terras distribuimus.\nfit etiam adsumpta illa figura, qua verba declinata\nrepetuntur, quod ἀντιμεταβολή dicitur:\nnon , ut edam, vivo, sed, ut vivam,\nedo.\net quod apud Ciceronem conversum ita est,\nut, cum mutationem casus habeat, etiam similiter desinat: ut et sine invidia culpa plectatur et\nsine culpa invidia ponatur.\net eodem cluditur verbo: ut quod dicit de se.\nRoscio , etenim , cum\nartifex eiusmodi est, ut solus videatur dignus qui in scena,\nspectetur, tum vir eiusmodi est, ut solus dignus esse videatur, qui\neo non accedat.\nest et in nominibus ex diverso\ncollocatis sua gratia: si consul\nAntonius, Brutus hostis; si conservator rei publicae\nBrutus, hostis Antonius.\nolim plura de figuris quam necesse erat, et adhuc erunt, qui\nputent esse figuram: incredibile est,\n( quod dico, sed verum;\nἀνθυποφοράν vocant; et aliquis hoc semel tulit, nemo\n\nbis, ego ter,\nδιέξοδον et longius\n\nevectus sum sed redeo ad propositum,\nἄφοδον.\nquaedam verborum figurae paulum figuris sententiarum\ndeclinantur, ut dubitatio. nam cum est in re, priori parti\nadsignanda est, cum in verbo, sequenti; sive me malitiam sive stultitiam dicere oportet.\nitem correctionis eadem ratio est; nam quod illic dubitat, hic\nemendat. etiam in personae fictione accidere quidam idem\nputaverunt, ut in verbis esset haec figura: crudelitatis mater est avaritia, et apud\nSallustium in Ciceronem O Romule Arpinas, et apud\nMenandrum Oedipus Thriasius.\n\nhaec omnia copiosius sunt exsecuti, qui non ut\npartem operis transcurrerunt, sed proprie libros huic operi\ndedicaverunt, sicut Caecilius, Dionysius, Rutilius, Cornificius,\nVisellius aliique non pauci; sed non minor erit eorum, qui vivunt,\ngloria.\nut fateor autem verborum quoque figuras posse plures\nreperiri a quibusdam, ita iis, quae ab auctoribus claris traduntur,\nmeliores non adsentior. nam in primis M. Tullius multas in\ntertio De Oratore libro posuit, quas in Oratore postea scripto\ntranseundo videtur ipse damnasse; quarum pars est, quae sententiarum\npotius quam uerborum sit: ut imminutio, improvisum, imago, sibi ipsi\nresponsio, digressio, permissio, contrarium (hoc enim puto, quod dicitur\nἐναντιότης ),\nsumpta ex adverso probatio.\nquaedam omnino non sunt figurae, sicut ordo, dinumeratio,\ncircumscriptio, sive hoc nomine significatur comprehensa breviter\nsententia sive finitio; nam et hoc Cornificius atque Rutilius schema\nλέξεως putant. verborum\nautem concinna transgressio, id est hyperbaton, quod Caecilius quoque\nputat schema, a nobis est inter tropos posita.\nsed mutatio, si ea est, quam Rutilius ἀλλοίωσιν vocat, dissimilitudinem ostendit\nhorminum, rerum, factorum; quae si latius fiat, figura non est, si\nangustius, in ἀντίθετον cadet; si vero\nhaec appellatio significat ὑπαλλαγήν,\nsatis de ea dictum est.\nquod vero schema est ad propositum subiecta ratio, quod\nRutilius αἰτιολογίαν vocat? nam de\nillo dubitari possit, an schema sit distributis subiecta ratio, quod\napud eundem primo loco positum est.\nπροσαπόδοσιν dicit, quae, ut maxime,\nservetur sane in pluribus propositis, quia aut singulis statim ratio\nsubiiciatur, ut est apud C. Antonium, sed\nneque accusatorem eum metuo, quod sum innocens; neque competitorem\nvereor, quod sum Antonius; neque consulem spero, quod est Cicero;\naut positis duobus vel tribus eodem ordine singulis continua reddatur,\nquale apud Brutum de dictatura Cn. Pompeii, praestat enim nemini imperare quam alicui\nservire; sine illo enim vivere honeste licet, cum hoc vivendi nulla\ncondicio est.\nsed et uni rei multiplex ratio subiungitur, ut apud Vergilium,\nsire inde occultas\nvires et pabula terrae pinguia\nconcipiunt, sive illis omne per ignem excoquitur vitium—et totus locus; seu plures calor ille vias,—Seu durat magis.\nRelationem quid accipi velit, non liquet mihi.\nnam si ἀνάκλασιν aut\nἐπάνοδον dicit, de omnibus locuti\nsumus. sed quidquid id est, neque hoc neque superiora in\nOratore repetit. sola est in eo libro posita pariter inter\nfiguras uerborum exclamatio, quam sententiae potius puto (adfectus enim\nest), de ceteris omnibus consentio.\nadiicit his Caecilius περίφρασιν, de qua dixi; Cornificius interrogationem,\nratiocinationem, subiectionem, transitionem, occultationem, praeterea\nsententiam, membrum, articulos, interpretationem, conclusionem.\nquorum priora alterius generis sunt schemata, sequentia\nschemata omnino non sunt.\nitem Rutilius praeter ea, quae apud alios quoque sunt,\nπαρομολογίαν, ἀναγκαῖον, ἠθοποιίαν,\nδικαιολογίαν, πρόλημψιν,\n\nχαρακτηρισμόν, βραχυλογίαν, παρασιώπησιν,\nπαῤῥησίαν de quibus idem dico. nam eos quidem\nauctores, qui nullum prope tinem fecerunt exquirendis nominibus,\npraeteribo, qui etiam, quae sunt argumentorum, figuris ascripserunt.\nego illud de iis etiam, quae vere sunt,\nadiiciam breviter, sicut ornent orationem opportune positae, ita\nineptissimas esse, cum immodice petantur. sunt qui neglecto\nrerum pondere et viribus sententiarum, si vel inania verba in hos modos\ndepravarunt, summos se iudicent artifices ideoque non desinant eas\nnectere, quas sine substantia sectari tam est ridiculum quam quaerere\nhabitum gestumque sine corpore.\nsed ne eae quidem, quae recte fiunt, densandae sunt nimis; nam\net vultus mutatio oculorumque coniectus multum in actu valet; sed si\nquis ducere os exquisitis modis et frontis ac luminum inconstantia\ntrepidare non desinat, rideatur. sed oratio habet rectam quandam velut faciem, quae ut\nstupere immobili rigore non debebit, ita saepius in ea, quam natura\ndedit, specie continenda est.\nsciendum vero in primis, quid quisque in orando postulet\nlocus, quid persona, quid tempus; maior enim pars harum figurarum posita\nest in delectatione. ubi vero atrocitate, invidia, miseratione pugnandum est, quis ferat contrapositis et\npariter cadentibus et consimilibus irascentem, flentem, rogantem cum in\nhis rebus cura uerborum deroget adfectibus fidem et ubicunque ars\nostentatur, veritas abesse videatur.\nde compositione non equidem post M. Tullium scribere auderem\n(cui nescio an ulla pars operis huius sit magis elaborata), nisi et\neiusdem aetatis homines scriptis ad ipsum etiam litteris reprehendere id\ncollocandi genus ausi fuissent, et post eum plures multa ad eandem rem\npertinentia memoriae tradidissent.\nitaque accedam ut plerisque Ciceroni atque ut iis ero, quae\nindubitata sunt, brevior, ut quibusdam paulum fortasse dissentiam.\nnam etiam cum iudicium meum ostendero, suum tamen\nlegentibus relinquam.\nneque ignoro quosdam esse, qui curam omnem compositionis\nexcludant, atque illum horridum sermonem, ut forte fluxerit, modo magis\nnaturalem, modo etiam magis virilem esse contendant. qui si\nid demum naturale esse dicunt, quod natura primum ortum est et quale\nante cultum fuit, tota haec ars orandi subvertitur.\nneque enim locuti sunt ad hanc regulam et diligentiam primi\nhomines, nec prooemiis praeparare, docere\nexpositione, argumentis probate, adfectibus commovere scierunt.\nergo his omnibus, non sola compositione caruerunt; quorum\nsi fieri nihil melius licebat, ne domibus quidem casas aut vestibus\npellium tegmina aut urbibus montes ac silvas mutari oportuit.\nquae porro ars statim fuit? quid non cultu mitescit? cur vites\ncoercemus manu? cur eas fodimus? rubos arvis excidimus, terra et hos\ngenerat; mansuefacimus animalia, indomita nascuntur. verum id\nest maxime naturale, quod fieri natura optime patitur.\nfortius vero qui incompositum potest esse quam vinctum et bene\ncollocatum? neque , si parvi pedes vim detrahunt rebus, ut\nSotadeorum et Galliamborum et quorundam ut oratione simili paene\nlicentia lascivientium, compositionis est iudicandum.\nceterum quanto vehementior fluminum cursus est prono alveo ac\nnullas moras obiiciente quam inter obstantia saxa fractis aquis ac\nreluctantibus, tanto, quae connexa est et totis viribus fluit, fragosa\natque interrupta melior oratio. cur ergo vires ipsa specie\nsolvi putent, quando res nec ulla sine arte satis\nvaleat et comitetur semper artem decor?\nan non eam, quae missa optime est, hastam speciosissime\ncontortam ferri videmus, et arcu dirigentium tela quo certior manus, hoc\nest habitus ipse formosior? iam ut certamine armorum atque ut\nomni palaestra quid satis recte cavetur ac petitur, cui non artifex\nmotus et certi quidam pedes adsint?\nquare mihi compositione velut amentis quibusdam nervisve\nintendi et concitari sententiae videntur. ideoque\neruditissimo cuique persuasum est, valere eam plurimum non ad\ndelectationem modo sed ad motum quoque animorum,\nprimum quia nihil intrare potest ut adfectus, quod ut aure velut quodam\nvestibulo statim offendit; deinde quod natura ducimur ad modos.\nneque enim aliter eveniret, ut illi quoque organorum\nsoni, quanquam verba non exprimunt, ut alios tamen atque alios motus\nducerent auditorem.\nin certaminibus sacris non eadem ratione concitant animos ac\nremittunt, non eosdem modos adhibent, cum bellicum est canendum et cum\nposito genu supplicandum est; nec idem signorum concentus est procedente\nad proelium exercitu, idem receptui carmen.\nPythagoreis certe moris fuit, et cum evigilassent, animos ad\nlyram excitare, quo essent ad agendum erectiores, et cum somnum\npeterent, ad eandem prius lenire mentes, ut, si\nquid fuisset turbidiorum cogitationum, componerent.\nquodsi numeris ac modis inest quaedam tacita vis, ut oratione\nea vehementissima, quantumque interest sensus idem quibus verbis\nefferatur, tantum, verba eadem qua compositione vel ut textu iungantur\nvel ut fine claudantur; nam quaedam et sententiis parva et elocutione\nmodica virtus haec sola commendat.\ndenique quod cuique visum erit vehementer, dulciter, speciose\ndictum, solvat et turbet: abierit omnis vis, iucunditas, decor.\nsolvit quaedam sua ut Oratore Cicero: neque me divitiae movent quibus omnis Africanos et\nLaelios mulli venalicii mercatoresque superarunt. immuta\npaululum ut sit 'multi superarunt mercatores venaliciique,' et\ninsequentes deinceps periodos; quas si ad illum modum turbes, velut\nfracta aut transversa tela proieceris.\nidem corrigit quae a Graccho composita durius putat.\nillum decet; nos hac sumus probatione contenti, quod ut\nscribendo, quae se nobis solutiora obtulerunt, componimus.\nquid enim attinet eorum exempla quaerere, quae sibi\nquisque experiri potest? illud notasse satis habeo, quo\npulchriora et sensu et elocutione dissolveris, hoc orationem magis deformem fore, quia negligentia collocationis ipsa\nverborum luce deprehenditur.\nitaque ut confiteor, paene ultimam oratoribus artem\ncompositionis, quae quidem perfecta sit, contigisse, ita\nillis quoque priscis habitam inter curas, ut quantum adhuc profecerant,\nputo. neque enim mihi quamlibet magnus auctor Cicero\npersuaserit, Lysian, Herodotum, Thucydiden parum studiosos eius fuisse.\ngenus fortasse sint secuti non idem,\nquod Demosthenes aut Plato, quanquam et ii ipsi inter se dissimiles\nfuerunt. nam neque illud ut Lysia dicendi textum tenue atque\nrasum laetioribus numeris corrumpendum erat; perdidisset enim gratiam,\nquae ut eo maxima est, simplicis atque inadfectati coloris, perdidisset\nfidem quoque. nam scribebat alis, non ipse dicebat, ut\noportuerit esse illa rudibus et incompositis similia; quod ipsum\ncompositio est.\net historiae, quae currere debet ac ferri, minus\nconvenissent insistentes clausulae et debita actionibus respiratio et\ncludendi inchoandique sententias ratio. in contionibus\nquidem etiam similiter cadentia quaedam et contraposita deprehendas.\nin Herodoto vero cum omnia (ut ego quidem sentio)\nleniter fluunt, tum ipsa διάλεκτος\nhabet eam iucunditatem, ut latentes etiam ut se\nnumeros complexa videatur.\nsed de propositorum diversitate post paulum. nunc ,\nquae prius iis, qui recte componere volent, discenda sint.\nest igitur ante omnia oratio alia vincta atque contexta,\nsoluta alia, qualis ut sermone et epistolis, nisi cum aliquid supra\nnaturam suam tractant, ut de philosophia, de re publica, similibus.\nquod non eo dico, quia non illud quoque solutum habeat suos\nquosdam et forsitan difficiliores etiam pedes; neque enim aut hiare\nsemper vocalibus aut destitui temporibus volunt sermo atque epistola;\nsed non fluunt nec cohaerent nec verba verbis trahunt, ut potius laxiora\nut his vincula quam nulla sint.\nnonnunquam ut causis quoque minoribus decet eadem simplicitas\nquae non nullis, sed aliis utitur numeris, dissimulatque eos et tantum\ncommunit occultius.\nat illa connexa series tres habet formas: incisa quae κόμματα dicuntur, membra quae κῶλα, περίοδον, quae est vel ambitus vel\ncircumductum vel continuatio vel conclusio. in omni porro\ncompositione tria sunt genera necessaria: ordo, iunctura, numerus.\nprimum igitur de ordine. eius observatio ut verbis\nest singulis et contextis. singula sunt, quae ἀσύνδετα diximus. in his\ncavendum, ne decrescat oratio, et fortiori subiungatur aliquid\ninfirmius, ut sacrilege fur, aut latroni petulans. augeri\nenim debent sententiae et insurgere, ut optime Cicero, tu , inquit, istis faucibus,\nistis lateribus, ista gladiatoria totius corporis\nfirmitate.\naliud enim maius alii supervenit.\nat si coepisset a toto corpore, non bene ad latera\nfaucesque descenderet. est et alius naturalis ordo, ut viros ac feminas, diem ac noctem, ortum et\noccasum dicas potius quam retrorsum.\nquaedam ordine permutato fiunt supervacua, ut fratres gemini; nam si gemini praecesserint, fratres addere\nnon est necesse. illa nimia quorundam fuit observatio, ut\nvocabula verbis, verba rursus adverbiis, nomina appositis et\npronominibus essent priora; nam fit contra quoque frequenter non\nindecore.\nnec non et illud nimiae superstitionis, uti quaeque sint tempore, ea facere etiam ordine priora, non quin\nfrequenter sit hoc melius, sed quia interim plus valent ante gesta,\nideoque levioribus superponenda sunt. verbo sensum cludere\nmulto,\nsi compositio patiatur, optimum est; ut verbis enim sermonis vis est.\nsi id asperum erit, cedet haec ratio numeris, ut fit\napud summos Graecos Latinosque oratores frequentissime. sine\ndubio erit omne, quod non cludet, hyperbaton, sed\nipsum hoc inter tropos vel figuras, quae sunt virtutes, receptum est.\nnon enim ad pedes verba dimensa sunt, ideoque ex loco\ntransferuntur ut locum, ut iungantur, quo congruunt maxime, sicut ut\nstructura saxorum rudium etiam ipsa enormitas invenit, cui applicari et\nut quo possit insistere. felicissimus tamen sermo est, cui et\nrectus ordo et apta iunctura et cum his numerus opportune cadens\ncontigit. quaedam vero transgressiones et longae sunt nimis,\nut superioribus diximus libris, et interim etiam compositione vitiosae,\nquae ut hoc ipsum petuntur, ut exultent atque lasciviant, quales illae\nMaecenatis, sole et aurora rubent plurima.\ninter se\n\nsacra movit aqua fraxinos.\nne exequias quidem unus inter miserrimos viderem\nmeas.\nquod inter haec pessimum est, quia ut re tristi ludit compositio.\nsaepe tamen est vehemens aliquis sensus ut verbo, quod si ut\nmedia parte sententiae latet, transire intentionem et obscurari\ncircumiacentibus solet, ut clausula positum adsignatur auditori et\ninfigitur, quale illud est Ciceronis, ut\ntibi necesse esset ut conspectu populi Romani vomere postridie.\ntransfer hoc ultimum: minus valebit. nam totius\nductus hic est quasi mucro, ut per se foeda vomendi necessitas iam nihil\nultra exspectantibus hanc quoque adiiceret deformitatem, ut cibus teneri\nnon posset postridie.\nsolebat Afer Domitius traiicere ut clausulas verba tantum\nasperandae compositionis gratia et maxime ut prooemiis, ut pro\nCloatilla, gratias agam continuo, et\npro Laelia, eis utrisque apud te iudicem\npericlitatur Laelia. adeo\nrefugit teneram\ndelicatamque modulandi voluptatem, ut currentibus per se numeris quod\neos inhiberet obiiceret.\namphiboliam quoque fieri vitiosa locatione verborum, nemo est\nqui nesciat. haec arbitror, ut ut brevi,\nde ordine fuisse dicenda; qui si vitiosus est, licet et vincta sit et apte cadens oratio, tamen\nmerito incomposita dicatur. iunctura sequitur. est\nut verbis, incisis, membris, periodis; omnia namque ista et virtutes et\nvitia ut complexu habent.\natque , ut ordinem sequar, primum sunt quae imperitis quoque\nad reprehensionem notabilia videntur, id est, quae, commissis inter se\nverbis duobus, ex ultima prioris ac prima sequentis syllaba deforme\naliquod nomen efficiunt. tum vocalium concursus; quod cum\naccidit, hiat et intersistit et quasi laborat oratio. pessime\nlongae, quae easdem inter se litteras committunt, sonabunt.\npraecipuus tamen erit hiatus earum, quae cavo aut patulo\nmaxime ore efferuntur.\nE planior littera est, i angustior est, ideoque\nobscurius ut his vitium. minus peccabit, qui longis breves\nsubiiciet, et adhuc, qui praeponet longae brevem. minima est\nut duabus brevibus offensio. atque cum aliae subiunguntur\naliis, proinde asperiores aut leniores erunt prout oris habitu simili aut diverso\npronuntiabuntur.\nnon tamen id ut crimen ingens expavescendum est, ac nescio\nnegligentia ut hoc an sollicitudo sit peior.\nInhibeat enim necesse est hic metus impetum dicendi et a potioribus\navertat. quare ut negligentiae passim hoc pati, ita\nhumilitatis ubique perhorrescere, nimiosque non immerito ut hac cura\nputant omnes Isocraten secutos praecipueque Theopompum.\nat Demosthenes et Cicero modice respexerunt ad hanc partem.\nnam et coeuntes litterae, quae συναλιφαί dicuntur, etiam leviorem faciunt orationem,\nquam si omnia verba suo fine cludantur, et nonnunquam hiulca etiam\ndecent faciuntque ampliora quaedam: ut pulchra oratione ista iacta te\ncum longae per se et velut opimae\nsyllabae aliquid etiam medii temporis inter vocales, quasi\nintersistatur, adsumunt.\nqua de re utar Ciceronis potissimum verbis. habet , inquit, ille\ntanquam hiatus et concursus vocalium molle quiddam, et quod indicet\nnon ingratam negligentiam de re hominis magis quam de verbis\nlaborantis.\nceterum consonantes quoque, earumque\npraecipue quae sunt asperiores, ut commissura verborum rixantur, ut si\ns ultima cum x proxima\nconfligat, quarum tristior etiam, si binae collidantur, stridor est, ut\nars studiorum.\nquae fuit causa et Servio, ut dixit,\n\nsubtrahendae s litterae, quotiens ultima esset aliaque consonante\nsusciperetur; quod reprehendit Luranius, Messala defendit.\nnam neque Lucilium putat uti eadem ultima, cum dicit Aeserninus fuit et dignus\nlocoque, et Cicero ut Oratore plures antiquorum tradit sic\nlocutos.\nindebelligerare, pomeridiem, et illa\nCensori Catonis diee hanc, aeque m littera in e mollita.\nquae in veteribus libris reperta mutare imperiti solent,\net dum librariorum insectari volunt inscientiam, suam confitentur.\natqui eadem illa littera, quotiens ultima est et vocalem verbi\nsequentis ita contingit, ut ut eam transire possit, etiamsi scribitur,\ntamen parum exprimitur, ut multum ille\net quantum erat, adeo ut paene\ncuiusdam novae litterae sonum reddat. neque enim eximitur,\nsed obscuratur et tantum ut hoc aliqua inter duas vocales velut nota\nest, ne ipsae coeant.\nvidendum etiam, ne syllabae verbi prioris ultimae et primae\nsequentis sint eaedem; quod ne quis praecipi miretur, Ciceroni\nut epistolis excidit, res mihi invisae\n\nvisae sunt, Brute, et ut\ncarmine, O fortunatam natam me\nConsule Romam. Etiam monosyllaba,\nsi plura sunt, male continuabuntur, quia necesse est compositio multis\nclausulis concisa subsultet. ideoque etiam brevium verborum\nac nominum vitanda continuatio et ex diverso quoque longorum; adfert\nenim quandam dicendi tarditatem. ilia quoque vitia sunt\neiusdem loci, si cadentia similiter et similiter desinentia et eodem\nmode declinata multa iunguntur.\nne verba quidem verbis aut nomina nominibus similiaque his\ncontinuari decet, cum virtutes etiam ipsae taedium pariant nisi gratia\nvarietatis adiutae.\nmembrorum incisorumque iunctura non ea modo est observanda\nquae verborum, quanquam et ut his extrema ac prima coeunt, sed plurimum\nrefert compositionis, quae quibus anteponas. nam et vomens frustis esculentis gremium suum et totum\ntribunal implevit\n\net contra (nam frequentius\nutar iisdem diversarum quoque rerum exemplis, quo sint magis familiaria)\nsaxa atque solitudines voci respondent,\n\nbestiae saepe immanes\ncantu flectuntur atque consistent magis insurgebat, si\nverteretur; nam plus est saxa quam bestias commoveri, vicit tamen\ncompositionis decor. sed transeamus ad numeros.\nomnis structura ac dimensio et copulatio vocum constat aut\nnumeris (numeros ῥυθμούς accipi volo)\naut μέτροις, id est dimensione quadam.\nquod , etiamsi constat utrumque pedibus, habet tamen non\nsimplicem differentiam.\nnam primum numeri spatio temporum constant,\nmetra etiam ordine, ideoque alterum esse quantitatis videtur, alterum\nqualitatis. ῥυθμὸς est aut par ut\ndactylicus,\nuna enim syllaba longa par est duabus brevibus (est quidem vis eadem et aliis pedibus, sed\nnomen illud tenet; longam esse duorum temporum, brevem unius, etiam\npueri sciunt) aut sescuplex ut paeonicus: is est ex longa et tribus\nbrevibus, aut ex tribus brevibus et longa, vel alio quoquo modo ut tempora\ntria ad duo relata sescuplum faciant; aut duplex, ut iambus (nam est ex\nbrevi et longa) quique est ei contrarius.\nsunt hi et metrici pedes, sed hoc interest, quod rhythmo\nindifferens, dactylicusne ille priores habeat breves an sequentes; tempus enim solum metitur, ut a sublatione ad\npositionem idem spatii sit. proinde alia dimensio est\nversuum; pro dactylico poni non poterit anapaestus aut spondeus, nec\npaean eadem ratione brevibus incipiet ac desinet.\nneque solum alium pro alio pedem metrorum ratio non recipit,\nsed ne dactylum quidem aut forte spondeum alterum pro altero.\nitaque si quinque continuos dactylos, ut sunt ut illo\npanditur interea\ndomus omnipotentis Olympi confundas, solveris\nversum.\nsunt et illa discrimina, quod rhythmis libera spatia, metris\nfinita sunt, et his certae clausulae, illi, quomodo coeperant, currunt\nusque ad μεταβολήν, id est transitum\nad aliud rhythmi genus, et quod metrum ut verbis modo, rhythmos etiam ut\ncorporis motu est.\ninania quoque tempora rhythmi facilius accipient, quanquam\nhaec et ut metris accidunt. maior tamen illic licentia est,\nubi tempora etiam animo\nmetiuntur et pedum et digitorum ictu, et\nintervalla signant quibusdam notis atque aestimant, quot breves illud\nspatium habeat; inde τετράσημοι,\nπεντάσημοι deinceps longiores fiunt percussiones; nam\nσημεῖον tempus est unum.\nin compositione orationis certior et magis omnibus aperta servari debet dimensio.\nest igitur ut pedibus et metricis quidem pedibus, qui\nadeo reperiuntur ut oratione, ut ut\nea frequenter non sentientibus nobis omnium generum excidant versus; et\ncontra nihil non, quod est prosa scriptum, redigi possit ut quaedam\nversiculorum genera vel ut membra, sicut ut molestos incidimus grammaticos,\nquorum fuerunt, qui velut lyricorum quorundam carmina ut varias\nmensuras coegerunt. at Cicero frequentissime dicit totum hoc\nconstare numeris, ideoque reprehenditur a quibusdam, tanquam orationem\nad rhythmos adliget.\nnam sunt numeri rhythmi, ut et ipse constituit, et secuti eum\nVergilius, cum dicit numeros memini, si verba tenerem,\net Horatius numerisque\nfertur lege solutis.\ninvadunt ergo hanc inter ceteras vocem:\nneque enim Demosthenis fulmina tantopere\nvibratura dicit, nisi numeris contorta\nferrentur.\nin quo si hoc sentit rhythmis contorta, dissentio. nam rhythmi, ut dixi,\nneque finem habent certum nec ullam ut contextu\nvarietatem, sed qua coeperunt sublatione ac positione, ad finem usque\ndecurrunt; oratio non descendet ad crepitum digitorum et pedum.\nquod Cicero optime videt ac\ntestatur frequenter se quod numerosum sit quaerere, ut magis non\nἀπάλαιστοι. quod esset inscitum\natque agreste, quam ἔνρυθμον, quod\npoeticum est, esse compositionem velit; sicut etiam quos palaestritas\nesse nolumus, tamen esse nolumus eos qui dicuntur ἀπάλαιστοι.\nverum ea quae efficitur e pedibus apta conclusio nomen aliquod desiderat. quid\nsit igitur potius quam numerus, sed oratorius numerus, ut enthymema\nrhetoricus syllogismus? ego certe, ne ut calumniam cadam, qua\nne M. quidem Tullius caruit, posco hoc mihi, ut, cum de compositionis\ndixero numero et ubicunque iam dixi,oratorium\ndicere intelligar.\ncollocatio autem verba iam probata et electa et velut\nadsignata sibi debet connectere; nam vel dure inter se commissa potiora\nsunt inutilibus. tamen et eligere quaedam, dum ex iis quae\nidem significent atque idem valeant, permiserim, et adiicere dum non\notiosa, et detrahere dum non necessaria, et figuris mutare casus atque\nnumeros, quorum varietas frequenter gratia\ncompositionis adscita etiam suo nomine solet esse iucunda.\netiam ubi aliud ratio, aliud consuetudo poscet, utrum volet,\nsumat compositio, vitavisse vel vitasse, deprehendere vel deprendere.\ncoitus etiam syllabarum non negabo, et\nquidquid sententiis aut elocutioni non nocebit. praecipuum\ntamen ut hoc opus est,\nscire quod quoque loco verborum maxime quadret. atque is\noptime componet, qui hoc non solum componendi\ngratia facit. ratio vero pedum ut oratione est multo quam ut\nversu difficilior: primum quod versus paucis continetur, oratio\nlongiores habet saepe circuitus; deinde quod versus semper similis sibi\nest et una ratione decurrit, orationis compositio, nisi varia est, et\noffendet similitudine et ut adfectatione deprehenditur.\net ut omni quidem corpore totoque (ut ita dixerim) tractu\nnumerus insertus est; neque enim loqui possumus nisi syllabis brevibus\nac longis, ex quibus pedes fiunt. magis tamen et desideratur\nut clausulis et apparet, primum quia sensus omnis habet suum finem\nposcitque naturale intervallum, quo a sequentis initio dividatur, deinde\nquod aures continuam vocem secutae ductaeque velut prono decurrentis\norationis flumine tum magis iudicant, cum ille impetus stetit et intuendi tempus dedit.\nnon igitur durum sit neque abruptum, quo animi velut respirant\nac reficiuntur. haec est sedes orationis, hoc auditor\nexspectat, hic laus omnis declamantium. Proximam clausulis diligentiam postulant\ninitia; nam et ut haec intentus auditor est.\nsed eorum facilior ratio est, non enim cohaerent aliis nec\npraecedentibus serviunt; exordium sumunt cum\nclausula cum praecedentibus cohaereat: quamlibet sit enim composita\nipsa, gratiam\nperdet, si ad eam rupta via venerimus. namque eo fit, ut, cum\nDemosthenis seuera\nvideatur compositio, τοῖς θεοῖς εὔχομαι πᾶσι καὶ\nπάσαις; et illa (quae ab uno, quod sciam, Bruto minus\nprobatur, ceteris placet) κἂν μήπω βάλλῃ μηδὲ\nτοξεύῃ,\nCiceronem carpant ut his, familiaris coeperat esse balneatori, et non\nminus dura archipiratae.\nnam\nbalneatori et archipiratae idem finis est qui\nπᾶσι καὶ πάσαις et qui μηδὲ τοξεύῃ sed priora sunt severiora.\nest ut eo quoque nonnihil,\nquod hic singulis verbis bini pedes continentur, quod etiam ut\ncarminibus est praemolle; nec solum ubi quinae, ut ut his, syllabae\nnectuntur, fortissima Tyndaridarum,\nsed etiam quaternae, cum versus cluditur Appennino et\narmamentis et Orione .\nquare hoc quoque vitandum est, ne plurium syllabarum verbis\nutamur ut fine. mediis quoque non ea modo cura sit, ut inter\nse cohaereant, sed ne pigra, ne longa sint, ne, quod nunc maxime vitium\nest, brevium contextu resultent ac sonum reddant paene puerilium\ncrepitaculorum. nam ut initia clausulaeque plurimum momenti\nhabent,\nquotiens incipit sensus aut desinit, sic ut mediis quoque sunt quidam\nconatus iique leviter insistunt. currentium pes, etiamsi non\nmoratur, tamen vestigium facit. itaque non modo membra atque\nincisa bene incipere atque cludi decet, sed etiam ut iis, quae non dubie\ncontexta sunt nec respiratione utuntur, illi velut occulti gradus sint.\nquis enim dubitet, unum sensum ut hoc et unum spiritum esse?\nanimaduerti , iudices, omnem\naccusatoris orationem ut duas divisam esse partes; tamen et\nduo prima verba et tria proxima et deinceps duo rursus ac tria suos\nquasi numeros habent et spiritum sustinemus, sicut apud rhythmicos\naestimantur.\nhae particulae prout sunt graves, acres, lentae, celeres,\nremissae, exultantes, proinde id, quod ex illis conficitur, aut severum\naut luxuriosum aut quadratum aut solutum erit.\nquaedam etiam clausulae sunt claudae\natque pendentes, si relinquantur, sed sequentibus suscipi ac sustineri\nsolent, eoque facto vitium, quod erat ut fine, continuatione emendatur.\n\nnon\nvult populus Romanus obsoletis criminibus accusari Verrem durum, si\ndesinas; sed cum sit continuatum iis quae sequuntur,\nquanquam natura ipsa divisa sunt, nova\npostulat, inaudita desiderat, salvus est cursus.\nut adeas, tantum dabis male\ncluderet, nam et interim versus pars ultima est; excipit ut cibum vestitumque introferre liceat,\ntantum; praeceps adhuc firmatur ac sustinetur ultimo nemo recusabat.\nversum ut oratione fieri multo foedissimum est totum, sed\netiam ut parte deforme, utique si pars posterior ut clausula\ndeprehendatur aut rursus prior ut ingressu. namque idem\ncontra saepe etiam decet, quia et claudit interim optime prima pars\nversus, dum intra paucas syllabas, praecipue senarii atque octonarii.\nin Africa fuisse initium senarii\nest, primum pro Q. Ligario caput claudit; esse uideatur, iam nimis frequens, octonarium\ninchoat; talia sunt Demosthenis, πᾶσι καὶ\nπάσαις et πᾶσιν ὑμῖν, et\ntotum paene principium. et ultima versuum initio conveniunt\norationis:\netsi vereor, iudices, et animadverti , iudices.\nsed\ninitia initiis non convenient, ut T. Livius\nhexametri exordio coepit: facturusne operae\npretium sim (nam ita edidit, estque melius, quam quo modo\nemendatur),\nnec clausulae clausulis, ut Cicero, quo me\nvertam, nescio, qui trimetri finis est. trimetrum\net senarium promiscue dicere\nlicet, sex enim pedes, tres percussiones habet. peius cludit\nfinis hexametri, ut Brutus ut epistolis: neque illi malunt habere tutores aut defensores,\nquoniam causam\n\nsciunt placuisse Catoni.\nilli minus sunt notabiles, quia hoc genus sermoni proximum\nest. itaque et versus hi fere excidunt, quos Brutus ipso\ncomponendi durius studio saepissime facit, non raro Asinius, sed etiam\nCicero nonnunquam, ut ut principio statim orationis ut Lucium Pisonem:\npro di immortales, qui hic nunc illuxit\ndies?\nnon minore autem cura vitandum est quidquid est ἔνρυθμον, quale apud Sallustium, falso queritur de natura sua.\n\nquamvis enim vincta sit, tamen soluta videri debet\noratio. atqui Plato, diligentissimus compositionis, ut Timaeo\nprima statim parte vitare ista non potuit.\nnam et initium hexametri statim invenias, et Anacreontion\nprotinus colon efficias, et si velis trimetron, et quod duobus pedibus\net parte πενθημιμερές a Graecis\ndicitur, et haec omnia ut tribus versibus; et Thucydidi\nὑπὲρ ἥμισυ κᾶρες\nἐφάνησαν ex mollissimo rhythmorum genere excidit.\nsed quia omnem compositionem oratoriam constare pedibus dixi, aliqua de his\nquoque; quorum nomina quia varia traduntur, constituendum est, quo\nquemque appellemus. equidem Ciceronem sequar, (nam is\neminentissimos Graecorum est secutus) excepto quod pes mihi tris\nsyllabas non videtur excedere, quanquam ille paeane dochmioque, quorum\nprior ut quattuor, secundus ut quinque excurrit, utatur.\nnec tamen ipse dissimulat, quibusdam numeros videri non pedes;\nneque immerito; quidquid est enim supra tris syllabas, id est ex\npluribus pedibus. ergo cum constent quattuor pedes binis,\nocto ternis, spondeum longis duabus, pyrrhichium, quem alii pariambum\nvocant, brevibus, iambum brevi longaque, huic contrarium e longa et\nbrevi choreum, non ut alii trochaeum nominemus.\nex iis vero, qui ternas syllabas habent,\ndactylum longa duabusque brevibus, huic temporibus parem, sed retro\nactum appellari constat anapaeston. media inter longas brevis\nfaciet amphimacrum, sed frequentius eius nomen est creticus; longa inter\nbreves, amphibrachyn huic contrarium.\nduabus longis brevem sequentibus\nbacchius, totidem longis brevem praecedentibus\npalimbacchius erit. tres breves trochaeum, quem tribrachyn\ndici volunt, qui choreo trochaei nomen imponunt; totidem longae molosson\nefficient.\nhorum pedum nullus non ut orationem venit, sed quo quique sunt\ntemporibus pleniores longisque syllabis magis stabiles, hoc graviorem\nfaciunt orationem, breves celerem ac mobilem. utrumque locis\nutile; nam et illud, ubi opus est velocitate, tardum et segne, et hoc,\nubi pondus exigitur, praeceps ac resultans merito damnetur.\nsit ut hoc quoque\naliquid fortasse momenti, quod et longis longiores et brevibus sunt\nbreviores syllabae, ut, quamvis neque plus duobus temporibus neque uno\nminus habere videantur, ideoque ut metris omnes breves longaeque inter\nse ipsae sint pares, lateat tamen nescio quid quod supersit aut desit. nam versuum\npropria condicio est, ideoque ut his quaedam etiam communes.\nveritas vero quia patitur aeque brevem esse vel longam\nvocalem, cum est sola, quam cum eam consonantes una\npluresve praecedunt, certe ut dimensione pedum syllaba, quae est brevis,\ninsequente alia vel longa vel brevi,\nquae tamen duas primas consonantes habeat, fit longa, ut agrestem tenui musam:\nnam A brevis,\ngres brevis, faciet tamen longam priorem; dat\nigitur illi aliquid ex suo tempore. quo modo, nisi habet plus\nquam quae brevissima, qualis ipsa esset detractis consonantibus?\nnunc unum tempus accommodat priori et unum accipit a\nsequente; ita duae natura breves positione sunt temporum quattuor.\nmiror autem ut hac opinione doctissimos homines fuisse, ut\nalios pedes ita eligerent aliosque damnarent, quasi ullus esset, quem\nnon sit necesse ut oratione deprehendi. licet igitur paeana\nsequatur Ephorus, inventum a Thrasymacho, probatum ab Aristotele,\ndactylumque ut temperatos brevibus ac longis, fugiat spondeum et trochaeum,\nalterius tarditate nimia, alterius celeritate damnata, herous, qui est\nidem dactylus, Aristoteli amplior, iambus humilior\nvideatur, trochaeum ut nimis currentem damnet eique\ncordacis nomen imponat, eademque dicant Theodectes ac Theophrastus,\nsimilia post eos Halicarnasseus Dionysius:\nirrumpent etiam ad invitos, nec semper illis heroo aut paeane suo, quem,\nquia versum raro facit, maxime laudant, uti licebit. ut\nsint tamen allis alii crebriores, non verba facient, quae neque augeri\nnec minui nec sicuti toni modulatione\nproduci aut corripi possint, sed transmutatio et collocatio.\nplerique enim ex commissuris eorum vel divisione fiunt pedes;\nquo fit ut iisdem verbis alii atque alii versus fiant, ut memini quendam\nnon ignobilem poetam talem exarasse:\nastra tenet caelum, mare\nclasses, area messem. hic retrorsum fit sotadeus;\nitemque e sotadeo retro trimetros: caput exeruit mobile pinus repetita.\nmiscendi ergo sunt, curandumque, ut sint plures qui placent, et circumfusi bonis deteriores\nlateant. nec vero ut litteris syllabisque natura mutatur, sed\nrefert, quae cum quaque optime coeat. plurimum igitur auctoritatis, ut dixi, et ponderis habent longae,\nceleritatis breves; quae si miscentur quibusdam longis, currunt, si\ncontinuantur, exultant.\nacres , quae ex brevibus ad longas insurgunt; leniores, quae a\nlongis ut breves descendunt. optime incipitur a longis, recte\naliquando a brevibus, ut novum crimen;\nlenius a duabus, ut animadverti\nindices; sed hoc pro Cluentio recte, quia initium eius\npartitioni simile est, quae celeritate gaudet.\nclausula quoque e longis firmissima est; sed venit et ut\nbreves, quamvis habeatur indifferens ultima. neque enim ego\nignoro, ut fine pro longa accipi brevem, quia videtur aliquid vacantis\ntemporis ex eo, quod insequitur, accedere; aures tamen consulens meas,\nintelligo multum referre, verene longa sit, quae cludit, an pro longa.\nneque enim tam plenum est dicere incipientem timere, quam illud ausus est confiteri.\natqui si nihil refert, brevis an longa sit ultima, idem pes\nerit; verum nescio quo modo sedebit hoc, illud subsistet. quo\nmoti quidam longae ultimae tria tempora dederunt,\nut illud tempus, quod brevis ex loco accipit, huic quoque\naccederet. nec solum refert, quis pes claudat, sed claudentem\nquis antecedat. retrorsum autem neque\nplus tribus,\niique, si non ternas syllabas habebunt, repetendi erunt (absit enim\npoetica observatio), neque minus\nduobus; alioqui pes erit, non numerus. potest tamen vel unus\nesse dichoreus, si unus est, qui constat e duobus choreis.\nitemque paean, qui est ex choreo et pyrrhichio, quem aptum\ninitiis putant, vel contra, qui est e tribus brevibus et longa, cui\nclausulam adsignant; de quibus fere duobus scriptores huius artis\nloquantur. alii omnes, ut quocunque sit loco longa, temporum quod ad rationem pertinet,paeanas\nappellant.\nest et dochmius, qui fit ex bacchio et iambo vel ex iambo et\ncretico, stabilis ut clausulis et severus. spondeus quoque,\nquo plurimum est Demosthenes usus, non eodem modo semper se habet. optime praecedet eum creticus, ut\nut hoc, de qua ego nihil dicam, nisi\ndepellendi criminis causa.\nnon nihil est, quod supra dixi multum\nreferre, unone verbo sint duo pedes comprehensi an uterque liber. Sic enim fit forte criminis casa; molle archipiratae , mollius, si tribrachys\npraecedat, facilitates, temeritates.\nest enim quoddam ipsa divisione verborum latens tempus, ut ut\npentametri medio spondeo, qui nisi alterius verbi fine, alterius initio\nconstat, versum non efficit. potest , etiamsi minus bene,\npraeponi anapaestos: muliere non solum\nnobili, verum etiam nota.\ncum anapaestus et\ncreticus,\niambus quoque, qui est utroque syllaba minor (praecedet enim tres longas\nbrevis), sed et spondeus iambo recte praeponitur: iisdem ut\n\narmis\nfui.\ncum spondeus, et bacchius, sic enim fiet ultimus\ndochmius:\nin armis fui. ex iis quae\nsupra probavi apparet molosson quoque clausulae convenire, dum habeat ex\nquocunque pede ante se brevem: illud scimus\nubicunque sunt, esse pro nobis.\nminus gravis erit spondeus, praecedentibus palimbacchio et\npyrrhichio, ut iudicii Iuniani,\net\nadhuc peius priore paeane, ut Brute, dubitavi;\nnisi potius hoc esse volumus dactylum et bacchium.\nDuo spondei non fere se iungi patiuntur, quae ut versu quoque notabilis\nclausula est, nisi cum id fieri potest ex tribus\nquasi membris: cur de perfugis nostris\ncopias comparat is contra nos? una syllaba, duabus, una.\nne dactylus quidem spondeo bene praeponitur, quia finem\nversus damnamus ut fine orationis. bacchius et claudit et\nsibi iungitur: uenenum timeres; vel\nchoreum et spondeum ante se amat: ut\nvenenum timeres.\ncontrarius quoque qui est, cludet,\nnisi si ultimam syllabam longam esse volumus, optimeque habebit ante se\nmolosson: civis Romanus sum; aut\nbacchium, quod hic potest, nos possemus.\nsed verius erit claudere choreum praecedente spondeo, nam hic\npotius est numerus, nos possemus et\nRomanus sum.\nclaudet\net dichoreus, id est idem pes sibi ipse iungetur, quo Asiani sunt usi\nplurimum; cuius exemplum Cicero ponit, patris dictum sapiens temeritas filii comprobauit.\naccipiet ante se choreus et pyrrhichium: omnes prope cives virtute, gloria, dignitate\nsuperabat.\ncludet et dactylus, nisi eum observatio\nultimae creticum facit: muliercula nixus ut\nlitore.\nhabebit ante se bene creticum et iambum, spondeum male, peius choreum.\ncludit amphibrachys: Q. Ligarium ut Africa\nfuisse, si non eum malumus esse bacchium. non\noptimus est trochaeus, si ulla est ultima brevis, quod certe sit necesse\nest; alioqui quomodo claudet, qui placet plerisque, dichoreus?\nilla observatione ex trochaeo fit anapaestus.\nidem trochaeus praecedente longa fit paean, quale est Si potero et dixit hoc\nCicero, obstat inuidia.\nsed hum initiis dederunt.\ncludet et pyrrhichius choreo praecedente, nam sic paean\nest. sed omnes hi, qui ut breves excidunt, minus erunt\nstabiles, nec alibi fere satis apti, quam ubi cursus orationis exigitur\net clausulis non intersistitur. creticus et initiis optimus:\nquod precatus a diis immortalibus sum,\net clausulis: in conspectu populi Romani\nvomere postridie.\napparet vero, quam bene eum\npraecedant vel anapaestos vel ille, qui videtur fini aptior, paean.\nsed et se ipse sequitur: servare quam plurimos.\nsic melius\nquam choreo praecedente, quis non turpe\nduceret? si ultima brevis pro longa sit; sed fingamus sic, non turpe duceres.\nsed hic est illud inane, quod dixi:\npaulum enim morae damus inter ultimum ac proximum verbum et turpe illud intervallo quodam producimus; alioqui\nsit exultantissimum et trimetri finis: quis\nnon turpe duceret?\nsicut illud ore excipere liceret, si iungas, lascivi\ncarminis est; sed interpunctis quibusdam et tribus quasi initiis fit\nplenum auctoritatis.\nnec ego, cum praecedentes pedes posui, legem dedi ne alii\nessent, sed quid fere accideret et quid ut praesentia videretur optimum,\nostendi. non\nquidem optime\nest sibi iunctus anapaestos, ut qui sit pentametri finis, vel rhythmos\nqui nomen ab eo traxit: nam ubi libido\ndominatur, innocentiae leve praesidium est; nam synaloephe\nfacit, ut duae ultimae syllabae pro una sonent.\nmelior fiet praecedente spondeo vel bacchio, ut si idem mutes\nleave innocentiae praesidium\nest.\nnon me capit (ut a magnis viris dissentiam)\npaean, qui est ex tribus brevibus et longa. nam est et ipse\nuna plus brevi anapaestos facilitas et agilitas.\nquid\nita placuerit is,\nnon video, nisi quod illum fere probaverunt, quibus loquendi magis quam\norandi studium fuit.\nnam et ante se brevibus gaudet pyrrhichio vel choreo, mea facilitas, nostra\nfacilitas; ac praecedente spondeo tamen plane finis est\ntrimetri, cum sit per se quoque. ei contrarius principiis\nmerito laudatur, nam et primam stabilem et tres celeres habet.\ntamen hoc quoque meliores alios puto.\ntotus vero hic locus non ideo tractatur a nobis, ut oratio,\nquae ferri debet ac fluere, dimetiendis pedibus ac perpendendis syllabis\nconsenescat; nam id cum miseri,\ntum ut minimis occupati est, neque enim, qui se totum ut hac cura\nconsumpserit, potioribus vacabit, si quidem relicto rerum pondere ac\nnitore contempto tesserulas, ut ait Lucilius,\nstruet et vermiculate inter se lexis committet.\nnonne ergo refrigeretur sic calor et impetus pereat, ut\nequorum cursum delicati minutis passibus frangunt?\nquasi vero numeri non sint ut compositione\ndeprehensi, sicut poema nemo dubitaverit impetu quodam initio fusum\net aurium mensura et similiter decurrentium spatiorum observatione esse\ngeneratum, mox ut eo repertos pedes. satis igitur ut hoc nos\ncomponet multa scribendi exercitatio, ut ex tempore etiam similia\nfundamus.\nneque vero tam sint intuendi pedes quam universa comprehensio,\nut versum facientes totum illum decursum non\nsex vel quinque partes, ex quibus constat versus, aspiciunt.\nante enim carmen ortum est quam observatio carminis,\nideoque illud Fauni vatesque canebant.\nergo quem ut poemate locum habet versificatio, eum ut oratione\ncompositio. optime autem de illa iudicant aures, quae plena\nsentiunt et parum expleta desiderant et fragosis offenduntur et levibus\nmulcentur et contortis excitantur et stabilia probant, clauda\ndeprehendunt, redundantia ac nimia fastidiunt. ideoque docti\nrationem componendi intelligunt, etiam indocti voluptatem.\nquaedam vero tradi arte non possunt. mutandus est\ncasus, si durius is, quo coeperamus, feratur. num , ut quem\ntranseamus ex quo, praecipi potest? figura laboranti\ncompositioni variata saepe succurrit. quae ? cum orationis,\ntum etiam sententiae? num praescriptum eius rei ullum est?\noccasionibus utendum et cum re praesenti deliberandum\nest.\niam vero spatia ipsa, quae ut hac quidem parte\nplurimum valent, quod possunt nisi aurium habere\niudicium? cur alia paucioribus verbis satis plena vel nimium,\nalia pluribus brevia et abscisa sunt? cur ut\ncircumductionibus, etiam cum sensus finitus est, aliquid tamen loci\nvacare videatur?\nneminem vestrum ignorare arbitror, iudices,\nhunc per hosce dies sermonem vulgi atque hanc opinionem populi\nRomani fuisse. curhosce\npotius quam hos?\nneque enim erat\nasperum. rationem fortasse non reddam, sentiam tamen esse melius.\ncur non satis sit, sermonem vulgi\nfuisse, (compositio enim patiebatur) ignorabo; sed ut audio\nhoc, animus accipit plenum sine hac geminatione non esse.\nad sensum igitur referenda sunt. et si qui non\nsatis forte, quid seuerum, quid\niucundum sit, intelligent, facient quidem natura duce melius quam arte;\nsed naturae ipsi ars inerit. illud prorsus oratoris,\nscire ubi quoque genere compositionis sit utendum. ea duplex\nobservatio est: altera, quae ad pedes refertur; altera, quae ad\ncomprehensiones, quae efficiuntur ex pedibus. ac de his\nprius.\ndiximus igitur esse incisa, membra, circuitus.\nincisum (quantum mea fert opinio) erit sensus non expleto\nnumero conclusus, plerisque pars membri.\ntale est enim, quo Cicero utitur: domus tibi deerat? at habebas. pecunia\nsuperabat? at egebas.\nfiunt autem etiam singulis\nverbis incisa; diximus , testes dare\nvolumus; incisum est diximus.\nmembrum autem est sensus numeris conclusus, sed a toto\ncorpore abruptus et per se nihil efficiens. O callidos\nhomines perfectum est, sed remotum a ceteris vim non habet, ut\nper se manus et pes et caput: et O rem\nexcogitatam.\nquando ergo incipit corpus esse? cum\nvenit extrema conclusio: quem , quaeso,\nnostrum fefellit, id vos ita esse facturos? quam Cicero\nbrevissimam putat. itaque fere incisa et membra mutila sunt\net conclusionem utique desiderant.\nperiodo plurima nomina dat Cicero, ambitum,\ncircuitum, comprehensionem, continuationem,\ncircumscriptionem.\ngenera eius duo sunt, alterum\nsimplex, cum sensus unus longiore ambitu circumducitur, alterum, quod\nconstat membris et incisis, quae plures sensus habent: aderat ianitor carceris, carnifex praetoris,\nreliqua. habet periodus membra minimum duo.\nmedius numerus videntur quattuor, sed recipit frequenter et\nplura. modus eius a Cicerone aut quattuor senariis versibus\naut ipsius spiritus modo terminatur. praestare debet ut\nsensum concludat; sit aperta, ut intelligi possit,\nnon immodica, ut memoria contineri. membrum longius iusto\ntardum; brevius instabile est.\nubicunque acriter erit, instanter, pugnaciter\ndicendum,membratim caesimque dicemus, nam hoc ut oratione plurimum\nvalet; adeoque rebus accommodanda compositio, ut asperis asperos etiam\nnumeros adhiberi oporteat et cum dicente aeque audientem inhorrescere.\nmembratim plerumque narrabimus, aut ipsas periodos maioribus\nintervallis et velut laxioribus nodis resolvemus, exceptis quae non\ndocendi gratia, sed ornandi narrantur, ut ut Verrem Proserpinae raptus.\nhaec enim lenis et fluens contextus decet.\nperiodos apta prooemiis maiorum causarum, ubi sollicitudine,\ncommendatione, miseratione res eget, item communibus locis et ut omni\namplificatione; sed poscitur\ntum austera, si accuses, tum fusa, si laudes. multum et ut\nepilogis pollet.\ntotum autem hoc adhibendum est, quod sit amplius compositionis\ngenus, cum iudex non solum rem tenet, sed etiam captus est oratione et\nse credit actori et voluptate iam ducitur. historia non tam\nfinitos numeros quam orbem quendam contextumque desiderat.\nnamque omnia eius membra connexa\nsunt et, quoniam lubrica est, hac atque illac fluit, ut homines, qui manibus invicem\napprehensis gradum firmant, continent et continentur.\ndemonstrativum genus omne fusiores habet liberioresque\nnumeros; iudiciale et contionale, ut materia varium est, sic etiam ipsa\ncollocatione verborum. ubi iam nobis pars ex duabus, quas\nmodo fecimus, secunda tractanda est. nam quis dubitat alia\nlenius, alia concitatius, alia sublimius, alia pugnacius, alia ornatius,\nalia gracilius esse dicenda;\ngravibus, sublimibus, ornatis longas magis syllabas convenire? ita ut\nlenia spatium, sublimia et ornata claritatem quoque vocalium poscant;\nhis contraria magis gaudere brevibus, argumenta,\npartitiones, iocos et quidquid est sermoni magis simile.\nitaque componemus prooemium varie atque ut sensus eius\npostulabit. neque enim accesserim Celso, qui unam quandam\nhuic parti formam dedit, et optimam compositionem esse prooemii, ut est\napud Asinium, dixit, si , Caesar, ex\nomnibus mortalibus, qui sunt ac fuerunt, posset huic causae\ndisceptator legi, non quisquam te potius optandus nobis fuit.\nnon quia negem hoc bene esse compositum, sed quia legem hanc\nesse componendi ut omnibus principiis recusem. nam iudicis\nanimus varie praeparatur: tum miserabiles esse\nvolumus, tum modesti tum acres, tum graves, tum blandi, tum flectere,\ntum ad diligentiam hortari. haec ut sunt diversa natura, ita\ndissimilem componendi quoque rationem desiderant. an\nsimilibus Cicero usus est numeris ut exordio pro Milone, pro Cluentio,\npro Ligario?\nnarratio fere tardiores atque, ut sic dixerim, modestiores\ndesiderat pedes ex omnibus maxime mixtos. nam et verbis, ut\nsaepius pressa est, ita interim insurgit; sed docere et infigere animis\nres semper cupit, quod minime festinantium opus est. ac mihi\nvidetur tota narratio constare longioribus membris, brevioribus\nperiodis.\nargumenta acria et citata pedibus quoque ad hanc naturam\ncommodatis utentur, non tamen ita ut trochaeis quoque celeria\nquidem, sed sine viribus sint, verum iis, qui sint brevibus longisque\nmixti, non tamen plures longas quam breves habent.\nilla sublimia spatiosas clarasque voces habentia amant amplitudinem dactyli quoque ac paeanis,\netiamsi maiore ex parte syllabis brevibus, temporibus tamen satis pleni.\naspera contra iambis maxime concitantur, non solum quod sunt e duabus modo syllabis eoque\nfrequentiorem quasi pulsum habent, quae res lenitati contraria est, sed\netiam quod omnibus pedibus insurgunt et e brevibus ut longas nituntur et\ncrescunt, ideoque meliores choreis, qui ab longis ut breves cadunt.\nsummissa , qualia ut epilogis sunt, lentas et ipsa, sed minus\nexclamantes exigunt. vult esse Celsus aliquam et superiorem\ncompositionem, quam equidem si scirem, non\ndocerem; sed sit necesse est tarda et supina, verum nisi ex verbis atque\nsententiis. per se si id quaeritur, satis odiosa esse non\npoterit.\ndenique , ut semel finiam, sic fere componendum quomodo\npronuntiandum erit. an non ut prooemiis plerumque summissi,\n(nisi cum ut accusatione concitandus est iudex aut aliqua indignatione\ncomplendus) ut narratione pleni atque expressi, ut argumentis citati\natque ipso etiam motu celeres sumus, ut locis ac descriptionibus fusi ac\nfluentes, ut epilogis plerumque deiecti et infracti?\natqui corporis quoque motui sunt sua quaedam tempora et ad signandos pedes non\nminus saltationi quam modulationibus adhibetur musica ratio numerorum.\nquid ? non vox et gestus accommodatur naturae ipsarum, de quibus dicimus, rerum? quo\nminus id mirere ut pedibus orationis, cum debeant sublimia ingredi,\nlenia duci, acria currere, delicata fluere. itaque\ntragoediae,\nubi necesse est, adfectamus etiam tumorem ex spondeis atque iambis\nquibus maxime continetur:\nen impero Argis,\nsceptra mi liquit Pelops. At ille comicus aeque\nsenarius, quem trochaicum vocant, pluribus trochaeis, qui trochaei ab aliis dicuntur,\npyrrhichiisque decurrit;\nsed quantum accipit celeritatis, tantum gravitatis amittit: quid igitur faciam? non eam\nne nunc quidem Aspera vero et maledica, ut dixi,\netiam ut carmine iambis grassantur: quis hoc potest videre, quis potest pati, nisi impudicus et vorax et aleo?\nIn universum autem,\nsi sit necesse, duram potius atque asperam compositionem malim esse quam\neffeminatam et enervem, qualis apud multos et cotidie magis\nlascivissimis syntonorum modis saltat. ac ne tam bona quidem\nulla erit, ut debeat esse continua et ut eosdem\nsemper pedes ire.\nnam et versificandi genus est unam legem omnibus sermonibus\ndare; et id cum manifestae adfectationis est (cuius rei maxime cavenda\nsuspicio est), tum etiam taedium ex similitudine ac satietatem creat;\nquoque est dulcius, magis perdit amittit que et fidem et adfectus motusque omnes, qui est\nut hac cura deprehensus. nec potest ei credere aut propter\neum dolere et irasci iudex, cui putat hoc vacare.\nideoque interim quaedam quasi solvenda de industria sunt; et\nquidem illa maximi laboris, ne laborata videantur. sed neque\nlongioribus, quam oportet, hyperbatis compositioni serviamus ne, quae\neius rei gratia fecerimus, propter eam fecisse videamur; et certe nullum\naptum atque idoneum verbum permutemus gratia levitatis.\nneque enim ullum erit tam difficile, quod non commode inseri\npossit, nisi quod ut evitandis eiusmodi verbis non decorem compositionis\nquaerimus, sed facilitatem. non tamen mirabor Latinos magis\nindulsisse compositioni quam Atticos, cum minus ut verbis habeant\nseveritatis et gratiae;\nnec vitium duxerim, si Cicero a Demosthene paulum ut hac parte descivit.\nSed quae sit differentia nostri Graecique\nsermonis, explicabit summus liber. compositio (nam finem\nimponere egresso destinatum modum volumini festino) debet esse honesta,\niucunda, varia.\neius tres partes: ordo, coniunctio, numerus. ratio\nut adiectione, detractione, mutatione; usus pro natura rerum, quas\ndicimus: cura ita magna, ut sentiendi atque eloquendi prior sit;\ndissimulatio curae praecipua, ut numeri sponte fluxisse, non arcessiti\net coacti esse videantur.\nsed haec eloquendi praecepta, sicut cogitationi sunt necessaria, ita non\nsatis ad vim dicendi valent, nisi illis firma quaedam facilitas, quae\napud Graecos ἕξις nominatur,\naccesserit: ad quam scribendo plus an legendo an dicendo conferatur,\nsolere quaeri scio. quod esset diligentius nobis examinandum,\nsi qualibet earum rerum possemus una esse contenti.\nverum ita sunt inter se conexa et indiscreta omnia ut, si quid\nex his defuerit, frustra sit in ceteris laboratum. nam neque\nsolida atque robusta fuerit unquam eloquentia nisi multo stilo vires\nacceperit, et citra lectionis exemplum labor ille carens rectore\nfluitabit; et qui sciet quae quoque sint modo\ndicenda, nisi tamen in procinctu paratamque ad omnes casus habuerit\neloquentiam, velut clausis thesauris incubabit.\nnon autem ut quidquid praecipue necessarium\nest, sic ad efficiendum oratorem maximi protinus erit momenti.\nnam certe, cum sit in eloquendo positum oratoris\nofficium, dicere ante omnia est, atque hinc initium eius artis fuisse\nmanifestum est; proximam deinde imitationem, novissimam scribendi quoque\ndiligentiam.\nsed ut perveniri ad summa nisi ex principiis non potest, ita\nprocedente iam opere etiam minima incipiunt esse quae prima\nsunt. verum nos non, quomodo instituendus orator, hoc loco\ndicimus; nam id quidem aut satis aut certe uti potuimus dictum est; sed\nathleta, qui omnes iam perdidicerit a praeceptore numeros, quo genere\nexercitationis ad certamina praeparandus sit. igitur eum, qui\nres invenire et disponere sciet, verba quoque et eligendi et collocandi\nrationem perceperit, instruamus, qua ratione quod didicerit facere quam optime, quam\nfacillime possit.\nnum ergo dubium est, quin ei velut opes sint quaedam parandae,\nquibus uti, ubicunque desideratum erit, possit? eae constant\ncopia rerum ac verborum.\nsed res propriae sunt cuiusque causae aut paucis communes,\nverba in universas paranda; quae si in rebus singulis essent singula,\nminorem curam postularent, nam cuncta sese cum ipsis\nprotinus rebus offerrent. sed cum sint aliis alia aut magis\npropria aut magis ornata aut plus efficientia aut melius sonantia,\ndebent esse non solum nota omnia sed in promptu atque, ut ita dicam, in\nconspectu, ut, cum se iudicio dicentis ostenderint, facilis ex his\noptimorum sit electio.\net quae idem significarent solitos scio ediscere, quo facilius\net occurreret unum ex pluribus et, cum essent usi aliquo, si breve intra\nspatium rursus desideraretur, effugiendae repetitionis gratia sumerent\naliud quod idem intelligi posset. quod cum est puerile et\ncuiusdam infelicis operae tum etiam utile parum; turbam tantum modo\ncongregat,\nex qua sine discrimine occupet proximum quodque.\nnobis autem copia cum iudicio paranda est vim orandi non\ncirculatoriam volubilitatem spectantibus. id autem\nconsequemur optima legendo atque audiendo; non enim solum nomina ipsa\nrerum cognoscemus hac cura, sed quod quoque loco sit aptissimum.\nomnibus enim fere verbis praeter pauca,\nquae sunt parum verecunda, in oratione locus est. nam\nscriptores quidem iamborum veterisque comoediae etiam in illis saepe\nlaudantur, sed nobis nostrum opus intueri sat est.\nomnia verba, exceptis de quibus dixi, sunt alicubi\noptima; nam et humilibus interim et vulgaribus est opus, et quae\nnitidiore in parte videntur sordida, ubi res poscit, proprie dicuntur.\nhaec ut sciamus atque eorum non significationem modo sed\nformas etiam mensurasque norimus, ut, ubicunque erunt posita,\nconveniant, nisi multa lectione atque auditione assequi nullo modo\npossumus, cum omnem sermonem auribus primum accipiamus.\npropter quod infantes a mutis nutricibus iussu regum in\nsolitudine educati, etiamsi verba quaedam emisisse traduntur,\ntamen loquendi facultate caruerunt. sunt autem alia huius\nnaturae, ut idem pluribus vocibus declarent, ita ut nihil\nsignificationis, quo potius utaris, intersit, ut ensis et gladius; alia vero, etiamsi\npropria rerum aliquarum sint nomina, τροπικῶς quasi tamen ad eundem intellectum feruntur, ut ferrum et mucro.\nnam per abusionem sicarios etiam omnes\nvocamus, qui caedem telo quocunque commiserint. alia circuitu\nverborum plurium ostendimus, quale est et\npressi copia lactis.\nPlurima vero mutatione\nfiguramus: Scio non ignoro et non me fugit et non me praeterit et quis nescit? et nemini dubium est.\nsed etiam ex proximo mutuari libet. nam et intelligo et sentio et\nvideo saepe idem valent quod scio.\nquorum nobis ubertatem ac divitias dabit\nlectio, ut non solum quomodo occurrent sed etiam quomodo oportet utamur.\nnon semper enim haec inter se idem faciunt; nec sicut de\nintellectu animi recte dixerim video ita de visu\noculorum intelligo, nec ut mucro gladium sic mucronem gladius\nostendit.\nsed ut copia verborum sic paratur, ita non uerborum tantum\ngratia legendum vel audiendum est. nam omnium, quaecunque\ndocemus, hoc sunt exempla potentiora etiam\nipsis quae traduntur artibus, cum eo qui discit perductus est, ut\nintelligere ea sine demonstrate et sequi iam suis viribus possit, quia,\nquae doctor praecepit, orator ostendit.\nalia vero audientes, alia legentes magis adiuvant.\nexcitat qui dicit spiritu ipso, nec imagine et ambitu rerum sed rebus incendit. vivunt omnia\nenim et moventur, excipimusque nova ilia velut nascentia cum favore ac\nsollicitudine. nec fortuna modo iudicii sed etiam ipsorum qui\norant periculo adficimur.\npraeter haec vox, actio decora, accommodata, ut quisque locus\npostulabit, pronuntiandi vel potentissima in dicendo ratio et, ut semel\ndicam, pariter omnia docent. in lectione certius iudicium,\nquod audienti frequenter aut suus cuique favor aut ille laudantium\nclamor extorquet.\npudet enim dissentire, et velut tacita quadam verecundia\ninhibemur plus nobis credere, cum interim et vitiosa pluribus placent,\net a conrogatis laudantur etiam quae non placent.\nsed e contrario quoque accidit, ut optime dictis gratiam prava\niudicia non referant. lectio libera est nec actionis impetu\ntranscurrit; sed repetere saepius licet, sive dubites sive memoriae\npenitus adfigere velis. repetamus autem et retractemus, et\nut cibos mansos ac prope liquefactos demittimus, quo facilius\ndigerantur, ita lectio non cruda, sed multa iteratione mollita et velut confecta, memoriae\nimitationique tradatur.\nac diu non nisi optimus quisque et qui credentem sibi minime\nfallat legendus est, sed diligenter ac paene ad scribendi\nsollicitudinem; nec per partes modo scrutanda omnia, sed perlectus liber\nutique ex integro resumendus, praecipueque oratio, cuius virtutes\nfrequenter ex industria quoque occultantur.\nsaepe enim praeparat, dissimulat, insidiatur orator, eaque in\nprima parte actionis dicit, quae sunt in summa profutura.\nitaque suo loco minus placent, adhuc nobis quare dicta\nsint ignorantibus, ideoque erunt cognitis omnibus repetenda.\nillud vero utilissimum nosse eas causas, quarum orationes in\nmanus sumpserimus et, quotiens continget, utrimque habitas legere\nactiones: ut Demosthenis atque Aeschinis inter se contrarias, et Servii\nSulpicii atque Messalae, quorum alter pro Aufidia, contra dixit alter,\net Pollionis et Cassii reo Asprenate aliasque plurimas.\nquin etiam si minus pares uidebuntur aliquae, tamen ad\ncognoscendam litium quaestionem recte requirentur, ut contra Ciceronis\norationes Tuberonis in Ligarium et Hortensii pro Verre.\nquin etiam , easdem causas ut quisque egerit utile erit scire. Nam\nde domo Ciceronis dixit Calidius, et pro Milone orationem Brutus\nexercitationis gratia scripsit, etiamsi egisse eum Cornelius Celsus\nfalso existimat; et Pollio et Messala defenderunt eosdem, et nobis\npueris insignes pro Voluseno Catulo Domitii Afri, Crispi Passieni,\nDecimi Laelii orationes ferebantur.\nneque id statim legenti persuasum sit omnia quae optimi\nauctores dixerint utique esse perfecta. nam et labuntur\naliquando et oneri cedunt et indulgent ingeniorum suorum voluptati, nec\nsemper intendunt animum; nonnunquam fatigantur, cum Ciceroni dormitare\ninterim Demosthenes, Horatio vero etiam Homerus ipse videatur.\nsummi enim sunt, homines tamen, acciditque his qui, quidquid\napud illos reppererunt, dicendi legem putant, ut deteriora imitentur,\n(id enim est facilius) ac se abunde similes putent, si vitia magnorum\nconsequantur.\nmodesto tamen et circumspecto iudicio de tantis viris\npronuntiandum est, ne, quod plerisque accidit, damnent quae non\nintelligunt. ac si necesse est in alteram errare partem:\nomnia eorum legentibus placere quam multa displicere maluerim.\nplurimum dicit oratori conferre Theophrastus lectionem\npoetarum, multique eius iudicium sequuntur; neque immerito.\nnamque ab his in rebus spiritus et in\nverbis sublimitas et in adfectibus motus omnis et in personis decor\npetitur, praecipueque velut attrita cotidiano actu forensi ingenia\noptime rerum talium blanditia reparantur. ideoque in hac\nlectione Cicero requiescendum putat.\nmeminerimus tamen, non per omnia poetas esse oratori sequendos\nnec libertate verborum nec licentia figurarum; genus ostentationi\ncomparatum et praeter id, quod solam petit voluptatem eamque etiam\nfingendo non falsa modo sed etiam quaedam incredibilia sectatur,\npatrocinio quoque aliquo iuvari, quod alligata ad certam pedum\nnecessitatem non semper uti propriis possit, sed depulsa recta via\nnecessario ad eloquendi quaedam deverticula confugiat, nec mutare\nquaedam modo verba, sed extendere, corripere, convertere, dividere\ncogatur; nos vero armatos stare in acie et summis de rebus decernere et\nad victoriam niti.\nneque ergo arma squalere situ ac rubigine velim, sed fulgorem\ninesse qui terreat, qualis est ferri, quo mens simul visusque\npraestringitur, non qualis auri argentique, imbellis et potius habenti\npericulosus.\nhistoria quoque alere oratorem quodam uberi iucundoque suco potest; verum et ipsa sic est\nlegenda, ut sciamus, plerasque eius virtutes\noratori esse vitandas. est enim proxima poetis et quodammodo\ncarmen solutum, et scribitur ad narrandum non ad probandum, totumque\nopus non ad actum rei pugnamque praesentem, sed ad memoriam posteritatis\net ingenii famam componitur; ideoque et verbis remotioribus et\nliberioribus figuris narrandi taedium evitat.\nitaque , ut dixi, neque ilia Sallustiana brevitas, qua nihil\napud aures vacuas atque eruditas potest esse perfectius, apud occupatum\nvariis cogitationibus iudicem et saepius ineruditum captanda nobis est;\nneque illa Livii lactea ubertas satis docebit eum, qui non speciem\nexpositionis, sed fidem quaerit.\nadde quod M. Tullius ne Thucydidem quidem aut\nXenophontem utiles oratori putat, quanquam illum bellicum canere, huius\nore Musas esse locutas existimet.\nlicet tamen nobis in digressionibus uti vel historico\nnonnunquam nitore, dum in his, de quibus erit quaestio, meminerimus, non\nathletarum toris, sed militum lacertis opus esse; nec\nversicolorem illam, qua Demetrius Phalereus dicebatur uti, vestem bene\nad forensem pulverem facere.\nest et alius ex historiis usus et is\nquidem maximus, sed non ad praesentem pertinens locum, ex cognitione\nrerum exemplorumque, quibus in primis instructus esse debet orator, ne\nomnia testimonia exspectet a litigatore, sed pleraque ex vetustate\ndiligenter sibi cognita sumat, hoc potentiora, quod ea sola criminibus\nodii et gratiae vacant.\nA philosophorum vero lectione ut essent multa nobis petenda, vitio\nfactum est oratorum, qui quidem illis optima sui operis parte cesserunt.\nnam et de iustis, honestis, utilibus, iisque quae sint\nistis contraria, et de rebus divinis maxime dicunt et argumentantur\nacriter Stoici, et altercationibus\natque interrogationibus oratorem futurum optime Socratici praeparant.\nsed his quoque adhibendum est simile iudicium, ut etiam cum in\nrebus versemur iisdem, non tamen eandem esse condicionem sciamus litium\nac disputationum, fori et auditorii, praeceptorum et periculorum.\ncredo exacturos plerosque, cum tantum esse utilitatis in\nlegendo iudicemus, ut id quoque adiungamus operi, qui sint legendi,\nquae in\nauctore quoque praecipua virtus. sed\npersequi singulos infiniti fuerit operis.\nquippe cum in Bruto M. Tullius tot milibus versuum de Romanis\ntantum oratoribus loquatur et tamen de omnibus aetatis suae, quibuscum\nvivebat, exceptis Caesare atque Marcello, silentium egerit, quis erit\nmodus, si et illos et qui postea fuerunt et Graecos omnes?\nfuit igitur brevitas illa tutissima, quae est apud Livium in\nepistola ad filium scripta, legendos Demosthenem atque Ciceronem, tum\nita, ut quisque esset Demostheni et Ciceroni simillimus.\nnon est tamen dissimulanda nostri quoque iudicii summa.\npaucos enim vel potius vix ullum ex his qui vetustatem\npertulerunt existimo posse reperiri, quin iudicium adhibentibus\nadlaturus sit utilitatis aliquid, cum se Cicero ab illis quoque\nvetustissimis auctoribus, ingeniosis quidem, sed arte carentibus,\nplurimum fateatur adiutum.\nnec multo aliud de novis sentio. quotus enim\nquisque inveniri tam demens potest, qui ne minima quidem alicuius certe\nfiducia partis memoriam posteritatis speraverit? qui si quis\nest, intra primos statim versus deprehendetur et citius nos dimittet,\nquam ut eius nobis magno temporis detrimento constet experimentum.\nsed non quidquid ad aliquam partem scientiae pertinet,\nprotinus ad phrasin, de qua loquimur, accommodatum. verum\nantequam de singulis, pauca in universum de\nvarietate opinionum dicenda sunt.\nnam quidam solos veteres legendos putant neque in ullis aliis\nesse naturalem eloquentiam et robur viris dignum arbitrantur; alios\nrecens haec lascivia deliciaeque et omnia ad voluptatem multitudinis\nimperitae composita delectant.\nipsorum etiam qui rectum dicendi genus sequi volunt, alii\npressa demum et tenuia et quae minimum ab usu cotidiano recedant, sana\net vere Attica putant; quosdam elatior ingenii vis et magis concitata et\nplena spiritus capit; sunt etiam lenis et nitidi et compositi generis\nnon pauci amatores. de qua differentia disseram diligentius,\ncum de genere dicendi quaerendum erit. interim summatim, quid\net a qua lectione petere possint, qui confirmare facultatem dicendi\nvolent, attingam. paucos enim qui sunt eminentissimi\nexcerpere in animo est.\nfacile est autem studiosis, qui sint his simillimi, iudicare;\nne quisquam queratur omissos forte quos ipse valde probet.\nfateor enim plures legendos esse quam qui a me\nnominabuntur. sed nunc genera ipsa lectionum, quae praecipue\nconvenire intendentibus ut oratores fiant, existimem, persequar.\nigitur , ut Aratus ab Iove incipiendum\nputat, ita nos rite coepturi ab Homero uidemur.\nhic enim, quemadmodum ex Oceano dicit ipse omnium amnium fontiumque cursus initium capere,\nomnibus eloquentiae partibus exemplum et ortum dedit. hunc\nnemo in magnis rebus sublimitate, in parvis proprietate superaverit.\nidem laetus ac pressus, iucundus et gravis, tum copia tum\nbrevitate mirabilis, nec poetica modo sed oratoria virtute\neminentissimus.\nnam ut de laudibus, exhortationibus, consolationibus taceam,\nnonne vel nonus liber, quo missa ad Achillem legatio continetur, vel in\nprimo inter duces illa contentio vel dictae in secundo sententiae omnes\nlitium ac consiliorum explicant artes?\nadfectus quidem vel illos mites vel hos concitatos, nemo erit\ntam indoctus, qui non in sua potestate hunc auctorem habuisse fateatur.\nage vero, non utriusque operis sui ingressu in\npaucissimis versibus legem prooemiorum non dico servavit sed constituit?\nnam benevolum auditorem invocatione dearum, quas\npraesidere vatibus creditum est, et intentum proposita rerum magnitudine\net docilem summa celeriter comprehensa facit.\nnarrare vero quis brevius quam qui mortem nuntiat Patrocli,\nquis significantius potest quam qui Curetum Aetolorumque proelium\nexponit? iam similitudines, amplificationes,\nexempla, digressus, signa rerum et argumenta ceteraque genera probandi ac refutandi sunt ita multa, ut etiam qui\nde artibus scripserunt plurimi harum rerum testimonium ab hoc poeta\npetant.\nnam epilogus quidem quis unquam poterit illis Priami rogantis\nAchillem precibus aequari? quid ? in verbis, sententiis,\nfiguris, dispositione totius operis nonne humani ingenii modum excedit?\nut magni sit virtutes eius non aemulatione, quod fieri non potest, sed\nintellectu sequi.\nverum hic omnes sine dubio et in omni genere eloquentiae\nprocul a se reliquit, epicos tamen praecipue, videlicet quia clarissima\nin materia simili comparatio est.\nraro assurgit Hesiodus, magnaque pars eius in nominibus est\noccupata; tamen utiles circa praecepta sententiae levitasque verborum et\ncompositionis probabilis, daturque ei palma in illo medio genere\ndicendi.\ncontra in Antimacho vis et gravitas et minime vulgare\neloquendi genus habet laudem. sed quamvis ei secundas fere\ngrammaticorum consensus deferat, et adfectibus et iucunditate et\ndispositione et omnino arte deficitur, ut plane manifesto appareat,\nquanto sit aliud proximum esse aliud secundum.\nPanyasin ex utroque mixtum putant in\neloquendo neutriusque aequare virtutes, alterum tamen ab eo materia\nalterum disponendi ratione superari. Apollonius in ordinem\na grammaticis datum non venit, quia Aristarchus atque Aristophanes,\npoetarum iudices, neminem sui temporis in numerum redegerunt; non tamen\ncontemnendum reddidit opus aequali quadam mediocritate.\narati materia motu caret, ut in qua nulla varietas, nullus\nadfectus, nulla persona, nulla cuiusquam sit oratio; sufficit tamen\noperi, cui se parent credidit. admirabilis in suo genere\nTheocritus, sed musa illa rustica et pastoralis non forum modo, verum\nipsam etiam urbem reformidat.\naudire videor undique congerentes nomina plurimorum poetarum.\nquid ? Herculis acta non bene Pisandros?\nNicandrum frustra secuti Macer atque Vergilius?\nquid ? Euphorionem transibimus? quem nisi probasset\nVergilius, idem nunquam certe conditorum Chalcidico\nversu carminum fecisset in Bucolicis mentionem. quid\n? Horatius frustra Tyrtaeum Homero subiungit?\nnec sane quisquam est tam procul a cognitione eorum remotus,\nut non indicem certe ex bibliotheca sumptum\ntransferre in libros suos possit. nec ignoro igitur quos\ntranseo nec utique damno, ut qui dixerim esse in omnibus utilitatis\naliquid.\nsed ad illos iam perfectis constitutisque viribus revertemur;\nquod in cenis grandibus saepe facimus ut, cum optimis satiati sumus,\nvarietas tamen nobis ex vilioribus grata sit. tunc et elegiam\nvacabit in manus sumere, cuius princeps habetur Callimachus, secundas\nconfessione plurimorum Philetas occupavit.\nsed dum adsequamur illam firmam, ut dixi,\nfacilitatem, optimis adsuescendum est et multa magis quam multorum\nlectione formanda mens et ducendus color. itaque ex tribus\nreceptis Aristarchi iudicio scriptoribus iamborum ad ἕξιν maxime pertinebit unus Archilochus.\nsumma in hoc vis elocutionis, cum validae tum breves\nvibrantesque sententiae, plurimum sanguinis atque nervorum, adeo ut\nvideatur quibusdam, quod quoquam minor est, materiae esse non ingenii\nvitium.\nnovem vero Lyricorum longe Pindarus princeps spiritus\nmagnificentia, sententiis, figuris, beatissima rerum verborumque copia\net velut quodam eloquentiae flumine; propter quae Horatius eum merito credidit nemini imitabilem.\nStesichorus quam sit ingenio validus, materiae quoque\nostendunt, maxima bella et clarissimos canentem duces et epici carminis\nonera lyra sustinentem. reddit enim personis in agendo simul\nloquendoque debitam dignitatem, ac si tenuisset modum, videtur aemulari\nproximus Homerum potuisse; sed redundat atque effunditur, quod ut est\nreprehendendum, ita copiae vitium est.\nAlcaeus in parte operis aureo plectro\nmerito donatur, qua tyrannos insectatus multum etiam moribus confert in\neloquendo quoque brevis et magnificus et dicendi vi plerumque oratori similis; sed et lusit et in amores descendit, maioribus tamen aptior.\nSimonides , tenuis alioqui, sermone proprio et iucunditate\nquadam commendari potest; praecipua tamen eius in commovenda miseratione\nvirtus, ut quidam in hac eum parte omnibus eius operis auctoribus\npraeferant.\nantiqua comoedia cum sinceram illam sermonis Attici gratiam\nprope sola retinet, tum facundissimae libertatis est et in insectandis vitiis praecipua,\nplurimum tamen virium etiam in ceteris partibus habet. nam et\ngrandis et elegans et venusta, et nescio an ulla, post Homerum tamen,\nquem ut Achillem semper excipi par est, aut similior\nsit oratoribus aut ad oratores faciendos aptior.\nplures eius auctores; Aristophanes tamen et Eupolis\nCratinusque praecipui. tragoedias primus in lucem Aeschylus\nprotulit, sublimis et gravis et grandiloquus saepe usque ad vitium, sed\nrudis in plerisque et incompositus; propter quod correctas eius fabulas\nin certamen deferre posterioribus poetis Athenienses permiserunt,\nsuntque eo modo multi coronati.\nsed longe clarius illustraverunt hoc opus Sophocles atque\nEuripides, quorum in dispari dicendi via uter sit poeta melior, inter\nplurimos quaeritur; idque ego sane, quoniam ad praesentem materiam nihil\npertinet, iniudicatum relinquo. illud quidem nemo non\nfateatur necesse est, iis qui se ad agendum comparant utiliorem longe\nfore Euripiden.\nnamque is et sermone (quod ipsum reprehendunt, quibus gravitas\net cothurnus et sonus Sophocli videtur esse sublimior) magis accedit\noratorio generi et sententiis densus et in iis quae a sapientibus\ntradita sunt paene ipsis par, et dicendo ac respondendo cuilibet eorum\nqui fuerunt in foro diserti comparandus; in adfectibus vero cum omnibus\nmirus tum in iis qui miseratione constant facile praecipuus.\nhunc admiratus maxime est, ut saepe testatur, et\nsecutus, quanquam in opere diverso, Menander, qui vel unus, meo quidem iudicio, diligenter lectus ad cuncta, quae\npraecipimus, effingenda sufficiat; ita omnem vitae imagine expressit,\ntanta in eo inveniendi copia et eloquendi facultas, ita est omnibus\nrebus, personis, adfectibus accommodatus.\nnec nihil profecto viderunt, qui orationes, quae Charisii\nnomini addicuntur, a Menandro scriptas\nputant. sed mihi longe magis orator probari in opere suo\nvidetur, nisi forte aut illa iudicia, quae Epitrepontes, Epicleros, Locroe\nhabent, aut meditationes in Psophodee, Nomothete, Hypobolimaeo non\nomnibus oratoriis numeris sunt absolutae.\nego tamen plus adhuc quiddam collaturum eum declamatoribus\nputo, quoniam his necesse est secundum condicionem controversiarum\nplures subire personas, patrum, filiorum, militum, rusticorum, divitum,\npauperum, irascentium, deprecantium, mitium, asperorum. in\nquibus omnibus mire custoditur ab hoc poeta decor.\natque ille quidem omnibus eiusdem operis auctoribus abstulit\nnomen et fulgore quodam suae claritatis tenebras obduxit.\ntamen habent alii quoque Comici, si cum venia leguntur,\nquaedam quae possis decerpere; et praecipue\nPhilemon, qui ut prave sui temporis iudiciis Menandro saepe praelatus\nest, ita consensu tamen omnium meruit credi secundus.\nhistoriam multi scripsere praeclare, sed nemo dubitat longe\nduos ceteris praeferendos, quorum diversa virtus laudem paene est parem\nconsecuta. densus et brevis et semper instans sibi\nThucydides, dulcis et candidus et fusus Herodotus; ille concitatis hic\nremissis adfectibus melior, ille contionibus hic sermonibus, ille vi hic\nvoluptate.\nTheopompus his proximus ut in historia praedictis minor, ita\noratori magis similis, ut qui, antequam est ad hoc opus sollicitatus,\ndiu fuerit orator. Philistus quoque meretur, qui turbae\nquamvis bonorum post eos auctorum eximatur, imitator Thucydidis et ut\nmulto infirmior ita aliquatenus lucidior. Ephorus , ut\nIsocrati uisum, calcaribus eget.\nClitarchi probatur ingenium, fides infamatur. longo\npost intervallo temporis natus Timagenes vel hoc est ipso probabilis,\nquod intermissam historias scribendi industriam nova laude reparavit.\nXenophon non excidit mihi, sed inter philosophos\nreddendus est.\nsequitur oratorum ingens manus, ut cum decem simul Athenis\naetas una tulerit. quorum longe princeps Demosthenes ac paene\nlex orandi fuit; tanta vis in eo, tam densa omnia, ita quibusdam nervis\nintenta sunt, tam nihil otiosum, is dicendi modus, ut nec quod desit in\neo nec quod redundet invenias.\nplenior Aeschines et magis fusus et grandiori similis, quo\nminus strictus est; carnis tamen plus habet, minus lacertorum.\ndulcis in primis et acutus Hyperides, sed minoribus\ncausis, ut non dixerim utilior, magis par.\nhis aetate Lysias maior, subtilis atque elegans et quo nihil,\nsi oratori satis est docere, quaeras perfectius. nihil enim\nest inane, nihil arcessitum; puro tamen fonti quam magno flumini\npropior.\nIsocrates in diverso genere dicendi nitidus et comptus et\npalaestrae quam pugnae magis accommodatus omnes dicendi veneres sectatus\nest, nec immerito; auditoriis enim se, non iudiciis compararat; in\ninventione facilis, honesti studiosus, in compositione adeo diligens, ut\ncura eius reprehendatur.\nneque ego in his, de quibus sum locutus, has solas virtutes,\nsed has praecipuas puto, nec ceteros parum fuisse\nmagnos. quin etiam Phalerea illum Demetrium, quanquam is\nprimus inclinasse eloquentiam dicitur, multum ingenii habuisse et\nfacundiae fateor, vel ob hoc memoria dignum, quod ultimus est fere ex\nAtticis, qui dici possit orator; quem tamen in illo medio genere dicendi\npraefert omnibus Cicero.\nphilosophorum , ex quibus plurimum se traxisse eloquentiae M.\nTullius confitetur, quis dubitet Platonem esse praecipuum sive acumine\ndisserendi sive eloquendi facultate divina quadam et Homerica?\nmultum enim supra prosam orationem et quam pedestrem\nGraeci vocant surgit, ut mihi non hominis ingenio sed quodam Delphici\nvideatur oraculo dei instinctus.\nquid ego commemorem Xenophontis illam iucunditatem\ninadfectatam, sed quam nulla consequi adfectatio possit? ut ipsae\nsermonem finxisse Gratiae videantur et, quod de Pericle veteris\ncomoediae testimonium est, in hunc transferri iustissime possit, in\nlabris eius sedisse quandam persuadendi deam. quid reliquorum\nSocraticorum elegantiam?\nquid Aristotelem? quem dubito scientia rerum an scriptorum\ncopia an eloquendi suavitate an inventionum acumine\nan varietate operum clariorem putem. nam\n\nin Theophrasto tam est loquendi nitor ille divinus, ut ex eo nomen\nquoque traxisse dicatur.\nminus indulsere eloquentiae Stoici veteres; sed cum honesta\nsuaserunt tum in colligendo probandoque quae instituerant plurimum\nvaluerunt, rebus tamen acuti magis quam, id quod sane non adfectaverunt,\noratione magnifici.\nidem nobis per Romanos quoque auctores ordo ducendus est.\nitaque ut apud illos Homerus sic apud nos Vergilius\nauspicatissimum dederit exordium, omnium eius generis poetarum Graecorum\nnostrorumque haud dubie proximus.\nutar enim verbis iisdem, quae ex Afro Domitio iuvenis excepi;\nqui mihi interroganti, quem Homero crederet maxime accedere, Secundus , inquit, est Vergilius, propior tamen primo quam\ntertio.\net hercule ut illi\nnaturae caelesti atque immortali cesserimus, ita curae et diligentiae\nvel ideo in hoc plus est, quod ei fuit magis laborandum, et quantum\neminentibus vincimur, fortasse aequalitate pensamus.\nceteri omnes longe sequentur. nam Macer et\nLucretius legendi quidem, sed non ut phrasin, id est, corpus eloquentiae\nfaciant, elegantes in sua quisque materia sed alter humilis, alter\ndifficilis. Atacinus Varro in iis, per quae nomen est\nadsecutus, interpres operis alieni, non spernendus\nquidem, verum ad augendam facultatem dicendi parum locuples.\nEnnium sicut sacros vetustate lucos adoremus, in quibus\ngrandia et antiqua robora iam non tantam habent speciem quantam\nreligionem. propiores alii atque ad hoc, de quo loquimur,\nmagis utiles. lascivus quidem in herois quoque Ovidius et\nnimium amator ingenii sui, laudandus tamen in partibus.\nCornelius autem Severus, etiam si sit versificator quam poeta melior, si tamen, ut\nest dictum, ad exemplar primi libri bellum Siculum perscripsisset,\nvindicaret sibi iure secundum locum. Serranum\n\nconsummari mors immatura non passa est; puerilia tamen eius opera et\nmaximam indolem ostendunt et admirabilem praecipue in aetate illa recti\ngeneris voluntatem.\nmultum in Valerio Flacco nuper amisimus. vehemens\net poeticum ingenium Saleii Bassi fuit, nec ipsum senectute maturuit.\nRabirius ac Pedo non indigni cognitione, si vacet.\nLucanus ardens et concitatus et sententiis clarissimus\net, ut dicam quod sentio, magis oratoribus quam poetis imitandus.\nhos nominavimus, quia Germanicum Augustum\nab institutis studiis deflexit cura terrarum, parumque dis visum est\nesse eum maximum poetarum. quid tamen his ipsis eius\noperibus, in quae donato imperio iuvenis secesserat, sublimius, doctius,\nomnibus denique numeris praestantius? quis enim caneret bella\nmelius, quam qui sic gerit? quem praesidentes studiis deae\npropius audirent? cui magis suas artes aperiret familiare\nnumen Minerva?\ndicent haec plenius futura saecula, nunc enim ceterarum\nfulgore virtutum laus ista praestringitur. nos tamen sacra\nlitterarum colentes feres, Caesar, si non tacitum hoc praeterimus et\nVergiliano certe versu testamur, inter uictrices hederam tibi serpere laurus.\nelegia quoque Graecos provocamus, cuius mihi tersus atque\nelegans maxime videtur auctor Tibullus. sunt qui Propertium\nmalint. Ovidius utroque lascivior, sicut durior Gallus.\nsatura quidem tota nostra est, in qua primus insignem\nlaudem adeptus Lucilius quosdam ita deditos sibi adhuc habet amatores,\nut eum non eiusdem modo operis auctoribus, sed omnibus poetis praeferre\nnon dubitent.\nego quantum ab illis tantum ab Horatio dissentio, qui Lucilium fluere lutulentum et esse aliquid, quod\ntollere possis, putat. nam eruditio in eo mira et libertas\natque inde acerbitas et abunde salis. multum est tersior ac\npurus magis Horatius et, nisi labor eius amore, praecipuus.\nmultum et verae gloriae quamvis uno libro Persius meruit.\nsunt clari hodieque et qui olim nominabuntur.\nalterum illud etiam prius saturae genus, sed non sola carminum\nvarietate mixtum condidit Terentius Varro, vir Romanorum eruditissimus.\nplurimos hic libros et doctissimos composuit,\nperitissimus linguae Latinae et omnis antiquitatis et rerum Graecarum\nnostrarumque, plus tamen scientiae collaturus quam eloquentiae.\niambus non sane a Romanis celebratus est ut proprium opus, sed\naliis quibusdam\ninterpositus; cuius acerbitas in Catullo, Bibaculo, Horatio, quanquam\nilli epodos interveniat, reperietur. at Lyricorum idem\nHoratius fere solus legi dignus. nam et insurgit aliquando et\nplenus est iucunditatis et gratiae et varius figuris et verbis\nfelicissime audax. si quem adiicere velis, is erit Caesius\nBassus, quem nuper vidimus; sed eum longe\npraecedunt ingenia viventium.\ntragoediae scriptores veterum Accius atque Pacuvius clarissimi\ngravitate\nsententiarum, verborum pondere, auctoritate personarum.\nceterum nitor et summa in excolendis operibus manus magis\nvideri potest temporibus quam ipsis defuisse. virium tamen\nAccio plus tribuitur; Pacuvium videri doctiorem qui esse docti adfectant\nvolunt.\niam Varii Thyestes cuilibet Graecarum comparari potest.\nOvidi Medea videtur mihi ostendere, quantam ille vir\npraestare potuerit, si ingenio suo imperare quam indulgere maluisset.\neorum quos viderim longe princeps Pomponius Secundus,\nquem senes quidem parum tragicum putabant, eruditione ac nitore\npraestare confitebantur.\nin comoedia maxime claudicamus. licet Varro Musas,\nAeli Stilonis sententia, Plautino dicat sermone locuturas fuisse, si\nLatine loqui vellent, licet Caecilium veteres laudibus ferant, licet\nTerentii scripta ad Scipionem Africanum referantur (quae tamen sunt in\nhoc genere elegantissima et plus adhuc habitura gratiae si intra versus\ntrimetros stetissent), vix levem consequimur umbram,\nadeo ut mihi sermo ipse Romanus non recipere videatur illam solis\nconcessam Atticis venerem, cum eam ne Graeci quidem\nin alio genere linguae suae obtinuerint. togatis excellit Afranius;\nutinam non inquinasset argumenta puerorum foedis amoribus mores suos\nfassus.\nat non historia cesserit Graecis, nec opponere Thucydidi\nSallustium verear, neque indignetur sibi Herodotus aequari T. Livium,\ncum in narrando mirae iucunditatis clarissimique candoris, tum in\ncontionibus supra quam enarrari potest eloquentem; ita quae dicuntur\nomnia cum rebus tum personis accommodata sunt; adfectus quidem,\npraecipueque eos qui sunt dulciores, ut parcissime dicam, nemo\nhistoricorum commendavit magis.\nideoque immortalem illam Sallustii velocitatem diversis\nvirtutibus consecutus est. nam mihi egregie dixisse videtur\nServilius Nonianus, pares eos magis quam similes; qui et ipse a nobis\nauditus est, clarus vi\ningenii et sententiis creber, sed minus pressus quam historiae\nauctoritas postulat.\nquam paulum aetate praecedens eum Bassus Aufidius egregie,\nutique in libris belli Germanici, praestitit genere ipso, probabilis in\nomnibus, sed in quibusdam suis ipse viribus minor.\nsuperest adhuc et exornat aetatis nostrae gloriam vir\nsaeculorum memoria dignus, qui olim nominabitur, nunc intelligitur.\nhabet amatores nec immerito Cremuti\nlibertas,\nquanquam circumcisis quae dixisse ei nocuerat. sed elatum\nabunde spiritum et audaces sententias deprehendas etiam in his quae\nmanent. sunt et alii scriptores boni, sed nos genera\ndegustamus, non bibliothecas excutimus.\noratores vero vel praecipue Latinam eloquentiam parem facere\nGraecae possint. nam Ciceronem cuicunque eorum fortiter\nopposuerim. nec ignoro quantam mihi concitem pugnam, cum\npraesertim non sit id propositi, ut eum Demostheni comparem hoc tempore;\nneque enim attinet, cum Demosthenem in primis legendum vel ediscendum\npotius putem.\nquorum ego virtutes plerasque arbitror similes, consilium,\nordinem, dividendi, praeparandi,\nprobandi rationem, omnia denique quae sunt inventionis. in\neloquendo est aliqua diversitas; densior ille hic copiosior, ille\nconcludit adstrictius hic latius, pugnat ille acumine semper hic\nfrequenter et pondere, illi nihil detrahi potest huic nihil adiici,\ncurae plus in illo in hoc naturae.\nsalibus certe et commiseratione, qui duo plurimum in\nadfectibus valent, vincimus. et fortasse\nepilogos illi mos civitatis abstulerit; sed et nobis illa, quae Attici\nmirantur, diversa Latini sermonis ratio minus permiserit. in\nepistolis quidem, quanquam sunt utriusque, dialogisve, quibus nihil\nille, nulla contentio est.\ncedendum vero in hoc, quod et prior fuit et ex magna parte\nCiceronem, quantus est, fecit. nam mihi videtur M. Tullius,\ncum se totum ad imitationem Graecorum contulisset, effinxisse vim\nDemosthenis, copiam Platonis, iucunditatem Isocratis.\nnec vero quod in quoque optimum fuit, studio consecutus est\ntantum; sed plurimas vel potius omnes ex se ipso virtutes extulit\nimmortalis ingenii beatissima ubertas. non enim pluvias, ut\nait Pindarus, aquas colligit, sed vivo gurgite exundat, dono quodam\nprovidentiae genitus, in quo totas vires suas eloquentia experiretur.\nnam quis docere diligentius, movere vehementius potest?\ncui tanta unquam iucunditas adfuit? ut ipsa illa quae\nextorquet impetrare eum credas, et cum transversum vi sua iudicem ferat\ntamen ille non rapi videatur, sed sequi.\niam in omnibus quae dicit tanta auctoritas\ninest, ut dissentire pudeat, nec advocati studium sed testis aut iudicis\nadferat fidem, cum interim haec omnia, quae vix singula quisquam\nintentissima cura consequi posset, fluunt illaborata, et illa, qua nihil\npulchrius auditum est, oratio prae se fert tamen felicissimam\nfacilitatem.\nquare non immerito ab hominibus aetatis suae regnare in iudiciis dictus est, apud\nposteros vero id consecutus, ut Cicero iam non hominis nomen, sed\neloquentiae habeatur. hunc igitur spectemus, hoc propositum\nnobis sit exemplum, ille se profecisse sciat, cui Cicero valde placebit.\nmulta in Asinio Pollione inventio, summa diligentia, adeo ut\nquibusdam etiam nimia videatur, et consilii et animi satis; a nitore et\niucunditate Ciceronis ita longe abest, ut videri possit saeculo prior.\nat Messala nitidus et candidus et quadam modo praeferens\nin dicendo nobilitatem suam, viribus minor.\nC. vero Caesar si foro tantum vacasset, non alius ex nostris contra\nCiceronem nominaretur. tanta in eo vis est, id acumen, ea\nconcitatio, ut illum eodem animo dixisse, quo bellavit, appareat;\nexornat tamen haec omnia mira sermonis, cuius\nproprie studiosus fuit, elegantia.\nmultum ingenii in Caelio et praecipue in accusando multa\nurbanitas, dignusque vir cui et mens melior et vita longior contigisset.\ninveni qui Calvum praeferrent omnibus, inveni qui\nCiceroni crederent, eum nimia contra se calumnia verum sanguinem\nperdidisse; sed est et sancta et gravis oratio et castigata et\nfrequenter vehemens quoque. imitator autem est Atticorum,\nfecitque illi properata mors iniuriam, si quid adiecturus fuit.\net Servius Sulpicius insignem non inmerito famam tribus\norationibus meruit. multa , si cum iudicio legatur, dabit\nimitatione digna Cassius Severus, qui si ceteris virtutibus colorem et\ngravitatem orationis adiecisset, ponendus inter praecipuos foret.\nnam et ingenii plurimum est in eo et acerbitas mira, et\nurbanitas et fervor; sed plus stomacho quam consilio\ndedit. praeterea ut amari sales, ita frequenter amaritudo\nipsa ridicule est.\nsunt alii multi diserti,(quos persequi longum est.\neorum quos uiderim Domitius Afer et Iulius Africanus\nlonge praestantissimi. arte ille et toto genere dicendi\npraeferendus et quem in numero veterum habere non timeas; hic\nconcitatior, sed in cura verborum nimius et\ncompositione nonnunquam longior et translationibus parum modicus.\nerant clara et nuper ingenia.\nnam et Trachalus plerumque sublimis et satis apertus fuit et\nquem velle optima crederes, auditus tamen maior; nam et vocis, quantam\nin nullo cognovi, felicitas et pronuntiatio vel scenis suffectura et\ndecor, omnia denique ei, quae sunt extra, superfuerunt; et Vibius\nCrispus compositus et iucundus et delectationi natus, privatis tamen\ncausis quam publicis melior.\nIulio Secundo, si longior contigisset aetas, clarissimum\nprofecto nomen oratoris apud posteros foret. adiecisset enim\natque adiiciebat ceteris virtutibus suis quod desiderari potest; id est\nautem, ut esset multo magis pugnax et saepius ad curam rerum ab\nelocutione respiceret.\nceterum interceptus quoque magnum sibi vindicat locum; ea est\nfacundia, tanta in explicando quod velit gratia, tam candidum et leve et\nspeciosum dicendi genus, tanta verborum etiam quae adsumpta sunt\nproprietas, tanta in quibusdam ex periculo petitis significantia.\nhabebunt , qui post nos de oratoribus scribent, magnam eos,\nqui nunc vigent, materiam vere laudandi. sunt enim summa\nhodie, quibus illustratur forum, ingenia. namque et\nconsummati iam patroni veteribus aemulantur et eos\niuvenum ad optima tendentium imitatur ac sequitur industria.\nsupersunt qui de philosophia scripserint, quo in genere\npaucissimos adhuc eloquentes litterae Romanae tulerunt. idem\nigitur M. Tullius, qui ubique, etiam in hoc opere Platonis aemulus\nexstitit. egregius vero multoque quam in orationibus\npraestantior Brutus suffecit ponderi rerum; scias eum sentire quae\ndicit.\nscripsit non parum multa Cornelius Celsus, Sextios secutus,\nnon sine cultu ac nitore. Plautus in Stoicis rerum\ncognitioni utilis. in Epicureis levis quidem, sed non\niniucundus tamen auctor est Catius.\nex industria Senecam in omni genere eloquentiae distuli\npropter vulgatam falso de me opinionem, qua damnare eum et invisum\nquoque habere sum creditus. quod accidit mihi, dum corruptum\net omnibus vitiis fractum dicendi genus revocare ad severiora iudicia\ncontendo.\ntum autem solus hic fere in manibus adolescentium fuit.\nquem non equidem omnino conabar excutere, sed potioribus\npraeferri non sinebam, quos ille non destiterat incessere, cum diversi\nsibi conscius generis placere se in dicendo posse iis, quibus illi\nplacent, diffideret. Amabant autem eum magis quam\nimitabantur, tantumque ab eo defluebant, quantum ille ab antiquis\ndescenderat.\nforet enim optandum pares ac saltem proximos illi viro fieri.\nsed placebat propter sola vitia et ad ea se quisque\ndirigebat effingenda quae poterat; deinde cum se iactaret eodem modo\ndicere, Senecam infamabat.\ncuius e multae alioqui et magnae virtutes fuerunt, ingenium\nfacile et copiosum, plurimum studii, multa rerum cognitio; in qua tamen\naliquando ab his, quibus inquirenda quaedam mandabat, deceptus est.\ntractavit etiam omnem fere studiorum materiam. nam\net orationes eius et poemata et epistolae et dialogi feruntur.\nin philosophia parum diligens, egregius tamen vitiorum\ninsectator fuit. multae in eo claraeque sententiae, multa\netiam morum gratia legenda; sed in eloquendo corrupta pleraque atque eo\nperniciosissima, quod abundant dulcibus vitiis.\nvelles eum suo ingenio dixisse, alieno iudicio. nam\nsi oblique\ncontempsisset, si parum recta non\nconcupisset, si non omnia sua amasset, si rerum pondera minutissimis\nsententiis non fregisset, consensus potius eruditorum quam puerorum amore comprobaretur.\nverum sic quoque iam robustis et severiore genere satis\nfirmatis legendus vel ideo quod exercere potest utrinque iudicium.\nmulta enim, ut dixi, probanda in eo, multa etiam\nadmiranda sunt, eligere modo curae sit; quod utinam ipse fecisset.\ndigna enim fuit illa natura, quae meliora vellet; quod\nvoluit effecit.\nex his ceterisque lectione dignis auctoribus et verborum\nsumenda copia est et varietas figurarum et componendi ratio, tum ad\nexemplum virtutum omnium mens dirigenda. neque enim dubitari\npotest, quin artis pars magna contineatur imitatione. nam ut\ninvenire primum fuit estque praecipuum, sic ea, quae bene inventa sunt,\nutile sequi.\natque omnis vitae ratio sic constat, ut quae probamus in aliis\nfacere ipsi velimus. sic litterarum ductus, ut scribendi fiat\nusus, pueri sequuntur, sic musici vocem docentium, pictores opera\npriorum, rustici probatam experimento culturam in exemplum intuentur;\nomnis denique disciplinae initia ad propositum sibi praescriptum formari\nvidemus.\net hercule necesse est aut similes aut dissimiles bonis sirus.\nsimilem raro natura praestat, frequenter imitatio.\nsed hoc ipsum, quod tanto faciliorem\nnobis rationem rerum omnium facit quam fuit iis, qui nihil quod\nsequerentur habuerunt, nisi caute et cum iudicio apprehenditur, nocet.\nante omnia igitur imitatio per se ipsa non sufficit, vel quia\npigri est ingenii contentum esse iis, quae sint ab allis inventa.\nquid enim futurum erat temporibus illis, quae sine\nexemplo fuerunt, si homines nihil, nisi quod iam cognovissent, faciendum\nsibi aut cogitandum putassent? nempe nihil fuisset inventum.\ncur igitur nefas est reperiri aliquid a nobis, quod ante non\nfuerit? an illi rudes sola mentis natura ducti sunt in hoc\nut tam multa generarent, nos ad quaerendum non eo ipso concitemur, quod\ncerte scimus invenisse eos qui quaesierunt?\net cum illi, qui nullum cuiusquam rei habuerunt magistrum,\nplurima in posteros tradiderunt, nobis usus aliarum rerum ad eruendas\nalias non proderit, sed nihil habebimus nisi beneficii alieni?\nquemadmodum quidam pictores in id solum student, ut\ndescribere tabulas mensuris ac lineis sciant.\nturpe etiam illud est, contentum esse id consequi quod\nimiteris. nam rursus quid erat futurum, si nemo plus\neffecisset eo quem sequebatur? nihil in poetis supra Livium\nAndronicum, nihil in historiis supra Pontificum annales haberemus;\nratibus adhuc navigaremus; non esset pictura, nisi\nquae lineas modo extremas umbrae, quam corpora in sole fecissent,\ncircumscriberet.\nac si omnia percenseas, nulla mansit ars, qualis\ninventa est, nec intra initium stetit, nisi forte nostra potissimum\ntempora damnamus huius infelicitatis, ut nunc demum nihil crescat.\nnihil autem crescit sola imitatione.\nquodsi prioribus adiicere fas non est, quomodo sperare\npossumus illum oratorem perfectum? cum in his, quos maximos adhuc\nnovimus, nemo sit inventus, in quo nihil aut desideretur aut\nreprehendatur. sed etiam qui summa non appetent, contendere\npotius quam sequi debent. nam qui hoc agit ut prior sit,\nforsitan, etiamsi non transierit, aequabit. eum vero nemo\npotest aequare, cuius vestigiis sibi utique insistendum putat; necesse\nest enim semper sit posterior qui sequitur. adde quod\nplerumque facilius est plus facere quam idem. tantam enim\ndifficultatem habet similitudo, ut ne ipsa quidem natura in hoc ita\nevaluerit, ut non res quae simillimae, quaeque pares maxime videantur,\nutique discrimine aliquo discernantur.\nadde quod, quidquid alteri simile est, necesse est minus sit\neo, quod imitatur, ut umbra corpore et imago facie et actus histrionum veris adfectibus. quod in orationibus\nquoque evenit. namque eis, quae in exemplum adsumimus, subest\nnatura et vera vis; contra omnis imitatio ficta est et ad alienum\npropositum accommodatur.\nquod facit, ut minus sanguinis ac virium declamationes habeant\nquam orationes, quod in illis vera, in his adsimulata materia est.\nadde quod ea, quae in oratore maxima sunt, imitabilia non\nsunt, ingenium, inventio, vis, facilitas et quidquid arte non traditur.\nideoque plerique, cum verba quaedam ex orationibus\nexcerpserunt aut aliquos compositionis certos pedes, mire a se, quae\nlegerunt, effingi arbitrantur; cum et verba intercidant invalescantque\ntemporibus, ut quorum certissima sit regula in consuetudine, eaque non\nsua natura sint bona aut mala (nam per se soni tantum sunt), sed prout\nopportune proprieque aut secus collocata sunt, et compositio cum rebus\naccommodata sit, tum ipsa varietate gratissima.\nquapropter exactissimo iudicio circa hanc partem studiorum\nexaminanda sunt omnia. primum , quos imitemur; nam sunt\nplurimi, qui similitudinem pessimi cuiusque et corruptissimi\nconcupierunt; tum in ipsis, quos elegerimus, quid\nsit, ad quod nos efficiendum comparemus.\nnam in magnis quoque auctoribus incidunt aliqua vitiosa et a\ndoctis, inter ipsos etiam mutuo reprehensa; atque utinam tam bona\nimitantes dicerent melius quam mala peius dicunt. nec vero\nsaltem iis, quibus ad evitanda vitia iudicii satis fuit, sufficiat\nimaginem virtutis effingere et solam, ut sic dixerim, cutem vel potius\nillas Epicuri figuras, quas e summis corporibus dicit effluere.\nhoc autem his accidit, qui non introspectis penitus virtutibus\nad primum se velut aspectum orationis aptarunt; et cum iis felicissime\ncessit imitatio, verbis atque numeris sunt non multum differentes, vim\ndicendi atque inventionis non adsequuntur, sed plerumque declinant in\npeius et proxima virtutibus vitia comprehendunt fiuntque pro grandibus\ntumidi, pressis exiles, fortibus temerarii, laetis corrupti, compositis\nexultantes, simplicibus negligentes.\nideoque qui horride atque incomposite quidlibet illud frigidum\net inane extulerunt, antiquis se pares credunt; qui carent cultu atque\nsententiis, Attici scilicet; qui praecisis conclusionibus obscuri,\nSallustium atque Thucydidem superant; tristes ac\nieiuni Pollionem aemulantur: otiosi et supini, si quid modo longius\ncircumduxerunt, iurant ita Ciceronem locuturum fuisse.\nnoveram quosdam, qui se pulchre expressisse genus illud\ncaelestis huius in dicendo viri sibi viderentur, si in clausula\nposuissent esse videatur.\n\nergo primum est, ut quod imitaturus est quisque\nintelligat et quare bonum sit sciat.\ntum in suscipiendo onere consulat suas vires. nam\nquaedam sunt imitabilia, quibus aut infirmitas naturae non sufficiat aut\ndiversitas repugnet. ne , cui tenue ingenium erit, sola velit\nfortia et abrupta; cui forte quidem, sed indomitum, amore subtilitatis\net vim suam perdat et elegantiam quam cupit non persequatur; nihil est\nenim tam indecens, quam cum mollia dure fiunt.\natque ego illi praeceptori, quem institueram in libro secundo,\ncredidi non ea sola docenda esse, ad quae quemque discipulorum natura\ncompositum videret; nam is et adiuvare debet, quae in quoque eorum\ninvenit bona, et, quantum fieri potest, adiicere quae desunt et emendare\nquaedam et mutare; rector enim est alienorum ingeniorum atque formator.\ndifficilius est naturam suam fingere. sed\nne ille quidem doctor, quanquam omnia quae recta\nsunt velit esse in suis auditoribus quam plenissima, in eo tamen, cui\nnaturam obstare viderit, laborabit. id quoque vitandum, in\nquo magna pars errat, ne in oratione poetas nobis et historicos, in\nillis operibus oratores aut declamatores imitandos putemus.\nsua cuique proposita lex, suus cuique\ndecor est. nam nec comoedia in cothurnos adsurgit, nec contra\ntragoedia socco ingreditur. habet tamen omnis eloquentia\naliquid commune; id imitemur quod commune est.\netiam hoc solet incommodi accidere iis, qui se uni alicui\ngeneri dediderunt, ut, si asperitas iis placuit alicuius, hanc etiam in\nleni ac remisso causarum genere non exuant; si tenuitas ac iucunditas,\nin asperis gravibusque causis ponderi rerum parum respondeant: cum sit\ndiversa non causarum modo inter ipsas condicio, sed in singulis etiam\ncausis partium, sintque alia leniter alia aspere, alia concitate alia\nremisse, alia docendi alia movendi gratia dicenda; quorum omnium\ndissimilis atque diversa inter se ratio est.\nitaque ne hoc quidem suaserim, uni se\nalicui proprie, quem per omnia sequatur, addicere. longe\nperfectissimus Graecorum Demosthenes, aliquid tamen aliquo in loco\nmelius alii, plurima ille. sed non qui maxime imitandus, et\nsolus imitandus est.\nquid ergo? non est satis omnia sic dicere, quomodo M. Tullius\ndixit? mihi quidem satis esset, si omnia consequi possem.\nquid tamen noceret vim Caesaris, asperitatem Caelii,\ndiligentiam Pollionis, iudicium Calvi quibusdam in locis adsumere?\nnam praeter id quod prudentis est, quod in quoque optimum est,\nsi possit, suum facere, tum in tanta rei difficultate unum intuentes vix\naliqua pars sequitur. ideoque cum totum exprimere quem\nelegeris paene sit homini inconcessum, plurium bona ponamus ante oculos,\nut aliud ex alio haereat, et quod cuique loco conveniat aptemus.\nimitatio autem (nam saepius idem dicam) non sit tantum in\nverbis. illuc intendenda mens, quantum fuerit illis viris\ndecoris in rebus atque personis, quod consilium, quae dispositio, quam\nomnia, etiam quae delectationi videantur data, ad\nvictoriam spectent; quid agatur prooemio, quae ratio et quam varia\nnarrandi, quae vis probandi ac refellendi, quanta in adfectibus omnis\ngeneris movendis scientia, quamque laus ipsa popularis utilitatis gratia\nadsumpta, quae tum est pulcherrima, cum sequitur, non cum arcessitur.\nhaec si perviderimus, tum vere imitabimur.\nqui vero etiam propria his bona adiecerit, ut suppleat quae\ndeerant, circumcidat, si quid redundabit, is erit, quem quaerimus,\nperfectus orator; quem nunc consummari potissimum oporteat, cum tanto\nplura exempla bene dicendi supersint quam illis, qui adhuc summi sunt,\ncontigerunt. nam erit haec quoque laus eorum, ut priores\nsuperasse, posteros docuisse dicantur.\net haec quidem auxilia extrinsecus adhibentur; in iis autem\nquae nobis ipsis paranda sunt, ut laboris sic utilitatis etiam longe\nplurimum adfert stilus. nec immerito M. Tullius hunc optimum effectorem ac magistrum dicendi vocat;\ncui sententiae personam L. Crassi in disputationibus quae sunt de\noratore adsignando, iudicium suum cum illius auctoritate coniunxit.\nscribendum ergo quam diligentissime et quam plurimum. nam ut terra alte refossa generandis alendisque\nseminibus fecundior fit, sic profectus non a summo petitus studiorum\nfructus effundit uberius et fidelius continet. nam sine hac\nquidem conscientia ipsa illa ex tempore dicendi facultas inanem modo\nloquacitatem dabit et verba in labris nascentia.\nillic radices, illic fundamenta sunt, illic opes velut\nsanctiore quodam aerario conditae, unde ad subitos quoque casus, cum res\nexiget, proferantur. vires faciamus ante omnia, quae\nsufficiant labori certaminum et usu non exhauriantur.\nnihil enim rerum ipsa natura voluit magnum effici cito\npraeposuitque pulcherrimo cuique operi difficultatem; quae nascendi\nquoque hanc fecerit legem, ut maiora animalia diutius visceribus\nparentis continerentur. sed cum sit duplex quaestio, quomodo\net quae maxime scribi oporteat, iam hinc ordinem sequar.\nsit primo vel tardus dum diligens stilus, quaeramus optima nec\nprotinus offerentibus se gaudeamus, adhibeatur iudicium inventis,\ndispositio probatis. delectus enim rerum uerborumque agendus\nest et pondera singulorum examinanda.\npost subeat ratio collocandi versenturque omni modo\nnumeri, non ut quodque se proferet verbum occupet locum.\nquae quidem ut diligentius exsequamur, repetenda saepius erunt\nscriptorum proxima. nam praeter id quod sic melius iunguntur\nprioribus sequentia, calor quoque ille cogitationis, qui scribendi mora\nrefrixit, recipit ex integro vires et velut repetito spatio sumit\nimpetum; quod in certamine saliendi fieri videmus, ut conatum longius\npetant et ad illud, quo contenditur, spatium cursu ferantur; utque in\niaculando brachia reducimus et expulsuri tela nervos retro tendimus.\ninterim tamen, si feret flatus, danda sunt vela, dum nos\nindulgentia illa non fallat. omnia enim nostra, dum\nnascuntur, placent; alioqui nec scriberentur. sed redeamus ad\niudicium et retractemus suspectam facilitate.\nsic scripsisse Sallustium accepimus, et sane manifestus est\netiam ex opere ipso labor. Vergilium quoque paucissimos die\ncomposuisse versus auctor est Varius. oratoris quidem alia\ncondicio est;\nitaque hanc moram et sollicitudinem initiis impero. nam\nprimum hoc constituendum, hoc obtinendum est, ut\nquam optime scribamus; celeritatem dabit consuetudo. paulatim\nres facilius se ostendent, verba respondebunt, compositio sequetur,\ncuncta denique ut in familia bene instituta in officio erunt.\nsumma haec est rei:\ncito scribendo non fit, ut bene scribatur; bene scribendo fit, ut cito.\nsed tum maxime, cum facultas illa contigerit, resistamus\nut provideamus et efferentes equos frenis quibusdam coerceamus; quod non\ntam moram faciet quam novos impetus dabit. neque enim rursus\neos, qui robur aliquod in stilo fecerint, ad infelicem calumniandi se\npoenam alligandos puto.\nnam quomodo sufficere officiis civilibus possit, qui singulis\nactionum partibus insenescat? sunt autem quibus nihil sit\nsatis; omnia mutare, omnia aliter dicere quam occurrit velint; increduli\nquidam et de ingenio suo pessime meriti, qui diligentiam putant facere\nsibi scribendi difficultatem.\nnec promptum est dicere, utros peccare validius putem, quibus\nomnia sua placent an quibus nihil. accidit enim etiam\ningeniosis adolescentibus frequenter, ut labore consumantur et in\nsilentium usque descendant nimia bene dicendi cupiditate. qua\nde re memini narrasse mihi Iulium Secundum illum, aequalem meum atque a\nme, ut notum est, familiariter amatum, mirae facundiae virum, infinitae\ntamen curae, quid esset sibi a patruo suo\ndictum.\nis fuit Iulius Florus, in eloquentia Galliarum, quoniam ibi\ndemum exercuit eam, princeps, alioqui inter paucos disertus et dignus\nilia propinquitate. is cum Secundum, scholae adhuc operatum,\ntristem forte vidisset, interrogavit, quae causa frontis tam adductae.\nnec dissimulavit adolescens, tertium iam diem esse, quod omni\nlabore materiae ad scribendum destinatae non inveniret exordium; quo\nsibi non praesens tantum dolor, sed etiam desperatio in posterum fieret.\ntum Florus arridens, numquid\ntu, inquit, melius dicere vis quam\npotes?\nita se res habet. curandum est ut quam optime\ndicamus; dicendum tamen pro facultate. ad profectum enim opus\nest studio non indignatione. ut possimus autem scribere etiam\nplura et celerius, non exercitatio modo praestabit, in qua sine dubio\nmultum est, sed etiam ratio; si non resupini spectantesque tectum et\ncogitationem murmure agitantes exspectaverimus quid obveniat; sed quid\nres poscat, quid personam deceat, quod sit tempus, qui iudicis animus\nintuiti, humano quodam modo ad scribendum accesserimus. sic\nnobis et initia et quae sequuntur natura ipsa praescribit.\ncerta sunt enim pleraque et, nisi coniueamus, in oculos incurrunt; ideoque nec indocti nec rustici\ndiu quaerunt, unde incipiant; quo pudendum est magis, si difficultatem\nfacit doctrina. non ergo semper putemus optimum esse quod\nlatet; immutescamus alioqui, si nihil dicendum videatur, nisi quod non\ninvenimus.\ndiversum est huic eorum vitium, qui primo decurrere per\nmateriam stilo quam velocissimo volunt et sequentes calorem atque\nimpetum ex tempore scribunt; hanc silvam vocant. repetunt\ndeinde et componunt quae effuderant; sed verba emendantur et numeri,\nmanet in rebus temere congestis quae fuit levitas.\nprotinus ergo adhibere curam rectius erit atque ab initio sic\nopus ducere, ut caelandum, non ex integro fabricandum sit.\naliquando tamen adfectus sequemur, in quibus fere plus\ncalor quam diligentia valet. satis apparet ex eo, quod hanc\nscribentium negligentiam damno, quid de illis dictandi deliciis sentiam.\nnam in stilo quidem quamlibet properato dat aliquam\ncogitationi moram non consequens celeritatem eius manus; ille cui\ndictamus urget, atque interim pudet etiam dubitare\naut resistere aut mutare quasi conscium infirmitatis nostrae timentes.\nquo fit, ut non rudia tantum et fortuita, sed impropria\ninterim, dum sola est connectendi sermonis cupiditas, effluant, quae nec\nscribentium curam nec dicentium impetum consequantur. at idem\nille, qui excipit, si tardior in scribendo aut incertior in intellegendo\nvelut offensator\nfuit, inhibetur cursus, atque omnis quae erat concepta mentis intentio\nmora et interdum iracundia excutitur.\ntum illa, quae altiorem animi motum sequuntur\nquaeque ipsa animum quodammodo concitant, quorum est iactare nanum,\ntorquere vultum, frontem et latus interim obiurgare,\nquaeque Persius notat, cum leviter dicendi genus significat, nec pluteum, inquit,\ncaedit nec demorsos sapit unguis,\netiam\nridicula sunt, nisi cum soli sumus.\ndenique ut semel quod est potentissimum dicam, secretum in\n\ndictando perit. atque liberum arbitris locum et quam\naltissimum silentium scribentibus maxime convenire nemo dubitaverit.\nnon tamen protinus audiendi, qui credunt aptissima in hoc\nnemora silvasque, quod illa caeli libertas locorumque amoenitas sublimem\nanimum et beatiorem spiritum parent.\nmihi certe iucundus hic magis quam\nstudiorum hortator videtur esse secessus. namque illa, quae\nipsa delectant, necesse est avocent ab intentione operis destinati.\nneque enim se bona fide in multa simul intendere animus\ntotum potest, et quocunque respexit, desinit intueri quod propositum\nerat.\nquare silvarum amoenitas et praeterlabentia flumina et\ninspirantes ramis arborum aurae volucrumque cantus et ipsa late\ncircumspiciendi libertas ad se trahunt, ut mihi remittere potius\nvoluptas ista videatur cogitationem quam intendere.\nDemosthenes melius, qui se in locum, ex quo nulla exaudiri\nvox et ex quo nihil prospici posset, recondebat ne aliud agere mentem\ncogerent oculi. ideoque lucubrantes silentium noctis et\nclausum cubiculum et lumen unum velut tectos maxime\nteneat.\nsed cum in omni studiorum genere tum in hoc praecipue bona\nvaletudo, quaeque eam maxime praestat, frugalitas, necessaria est, cum\ntempora ab ipsa rerum natura ad quietem refectionemque nobis data in\nacerrimum laborem convertimus. cui tamen non plus irrogandum\nest quam quod somno supererit, haud deerit.\nobstat enim diligentiae scribendi etiam fatigatio, et abunde,\nsi vacet, lucis spatia sufficiunt; occupatos in noctem necessitas agit.\nest tamen lucubratio, quotiens ad eam integri ac refecti\nvenimus, optimum secreti genus.\nsed silentium et secessus et undique liber animus ut sunt\nmaxime optanda, ita non semper possunt contingere, ideoque non statim,\nsi quid obstrepet, abiciendi codices erunt et deplorandus dies; verum\nincommodis repugnandum et hic faciendus usus, ut omnia quae impedient\nvincat intentio; quam si tota mente in opus ipsum direxeris, nihil\neorum, quae oculis vel auribus incursant, ad animum perveniet.\nan vero frequenter etiam fortuita hoc cogitatio praestat, ut\nobvios non videamus et itinere deerremus: non consequemur idem, si et\nvoluerimus? non est indulgendum causis desidiae.\nnam si non nisi refecti, non nisi hilares, non nisi\nomnibus aliis curis vacantes studendum existimarimus, semper erit\npropter quod nobis ignoscamus.\nquare in turba, itinere, conviviis etiam faciat sibi cogitatio\nipsa secretum. quid alioqui fiet, cum in medio foro, tot\ncircumstantibus iudiciis, iurgiis, fortuitis etiam clamoribus, erit\nsubito continua oratione dicendum, si particulas quas ceris mandamus\nnisi in solitudine reperire non possumus? propter quae idem\nille tantus amator secreti Demosthenes in litore, in quo se maximo cum\nsono fluctus illideret, meditans consuescebat contionum fremitus non\nexpavescere.\nilla quoque minora (sed nihil in studiis parvum est) non sunt transeunda: scribi optime ceris, in\nquibus facillima est ratio delendi, nisi forte visus infirmior\nmembranarum potius usum exiget, quae ut iuvant aciem, ita crebra\nrelatione, quoad intinguntur, calami morantur manum et cogitationis\nimpetum frangunt.\nrelinquendae autem in utrolibet genere contra erunt vacuae\ntabellae, in quibus libera adiiciendo sit excursio. nam\ninterim pigritiam emendandi angustiae faciunt aut certe novorum\ninterpositione priora confundant. ne latas quidem ultra modum\nesse ceras velim, expertus iuvenem studiosum alioqui praelongos habuisse\nsermones, quia illos numero versuum metiebatur, idque vitium, quod\nfrequenti admonitione corrigi non potuerat, mutatis codicibus esse\nsublatum.\ndebet vacare etiam locus, in quo notentur quae scribentibus\nsolent extra ordinem, id est ex aliis, quam qui sunt in manibus loci,\noccurrere. irrumpunt enim optimi nonnunquam sensus, quos\nneque inserere oportet neque differre tutum est, quia interim elabuntur,\ninterim memoriae suae intentos ab alia inventione declinant ideoque\noptime sunt in deposito.\nsequitur emendatio, pars studiorum longe utilissima.\nneque enim sine causa creditum est stilum non minus\nagere, cum delet. huius autem operis est\nadiicere, detrahere, mutare. sed facilius in iis\nsimpliciusque iudicium, quae replenda vel deicienda sunt; premere vero\ntumentia, humilia extollere, luxuriantia adstringere, inordinata\ndigerere, soluta componere, exultantia coercere, duplicis operae.\nnam et damnanda sunt quae placuerunt et invenienda quae\nfugerant.\nnec dubium est optimum esse emendandi genus, si scripta in\naliquod tempus reponantur, ut ad ea post intervallum velut nova atque\naliena redeamus, ne nobis scripta nostra tanquam recentes fetus\nblandiantur.\nsed neque hoc contingere semper potest praesertim oratori, cui\nsaepius scribere ad praesentes usus necesse est; et ipsa emendatio finem\nhabeat. sunt enim qui ad omnia scripta tanquam vitiosa\nredeant et, quasi nihil fas sit rectum esse quod primum est, melius\nexistiment quidquid est aliud, idque faciant, quotiens librum in manus\nresumpserunt, similes medicis etiam integra secantibus.\naccidit itaque ut cicatricosa sint et exsanguis et cura\npeiora.\nsit ergo aliquando quod placeat aut certe quod sufficiat, ut\nopus poliat lima, non exterat. temporis quoque esse debet modus. nam quod Cinnae\nZmyrnam novem annis accepimus scriptam, et panegyricum Isocratis, qui\nparcissime, decem annis dicunt elaboratum, ad oratorem nihil pertinet,\ncuius nullum erit, si tam tardum fuerit, auxilium.\nproximum est, ut dicamus, quae praecipue scribenda sint\nἕξιν parantibus. non\nest huius quidem operis,\nut explicemus quae sint materiae, quae prima aut secunda aut deinceps\ntractanda sint (nam id factum est etiam primo libro, quo puerorum, et\nsecundo, quo iam robustorum studiis ordinem dedimus) sed de quo nunc\nagitur, unde copia ac facilitas maxime veniat.\nvertere Graeca in Latinum veteres nostri oratores optimum\niudicabant. id se L. Crassus in illis Ciceronis de Oratore\nlibris dicit factitasse. id Cicero sua ipse persona\nfrequentissime praecipit, quin etiam libros Platonis atque Xenophontis\nedidit hoc genere translatos. id Messalae placuit, multaeque\nsunt ab eo scriptae ad hunc modum orationes, adeo ut etiam cum illa\nHyperidis pro Phryne difficillima Romanis subtilitate contenderet.\net manifesta est exercitationis huiusce ratio. nam\net rerum copia Graeci auctores abundant et plurimum artis in eloquentiam\nintulerunt, et hos transferentibus verbis uti optimis licet, omnibus\nenim utimur nostris. figuras vero,\nquibus maxime ornatur oratio, multas ac varias excogitandi etiam\nnecessitas quaedam est, quia plerumque a Graecis Romana dissentiunt.\nsed et illa ex Latinis conversio multum et ipsa contulerit.\nac de carminibus quidem neminem credo dubitare, quo solo\ngenere exercitationis dicitur usus esse Sulpicius. nam et\nsublimis spiritus attollere orationem potest, et verba poetica libertate\naudaciora non praesumunt eadem proprie dicendi facultatem.\nsed et ipsis sententiis adiicere licet oratorium robur et\nomissa supplere, effusa substringere.\nneque ego paraphrasim esse interpretationem tantum volo, sed\ncirca eosdem sensus certamen atque aemulationem. ideoque ab\nillis dissentio, qui vertere orationes Latinas vetant, quia optimis\noccupatis, quidquid aliter dixerimus, necesse sit esse deterius.\nnam neque semper est desperandum, aliquid illis, quae\ndicta sunt, melius posse reperiri; neque adeo ieiunam ac pauperem natura\neloquentiam fecit, ut una de re bene dici nisi semel non possit.\nnisi forte histrionum multa circa voces easdem variare gestus\npotest, orandi minor vis, ut dicatur aliquid, post\nquod in eadem materia nihil dicendum sit. sed esto neque\nmelius quod invenimus esse neque par:\nest certe proximis locus. an vero ipsi non bis ac saepius\nde eadem re dicimus et quidem continuas nonnunquam sententias?\nnisi forte contendere nobiscum possumus, cum aliis non\npossumus. nam si uno genere bene diceretur, fas erat\nexistimari praeclusam nobis a prioribus viam; nunc vero innumerabiles\nsunt modi plurimaeque eodem viae ducunt.\nsua brevitati gratia, sua copiae, alia translatis virtus alia\npropriis, hoc oratio recta illud figura declinata commendat.\nipsa denique utilissima est exercitationi difficultas.\nquid , quod auctores maximi sic diligentius cognoscuntur?\nnon enim scripta lectione secura transcurrimus, sed\ntractamus singula et necessario introspicimus et, quantum virtutis\nhabeant, vel hoc ipso cognoscimus, quod imitari non possumus.\nnec aliena tantum transferre sed etiam nostra pluribus modis\ntractare proderit, ut ex industria sumamus\nsententias quasdam easque versemus quam numerosissime, velut eadem cera\naliae aliaeque formae duci solent.\nplurimum autem parari facultatis existimo ex simplicissima\nquaque materia. nam illa multiplici personarum, causarum,\ntemporum, locorum, dictorum, factorum diversitate facile delitescet\ninfirmitas, tot se undique rebus, ex quibus aliquam apprehendas,\nofferentibus.\nillud virtutis indicium est fundere quae natura contracta\nsunt, augere parva, varietatem similibus, voluptatem expositis dare et\nbene dicere multa de paucis. in hoc optime facient infinitae\nquaestiones, quas vocari θέσεις\ndiximus, quibus Cicero iam princeps in re publica exerceri solebat.\nhis confinis est destructio et confirmatio sententiarum.\nnam cum sit sententia decretum quoddam atque praeceptum,\nquod de re idem de iudicio rei quaeri potest. tum loci\ncommunes, quos etiam scriptos ab oratoribus scimus. nam qui\nhaec recta tantum et in nullos flexus recedentia copiose tractaverit,\nutique in illis plures excursus recipientibus magis\nabundabit eritque in omnes causas paratus. omnes enim\ngeneralibus quaestionibus constant.\nnam quid interest, Cornelius tribunus plebis quod codicem\nlegerit, reus sit, an quaeramus, violeturne maiestas, si magistratus\nrogationem suam populo ipse recitaverit; Milo Clodium rectene occiderit,\nveniat in iudicium, an, oporteatne insidiatorem interfici vel\nperniciosum rei publicae civem, etiamsi non insidietur; Cato Marciam\nhonestene tradiderit Hortensio, an, conveniatne res talis bono viro?\nde personis iudicatur, sed de rebus contenditur.\ndeclamationes vero, quales in scholis rhetorum dicuntur, si\nmodo sunt ad veritatem accommodatae et orationibus similes, non tantum\ndum adolescit profectus sunt utilissimae, quia inventionem et\ndispositionem pariter exercent, sed etiam cum est consummatus ac iam in\nforo clarus. alitur enim atque enitescit velut pabulo\nlaetiore facundia et adsidua contentionum asperitate fatigata renovatur.\nquapropter historiae nonnunquam ubertas\nin aliqua exercendi stili parte ponenda et dialogorum libertate\ngestiendum. ne carmine quidem ludere contrarium fuerit, sicut\nathletae, remissa quibusdam temporibus ciborum atque exercitationum\ncerta necessitate, otio et iucundioribus epulis reficiuntur.\nideoque mihi videtur M. Tullius tantum intulisse eloquentiae\nlumen, quod in hos quoque studiorum secessus excurrit. nam si\nnobis sola materia fuerit ex litibus, necesse est deteratur fulgor et\ndurescat articulus et ipse ille mucro ingenii cotidiana pugna\nretundatur.\nsed quemadmodum forensibus certaminibus exercitatos et quasi\nmilitantes reficit ac reparat haec velut sagina dicendi, sic\nadolescentes non debent nimium in falsa rerum imagine detineri et\ninanibus simulacris usque adeo, ut difficilis ab his digressus sit,\nassuescere, ne ab illa, in qua prope consenuerunt, umbra\nvera discrimina velut quendam solem reformident.\nquod accidisse etiam M. Porcio Latroni, qui primus clari\nnominis professor fuit, traditur, ut, cum ei summam in scholis opinionem\nobtinenti causa in foro esset oranda, impense petierit, uti subsellia in\nbasilicam transferrentur. ita illi caelum novum fuit, ut\nomnis eius eloquentia contineri tecto ac parietibus\nvideretur.\nquare iuvenis, qui rationem inveniendi eloquendique a\npraeceptoribus diligenter acceperit (quod non est infiniti operis, si\ndocere sciant et velint), exercitationem quoque modicam fuerit\nconsecutus, oratorem sibi aliquem, quod apud maiores fieri solebat,\ndeligat, quem sequatur, quem imitetur; iudiciis intersit quam plurimis\net sit certaminis, cui destinatur, frequens spectator.\ntum causas vel easdem, quas agi audierit, stilo et ipse\ncomponat, vel etiam alias veras modo et utrinque tractet, et, quod in\ngladiatoribus fieri videmus, decretoriis exerceatur, ut fecisse Brutum\ndiximus pro Milone. melius hoc quam rescribere veteribus\norationibus, ut fecit Cestius contra Ciceronis actionem habitam pro\neodem, cum alteram partem satis nosse non posset ex sola defensione.\ncitius autem idoneus erit iuvenis, quem praeceptor coegerit in\ndeclamando quam simillimum esse veritati et per totas ire materias,\nquarum nunc facillima et maxime favorabilia decerpunt.\nobstant huic, quod secundo loco posui, fere turba\ndiscipulorum et consuetudo classium certis diebus audiendarum, nonnihil\netiam persuasio patrum numerantium potius\ndeclamationes quam aestimantium.\nsed , quod dixi primo, ut arbitror, libro, nec ille se bonus\npraeceptor maiore numero quam sustinere possit onerabit et inanem\nloquacitatem recidet, ut omnia quae sunt in controversia, non, ut quidem\nvolunt, quae in rerum natura, dicantur; et vel longiore potius dierum\nspatio laxabit dicendi necessitatem vel materias dividere permittet.\nuna enim diligenter effecta plus proderit quam plures\ninchoatae et quasi degustatae. propter quod accidit, ut nec\nsuo loco quidque ponatur, nec illa quae prima sunt servent suam legem,\niuvenibus flosculos omnium partium in ea quae sunt dicturi\ncongerentibus; quo fit, ut timentes, ne sequentia perdant, priora\nconfundant.\nproxima stilo cogitatio est, quae et ipsa vires ab hoc\naccipit, estque inter scribendi laborem extemporalemque fortunam media\nquaedam et nescio an usus frequentissimi. nam scribere non\nubique nec semper possumus; cogitationi temporis ac loci plurimum est.\nhaec paucis admodum horis magnas\netiam causas complectitur; haec, quotiens intermissus est somnus, ipsis\nnoctis tenebris adiuvatur; haec inter medios rerum actus aliquid invenit\nvacui nec otium patitur.\nneque vero rerum ordinem modo, quod ipsum satis erat, intra se\nipsa disponit, sed verba etiam copulat totamque ita contexit orationem,\nut ei nihil praeter manum desit. nam memoriae quoque\nplerumque inhaerent fidelius, quae nulla scribendi securitate laxantur.\nsed ne ad hanc quidem vim cogitandi perveniri potest aut\nsubito aut cito.\nnam primum facienda multo stilo forma est, quae nos etiam\ncogitantes sequatur; tum adsumendus usus paulatim, ut pauca primum\ncomplectamur animo, quae reddi fideliter possint; mox per incrementa tam\nmodica, ut onerari se labor ille non sentiat, augenda vis et\nexercitatione multa continenda est, quae quidem maxima ex parte memoria\nconstat. ideoque aliqua mihi in illum locum differenda sunt.\neo tandem pervenit, ut is, cui non refragetur ingenium,\nacri studio adiutus tantum consequatur, ut ei tam\nquae cogitarit quam quae scripserit atque edidicerit in dicendo fidem\nservent. Cicero certe Graecorum Metrodorum Scepsium et\nEmpylum Rhodium nostrorumque Hortensium tradidit, quae cogitaverant, ad\nverbum in agendo retulisse.\nsed si forte aliquis inter dicendum effulserit extemporalis\ncolor, non superstitiose cogitatis demum est inhaerendum.\nneque enim tantum habent curae, ut non sit dandus et\nfortunae locus, cum saepe etiam scriptis ea quae subito nata sunt\ninserantur. ideoque totum hoc exercitationis genus ita\ninstituendum est, ut et digredi ex eo et redire in id facile possimus.\nnam ut primum est domo adferre paratam dicendi copiam et\ncertam, ita refutare temporis munera longe stultissimum est.\nquare cogitatio in hoc praeparetur, ut nos fortuna\ndecipere non possit, adiuvare possit. id autem fiet memoriae\nviribus, ut illa, quae complexi animo sumus, fluant secura, non\nsollicitos et respicientes et una spe suspensos recordationis non sinant\nprovidere. alioqui vel extemporalem temeritatem malo quam\nmale cohaerentem cogitationem.\npeius enim quaeritur retrorsus, quia, dum illa desideramus, ab\nallis avertimur, et ex memoria potius res petimus\nquam ex materia. plura sunt autem, si utrimque\nquaerendum est, quae inveniri possunt quam quae inventa sunt.\nMaximus vero studiorum fructus est et velut primus quoddam\namplissimum longi laboris ex\ntempore dicendi facultas, quam qui non erit consecutus, mea quidem\nsententia civilibus officiis renuntiabit et solam scribendi facultatem\npotius ad alia opera convertet. vix enim bonae fidei viro\nconvenit auxilium in publicum polliceri, quod praesentissimis quibusque\npericulis desit, intrare portum ad quem\nnavis accedere nisi lenibus ventis vecta non possit,\nsiquidem innumerabiles accidunt subitae necessitates vel apud\nmagistratus vel repraesentatis iudiciis continuo agendi.\nquarum si qua, non dico cuicunque innocentium civium sed\namicorum ac propinquorum alicui evenerit, stabitne mutus et salutarem\npetentibus uocem statimque, si non succurratur, perituris, moras et\nsecessum et silentium quaeret, dum illa verba fabricentur et memoriae\ninsidant et vox ac latus praeparetur?\nquae vero patitur hoc ratio, ut\nquisquam possit orator omittere aliquando casus Quid, cum adversario\nrespondendum erit, fiet? nam saepe ea, quae opinati sumus et\ncontra quae scripsimus, fallunt, ac tota subito\ncausa mutatur; atque ut gubernatori ad incursus tempestatum, sic agenti\nad varietatem causarum ratio mutando est.\nquid porro multus stilus et adsidua lectio et longa studiorum\naetas facit, si manet eadem quae fuit incipientibus difficultas?\nperisse profecto confitendum est praeteritum laborem, cui\nsemper idem laborandum est. neque ego hoc ago ut ex tempore\ndicere malit, sed ut possit. id autem maxime hoc modo\nconsequemur.\nnota sit primum dicendi via. neque enim prius\ncontingere cursus potest quam scierimus, quo sit et qua perveniendum.\nnec satis est non ignorare quae sunt causarum iudicialium\npartes, aut quaestionum ordinem recte disponere, quanquam ista sunt\npraecipua, sed quid quoque loco primum sit ac secundum et deinceps; quae\nita sunt natura copulata, ut mutari aut intervelli sine confusione non\npossint.\nquisquis autem via dicet, ducetur ante omnia rerum ipsa serie velut duce; propter\nquod homines etiam modice exercitati facillime tenorem in narrationibus\nservant. deinde , quid quoque loco quaerant, scient. nec\ncircumspectabunt nec offerentibus se aliunde sensibus turbabuntur nec\nconfundent ex diversis orationem velut salientes\nhuc illuc nec usquam insistentes.\npostremo habebunt modum et fine, qui esse citra divisionem\nnullus potest. expletis pro facultate omnibus quae\nproposuerint, pervenisse se ad ultimum sentient. et haec\nquidem ex arte, illa vero ex studio: ut copiam sermonis optimi,\nquemadmodum praeceptum est, comparemus: multo ac fideli stilo sic\nformetur oratio, ut scriptorum colorem etiam quae subito effusa sint\nreddant, ut, cum multa scripserimus, etiam multa dicamus.\nnam consuetudo et exercitatio facilitatem maxime parit; quae\nsi paulum intermissa fuerit, non velocitas illa modo tardatur, sed ipsum\nos coit atque concurrit.\nquanquam enim opus est naturali quadam mobilitate animi\nut, dum proxima dicimus, struere ulteriora possimus semperque nostram\nvocem provisa et formata cogitatio excipiat,\nvix tamen aut natura aut ratio in tam multiplex officium diducere animum\nqueat, ut inventioni, dispositioni, elocutioni, ordini rerum\nverborumque, tum iis, quae dicit, quae subiuncturus est, quae ultra\nspectanda sunt, adhibita vocis, pronuntiationis,\ngestus observatione, una sufficiat.\nlonge enim praecedat oportet intentio ac prae se res agat,\nquantumque dicendo consumitur, tantum ex ultimo prorogetur; ut, donec\nperveniamus ad finem, non minus prospectu procedamus quam gradu, si non\nintersistentes offensantesque brevia illa atque concisa singultantium\nmodo eiecturi sumus.\nest igitur usus quidam irrationalis, quem Graeci ἄλογον τριβήν vocant, qua manus in\nscribendo decurrit, qua oculi totos simul in lectione versus flexusque\neorum et transitus intuentur, et ante sequentia vident quam priora\ndixerunt. quo constant miracula illa in scenis pilariorum ac\nventilatorum, ut ea quae emiserint ultro venire in manus credas et qua\niubentur decurrere.\nsed hic usus ita proderit, si ea de qua locuti sumus ars\nantecesserit, ut ipsum illud, quod in se rationem non habet, in ratione\nversetur. nam mihi ne dicere quidem videtur nisi qui\ndisposite, ornate, copiose dicit, sed tumultuari.\nnec fortuiti sermonis contextum mirabor unquam, quem\niurgantibus etiam mulierculis superfluere video, cum eo quod, si calor ac spiritus tulit, frequenter accidit ut successum\nextemporalem consequi cura non possit.\ndeum tunc adfuisse, cum id evenisset, veteres oratores, ut\nCicero, dictitabant. sed ratio manifesta est. nam\nbene concepti adfectus et recentes rerum imagines continuo impetu\nferuntur, quae nonnumquam mora stili refrigescunt et dilatae non\nrevertuntur. utique vero, cum infelix illa verborum\ncavillatio accessit et cursus ad singula vestigia restitit, non potest\nferri contorta vis, sed, ut optime vocum singularum cedat electio, non\ncontinua, sed composita est.\nquare capiendae sunt illae, de quibus dixi, rerum imagines,\nquas vocari φαντασίας indicavimus,\nomniaque, de quibus dicturi erimus, personae, quaestiones, spes, metus\nhabenda in oculis, in adfectus recipienda. pectus est enim,\nquod disertos facit, et vis mentis. ideoque imperitis quoque,\nsi modo sint aliquo adfectu concitati, verba non desunt.\ntum intendendus animus, non in aliquam rem unam, sed in plures\nsimul continuas; ut, si per aliquam rectam viam mittamus oculos, simul\nomnia quae sunt in ea circaque intuemur, non ultimum tantum videmus sed\nusque ad ultimum. addit ad dicendum etiam pudor stimulos,\nmirumque\nvideri potest, quod, cum stilus secreto gaudeat\natque omnes arbitros reformidet, extemporalis actio auditorium\nfrequentia, ut miles congestu signorum, excitatur.\nnamque et difficiliorem cogitationem exprimit et expellit\ndicendi necessitas, et secundos impetus auget placendi cupido.\nadeo pretium omnia spectant, ut eloquentia quoque,\nquanquam plurimum habeat in se voluptatis, maxime tamen praesenti fructu\nlaudis opinionisque ducatur.\nnec quisquam tantum fidat ingenio, ut id sibi speret\nincipienti statim posse contingere, sed, sicut in cogitatione\npraecipimus, ita facilitatem quoque extemporalem a parvis initiis\npaulatim perducemus ad summam, quae neque perfici neque contineri nisi\nusu potest.\nceterum pervenire eo debet, ut cogitatio non utique melior sit\nea sed tutior, cum hanc facilitatem non prosa modo multi sint consecuti,\nsed etiam carmine, ut Antipater Sidonius et Licinius Archias (credendum\nenim Ciceroni est), non quia nostris quoque temporibus non et fecerint\nquidam hoc et faciant. quod tamen non ipsum tam probabile\nputo, (neque enim habet aut usum res aut necessitatem) quam exhortandis in hanc spem, qui foro praeparantur,\nutile exemplum.\nneque vero tanta esse unquam debet fiducia facilitatis, ut non breve saltem tempus,\nquod nusquam fere deerit, ad ea quae dicturi simus dispicienda sumamus,\nquod quidem in iudiciis ac foro datur semper. neque enim\nquisquam est, qui causam quam non didicerit agat.\ndeclamatores quosdam perversa ducit ambitio, ut exposita\ncontroversia protinus dicere velint; quin etiam, quod est in primis\nfrivolum ac scenicum, verbum petant, quo incipiant. sed tam\ncontumeliosos in se ridet invicem eloquentia, et qui stultis videri\neruditi volunt, stulti eruditis videntur.\nsi qua tamen fortuna tam subitam fecerit agendi necessitatem,\nmobiliore quodam opus erit ingenio, et vis omnis intendenda rebus, et in\npraesentia remittendum aliquid ex cura verborum, si consequi utrumque non dabitur.\ntum et tardior pronuntiatio moras habet et suspensa ac\nvelut dubitans oratio, ut tamen deliberate, non haesitare videamur.\nhoc , dum egredimur e portu, si nos nondum aptatis satis\narmamentis aget ventus; deinde paulatim simul euntes aptabimus vela et\ndisponemus rudentes et impleri sinus optabimus. Id\npotius quam se inani verborum torrenti dare quasi tempestatibus quo\nvolent auferendum.\nsed non minore studio continetur haec facultas quam paratur.\nars enim semel percepta non labitur, stilus quoque intermissione paulum admodum de\nceleritate deperdit; promptum hoc et in expedito positum exercitatione\nsola continetur. hac uti sic optimum est, ut cotidie dicamus\naudientibus pluribus, maxime de quorum simus iudicio atque opinione\nsolliciti; rarum est enim ut satis se quisque vereatur.\nvel soli tamen dicamus potius quam omnino non dicamus.\nest et illa exercitatio\ncogitandi totasque materias vel silentio (dum tamen quasi dicat intra se\nipsum) persequendi, quae nullo non et tempore et loco, quando non aliud\nagimus, explicari potest, et est in parte utilior quam haec proxima.\ndiligentius enim componitur quam illa, in qua contextum\ndicendi intermittere veremur. rursus in alia plus prior\nconfert, vocis firmitatem, oris facilitatem, motum corporis, qui et\nipse, ut dixi, excitat oratorem et iactatione manus, pedis supplosione,\nsicut cauda leones facere dicuntur, hortatur. studendum vero\nsemper et ubique.\nneque enim fere tam est ullus dies occupatus, ut nihil\nlucrativae, ut Cicero Brutum facere tradit, operae\nad scribendum aut legendum aut dicendum rapi aliquo momento\ntemporis possit; siquidem C. Carbo etiam in tabernaculo solebat hac uti\nexercitatione dicendi.\nne id quidem tacendum, quod eidem Ciceroni placet, nullum\nnostrum usquam negligentem esse sermonem; quidquid loquemur ubicunque,\nsit pro sua scilicet portione perfectum. scribendum certe\nnunquam est magis, quam cum multa dicemus ex tempore. ita\nenim servabitur pondus, et innatans illa verborum facilitas\nin altum reducetur; sicut rustici proximas vitis radices amputant, quae\nillam in summum solum ducunt, ut inferiores penitus descendendo\nfirmentur.\nac nescio an, si\nutrumque cum cura et studio fecerimus, invicem prosit, ut scribendo\ndicamus diligentius, dicendo scribamus facilius. scribendum\nergo, quotiens licebit; si id non dabitur, cogitandum; ab utroque\nexclusi debent tamen sic dicere, ut neque deprehensus orator neque litigator\ndestitutus esse videatur.\nplerumque autem multa agentibus accidit, ut maxime necessaria\net utique initia scribant, cetera quae domo adferunt cogitatione\ncomplectantur, subitis ex tempore occurrant; quod fecisse M. Tullium\ncommentariis ipsius apparet. sed feruntur aliorum quoque et\ninventi forte, ut eos dicturus quisque composuerat,\net in libros digesti, ut causarum quae sunt actae a Ser.\nSulpicio , cuius tres orationes extant; sed hi de\nquibus loquor commentarii ita sunt exacti, ut ab ipso mihi in memoriam\nposteritatis videantur esse compositi.\nnam Ciceronis ad praesens modo tempus aptatos libertus Tiro\ncontraxit; quos non ideo excuso, quia non probem, sed ut sint magis\nadmirabiles. in hoc genere prorsus recipio hanc brevem\nadnotationem libellosque, qui vel manu teneantur, et ad quos interim\nrespicere fas sit.\nillud quod Laenas praecipit displicet mihi, vel in his quae\nscripserimus velut summas in commentarium et capita\nconferre. facit enim ediscendi negligentiam haec ipsa fiducia\net lacerat ac deformat orationem. ego autem ne scribendum\nquidem puto, quod non sinus memoria\npersecuturi. nam hic quoque accidit, ut revocet nos cogitatio\nad illa elaborata nec sinat praesentem fortunam experiri.\nsic anceps inter utrumque animus aestuat, cum et scripta\nperdidit et non quaerit nova. sed de memoria destinatus est\nlibro proximo locus nec huic parti subiungendus, quia sunt alia prius\nnobis dicenda.\nparata, sicut superior libro continetur, facultate scribendi\ncogitandique et ex tempore etiam, cum res poscet, orandi, proxima est\ncura, ut dicamus apte; quam virtutem quartam elocutionis Cicero\ndemonstrat, quaeque est meo quidem iudicio maxime necessaria.\nnam cum sit ornatus orationis varius et multiplex conveniatque\nalius alii, nisi fuerit accommodatus rebus atque personis, non modo non\nillustrabit eam, sed etiam destruet et vim rerum in contrarium vertet.\nquid enim prodest, esse verba et Latina et significantia\net nitida, figuris etiam numerisque elaborata, nisi cum iis, in quae\niudicem duci formarique volumus,\nconsentiant, si genus sublime dicendi parvis in causis, parvum\nlimatumque grandibus, laetum tristibus, lene asperis, minax supplicibus,\nsummissum concitatis, trux atque violentum iucundis adhibeamus? ut\nmonilibus et margaritis ac veste longa, quae sunt ornamenta feminarum,\ndeformentur viri, nec habitus triumphalis, quo nihil excogitari potest augustius, feminas deceat.\nhunc locum Cicero breviter in tertio de Oratore libro\nperstringit, neque tamen videri potest quidquam omisisse dicendo, non omni causae neque auditori neque personae neque\ntempori congruere orationis unum genus.\nnec fere\npluribus in Oratore eadem. sed illic L. Crassus, cum apud\nsummos oratores hominesque eruditissimos dicat, satis habet partem hanc\nvelut notare inter agnoscentes;\net hic Cicero adloquens Brutum testatur esse haec ei nota ideoque\nbrevius a se dici, quanquam sit fusus locus tracteturque a philosophis\nlatius. nos institutionem professi non solum scientibus ista,\nsed etiam discentibus tradimus, ideoque paulo pluribus verbis debet\nhaberi venia.\nquare notum sit nobis ante omnia, quid conciliando, docendo,\nmovendo iudici conveniat, quid quaque parte orationis petamus.\nita nec vetera aut translata aut ficta verba in\nincipiendo, narrando, argumentando tractabimus neque decurrentes\ncontexto nitore circuitus, ubi dividenda erit causa et in partes suas\ndigerenda, neque humile atque cotidianum sermonis genus et compositione\nipsa dissolutum epilogis dabimus, nec iocis\nlacrimas, ubi opus erit miseratione, siccabimus.\nnam ornatus omnis non tam sua quam rei, cui adhibetur,\ncondicione constat; nec plus refert, quid dicas quam quo loco.\nsed totum hoc apte dicere non elocutionis tantum genere\nconstat, sed est cum inventione commune. nam si tantum habent\netiam verba momentum, quanto res ipsae magis? quarum quae\nesset observatio, suis locis subinde subiecimus.\nillud est diligentius docendum, eum demum dicere apte, qui non\nsolum quid expediat, sed etiam quid deceat inspexerit. nec me\nfugit, plerumque haec esse coniuncta. nam quod decet, fere\nprodest, neque alio magis animi iudicum conciliari aut, si res in\ncontrarium tulit, alienari solent.\naliquando tamen et haec dissentiunt. quotiens autem\npugnabunt, ipsam utilitatem vincet quod decet. nam quis\nnescit, nihil magis profuturum ad absolutionem Socrati fuisse, quam si\nesset usus illo iudiciali genere defensionis et oratione summissa\nconciliasset iudicum animos sibi crimenque ipsum sollicite redarguisset?\nverum id eum minime decebat; ideoque sic egit, ut qui poenam\nsuam honoribus summis esset aestimaturus.\nmaluit enim vir sapientissimus, quod superesset ex vita,\nsibi perire, quam quod praeterisset. et quando ab hominibus\nsui temporis parum intelligebatur, posteriorum se iudiciis reservavit,\nbrevi detrimento iam ultimae senectutis aevum saeculorum omnium\nconsecutus.\nitaque quamvis Lysias, qui tum in dicendo praestantissimus\nhabebatur, defensionem illi scriptam obtulisset, uti ea noluit, cum\nbonam quidem, sed parum sibi convenientem iudicavisset. quo\nvel solo patet non persuadendi sed bene dicendi finem in oratore\nservandum, cum interim persuadere deforme sit. non fuit hoc\nutile absolutioni, sed, quod est maius, homini fuit.\net nos secundum communem potius loquendi consuetudinem quam\nipsam veritatis regulam divisione hac utimur, ut ab eo, quod deceat,\nutilitatem separemus; nisi forte prior ille Africanus, qui patria cedere\nquam cum tribuno plebis humillimo contendere de innocentia sua maluit,\ninutiliter sibi videtur consuluisse; aut P. Rutilius, vel cum illo paene\nSocratico genere defensionis est usus, vel cum revocante eum P. Sulla\nmanere in exilio maluit, quid sibi maxime conduceret, nesciebat.\nhi vero parva illa, quae abiectissimus quisque animus utilia\ncredit, si cum virtute conferantur despicienda\niudicaverunt, ideoque perpetua saeculorum admiratione celebrantur.\nneque nos simus tam humiles, ut quae laudamus inutilia\ncredamus.\nsed hoc qualecunque discrimen raro admodum eveniet: idem fere,\nut dixi, in omni genere causarum et proderit et decebit. est\nautem, quod omnes et semper et ubique deceat, facere ac dicere\nhoneste, contraque neminem unquam ullo in loco turpiter.\nminora vero quaeque sunt ex mediis plerumque sunt talia,\nut aliis sint concedenda, aliis non sint, aut pro persona, tempore,\nloco, causa magis ac minus vel excusata debeant videri vel\nreprehendenda.\ncum dicamus autem de rebus aut alienis aut nostris, dividenda\nratio est eorum, dum sciamus pleraque neutro loco convenire.\nin primis igitur omnis vitiosa iactatio est, eloquentiae\ntamen in oratore praecipue, adfertque audientibus non fastidium modo,\nsed plerumque etiam odium.\nhabet enim mens nostra sublime quiddam et erectum et impatiens\nsuperioris; ideoque abiectos aut summittentes se libenter allevamus,\nquia hoc facere tanquam maiores videmur; et\nquotiens discessit aemulatio, succedit humanitas. at qui se\nsupra modum extollit, premere ac despicere creditur, nec tam se maiorem\nquam minores ceteros facere.\ninde invident humiliores, (hoc vitium est eorum, qui nec\ncedere volunt nec possunt contendere) rident superiores, improbant boni.\nplerumque vere deprehendas arrogantium falsum de se\nopinionem; sed in veris quoque sufficit conscientia.\nreprehensus est in hac parte non mediocriter Cicero,\nquanquam is quidem rerum a se gestarum maior quam eloquentiae fuit in\norationibus utique iactator.\net plerumque illud quoque non sine aliqua ratione fecit.\naut enim tuebatur eos, quibus erat adiutoribus usus in\nopprimenda coniuratione, aut respondebat invidiae (cui tamen non fuit\npar, servatae patriae poenam passus exilium), ut illorum, quae egerat in\nconsulatu, frequens commemoratio possit videri non gloriae magis quam\ndefensioni data.\neloquentiam quidem, cum plenissimam diversae partis advocatis\nconcederet, sibi nunquam in agendo immodice adrogauit. illius\nsunt enim: si quid est ingenii in me, quod\nsentio quam sit exiguum, et, quo\ningenio\n\nminus possum,\nsubsidium mihi diligentia comparavi .\nquin etiam contra Q. Caecilium de accusatore in Verrem\nconstituendo, quamvis multum esset in hoc quoque momenti, uter ad\nagendum magis idoneus veniret, dicendi tamen facultatem magis illi\ndetraxit quam adrogauit sibi, seque non consecutum, sed omnia fecisse, ut posset eam consequi, dixit.\nin epistolis aliquando familiariter apud amicos, nonnunquam in\ndialogis aliena tamen persona verum de eloquentia sua dicit.\net aperte tamen gloriari nescio an sit magis tolerabile\nvel ipsa vitii huius simplicitate, quam illa iactatio perversa, si\nabundans opibus pauperem se neget, nobilis obscurum et potens infirmum\net disertus imperitum plane et infantem vocet.\nambitiosissimum gloriandi genus est etiam deridere.\nab aliis ergo laudemur; nam ipsos, ut Demosthenes ait,\nerubescere, etiam cum ab alis laudabimur,\ndecet. neque hoc dico, non aliquando de rebus a se gestis\noratori esse dicendum, sicut eidem Demostheni pro Ctesiphonte; quod\ntamen ita emendavit, ut necessitatem id faciendi ostenderet invidiamque\nomnem in eum regereret, qui hoc se coegisset.\net M. Tullius saepe dicit de oppressa coniuratione Catilinae;\nsed modo id virtuti senatus, modo providentiae\ndeorum immortalium adsignat. plerumque contra inimicos atque\nobtrectatores plus vindicat sibi. erant enim illa tuenda,\ncum obiicerentur.\nin carminibus utinam pepercisset, quae non desierunt carpere\nmaligni: cedant arma\ntogae, concedat laurea linguae;\net\nO fortunatam natam me consule\nRomam; et Iovem illum, a quo in\nconcilium deorum advocatur; et Minervam , quae artes eum edocuit; quae sibi\nille secutus quaedam Graecorum exempla permiserat.\nverum eloquentiae ut indecora iactatio, ita nonnunquam\nconcedenda fiducia est. nam quis reprehendat haec: quid putem? contemptumne me? non\nvideo nec in vita nec in gratia nec in rebus gestis nec in hac mea\nmediocritate ingenii, quid despicere possit Antonius?\n\net paulo post apertius:\nan decertare mecum voluit contentione\ndicendi? hoc quidem est beneficium. quid enim\nplenius, quid uberius quam mihi et pro me et contra Antonium dicere?\narrogantes et illi, qui se iudicasse de causa nec aliter adfuturos fuisse proponunt. nam\net inviti iudices audiunt praesumentem partes suas, nec hoc oratori\ncontingere inter aduersarios quod Pythagorae inter discipulos potest ipse dixit.\nsed istud magis\nminusve vitiosum est pro personis dicentium.\ndefenditur enim aliquatenus aetate, dignitate, auctoritate;\nquae tamen vix in ullo tanta fuerint, ut non hoc adfirmationis genus\ntemperandum sit aliqua moderatione sicut omnia, in quibus patronus\nargumentum ex se ipso pete. quid fuisset tumidius, si\naccipiendum criminis loco negasset Cicero equitis Romani esse filium, se\ndefendente? at ille fecit hoc etiam fauorabile coniungendo\ncum iudicibus dignitatem suam: equitis\nautem Romani esse filium, criminis loco poni ab accusatoribus,\nneque vobis iudicantibus oportuit neque defendentibus nobis.\nimpudens , tumultuosa, iracunda actio omnibus indecora, sed ut\nquisque aetate, dignitate, usu praecedit, magis in ea reprehendendus.\nvideas autem rixatores quosdam neque iudicum reverentia\nneque agendi more ac modo contineri, quo ipso mentis habitu manifestum sit, tam in suscipiendis quam in agendis causis\nnihil pensi habere.\nprofert enim mores plerumque oratio et animi secret detegit.\nnec sine causa Graeci prodiderunt, ut vivat, quemque\netiam dicere. humiliora illa vitia: summissa adulatio,\nadfectata scurrilitas, in rebus ac verbis parum modestis ac pudicis\nvilis pudor, in omni negotio neglecta auctoritas; quae fere accidunt\niis, qui nimium aut blandi esse aut ridiculi volunt.\nipsum etiam eloquentiae genus alios aliud decet.\nnam neque tam plenum et erectum et audax et praecultum\nsenibus convenerit quam pressum et mite et limatum et quale intelligi\nvult Cicero, cum dicit, orationem suam coepisse canescere; sicut vestibus quoque non purpura coccoque\nfulgentibus illa aetas satis apta sit.\nin iuvenibus etiam uberiora paulo et paene periclitantia\nferuntur. at in iisdem siccum et sollicitum et contractum\ndicendi propositum plerumque adfectatione ipsa severitatis invisum est,\nquando etiam morum senilis auctoritas immatura in adolescentibus\ncreditur. simpliciora militares decent.\nphilosophiam ex professo, ut quidam faciunt, ostentantibus\nparum decori sunt plerique orationis ornatus maximeque ex adfectibus,\nquos illi vitia dicunt. verba quoque exquisitiora et\ncompositio numerosa tali proposito diversa.\nnon enim sola illa laetiora, qualia a\nCicerone dicuntur, saxa atque solitudines\nvoci respondent; sed etiam illa, quanquam plena sanguinis, vos enim iam, Albani tumuli atque luci,\nvos, inquam, imploro atque testor, mosque, Albanorum obrutae arae,\nsacrorum populi Romani sociae et aequales, non conveniant\nbarbae illi atque tristitiae.\nat vir civilis vereque sapiens, qui se non otiosis\ndisputationibus, sed administrationi rei publicae dediderit, a qua\nlongissime isti, qui philosophi vocantur, recesserunt, omnia, quae ad\nefficiendum oratione quod proposuerit valent, libenter adhibebit, cum\nprius quid honestum sit efficere in animo suo constituerit.\nest quod principes deceat, aliis non concesseris.\nimperatorum ac triumphalium separata est aliqua ex parte\nratio eloquentiae, sicut Pompeius abunde disertus rerum suarum narrator,\net hic, qui bello civili se interfecit, Cato eloquens senator fuit.\nidem dictum saepe in alio liberum, in alio furiosum, in alio\nsuperbum est. verba adversus Agamemnonem a Thersite habita\nridentur; da illa Diomedi aliive cui pari: magnum animum ferre prae se\nvidebuntur. ego te consulem putem,\ninquit L. Crassus Philippo, cum tu me non putes\nsenatorem?\nuox honestissimae libertatis;\nnon tamen ferres quemcumque dicentem.\nnegat se magni facere aliquis poetarum, utrum Caesar ater an albus homo sit, insania; verte, ut idem\nCaesar de illo dixerit, arrogantia est. maior in personis\nobservatio est apud tragicos comicosque, multis enim utuntur et variis.\neadem et eorum, qui orationes aliis scribebant, fuit\nratio et declamantium est; non enim semper ut advocati sed plerumque ut\nlitigatores dicimus.\nverum etiam in iis causis, quibus advocamur, eadem differentia\ndiligenter est custodienda. utimur enim fictione personarum\net velut ore alieno loquimur, dandique sunt iis, quibus vocem\naccommodamus, sui mores. aliter enim P. Clodius, aliter\nAppius Caecus, aliter Caecilianus ille, aliter Terentianus pater\nfingitur. quid asperius lictore Verris: ut adeas, tantum dabis?\nquid fortius illo, cuius inter ipsa verberum supplicia una vox\naudiebatur: ciuis Romanus sum?\n\nquam dignae Milonis in peroratione ipsa voces eo\nviro, qui pro re publica seditiosum civem totiens compescuisset quique\ninsidias virtute superasset?\ndenique non modo quot in causa totidem in\nprosopopoeia sunt varietates, sed hoc etiam plures, quod in his\npuerorum, feminarum, populorum, mutarum etiam rerum assimulamus\nadfectus, quibus omnibus debetur suus decor.\neadem in iis, pro quibus agemus, observanda sunt; aliter enim\npro alio saepe dicendum est, ut quisque honestus, humilis, invidiosus,\nfavorabilis erit, adiecta propositorum quoque et anteactae vitae\ndifferentia. iucundissima vero in oratore humanitas,\nfacilitas, moderatio, benivolentia. sed illa quoque diversa\nbonum virum decent: malos odisse, publica vice commoveri, ultum ire\nscelera et iniurias, et omnia, ut initio dixi, honesta.\nnec tantum, quis et pro quo sed etiam apud quem dicas,\ninterest. facit enim et fortuna discrimen et potestas, nec\neadem apud principem, magistratum, senatorem, privatum, tantum liberum\nratio est, nec eodem sono publica iudicia et arbitrorum disceptationes\naguntur.\nnam ut orantem pro capite sollicitudo deceat et cura et omnes\nad amplificandam orationem quasi machinae, ita in parvis rebus iudiciisque vana sint eadem, rideaturque merito,\nqui apud disceptatorem de re levissima sedens dicturus utatur illa\nCiceronis confessione, non modo se animo commoveri,\nsed etiam corpore ipso perhorrescere.\nquis vero nesciat, quanto aliud dicendi genus poscat gravitas\nsenatoria, aliud aura popularis? cum etiam singulis iudicantibus non\nidem apud graves viros quod leviores, non idem apud eruditum quod\nmilitarem ac rusticum deceat, sitque nonnunquam summittenda et\ncontrahenda oratio, ne iudex eam vel intelligere vel capere non possit.\ntempus quoque ac locus egent observatione propria.\nnam et tempus tum triste, tum laetum, tum liberum, tum\nangustum est, atque ad haec omnia componendus orator;\net loco publico privatone, celebri an secreto, aliena civitate an tua,\nin castris denique an foro dicas, interest plurimum, ac suam quidque\nformam et proprium quendam modum eloquentiae poscit: cum etiam in\nceteris actibus vitae non idem in foro, curia, campo, theatro, domi\nfacere conveniat; et pleraque, quae natura non sunt\nreprehendenda atque adeo interim sunt necessaria, alibi quam mos permiserit\nturpia habeantur.\nillud iam diximus, quanto plus nitoris et cultus\ndemonstrativae materiae, ut ad delectationem audientium compositae,\nquam, quae sunt in actu et contentione, suasoriae iudicialesque\npermittant. hoc adhuc adiiciendum aliquas etiam, quae sunt\negregiae dicendi virtutes, quo minus deceant, effici condicione\ncausarum.\nan quisquam tulerit reum in discrimine capitis, praecipueque\nsi apud victorem et principem pro se ipse dicat, frequenti translatione,\nfictis aut repetitis ex vetustate verbis, compositione quae sit maxime a\nvulgari usu remote, decurrentibus periodis, quam laetissimis locis\nsententiisque dicentem? non perdant haec omnia necessarium\npericlitanti sollicitudinis colorem, petendumque etiam innocentibus\nmisericordiae auxilium?\nmoveaturne quisquam eius fortuna, quem tumidum ac sui\niactantem et ambitiosum institorem eloquentiae in ancipiti sorte videat?\nnon immo oderit reum verba aucupantem et anxium de fama\ningenii, et cui esse diserto vacet?\nquod mire M. Caelius in defensione\ncausae, qua reus de vi fuit, comprehendisse videtur mihi: ne cui vestrum atque etiam omnium, qui ad\nrem agendam adsunt, meus aut vultus molestior aut vox immoderatior\naliqua aut denique, quod minimum est, iactantior gestus fuisse\nvideatur.\natqui sunt quaedam actiones in satisfactione, deprecatione,\nconfessione positae: sententiolisne flendum erit? epiphonemata aut\nenthymemata exorabunt? non , quidquid meris adiicietur\nadfectibus, omnes eorum diluet vires et miserationem securitate laxabit?\nage , si de morte filii sui vel iniuria, quae morte sit\ngravior, dicendum patri fuerit, aut in narrando gratiam illam\nexpositionis, quae continget ex sermone puro atque dilucido, quaeret,\nbreviter ac significanter ordinem rei protulisse contentus, aut\nargumenta diducet in digitos et propositionum ac partitionum captabit\nleporem et, ut plerumque in hoc genere moris est, intentione omni\nremissa loquetur?\nquo fugerit interim dolor ille? ubi lacrimae substiterint?\nunde se in medium tam secura observatio artium miserit? non\nab exordio usque ad ultimam vocem continues quidam gemitus et idem\ntristitiae vultus servabitur, si quidem volet dolorem suum etiam in\naudientes transfundere? quem si usquam remiserit, in animum iudicantium\nnon reducet.\nquod praecipue declamantibus (neque enim me paenitet ad hoc\nquoque opus meum et curam susceptorum semel adolescentium respicere)\ncustodiendum est, quo plures in schola finguntur adfectus, quos non ut\nadvocati, sed ut passi subimus.\ncum etiam hoc genus simulari litium soleat, cum ius mortis a\nsenatu quidam ob aliquam magnam infelicitatem vel etiam paenitentiam\npetunt, in quibus non solum cantare, quod vitium pervasit, aut\nlascivire, sed ne argumentari quidem nisi mixtis, et quidem ita ut ipsa\nprobatione magis emineant, adfectibus decet. nam qui\nintermittere in agendo dolorem potest, videtur posse etiam deponere.\nnescio tamen an huius, de quo loquimur, decoris custodia\nmaxime circa eos, contra quos dicimus, examinanda sit. nam\nsine dubio in omnibus statim accusationibus hoc agendum est, ne ad eas\nlibenter descendisse videamur. ideoque mihi illud Cassii\nSeveri non mediocriter displicet: di boni,\nvico; et,\n\nquo me vivere\niuvet, Asprenatem reum video.\nnon enim iusta ex causa\nvel necessaria videri potest postulasse eum, sed quadam accusandi\nvoluptate.\npraeter hoc tamen, quod est commune, propriam moderationem\nquaedam causae desiderant. quapropter et, qui curationem\nbonorum patris postulabit, doleat eius valetudinem; et quamlibet gravia\nfilio pater obiecturus miserrimam sibi ostendat esse hanc ipsam\nnecessitatem, nec hoc paucis modo verbis, sed toto colore actionis, ut\nid eum non dicere modo, sed etiam vere dicere appareat.\nnec causanti pupillo sic tutor irascatur unquam, ut non\nremaneant amoris vestigia et sacra quaedam patris eius memoria.\niam quomodo contra abdicantem patrem, querentem uxorem,\nagi causam oporteret, in libro, ut arbitror, septimo dixi.\nquando etiam ipsos loqui, quando advocati voce uti\ndeceat, quartus liber, in quo prooemii praecepta sunt, continet.\nesse et in verbis quod deceat aut turpe sit, nemini dubium\nest. unum iam igitur huic loco, quod est sane summae\ndifficultatis, adiciendum videtur, quibus modis ea,\nquae sunt natura parum speciosa quaeque non dicere, si utrumlibet esset\nliberum, maluissemus, non tamen sint indecora dicentibus.\nquid asperiorem habere frontem potest aut quid aures hominum\nmagis respuunt, quam cum est filio filiive advocatis in matrem\nperorandum? aliquando tamen necesse est, ut in causa Cluentii\nHabiti. sed non semper illa via, qua contra Sasiam Cicero\nusus est; non quia non ille optime, sed quia plurimum refert, qua in re\net quo modo laedat.\nitaque illa, cum filii caput palam impugnaret, fortiter fuit\nrepellenda. duo tamen, quae sola supererant, divine Cicero\nservavit, primum, ne oblivisceretur reverentiae, quae parentibus\ndebetur; deinde ut, repetitis altius causis, diligentissime ostenderet,\nquam id, quod erat in matrem dicturus, non oporteret modo fieri, sed\netiam necesse esset.\nprimaque haec expositio fuit, quanquam ad praesentem\nquaestionem nihil pertinebat. adeo in causa difficili atque\nperplexa nihil prius intuendum credidit quam quid deceret.\nfecit itaque nomen parentis non filio invidiosum, sed\nipsi in quam dicebatur.\npotest tamen aliquando mater et in re leviore aut minus infeste contra filium stare; tum lenior atque\nsummissior decebit oratio. nam et satisfaciendo aut nostram\nminuemus invidiam aut etiam in diversum eam transferemus; et si graviter\ndolere filium palam fuerit, credetur abesse ab eo culpam fietque ultro\nmiserabilis.\navertere quoque in alios crimen decet, ut fraude aliquorum\nconcita credatur, et omnia nos passuros, nihil aspere dicturos\ntestandum, ut, etiamsi non possumus non conviciari, nolle videamur.\netiam , si quid obiciendum erit, officium est patroni,\nut id filio invito, sed fide cogente facere credatur. ita\npoterit uterque laudari.\nquod de matre dixi, de utroque parente accipiendum est; nam\ninter patres etiam filiosque, cum intervenisset emancipatio, litigatum\nscio. in aliis quoque propinquitatibus custodiendum est, ut\ninviti et necessario et parce iudicemur dixisse, magis autem aut minus,\nut cuique personae debetur reverentia. eadem pro libertis\nadversus patronos observantia. et ut semel plura complectar,\nnunquam decebit sic adversus tales agere\npersonas, quomodo contra nos agi ab hominibus condicionis eiusdem iniquo\nanimo tulissemus.\npraestatur hoc aliquando etiam dignationibus, ut libertatis\nnostrae ratio reddatur, ne quis nos aut petulantes in laedendis eis aut\netiam ambitiosos putet. itaque Cicero, quanquam erat in\nCottam gravissime dicturus, neque aliter agi P. Oppii causa poterat,\nlonga tamen praefatione excusavit officii sui necessitatem.\naliquando etiam inferioribus praecipueque adolescentulis\nparcere aut videri decet. utitur hac moderatione Cicero pro\nCaelio contra Atratinum, ut eum non inimice corripere, sed paene patrie\nmonere videatur. nam et nobilis et iuvenis et non iniusto\ndolore venerat ad accusandum. sed in his quidem, in quibus\nvel iudici vel etiam adsistentibus ratio nostrae moderationis probari\ndebet, minor est labor; illic plus difficultatis, ubi ipsos, contra quos\ndicimus, veremur offendere.\nduae simul huiusmodi personae Ciceroni pro Murena dicenti\nobstiterunt, M. Catonis Serviique Sulpicii. quam decenter\ntamen Sulpicio, cum omnes concessisset virtutes, scientiam petendi\nconsulatus ademit? quid enim aliud\nesset, quo se victum homo nobilis et iuris antistes magis ferret?\nut vero rationem defensionis suae reddidit, cum se\nstuduisse petitioni Sulpicii contra honorem Murenae, non idem debere\naccusationi contra caput diceret!\nquam molli autem articulo tractavit Catonem Cuius natura summe\nadmiratus non ipsius vitio, sed Stoicae sectae quibusdam in rebus factam\nduriorem videri volebat; ut inter eos non forensem contentionem, sed\nstudiosam disputationem crederes incidisse.\nhaec est profecto ratio et certissimum praeceptorum genus\nillius viri observatio, ut, cum aliquid detrahere salva gratia velis,\nconcedas alia omnia: in hoc solo vel minus peritum quam in ceteris,\nadiecta, si poterit fieri, etiam causa, cur id ita sit, vel paulo\npertinaciorem vel credulum vel iratum vel impulsum ab aliis.\nhoc enim commune remedium est, si in tota actione aequaliter\nappareat non honor modo eius, sed etiam caritas. praeterea\ncausa sit nobis iusta sic dicendi, neque id moderate tantum faciamus,\nsed etiam necessario.\ndiversum ab hoc sed facilius, cum hominum\naut alioqui turpium aut nobis invisorum quaedam facta laudanda sunt.\ndecet enim rem ipsam probare in qualicunque persona.\ndixit Cicero pro Gabinio et P. Vatinio, inimicissimis\nantea sibi hominibus et in quos orationes etiam scripserat, uerum ait,\nut sit iusta causa sic faciendi, non se de ingenii fama, sed de fide esse\nsollicitum.\ndifficilior ei ratio in iudicio Cluentiano fuit, cum\nScamandrum necesse haberet dicere nocentem, cuius egerat causam.\nverum id elegantissime cum eorum, a quibus ad se\nperductus esset, precibus, tum etiam adolescentia sua excusat,\ndetracturus alioqui plurimum auctoritatis sibi, in causa praesertim suspecta, si eum se\nesse, qui temere nocentes reos susciperet, fateretur.\napud iudicem vero, qui aut erit inimicus aut propter aliquod\ncommodum a causa, quam nos susceperimus, aversus, ut persuadendi ardua\nratio, ita dicendi expeditissima. fiducia enim iustitiae eius\net nostrae causae nihil nos timere simulabimus. ipse erit\ngloria inflandus, ut tanto clarior eius futura sit fides ac religio in\npronuntiando, quanto minus vel offensae vel\nutilitati suae indulserit.\nhoc et apud eos, a quibus appellatum erit, si forte ad eosdem\nremittemur; adiicienda ratio vel necessitatis alicuius, si id causa\nconcedit, vel erroris vel suspicionis. tutissimum ergo\npaenitentiae confessio et satisfactio culpae, perducendusque omni modo\niudex ad irae pudorem.\naccidit etiam nonnunquam ut eadem de causa, de qua pronuntiarit, cognoscat iterum.\ntum illud quidem commune: apud alium nos iudicem\ndisputaturos de illius sententia non fuisse, neque enim emendari ab alio\nquam ipso fas esse; ceterum ex causa, ut quaeque permittet, aut ignorata\nquaedam aut defuisse testes aut (quod timidissime et, si nihil aliud\nplane fuerit, dicendum est) patronos non suffecisse succurret.\netiam , si apud alios iudices agetur, ut in secunda adsertione\naut in centumviralibus iudiciis duplicibus, parte victa decentius erit,\nquotiens contigerit, servare iudicum pudorem; de qua re latius\nprobationum loco dictum est. potest evenire, ut in aliis\nreprehendenda sint, quae ipsi fecerimus, ut obiicit\nTubero Ligario, quod in Africa fuerit.\net ambitus quidam damnati recuperandae dignitatis gratia reos\neiusdem criminis detulerunt, ut in scholis luxuriantem patrem luxuriosus\nipse iuvenis accusat. id quomodo decenter fieri possit,\nequidem non invenio, nisi aliquid reperitur, quod intersit, persona,\nactas, tempus, causa, locus, animus.\nTubero , iuvenem se patri haesisse, illum a senatu missum\nnon ad bellum, sed ad frumentum coemendum ait, ut primum licuerit, a\npartibus recessisse; Ligarium et perseverasse et non pro Cn. Pompeio,\ninter quem et Caesarem dignitatis fuerit contentio, cum salvam uterque\nrem publicam vellet, sed pro iuba atque Afris inimicissimis populo\nRomano stetisse.\nceterum vel facillimum est, ibi alienam culpam incusare, ubi\nfateris tuam. verum id iam indicis est, non actoris.\nquodsi nulla contingit excusatio, sola colorem habet\npaenitentia. potest enim videri satis emendatus, qui in odium\neorum, in quibus erraverat, ipse conversus est.\nsunt enim casus quidam, qui hoc natura ipsa rei non indecens\nfaciant: ut cum pater ex meretrice natum, quod duxerit meretricem in matrimonium,\nabdicat; scholastica materia sed non quae in foro\nnon possit accidere. hic igitur multa non deformiter dicet:\nvel quod omnium sit votum parentum, ut honestiores quam sint ipsi\nliberos habeant, (nam et si filia nata, meretrix eam mater pudicam esse\nvoluisset) vel quod humilior ipse fuerit, (licet enim huic ducere) vel quod non\nhabuerit patrem qui moneret;\nquin eo minus id faciendum filio fuisse, ne renovaret domus pudorem et\nexprobraret patri nuptias, matri prioris vitae necessitatem, ne denique\nlegem quandam suis quoque rursum liberis daret. credibilis erit\netiam propria quaedam in illa meretrice turpitudo, quam nunc hic pater\nferre non possit. alia praetereo; neque enim nunc declamamus,\nsed ostendimus nonnunquam posse dicentem ipsis incommodis bene uti.\nillic maior aestus, ubi quis pudenda queritur, ut stuprum,\npraecipue in maribus, aut os profanatum. non dico, si\nloquatur ipse; nam quid aliud ei quam gemitus ac fletus et exsecratio\nvitae conveniat, ut iudex intelligat potius dolorem illum quam audiat?\nsed patrono quoque per similes adfectus eundum erit, quia hoc iniuriae genus verecundius est\nfateri passis quam ausis.\nmollienda est in plerisque alio colore asperitas orationis, ut\nCicero de proscriptorum liberis fecit. quid enim crudelius\nquam homines honestis parentibus ac maioribus natos a re publica\nsummoveri? itaque durum id esse summus ille tractandorum\nanimorum artifex confitetur, sed ita legibus Sullae cohaerere statum\ncivitatis adfirmat, ut iis solutis stare ipsa non possit.\nadsecutus itaque est, ut aliquid eorum quoque causa\nvideretur facere contra quos diceret.\nillud etiam in iocis monui, quam turpis esset fortunae\ninsectatio, et ne in totos ordines aut gentes aut populos petulantia\nincurreret. sed interim fides patrocinii cogit quaedam de\nuniverso genere aliquorum hominum dicere, libertinorum vel militum vel\npublicanorum vel similiter aliorum.\nin quibus omnibus commune remedium est, ut ea, quae laedunt,\nnon libenter tractare videaris nec in omnia impetum facias, sed in id\nquod expugnandum est, et reprehendens alia laude compenses:\nsi cupidos milites dicas, sed\nnon mirum, quod periculorum ac sanguinis maiora\nsibi deberi praemia putent; eosdem petulantes, sed hoc fieri, quod\nbellis magis quam paci consuerint. libertinis detrahenda est\nauctoritas; licet iis testimonium reddere industriae, per quam exierint\nde servitute.\nquod ad nationes exteras pertinet, Cicero varie: detracturus\nGraecis testibus fidem, doctrinam iis concedit ac litteras, seque eius\ngentis amatorem esse profitetur, Sardos contemnit, Allobrogas ut hostes\ninsectatur; quorum nihil tunc, cum diceretur, parum aptum aut remotum\ncura decoris fuit.\nverborum etiam moderatione detrahi solet, si qua est rei\ninvidia: si asperum dicas nimium severum, iniustum persuasione labi,\npertinacem ultra modum tenacem esse propositi; plerumque velut ipsos\nconeris ratione vincere, quod est mollissimum.\nindecorum est super haec omne nimium, ideoque etiam quod\nnatura rei satis aptum est, nisi modo quoque temperatur, gratiam perdit.\ncuius rei observatio iudicio magis\nquodam sentiri quam praeceptis tradi potest, quantum satis sit et\nquantum recipiant aures. non habet res mensuram et quasi\npondus, quia ut in cibis alia aliis magis complent.\nadiiciendum etiam breviter videtur, quod fit ut dicendi virtutes diversissimae non solum suos\namatores habeant, sed ab eisdem saepe laudentur. nam Cicero\nquodam loco scribit, id esse optimum, quod, cum te facile credideris\nconsequi imitatione, non possis. alio vero, non id egisse, ut\nita diceret, quomodo se quilibet posse confideret, sed quomodo nemo.\nquod potest pugnare inter se videri. verum utrumque\nac merito laudatur; causarum enim modo distat, quia simplicitas illa\net velut securitas inadfectatae orationis mire tenues causas decet,\nmaioribus illud admirabile dicendi genus magis convenit. in\nutroque eminet Cicero; ex quibus alterum imperiti se posse consequi\ncredent, neutrum, qui intelligunt.\nmemoriam quidam naturae modo esse munus existimaverunt, estque\nin ea non dubie plurimum, sed ipsa excolendo sicut\nalia omnia augetur; et totus, de quo diximus adhuc, inanis est labor,\nnisi ceterae partes hoc velut spiritu continentur. nam et\nomnis disciplina memoria constat, frustraque docemur, si quidquid\naudimus praeterfluat; et exemplorum, legum, responsorum, dictorum\ndenique factorumque velut quasdam copias, quibus abundare quasque in\npromptu semper habere debet orator, eadem illa vis praesentat.\nneque immerito thesaurus hic eloquentiae dicitur.\nsed non firme tantum continere, verum etiam cito percipere\nmulta acturos oportet, nec quae scripseris modo iterata lectione\ncomplecti, sed in cogitatis quoque rerum ac verborum contextum sequi, et\nquae sint ab adversa parte dicta meminisse, nec utique ea, quo dicta\nsunt ordine, refutare, sed opportunis locis ponere.\nquid ? extemporalis oratio non alio mihi videtur mentis vigore\nconstare. nam dum alia dicimus, quae dicturi sumus intuenda\nsunt. ita , cum semper cogitatio ultra eat, id quod est longius quaerit, quidquid\nautem repperit quodam modo apud memoriam deponit; quod illa quasi media\nquaedam manus acceptum ab inventione tradit\nelocutioni.\nnon arbitror autem mihi in hoc immorandum, quid sit quod\nmemoriam faciat, quanquam plerique imprimi quaedam vestigia animo, velut\nin ceris anulorum signa serventur, existimant. neque ero tam\ncredulus, ut, qui habitu tardiorem\nfirmioremque memoriam fieri videam, ei artem quoque audeam impertire.\nmagis admirari naturam subit, tot res vetustas tanto ex\nintervallo repetitas reddere se et offerre, nec tantum requirentibus sed\netiam sponte interim, nec vigilantibus sed etiam quiete compositis:\neo magis, quod illa quoque animalia, quae carere intellectu videntur,\nmeminerunt et agnoscunt et quamlibet longo itinere deducta ad adsuetas\nsibi sedes revertuntur. quid ? non haec varietas mira est,\nexcidere proxima, vetera inhaerere? hesternorum immemores acta pueritiae\nrecordari?\nquid quod quaedam requisita se occultant et eadem forte\nsuccurrunt? nec manet semper memoria, sed aliquando etiam redit?\nnesciretur tamen, quanta vis esset eius, quanta divinitas\nilla, nisi in hoc lumen vim orandi\nextulisset. non\nenim rerum modo sed etiam verborum ordinem\npraestat, nec ea pauca contexit, sed durat prope in infinitum, et in\nlongissimis actionibus prius audiendi patientia quam memoriae fides\ndeficit.\nquod et ipsum argumentum est subesse artem aliquam iuvarique\nratione naturae, cum idem docti facere illud, indocti inexercitatique\nnon possimus. quanquam invenio apud Platonem obstare memoriae\nusum litterarum, videlicet quoniam illa, quae scriptis reposuimus,\nvelut custodire desinimus et ipsa securitate dimittimus. nec\ndubium est quin plurimum in hac parte valeat mentis intentio et velut\nacies luminum a prospectu rerum, quas intuetur, non aversa.\nunde accidit, ut quae per plures dies scribimus ediscendi\ncausa, cogitatione ipsa contineamus.\nartem autem memoriae primus ostendisse dicitur Simonides.\ncuius vulgata fabula est: cum pugili coronato carmen,\nquale componi victoribus solet, mercede pacta scripsisset, abnegatam ei\npecuniae partem, quod more poetis frequentissimo digressus in laudes\nCastoris ac Pollucis exierat. quapropter partem ab iis\npetere, quorum facta celebrasset, iubebatur.\net persolverunt, ut traditum est. nam cum esset\ngrande convivium in honorem eiusdem victoriae atque adhibitus ei cenae\nSimonides, nuntio est excitus, quod eum duo iuvenes equis advecti\ndesiderare maiorem in modum dicebantur. et illos quidem non\ninvenit, fuisse tamen gratos erga se deos exitu comperit.\nnam vix eo ultra limen egresso, triclinium illud supra\nconvivas corruit atque ita confudit, ut non ora modo\noppressorum, sed membra etiam omnia requirentes ad sepulturam propinqui\nnulla nota possent discernere. tum Simonides dicitur memor\nordinis, quo quisque discubuerat, corpora suis reddidisse.\nest autem magna inter auctores dissensio, Glaucone Carystio an\nLeocrati an Agatharcho an Scopae scriptum sit id carmen; et Pharsali\nfuerit haec domus, ut ipse quodam loco significare Simonides videtur\nutque Apollodorus et Eratosthenes et Euphorion et Larissaeus Eurypylus\ntradiderunt, an Crannone, ut Apollas Callimachus, quam\nsecutus Cicero hanc famam latius fudit.\nscopam nobilem Thessalum periisse in eo convivio constat;\nadiicitur sororis eius filius; putant et ortos plerosque ab alio Scopa,\nqui maior aetate fuerit.\nquanquam mihi totum de Tyndaridis fabulosum videtur, neque\nomnino huius rei meminit usquam poeta ipse,\nprofecto non taciturus de tanta sua gloria.\nex hoc Simonidis facto notatum videtur, iuvari memoriam\nsignatis animo sedibus, idque credere suo quisque experimento potest.\nNam cum in loca aliqua post tempus\nreversi sumus, non ipsa agnoscimus tantum, sed etiam, quae in his\nfecerimus, reminiscimur personaeque subeunt, nonnunquam tacitae quoque\ncogitationes in mentem revertuntur. nata est igitur, ut in\nplerisque, ars ab experimento. loca deligunt quam maxime spatiosa,\nmulta varietate signata, domum forte magnam et in multos diductam\nrecessus. in ea quidquid notabile est, animo diligenter\nadfigunt, ut sine cunctatione ac mora partes eius omnes cogitatio possit\npercurrere. et primus hic labor est non haerere in occursu;\nplus enim quam firma debet esse memoria, quae aliam memoriam adiuvet.\ntum , quae scripserunt vel cogitatione complexi sunt, aliquo signo, quo moneantur,\nnotant; quod esse vel ex re tota potest, ut de navigatione, militia, vel\nex verbo aliquo; nam etiam excidentes unius admonitione verbi in\nmemoriam reponuntur. Sit autem signum navigationis\nut ancora, militiae ut aliquid ex armis.\nhaec ita digerunt. primum sensum vestibulo quasi\nadsignant, secundum, puta, atrio, tum impluvia circumeunt, nec cubiculis\nmodo aut exedris, sed statuis etiam similibusque per ordinem committunt.\nhoc facto, cum est repetenda memoria, incipiunt ab initio\nloca haec recensere, et quod cuique crediderunt reposcunt, ut eorum\nimagine admonentur. ita , quamlibet multa sint, quorum\nmeminisse oporteat, fiunt singula conexa quodam choro,\nnec errant coniungentes prioribus consequentia solo ediscendi\nlabore.\nquod de domo dixi, et in operibus publicis et in itinere longo\net urbium ambitu et picturis fieri potest. etiam fingere sibi\nhas imagines licet. opus est ergo locis, quae vel finguntur\nvel sumuntur, et imaginibus vel simulacris, quae utique fingenda sunt.\nimagines voces sunt, quibus ea quae ediscenda sunt\nnotamus, ut, quomodo Cicero dicit, locis pro cera, simulacris pro\nlitteris utamur.\nillud quoque ad verbum ponere optimum fuerit: locis est utendum multis, inlustribus,\nexplicatis, modicis intervallis, imaginibus autem agentibus,\nacribus,\n\ninsignitis, quae\noccurrere celeriterque percutere animum possint.\nquo\nmagis miror, quomodo Metrodorus in XII signis, per quae sol meat,\ntrecenos et sexagenos invenerit locos. vanitas nimirum fuit\natque iactatio circa memoriam sua potius arte quam natura gloriantis.\nequidem haec ad quaedam prodesse non negaverim, ut si rerum\nnomina multa per ordinem audita reddenda sint. namque in iis\nquae didicerunt locis ponunt res illas: mensam, ut hoc utar, in\nvestibulo et pulpitum\nin atrio et sic cetera, deinde relegentes inveniunt, ubi posuerunt.\net forsitan hoc sunt adiuti qui, auctione dimissa, quid cuique\nvendidissent testibus argentariorum tabulis reddiderunt; quod\npraestitisse Hortensium dicunt. minus idem proderit in\nediscendis, quae orationis perpetuae erunt. nam et sensus non\neandem imaginem quam res habent, cum alterum fingendum sit, et horum\ntamen utcunque commonet locus, sicut sermonis alicuius habiti.\nat\nverborum contextus\neadem arte quomodo comprehendetur?\nmitto quod quaedam nullis simulacris\nsignificari possunt, ut certe coniunctiones. habeamus enim\nsane, ut qui notis scribunt, certas imagines omnium et loca scilicet\ninfinita, per quae verba, quot sunt in quinque contra Verrem secundae\nactionis libris, explicentur, meminerimus etiam omnium quasi\ndepositorum: nonne impediri quoque dicendi cursum necesse est duplici memoriae cura?\nnam quomodo poterunt copulata fluere, si propter singula verba\nad singulas formas respiciendum erit? quare et Charmadas et\nScepsius, de quo modo dixi, Metrodorus, quos Cicero dicit usos hac\nexercitatione, sibi habeant sua; nos simpliciora tradamus.\nsi longior complectenda memoria fuerit oratio, proderit per\npartes ediscere; laborat enim maxime onere; et hae partes non sint\nperexiguae, alioqui rursus multae erunt et eam distinguent atque\nconcident. nec utique certum imperaverim modum, sed maxime ut\nquisque finietur locus, ni forte tam numerosus, ut ipse quoque dividi\ndebeat.\ndandi sunt certi quidam termini, ut contextum verborum, qui\nest difficillimus, continua et crebra meditatio, partes deinceps ipsas\nrepetitus ordo coniungat. non est inutile, iis quae\ndifficillimus haereant aliquas apponere notas,\nquarum recordatio commoneat et quasi excitet memoriam;\nnemo etiam fere tam infelix, ut, quod cuique loco signum destinaverit,\nnesciat. at , si tardus ad hoc, eo quoque adhuc\nremedio utetur ut ipsae notae (hoc enim est ex\nilla arte non inutile) aptentur ad eos qui excidunt\nsensus: ancora ut supra pro posui, si de nave dicendum est, spiculum, si de proelio.\nmultum enim signa faciunt, et ex alia memoria venit alia: ut\ncum translatus anulus vel alligatus commoneat nos, cur id fecerimus.\nhaec magis adhuc adstringunt, qui memoriam ab aliquo\nsimili transferunt ad id quod continendum est: ut in nominibus, si\nFabius forte sit tenendus, referamus ad illum Cunctatorem, qui excidere\nnon potest, aut ad aliquem amicum, qui idem vocetur.\nquod est facilius in Apris et in Ursis et Nasone aut Crispo,\nut id memoriae adfigatur unde sunt nomina. origo quoque\naliquando declinatorum tenendi magis causa est, ut in Cicerone, Verrio,\nAurelio. sed hoc miserim.\nillud neminem non iuvabit, iisdem quibus scripserit\nceris ediscere. sequitur enim vestigiis quibusdam memoriam, et velut oculis intuetur non paginas\nmodo, sed versus prope ipsos, estque cum dicit similis legenti. iam vero si\nlitura aut adiectio aliqua atque mutatio interveniat, signa sunt\nquaedam, quae intuentes deerrare non possumus.\nhaec ratio, ut est illi, de qua primum locutus sum, arti non\ndissimilis, ita, si quid me experimenta docuerunt, et expeditior et\npotentior. ediscere tacite (nam id quoque est quaesitum) erat\noptimum, si non subirent velut otiosum animum plerumque aliae\ncogitationes; propter quas excitandus est voce, ut duplici motu iuvetur\nmemoria dicendi et audiendi. sed haec vox sit modica et magis\nmurmur.\nqui autem legente alio ediscit, in parte tardatur, quod acrior\nest oculorum quam aurium sensus; in parte iuvari potest, quod, cum semel\naut bis audierit, continuo illi memoriam suam experiri licet et cum\nlegente contendere. nam et alioqui id maxime faciendum est,\nut nos subinde temptemus, quia continua lectio et quae magis et quae\nminus haerent aequaliter transit.\nin experiendo teneasne, et maior intentio\nest et nihil supervacui temporis perit, quo etiam quae tenemus repeti\nsolent; ita sola, quae exciderunt, retractantur, ut crebra iteratione\nfirmentur, quanquam solent hoc ipso maxime haerere, quod exciderunt.\nillud ediscendo scribendoque commune est, utrique\nplurimum conferre bonam valetudinem, digestum cibum, animum\ncogitationibus alis liberum.\nverum et in iis quae scripsimus complectendis multum valent,\net in iis quae cogitamus continendis prope solae (excepta, quae\npotentissima est, exercitatione) divisio et compositio. nam\nqui recte diviserit, nunquam poterit in rerum ordine errare.\ncerta sunt enim non solum in digerendis quaestionibus, sed\netiam in exsequendis, si modo recte dicimus, prima ac secunda et\ndeinceps; cohaeretque omnis rerum copulatio, ut ei nihil neque subtrahi\nsine manifesto intellectu neque inseri possit.\nan vero Scaevola in lusu duodecim scriptorum, cum prior\ncalculum promovisset essetque victus, dum rus tendit, repetito totius\ncertaminis ordine, quo dato errasset recordatus, rediit ad eum, quocum\nluserat, isque ita factum esse confessus est? minus idem ordo valebit in oratione, praesertim totus nostro\narbitrio constitutus, cum tantum ille valeat alternus?\netiam quae bene composita erunt, memoriam serie sua ducent.\nnam sicut facilius versus ediscimus quam prosam\norationem, ita prosae vincta quam dissoluta. sic contingit,\nut etiam quae ex tempore videbantur effusa, ad verbum repetita\nreddantur. quod meae quoque memoriae mediocritatem\nsequebatur, si quando interventus aliquorum, qui hunc honorem\nmererentur, iterare declamationis partem coegisset. nec est\nmendacio locus, salvis qui interfuerunt.\nsi quis tamen unam maximamque a me artem memoriae quaerat,\nexercitatio est et labor; multa ediscere, multa cogitare, et si fieri\npotest cotidie, potentissimum est. nihil aeque vel augetur\ncura vel negligentia intercidit.\nquare et pueri statim, ut praecepi, quam plurima ediscant, et,\nquaecunque aetas operam iuvandae studio memoriae dabit, devoret initio\ntaedium illud et scripta et lecta saepius revolvendi et quasi eundem\ncibum remandendi. quod ipsum hoc fieri potest levius, si\npauca primum et quae odium non adferant coeperimus ediscere, tum cotidie adiicere singulos versus, quorum\naccessio labori sensum incrementi non adferat, in summam ad infinitum\nusque perveniat, et poetica prius, tum oratorum, novissime etiam\nsolutiora numeris et magis ab usu dicendi remota, qualia sunt\niurisconsultorum.\ndifficiliora enim debent esse, quae exercent, quo sit levius\nipsum illud, in quod exercent, ut athletae ponderibus plumbeis\nadsuefaciunt manus, quibus vacuis et nudis in certamine utendum est.\nnon omittam etiam, quod cotidianis experimentis\ndeprehenditur, minime fidelem esse paulo tardioribus ingeniis recentem\nmemoriam.\nmirum dictu est nec in promptu ratio, quantum nox interposita\nadferat firmitatis, sive requiescit labor ille, cuius sibi ipsa\nfatigatio obstabat, sive maturatur atque concoquitur, quae firmissima\neius pars est, recordatio; quae statim referri non poterant, contexuntur\npostera die, confirmatque memoriam illud tempus, quod esse in causa\nsolet oblivionis.\netiam illa praevelox fere cito effluit, et, velut praesenti\nofficio functa nihil in posterum debeat, tanquam\ndimissa discedit. nec est mirum, magis haerere animo quae\ndiutius adfixa sint. ex hac ingeniorum diversitate nata\ndubitatio est, ad verbum sit ediscendum dicturis, an vim modo rerum\natque ordinem complecti satis sit; de quo sine dubio non potest in\nuniversum pronuntiari.\nnam si memoria suffragatur, tempus non defuit, nulla me velim\nsyllaba effugiat; alioqui etiam scribere sit supervacuum.\nidque praecipue a pueris obtinendum, atque in hanc\nconsuetudinem memoria exercitatione redigenda, ne nobis discamus\nignoscere. ideoque et admoneri et ad libellum respicere\nvitiosum, quod libertatem negligentiae facit, nec quisquam se parum\ntenere iudicat, quod, ne sibi excidat, non timet.\ninde interruptus actionis impetus et resistens ac salebrosa\noratio; et qui dicit ediscenti similis, etiam omnem bene scriptorum\ngratiam perdit vel hoc ipso, quod scripsisse se confitetur.\nmemoria autem facit etiam prompti ingenii famam, ut illa,\nquae dicimus, non domo attulisse sed ibi protinus sumpsisse videamur;\nquod et oratori et ipsi causae plurimum confert.\nnam et magis miratur et minus timet iudex, quae non putat adversus se praeparata. idque in actionibus\ninter praecipua servandum est, ut quaedam etiam, quae optime vinximus,\nvelut soluta enuntiemus et cogitantibus nonnunquam et dubitantibus\nsimiles quaerere videamur quae attulimus.\nergo quid sit optimum, neminem fugit. si vero aut\nmemoria natura durior erit aut non suffragabitur tempus, etiam inutile\nerit ad omnia se verba adligare, cum oblivio unius eorum cuiuslibet aut\ndeformem haesitationem aut etiam silentium inducat, tutiusque multo\ncomprehensis animo rebus ipsis libertatem sibi eloquendi relinquere.\nnam et invitus perdit quisque id quod elegerat verbum, nec\nfacile reponit aliud, dum id, quod scripserat, quaerit. sed\nne hoc quidem infirmae memoriae remedium est nisi in iis, qui sibi\nfacultatem aliquam dicendi ex tempore paraverunt. quodsi cui\nutrumque defuerit, huic omittere omnino totum actionum laborem ac, si\nquid in litteris valet, ad scribendum potius suadebo convertere.\nsed haec rara infelicitas erit.\nceterum quantum natura studioque valeat memoria, vel\nThemistocles testis, quem unum intra annum optime locutum esse Persice\nconstat; vel Mithridates, cui duas et viginti\nlinguas, quot nationibus imperabat, traditur notas fuisse; vel Crassus\nille Dives, qui, cum Asiae praeesset, quinque Graeci sermonis\ndifferentias sic tenuit ut, qua quisque apud eum lingua postulasset,\neadem ius sibi redditum ferret; vel Cyrus, quem omnium militum tenuisse\ncreditum est nomina.\nquin semel auditos quamlibet multos versus protinus dicitur\nreddidisse Theodectes. dicebantur etiam nunc esse, qui\nfacerent, sed mihi nunquam, ut ipse interessem, contigit; habenda tamen\nfides est vel in hoc ut, qui crediderit, et speret.\npronuntiatio a plerisque actio dicitur, sed prius nomen a\nvoce, sequens a gestu videtur accipere. namque actionem\nCicero alias quasi sermonem alias eloquentiam quandam corporis dicit.\nidem tamen duas eius partes facit, quae sunt eaedem\npronuntiationis, vocem atque motum.\nqua propter utraque appellatione indifferenter uti licet.\nhabet autem res ipsa miram quandam in orationibus vim ac\npotestatem; neque enim tam refert, qualia sint, quae intra nosmet ipsos\ncomposuimus, quam quo modo efferantur; nam ita quisque, ut audit,\nmovetur. quare neque probatio ulla, quae modo venit ab\noratore, tam firma est, ut non perdat vires suas, nisi adiuvatur adseveratione dicentis. adfectus omnes\nlanguescant necesse est, nisi voce, vultu, totius prope habitu corporis\ninardescunt.\nnam cum haec omnia fecerimus, felices tamen, si nostrum illum\nignem iudex conceperit; nedum eum supini securique moveamus, ac non et\nipse nostra oscitatione solvatur.\ndocumento sunt vel scenici actores, qui et optimis poetarum\ntantum adiiciunt gratiae, ut nos infinito magis eadem illa audita quam\nlecta delectent; et vilissimis etiam quibusdam impetrant aures, ut,\nquibus nullus est in bibliothecis locus, sit etiam frequens in theatris.\nquodsi in rebus, quas fictas esse scimus et inanes, tantum\npronuntiatio potest, ut iram, lacrimas, sollicitudinem adferat, quanto\nplus valeat necesse est, ubi et credimus? equidem vel\nmediocre orationem commendatam viribus actionis adfirmarim plus\nhabituram esse momenti quam optimam eadem illa destitutam.\nsiquidem et Demosthenes, quid esset in toto dicendi opere\nprimum, interrogatus pronuntiationi palmam dedit eidemque secundum ac\ntertium locum, donec ab eo quaeri desineret, ut eam videri posset non\npraecipuam, sed solam iudicasse;\nideoque ipse tam diligenter apud Andronicum\nhypocriten studuit, ut admirantibus eius orationem Rhodiis non immerito\nAeschines dixisse videatur: quid si ipsum\naudissetis?\net M. Cicero unam in dicendo actionem\ndominari putat.\nhac Cn. Lentulum plus opinionis consecutum quam eloquentia\ntradit, eadem C. Gracchum in deflenda fratris nece totius populi Romani\nlacrimas concitasse, Antonium et Crassum multum valuisse, plurimum vero\nQ. Hortensium. cuius rei fides est, quod eius scripta tantum\nintra famam sunt, qua diu princeps oratorum, aliquando aemulus Ciceronis\nexistimatus est, novissime, quoad vixit, secundus, ut appareat placuisse\naliquid eo dicente, quod legentes non invenimus.\net hercule cum valeant multum verba per se, et vox propriam\nvim adiiciat rebus, et gestus motusque significet aliquid, profecto\nperfectum quiddam fieri, cum omnia coierunt, necesse est.\nsunt tamen qui rudem illam, et qualem impetus cuiusque animi\ntulit, actionem iudicent fortiorem et solam viris dignam, sed non alii\nfere quam qui etiam in dicendo curam et artem et\nnitorem, et quidquid studio paratur, ut adfectata et parum naturalia\nsolent improbare, vel qui verborum atque ipsius etiam soni rusticitate,\nut L. Cottam dicit Cicero fecisse, imitationem antiquitatis adfectant.\nverum illi persuasione sua fruantur, qui hominibus, ut sint\noratores, satis putant nasci; nostro labori dent veniam, qui nihil\ncredimus esse perfectum, nisi ubi natura cura iuvetur. in hoc\nigitur non contumaciter consentio primas partes esse naturae.\nnam certe bene pronuntiare non poterit, cui aut in scriptis\nmemoria aut in iis, quae subito dicenda erunt, facilitas prompta\ndefuerit, nec si inemendabilia oris incommoda obstabunt.\ncorporis etiam potest esse aliqua tanta deformitas, ut\nnulla arte vincatur.\nsed ne vox quidem exilis actionem habere optimam potest.\nbona enim firmaque, ut volumus, uti licet; mala vel\nimbecilla et inhibet multa, ut insurgere et exclamare, et aliqua cogit,\nut intermittere et deflectere et rasas faces ac latus fatigatum deformi\ncantico reficere. sed nos de eo nunc loquamur, cui non\nfrustra praecipitur.\ncum sit autem omnis actio, ut dixi, in duas divisa partes,\nvocem gestumque, quorum alter oculos, altera aures\nmovet, per quos duos sensus omnis ad animum penetrat adfectus, prius est\nde voce dicere, cui etiam gestus accommodatur. in ea prima\nobservatio est, qualem habeas; secunda, quomodo utaris.\nnatura vocis spectatur quantitate et qualitate.\nquantitas simplicior; in summa enim grandis aut exigua est,\nsed inter has extremitates mediae sunt species, et ab ima ad summam ac\nretro sunt multi gradus. qualitas magis varia. nam\nest et candida et fusca, et plena et exilis, et lenis et aspera, et\ncontracta et fusa, et dura et flexibilis, et clara et obtusa.\nspiritus etiam longior breviorque.\nnec causas, cur quidque eorum accidat, persequi proposito\noperi necessarium est: eorumne sit differentia, in quibus aura illa\nconcipitur, an eorum, per quae velut organa meat; ipsi propria natura,\nan prout movetur; lateris pectorisve firmitas an capitis etiam plus\nadiuvet. nam opus est omnibus sicut non oris modo suavitate,\nsed narium quoque, per quas quod superest vocis egeritur.\ndulcis esse tamen debet non exprobrans sonus.\nutendi voce multiplex ratio.\nnam praeter illam differentiam, quae est tripertita,\nacutae, gravis, flexae, tum intentis, tum remissis, tum elatis, tum\ninferioribus modis opus est, spatiis quoque lentioribus aut\ncitatioribus.\nsed his ipsis media interiacent multa, et ut facies, quanquam\nex paucissimis constat, infinitam habet differentiam, ita vox, etsi\npaucas, quae nominari possint, continet species, propria cuique est, et\nnon haec minus auribus quam oculis illa dinoscitur.\naugentur autem sicut omnium, ita vocis quoque bona cura,\nnegligentia minuuntur. sed cura non eadem oratoribus quae\nphonascis convenit; tamen multa sunt utrisque communia, firmitas\ncorporis, ne ad spadonum et mulierum et aegrorum exilitatem vox nostra\ntenuetur; quod ambulatio, unctio, veneris abstinentia, facilis ciborum\ndigestio, id est frugalitas, praestat.\npraeterea ut sint fauces integrae, id est molles ac leves,\nquarum vitio et frangitur et obscuratur et exasperatur et scinditur vox.\nnam ut tibiae eodem spiritu accepto alium clausis, alium\napertis foraminibus, alium non satis purgatae, alium quassae sonum\nreddunt, ita fauces tumentes strangulant vocem,\nobtusae obscurant, rasae exasperant, convulsae fractis sunt organis\nsimiles.\nfinditur etiam spiritus obiectu aliquo sicut lapillo tenues\naquae, quarum cursus etiamsi ultra paulum coit,\naliquid tamen cavi relinquit post id ipsum quod offenderat.\nhumor quoque vocem ut nimius impedit, ita consumptus\ndestituit. nam fatigatio, ut corpora, non ad praesens modo\ntempus, sed etiam in futurum adficit.\nsed ut communiter et phonascis et oratoribus necessaria est\nexercitatio, qua omnia convalescent, ita curae non idem genus est.\nnam neque certa tempora ad spatiandum dari possunt tot\ncivilibus officiis occupato, nec praeparare ab imis sonis vocem ad\nsummos nec semper a contentione condere licet, cum pluribus iudiciis\nsaepe dicendum sit.\nne ciborum quidem est eadem observatio. non enim\ntam molli teneraque voce quam forti ac durabili opus est, cum illi omnes\netiam altissimos sonos leniant cantu oris, nobis pleraque aspere sint\nconcitateque dicenda et vigilandae noctes et fuligo lucubrationum\nbibenda et in sudata veste durandum.\nquare vocem deliciis non molliamus, nec imbuatur ea\nconsuetudine, quam desideratura sit; sed exercitatio eius talis sit\nqualis usus, ne silentio subsidat, sed firmetur\nconsuetudine, qua difficultas omnis levatur.\nediscere autem, quo exercearis, erit optimum (nam ex tempore\ndicentes avocat a cura vocis ille, qui ex rebus ipsis concipitur,\nadfectus) et ediscere quam maxime varia, quae et clamorem et\ndisputationem et sermonem et flexus habeant, ut simul in omnia paremur.\nhoc satis est;\nalioqui nitida illa et curata vox insolitum laborem recusabit, ut\nassueta gymnasiis et oleo corpora, quamlibet sint in suis certaminibus\nspeciosa atque robusta, si militare iter fascemque et vigilias imperes,\ndeficiant et quaerant unctores suos nudumque sudorem.\nilla quidem in hoc opere praecipi quis ferat vitandos soles\natque ventos et nubila etiam ac siccitates? ita , si dicendum\nin sole aut ventoso, humido, calido die fuerit, reos deseremus?\nnam crudum quidem aut saturum aut ebrium aut eiecto modo\nvomitu, quae cavenda quidam monent, declamare neminem, qui sit mentis\ncompos, puto.\nillud non sine causa est ab omnibus praeceptum, ut parcatur\nmaxime voci in illo a pueritia in adolescentiam transitu, quia\nnaturaliter impeditur, non, ut arbitror, propter calorem, quod quidam\nputaverunt (nam est maior alias), sed propter\nhumorem potius; nam hoc aetas illa turgescit.\nitaque nares etiam ac pectus eo tempore tument, atque omnia\nvelut germinant eoque sunt tenera et iniuriae obnoxia. sed ,\nut ad propositum redeam, iam confirmatae constitutaeque voci genus\nexercitationis optimum duco, quod est operi simillimum, dicere cotidie\nsicut agimus. namque hoc modo non vox tantum confirmatur et\nlatus, sed etiam corporis decens et accommodatus orationi motus\ncomponitur.\nnon alia est autem ratio pronuntiationis quam ipsius\norationis. nam ut illa emendata, dilucida, ornata, apta esse\ndebet, ita haec quoque emendata erit, id est, vitio carebit, si fuerit\nos facile, explanatum, iucundum, urbanum, id est, in quo nulla neque\nrusticitas neque peregrinitas resonet.\nnon enim sine causa dicitur barbarum\nGraecumve.\nnam sonis homines ut aera tinnitu\ndinoscimus. ita fiet illud, quod Ennius probat, cum dicit suaviloquenti ore Cethegum fuisse, non quod\nCicero in his reprehendit, quos ait latrare non\nagere.\nsunt enim multa vitia, de quibus dixi, cum in\nquadam primi libri parte puerorum ora formarem, opportunius ratus, in ea\naetate facere illorum mentionem, in qua emendari possunt.\nitemque si ipsa vox primum fuerit, ut sic dicam, sana, id est, nullum eorum, de quibus modo rettuli,\npatietur incommodum; deinde non subsurda, rudis, immanis, dura, rigida,\nrava,\npraepinguis, aut tenuis, inanis, acerba, pusilla, mollis, effeminata,\nspiritus nec brevis nec parum durabilis nec in receptu difficilis.\ndilucida vero erit pronuntiatio prinum, si verba tota\nexierint, quorum pars devorari, pars destitui solet, plerisque extremas\nsyllabas non perferentibus, dum priorum sono indulgent. ut\nest autem necessaria uerborum explanatio, ita omnes imputare et velut\nadnumerare litteras molestum et odiosum.\nnam et vocales frequentissime coeunt, et consonantium quaedam\ninsequente vocali dissimulantur. utriusque exemplum posuimus:\nmullum ille et\nterris Vitatur etiam duriorum inter se congressus,\nunde pellexit et collegit,\net quae alio loco dicta sunt; ideoque laudatur in Catulo suavis\nappellatio litterarum. Secundum est, ut sit oratio\ndistincta, id est, qui dicit, et incipiat ubi oportet et desinat.\nobservandum etiam, quo loco sustinendus et quasi\nsuspendendus sermo sit, quod Graeci ὑποδιαστολήν vel ὑποστιγμήν vocant, quo deponendus.\nsuspenditurarma virumque cano,\nquia illud virum ad sequentia pertinet, ut\nsit virum Troiae qui primus\nab oris, et hic iterum. nam etiamsi aliud est, unde\nvenit quam quo venit, non distinguendum tamen, quia utrumque eodem verbo\ncontinetur venit.\ntertioItaliam, quia interiectio est fato profugus et continuum sermonem, qui faciebat\nItaliam Lavinaque, dividit. ob\neandemque causam quarto profugus, deinde Lavinaque\nvenit litora, ubi iam erit distinctio, quia inde alius incipit\nsensus. sed in ipsis etiam distinctionibus tempus alias\nbrevius, alias longius dabimus; interest enim, sermonem finiant an\nsensum.\nitaque illam distinctionem litora protinus altero spiritus initio insequar;\ncum illuc venero atque altae moenia Romae,\ndeponam et morabor et novum rursus exordium faciam.\nsunt aliquando et sine respiratione quaedam morae etiam in\nperiodis. ut enim illa in coetu\nvero populi Romani, negotium publicum gerens, magister equitum,\net., multa membra habent (sensus enim sunt alii atque alii), sed\nunam circumductionem, ita paulum morandum in his intervallis, non\ninterrumpendus est contextus. et e contrario spiritum interim\nrecipere sine intellectu morae necesse est, quo loco quasi surripiendus\nest; alioqui si inscite recipiatur, non minus adferat obscuritatis quam\nvitiosa distinctio. virtus autem distinguendi fortasse sit\nparva; sine qua tamen esse nulla alia in agendo potest.\nornata est pronuntiatio, cui suffragatur vox facilis, magna\nte, beata, flexibilis, firma, dulcis, durabilis, clara, pura, secans\naÃ«ra et auribus sedens (est enim quaedam ad auditum accommodata non\nmagnitudine, sed proprietate), ad hoc velut tractabilis, utique habens\nomnes in se qui desiderantur sinus intentionesque et toto, ut aiunt,\norgano instructa; cui aderit lateris firmitas, spiritus cum spatio\npertinax, tum labori non facile cessurus.\nneque gravissimus autem in musica sonus nec acutissimus\norationibus convenit. nam et hic parum clarus nimiumque\nplenus nullum adferre animis motum potest, et ille praetenuis et\nimmodicae claritatis, cum est ultra verum, tum neque pronuntiatione\nflecti neque diutius ferre intentionem potest.\nnam vox ut nervi, quo remissior, hoc gravior et plenior, quo\ntensior, hoc tennis et acuta magis est. sic ina vim non\nhabet, summa rumpi periclitatur. mediis ergo utendum sonis,\nhique tum augenda intentione excitandi, tum summittenda sunt temperandi.\nnam prima est observatio recte pronuntiandi aequalitas, ne\nsermo subsultet imparibus spatiis ac sonis, miscens longa brevibus,\ngravia acutis, elata summissis, et inaequalitate horum omnium sicut pedum claudicet; secunda varietas, quod solum est\npronuntiatio.\nac ne quis pugnare inter se putet aequalitatem et varietatem,\ncum illi virtuti contrarium vitium sit inaequalitas, huic, quod dicitur\nμονοείδεια, quasi quidam unus\naspectus. ars porro variandi cum gratiam praebet ac renovat\naures, tum dicentem ipsa laboris mutatione reficit, ut standi,\nambulandi,\nsedendi, iacendi vices sunt, nihilque eorum pati unum diu possumus.\nillud vero maximum (sed id paulo post tractabimus), quod\nsecundum rationem rerum, de quibus dicimus, animorumque habitus\nconformanda vox est, ne ab oratione discordet. vitemus igitur\nillam, quae Graece μονοτονία vocatur,\nuna quaedam spiritus ac soni intentio; non solum ne dicamus omnia\nclamose, quod insanum est, aut intra loquendi modum, quod motu caret,\naut summisso murmure, quo etiam debilitatur omnis intentio;\nsed ut in iisdem partibus iisdemque adfectibus sint tamen quaedam non\nita magnae vocis declinationes, prout aut verborum dignitas aut\nsententiarum natura aut depositio aut inceptio aut transitus postulabit:\nut, qui singulis pinxerunt coloribus, alia tamen eminentiora alia\nreductiora fecerunt, sine quo ne membris quidem\nsuas lineas dedissent.\nproponamus enim nobis illud Ciceronis in oratione nobilissima\npro Milone principium; nonne ad singulas paene distinctiones quamvis in\neadem facie tamen quasi vultus mutandus est? etsi vereor, iudices, ne turpe sit, pro fortissimo\nviro dicere incipientem timere.\netiamsi est toto proposito contractum atque summissum, quia et\nexordium est et solliciti exordium, tamen fuerit necesse est aliquid\nplenius et erectius, dum dicit pro\nfortissimo viro, quam cum etsi\nvereor et turpe sit et timere .\niam secunda respiratio increscat oportet et naturali quodam\nconatu, quo minus pavide dicimus quae sequuntur, et quod magnitudo animi\nMilonis ostenditur: minimeque deceat, cum\nT. Annius ipse magis de rei publicae salute quam de sua perturbetur.\n\ndeinde quasi obiurgatio sui est: me ad eius causam parem animi magnitudinem ut ferre\nnon posse.\ntum invidiosiora: tamen haec novi\niudicii nova forma terret oculos.\nilla vero iam\npaene apertis, ut aiunt, tibiis: qui ,\nquocunque inciderunt, consuetudinem fori et pristinum morem\niudiciorum requirunt.\nnam sequens latum etiam atque\nfusum est: non enim corona consessus vester\ncinctus est, ut solebat.\nquod notavi, ut appareret, non solum in membris causae, sed\netiam in articulis esse aliquam pronuntiandi\nuarietatem, sine qua nihil neque maius neque minus est. vox\nautem ultra vires urgenda non est. nam et suffocatur saepe et\nmaiore nisu minus clara est et interim elisa in illum sonum erumpit, cui\nGraeci nomen a gallorum immaturo cantu dederunt.\nnec volubilitate nimia confundenda quae dicimus, qua et\ndistinctio perit et adfectus, et nonnunquam etiam verba aliqua sui parte\nfraudantur. cui contrarium est vitium nimiae tarditatis; nam\net difficultatem inveniendi fatetur et segnitia solvit animos et, in quo\nest aliquid, temporibus praefinitis aquam perdit. promptum\nsit os, non praeceps, moderatum, non lentum;\nspiritus quoque nec crebro receptus concidat sententiam, nec eo usque\ntrahatur, donec deficiat. nam et deformis est consumpti\nillius sonus et respiratio sub aqua diu pressi similis et receptus\nlongior et non opportunus, ut qui fiat non ubi volumus, sed ubi necesse\nest. quare longiorem dicturis periodum colligendus est\nspiritus, ita tamen, ut id neque diu neque cum sono faciamus, neque\nomnino ut manifestum sit; reliquis partibus optime inter iuncturas\nsermonis revocabitur.\nexercendus autem est, ut sit quam longissimus; quod\nDemosthenes ut efficeret, scandens in adversum continuabat quam posset plurimos versus. idem , quo\nfacilius verba ore libero exprimeret, calculos lingua volvens dicere\ndomi solebat.\nest interim et longus et plenus et clarus satis spiritus, non\ntamen firmae intentionis ideoque tremulus, ut corpora, quae aspectu\nintegra nervis parum sustinentur; id βρασμόν\n\nGraeci vocant. sunt qui spiritum cum stridore per raritatem\ndentium non recipiunt, sed resorbent. sunt qui crebro\nanhelitu et introrsum etiam clare sonante imitentur iumenta onere et\niugo laborantia.\nquod adfectant quoque, tanquam inuentionis copia urgeantur\nmaiorque vis eloquentiae ingruat, quam quae emitti faucibus possit.\nest aliis concursus oris et cum verbis suis colluctatio.\niam tussire et exspuere crebro et ab imo pulmone pituitam trochleis\nadducere et oris humore proximos spargere et maiorem partem spiritus in\nloquendo per nares effundere, etiamsi non utique vocis sunt vitia, quia\ntamen propter vocem accidunt, potissimum huic loco subiciantur.\nsed quodcunque ex his vitium magis tulerim quam, quo nunc\nmaxime laboratur in causis omnibus scholisque,\ncantandi, quod inutilius sit an foedius, nescio. quid enim\nminus oratori convenit quam modulatio scenica et nonnunquam ebriorum aut\ncomissantium licentiae similis?\nquid vero movendis adfectibus contrarium magis quam, cum\ndolendum,\nirascendum, indignandum, commiserandum sit, non solum ab his adfectibus,\nin quos inducendus est iudex, recedere, sed ipsam fori sanctitatem\nLyciorum et Carum licentia solvere? nam\nCicero illos ex Lycia et Caria\n\nrhetoras paene cantare\nin epilogis dixit. nos etiam cantandi severiorem\npaulo modum excessimus.\nquisquamne , non dico de homicidio, sacrilegio, parricidio,\nsed de calculis certe atque rationibus, quisquam denique, ut semel\nfiniam, in lite cantat? quod si omnino recipiendum est, nihil\ncausae est, cur non illam vocis modulationem fidibus ac tibiis, immo me\nhercule, quod est huic deformitati propius, cymbalis adiuvemus.\nfacimus tamen hoc libenter; nam nec cuiquam sunt iniucunda\nquae cantant ipsi, et laboris in hoc quam in agendo minus est.\net sunt quidam, qui secundum alia vitae vitia etiam hac\nubique audiendi, quod aures mulceat, voluptate ducantur. Quid ergo? non et Cicero dicit esse aliquem in\noratione cantum obscuriorem? et hoc quodam\nnaturali initio venit? ostendam non multo post, ubi et\nquatenus recipiendus sit hic flexus et cantus quidem sed, quod plerique\nintelligere nolunt, obscurior.\niam enim tempus est dicendi, quae sit apta pronuntiatio.\nquae certe ea est, quae iis, de quibus dicimus,\naccommodatur. quod quidem maxima ex parte praestant ipsi\nmotus animorum, sonatque vox, ut feritur; sed cum sint alii veri\nadfectus, alii ficti et imitati, veri naturaliter erumpunt, ut\ndolentium, irascentium, indignantium, sed carent arte, ideoque sunt\ndisciplina et ratione formandi.\ncontra qui effinguntur imitatione, artem habent; sed hi carent\nnatura, ideoque in iis primum est bene adfici et concipere imagines\nrerum et tanquam veris moveri. sic velut media vox, quem\nhabitum a nobis acceperit, hunc iudicum animis dabit. est\nenim mentis index ac totidem, quot illa, mutationes habet.\nitaque laetis in rebus plena et simplex et ipsa quodammodo\nhilaris fluit; at in certamine erecta totis viribus et velut omnibus\nnervis intenditur. atrox in ira et aspera ac densa et respiratione crebra; neque enim potest esse longus\nspiritus, cum immoderate effunditur. paulum in invidia\nfacienda lentior, quia non fere ad hanc nisi inferiores confugiunt; at\nin blandiendo, fatendo, satisfaciendo, rogando, lenis et summissa.\nsuadentium et monentium et pollicentium et consolantium\ngravis, in metu et verecundia contracta, adhortationibus fortis,\ndisputationibus teres, miseratione flexa et flebilis et consulto quasi\nobscurior; at in egressionibus fusa et securae claritatis, in\nexpositione ac sermonibus recta et inter acutum sonum et gravem media.\nattollitur autem concitatis adfectibus, compositis descendit\npro utriusque rei modo altius vel inferius. quid autem\nquisque in dicendo postulet locus, paulum differam, ut de gestu prius\ndicam, qui et ipse voci consentit et animo cum ea simul paret.\nis quantum habeat in oratore momenti, satis vel ex eo\npatet quod pleraque etiam citra verba significat.\nquippe non manus solum, sed nutus etiam declarant nostram\nvoluntatem et in mutis pro sermone sunt, et saltatio frequenter sine\nvoce intelligitur atque adficit, et ex vultu ingressuque perspicitur\nhabitus animorum; et animalium quoque sermone\ncarentium ira, laetitia, adulatio et oculis et quibusdam aliis corporis\nsignis deprehenditur.\nnec mirum, si ista, quae tamen in aliquo posita sunt motu,\ntantum in animis valent, cum picture, tacens opus et habitus semper\neiusdem, sic in intimos penetret adfectus, ut ipsam vim dicendi\nnonnunquam superare videatur. contra si gestus ac vultus ab\noratione dissentiat, tristia dicamus hilares, adfirmemus aliqua\nrenuentes non auctoritas modo verbis, sed etiam fides desit.\ndecor quoque a gestu atque motu venit;\nideoque Demosthenes grande quoddam intuens speculum componere actionem\nsolebat; adeo, quamuis fulgor ille sinistras imagines reddat, suis demum\noculis credidit, quod efficeret. praecipuum vero in actione\nsicut in corpore ipso caput est cum ad illum, de quo dixi, decorem, tum\netiam ad significationem.\ndecoris illa sunt, ut sit primo rectum et secundum naturam.\nnam et deiecto humilitas et supino arrogantia et in latus\ninclinato languor et praeduro ac rigente barbaria quaedam mentis\nostenditur. tum accipiat aptos ex ipsa actione motus, ut cum\ngestu concordet et manibus ac lateribus obsequatur.\naspectus enim semper eodem vertitur quo gestus, exceptis quae\naut damnare aut concedere aut a nobis removere\noportebit, ut idem illud vultu videamur aversari, manu repellere: —Di talem avertite\npestem.\n—haud\nequidem tali me dignor honore. Significat vero\nplurimis modis.\nnam praeter adnuendi, renuendi confirmandique motus sunt et\nverecundiae et dubitationis et admirationis et indignationis noti et\ncommunes omnibus. solo tamen eo facere gestum scenici quoque\ndoctores vitiosum putaverunt. etiam frequens eius nutus non\ncaret vitio; adeo iactare id et comas excutientem rotare fanaticum est.\ndominatur autem maxime vultus. hoc supplices, hoc\nminaces, hoc blandi, hoc tristes, hoc hilares, hoc erecti, hoc summissi\nsumus; hoc pendent homines, line intuentur, hic spectator, etiam\nantequam dicimus; hoc quosdam amamus, hoc odimus, hoc plurima\nintelligimus, hic est saepe pro omnibus verbis.\nitaque in iis, quae ad scenam componuntur, fabulis artifices\npronuntiandi a personis quoque adfectus mutuantur, ut sit Aerope in\ntragoedia tristis, atrox Medea, attonitus Aiax,\ntruculentus Hercules.\nin comoediis vero praeter aliam observationem, qua servi,\nlenones, parasiti, rustici, milites, meretriculae, ancillae, senes\nausteri ac mites, iuvenes severi ac luxuriosi, matronae, puellae inter\nse discernuntur, pater ille, cuius praecipuae partes sunt, quia interim\nconcitatus, interim lenis est, altero erecto, altero composito est\nsupercilio; atque id ostendere maxime latus actoribus moris est, quod\ncum iis, quas agunt, partibus congruat.\nsed in ipso vultu plurimum valent oculi, per quos maxime\nanimus eminet, ut citra motum quoque et\nhilaritate enitescant et tristitiae quoddam nubilum ducant.\nquin etiam lacrimas iis natura mentis indices dedit, quae\naut erumpunt dolore aut laetitia manant. motu vero intenti,\nremissi, superbi, torvi, mites, asperi fiunt, quae, ut actus poposcerit,\nfingentur.\nrigidi vero et extenti, aut languidi et torpentes, aut\nstupentes, aut lascivi et mobiles, et natantes et quadam voluptate\nsuffusi, aut limi et, ut sic dicam, venerei, aut poscentes aliquid\npollicentesve nunquam esse debebunt. nam opertos compressosve\neos in dicendo quis nisi plane rudis aut stultus habeat?\net ad haec omnia exprimenda in palpebris etiam et in genis est\nquoddam deserviens iis ministerium.\nmultum et superciliis agitur. nam et oculos formant\naliquatenus et fronti imperant. his\ncontrahitur, attollitur, remittitur, ut una res in ea plus valeat,\nsanguis ille, qui mentis habitu movetur et, cum infirmam verecundia\ncutem accipit, effunditur in ruborem, cum metu refugit, abit omnis et\npallore frigescit; temperatus medium quoddam serenum efficit.\nvitium in superciliis, si aut immota sunt omnino aut nimium\nmobilia aut inaequalitate, ut modo de persona comica dixeram, dissident\naut contra id quod dicimus finguntur. ira enim contractis,\ntristitia deductis, hilaritas remissis ostenditur. adnuendi\nquoque et renuendi ratione demittuntur aut allevantur.\nnaribus labrisque non fere quidquam decenter ostendimus,\ntametsi derisus iis, contemptus, fastidium significari solet.\nnam et corrugare nares, ut\nHoratius ait, et inflare et movere et digito inquietare et impulso\nsubito spiritu excutere et diducere saepius et plana manu resupinare\nindecorum est, cum emunctio etiam frequentior non sine causa\nreprehendatur.\nlabra et porriguntur male et scinduntur et adstringuntur et\ndiducuntur et dentes nudant et in latus ac paene ad aurem trahuntur et\nvelut quodam fastidio replicantur et pendent et vocem tantum altera\nparte dimittunt. lambere quoque ea et\nmordere deforme est, cum etiam in efficiendis verbis modicus eorum esse\ndebeat motus; ore enim magis quam labris loquendum est.\ncervicem rectam oportet esse, non rigidam aut supinam.\ncollum diversa quidem, sed pari deformitate et\ncontrahitur et tenditur, sed tenso subest et labor, tenuaturque vox ac\nfatigatur; adfixum pectori mentum minus claram et quasi latiorem presso\ngutture facit.\nhumerorum raro decens adlevatio atque contractio est;\nbreviatur enim cervix et gestum quendam humilem atque servilem et quasi\nfraudulentum facit, cum se in habitum adulationis, admirationis, metus\ntingunt.\nbracchii moderata proiectio, remissis humeris atque\nexplicantibus se in proferenda manu digitis, continuos et decurrentes\nlocos maxime decet. at cum speciosius quid uberiusque\ndicendum est, ut illud saxa atque\nsolitudines voci respondent, exspatiatur in latus et ipsa\nquodammodo se cum gestu fundit oratio.\nmanus vero, sine quibus trunca esset actio ac debilis, vix\ndici potest, quot motus habeant, cum paene ipsam verborum copiam\nconsequantur. nam ceterae partes loquentem adiuuant, hae,\nprope est ut dicam, ipsae loquuntur.\nannon his poscimus, pollicemur, uocamus, dimittimus, minamur,\nsupplicamus, abominamur, timemus, interrogamus, negamus; gaudium,\ntristitiam, dubitationem, confessionem,\npaenitentiam, modum, copiam, numerum, tempus ostendimus?\nnon eaedem concitant, inhibent,\nprobant, admirantur, verecundantur? non in demonstrandis\nlocis ac personis adverbiorum atque pronominum obtinent vicem?\nut in tanta per omnes gentes nationesque linguae\ndiversitate hic mihi omnium hominum communis sermo videatur.\net hi quidem, de quibus sum locutus, cum ipsis vocibus\nnaturaliter exeunt gestus; alii sunt, qui res imitatione significant, ut\nsi aegrum temptantis venas medici similitudine aut citharoedum formatis\nad modum percutientis nervos manibus ostendas; quod est genus quam\nlongissime in actione fugiendum.\nabesse enim plurimum a saltatore debet orator, ut sit gestus\nad sensus magis quam ad verba accommodatus; quod etiam histrionibus\npaulo gravioribus facere moris fuit. ergo ut ad se manum\nreferre, cum de se ipso loquatur, et in eum quem demonstret intendere et\naliqua his similia permiserim, ita non effingere status quosdam et\nquidquid dicet ostendere.\nneque id in manibus solum, sed in omni gestu ac voce servandum\nest. non enim aut in illa periodo, stetit soleatus praetor populi Romani,\ninclinatio incumbentis in mulierculam Verris effingenda est; aut in\nilla, caedebatur in medio foro Messanae,\n\nmotus laterum, qualis esse ad verbera\nsolet, torquendus, aut vox, qualis dolore exprimitur, eruenda;\ncum mihi comoedi quoque pessime facere videantur, quod, etiamsi iuvenem\nagant, cum tamen in expositione aut senis sermo, ut in Hydriae prologo,\naut mulieris, ut in Georgo, incidit, tremula vel effeminate voce\npronuntiant. adeo in illis quoque est aliqua vitiosa\nimitatio, quorum ars omnis constat imitatione.\nest autem gestus ille maxime communis, quo medius digitus in\npollicem contrahitur explicitis tribus, et principiis utilis cum leni in\nutramque partem motu modice prolatus, simul capite atque humeris sensim\nad id, quo manus feratur, obsecundantibus, et in narrando certus, sed\ntum paulo productior, et in exprobrando et coarguendo acer atque\ninstans, longius enim partibus his et liberius exeritur.\nvitiose vero idem sinistrum quasi humerum petens in latus agi\nsolet, quanquam adhuc peius aliqui transversum brachium proferunt et\ncubito pronuntiant. duo quoque medii sub pollicem veniunt, et\nest hic adhuc priore gestus instantior, principio et narrationi non commodatus.\nat cum tres contracti pollice premuntur, tum digitus ille, quo\nusum optime Crassum Cicero dicit, explicari solet. is in\nexprobrando et indicando, unde ei nomen est, valet, et adlevata ac\nspectante humerum manu paulum inclinatus adfirmat, versus in terram et\nquasi pronus urget; et aliquando pro numero est.\nidem summo articulo utrinque leviter apprehenso, duobus modice\ncurvatis, minus tamen minimo, aptus ad disputandum est.\nacrius tamen argumentari videntur, qui medium articulum\npotius tenent, tanto contractioribus ultimis digitis, quanto priores\ndescenderunt.\nest et ille verecundae orationi aptissimus, quo, quattuor\nprimis leviter in summum coeuntibus digitis, non procul ab ore aut\npectore fertur ad nos manus et deinde prona ac paulum prolata laxatur.\nhoc modo coepisse Demosthenen credo in illo pro Ctesiphonte\ntimido summissoque principio, sic formatam Ciceronis manum, cum diceret:\nsi quid est ingenii in me, quod senior\nquam sit exiguum.\neadem aliquatenus liberius deorsum\nspectantibus digitis colligitur in nos et fusius paulo in diversum\nresolvitur, ut quodammodo sermonem ipsum proferre videatur.\nbinos interim digitos distinguimus, sed\nnon inserto pollice, paulum tamen inferioribus intra spectantibus, sed\nne illis quidem tensis, qui supra sunt.\ninterim extremi palmam circa ima pollicis premunt, ipse\nprioribus ad medios articulos iungitur; interim quartus oblique\nreponitur; interim quattuor remissis magis quam tensis, pollice intus\ninclinato, habilem demonstrando in latus aut distinguendis, quae\ndicimus, manum facimus, cum supina in sinistrum latus, prona in alterum\nfertur.\nsunt et illi breves gestus, cum manus leviter pandata, qualis\nvoventium est, parvis intervallis et subadsentientibus humeris movetur,\nmaxime apta parce et quasi timide loquentibus. est admirationi\nconveniens ille gestus, quo manus modice supinata ac per singulos a\nminimo collecta digitos redeunte flexu simul explicatur atque\nconvertitur.\nnec uno modo interrogantes gestum componimus, plerumque tamen\nvertentes manum, utcunque composita est. pollici proximus\ndigitus mediumque, qua dexter est, unguem pollicis summo suo iungens,\nremissis ceteris, est et adprobantibus et narrantibus et distinguentibus\ndecorus.\ncui non dissimilis, sed complicitis tribus digitis, quo nunc Graeci plurimum utuntur, etiam utraque manu,\nquotiens enthymemata sua gestu corrotundant velut caesim.\nmanus lenior promittit et adsentatur, citatior hortatur,\ninterim laudat. est et ille urgentis orationem gestus\nvulgaris magis quam ex arte, qui contrahit alterno celerique motu et\nexplicat manum.\nest et illa cava et rara et supra humeri altitudinem elata cum\nquodam motu velut hortatrix manus; a peregrinis scholis tamen prope\nrecepta tremula scenica est. digitos , cum summi coierunt, ad\nos referre, cur quibusdam displicuerit, nescio. nam id et\nleviter admirantes et interim subita indignatione velut pavescentes et\ndeprecantes facimus.\nquin compressam etiam manum in paenitentia vel ira pectori\nadmouemus, ubi vox vel inter dentes expressa non dedecet: quid nunc agant? quid facias\n? Averso pollice demonstrare aliquid, receptum magis puto quam\noratori decorum.\nsed cum omnis motus sex partes habeat, septimus sit ille, qui\nin se redit, orbis. vitiosa est una circumversio: reliqui\nante nos et dextra laevaque et sursum et deorsum aliquid ostendunt; in\nposteriora gestus non dirigitur.\ninterim tamen velut reici solet. optime autem manus\na sinistra parte incipit, in dextra deponitur, sed ut ponere non ut\nferire videatur; quanquam et in fine interim cadit, ut cito tamen\nredeat, et nonnunquam resilit vel negantibus nobis vel admirantibus.\nhic veteres artifices illud recte adiecerunt, ut manus\ncum sensu et inciperet et deponeretur. alioqui enim aut ante\nvocem erit gestus aut post vocem, quod est utrumque deforme.\nin illo lapsi nimia subtilitate sunt, quod intervallum motus\ntria verba esse voluerunt; quod neque observatur neque fieri potest, sed\nilli quasi mensuram tarditatis celeritatisque aliquam esse voluerunt,\nneque immerito, ne aut diu otiosa esset manus aut, quod multi faciunt,\nactionem continue motu concideret.\naliud est, quod et fit frequentius et magis fallit.\nsunt quaedam latentes sermonis percussiones et quasi\naliqui pedes, ad quos plurimorum gestus cadit, ut sit unus motus novum crimen, alter C. Caesar, tertius et ante hanc diem,\nquartus non auditum, deinde propinquus meus, et ad te, et Quintus Tubero, et detulit.\nunde id quoque fluit vitium, ut iuvenes, cum scribunt, gestum praemodulati cogitatione sic\ncomponant, quomodo casura manus est. inde et illud vitium, ut\ngestus, qui in fine dexter esse debet, in sinistrum frequenter desinat.\nmelius illud, cum sint in sermone omni brevia quaedam membra,\nad quae, si necesse sit, recipere spiritum liceat, ad haec gestum\ndisponere: ut puta novum crimen, C. Caesar,\nhabet per se fine quendam suum, quia sequitur coniunctio; deinde\net ante hanc diem non auditum satis\ncircumscriptum est. ad haec commodanda manus est, idque dum\nerit prima et composita actio.\nat ubi eam calor concitaverit; etiam gestus cum ipsa orationis\nceleritate crebrescet. aliis locis citata, aliis pressa\nconveniet pronuntiatio. illa transcurrimus, congerimus,\nfestinamus; hac instamus, inculcamus, infigimus. plus autem\nadfectus habent lentiora; ideoque Roscius citatior, Aesopus gravior\nfuit, quod ille comoedias, hic tragoedias egit.\neadem motus quoque observatio est. itaque in\nfabulis iuvenum, senum, militum, matronarum gravior ingressus est;\nservi, ancillulae, parasiti, piscatores citatius moventur.\ntolli autem manum artifices supra oculos, demitti infra\npectus vetant; adeo a capite eum petere aut ad imum ventrem deducere,\nvitiosum habetur.\nin sinistrum intra humerum promovetur; ultra non decet.\nsed cum aversantes in laevam partem velut propellemus\nmanum, sinister humerus proferendus, ut cum capite ad dextram ferente\nconsentiat.\nmantis sinistra numquam sola gestum recte facit; dextrae se\nfrequenter accommodat, sive in digitos argumenta digerimus sive aversas\nin sinistrum palmis abominamur sive obicimus adversas sive in latus\nutramque distendimus,\nsive satisfacientes aut supplicantes (diversi autem sunt hi gestus)\nsummittimus sive adorantes attollimus sive aliqua demonstratione aut\ninvocatione protendimus: vos Albani tumuli\natque luci, aut Gracchanum illud: quo me miser conferam? in Capitolium? ad fratris\nsanguine madet: an domum?\nplus enim adfectus in his iunctae exhibent manus; in rebus\nparvis, mitibus, tristibus breves; magnis, laetis, atrocibus exertiores.\nVitia quoque earum subiicienda\nsunt,\nquae quidem accidere etiam exercitatis actoribus solent. nam\ngestum poculum poscentis aut verbera minantis aut numerum quingentorum\nflexo pollice efficientis, quae sunt a quibusdam scriptoribus notata, ne\nin rusticis quidem vidi.\nat ut brachio exerto introspiciatur latus, ut manum alius\nultra sinum proferre non audeat, alius, in quantum patet longitudo,\nprotendat aut ad tectum erigat aut repetito ultra laevum humerum gestu\nita in tergum flagellet, ut consistere post eum parum tutum sit, aut\nsinistrum ducat orbem aut temere sparsa manu in proximos offendat aut\ncubitum utrumque in diversum latus uentilet, saepe scio evenire.\nsolet esse et pigra et trepida et secanti similis; interim\netiam uncis digitis, ut aut a capite\ndeiciatur aut eadem manu supinata in superiora iactetur. fit\net ille gestus, qui, inclinato in humerum dextrum\ncapite, brachio ab aure protenso, manum infesto pollice extendit; qui\nquidem maxime place iis, qui se dicere sublata manu iactant.\nadiicias licet eos, qui sententias vibrantes digitis\niaculantur aut manu sublata denuntiant aut, quod per se interim\nrecipiendum est, quotiens aliquid ipsis placuit, in ungues eriguntur;\nsed vitiosum id faciunt, aut digito, quantum plurimum possunt, erecto\naut etiam duobus, aut utraque manu ad modum aliquid portantium\ncomposita.\nhis accedunt vitia non naturae sed trepidationis, cum ore concurrente rixari, si memoria fefellerit aut\ncogitatio non suffragetur, quasi faucibus aliquid obstiterit, insonare,\nin adversum tergere nares, obambulare sermone inperfecto, resistere\nsubito et laudem silentio poscere; quae omnia persequi prope infinitum\nest; sua enim cuique sunt vitia.\npectus ac venter ne proiciantur, observandum; pandant enim\nposteriora, et est odiosa omnis supinitas. latera cum gestu\nconsentiant. facit enim aliquid et totius corporis motus,\nadeo ut Cicero plus illo agi quam manibus ipsis putet. ita\nenim dicit in Oratore: nullae argutiae\ndigitorum, non ad numerum articulus cadens, trunco magis toto se\nipse moderans et virili laterum flexione.\nfemur ferire, quod Athenis primus fecisse creditur Cleon, et\nusitatum est et indignantes decet et excitat auditorem. idque\nin Calidio Cicero desiderat; non , frons,\ninquit, percussa, non\nfemur.\nquanquam , si licet, de fronte dissentio.\nnam etiam complodere manus scenicum est pectus caedere.\nillud quoque raro decebit cava manu summis digitis pectus\nappetere, si quando nosmet ipsos alloquimur, cohortantes, obiurgantes,\nmiserantes; quod si quando fiet, togam quoque inde removeri non\ndedecebit. in pedibus observantur status\net incessus. prolato dextro stare et eandem manum ac pedem\nproferre, deforme est.\nin dextrum incumbere interim datur sed aequo pectore, qui\ntamen comicus magis quam oratorius gestus est. male etiam in\nsinistrum pedem insistentium dexter aut tollitur aut summis digitis\nsuspenditur. varicare supra modum et in stando deforme est\net, accedente motu, prope obscenum. procursio opportuna\nbrevis, moderata, rara.\nconveniet etiam ambulatio quaedam propter immodicas\nlaudationum moras, quanquam Cicero rarum incessum neque ita longum\nprobat. discursare vero et, quod Domitius Afer de Sura Manlio\ndixit, satagere, ineptissimum, urbaneque Flavus Verginius interrogavit\nde quodam suo antisophiste, quot milia passuum declamasset.\npraecipi et illud scio, ne ambulantes avertamur a iudicibus,\nsed sint obliqui pedes ad consilium nobis respicientibus. id\nfieri iudiciis privatis non potest. verum et breviora sunt\nspatia, nec aversi diu sumus. interim tamen recedere sensim\ndatur. quidam et resiliunt, quod est plane ridiculum.\npedis supplosio ut loco est opportuna, ut ait Cicero, in\ncontentionibus aut incipiendis aut finiendis, ita crebra et inepti est\nhominis et desinit; iudicem in se convertere.\nest et illa indecora in dextrum ac laevum latus\nvacillatio alternis pedibus insistentium. longissime fugienda\nmollis actio, qualem in Titio Cicero dicit fuisse, unde etiam\nsaltationis quoddam genus Titius sit appellatum.\nreprehendenda et illa frequens et concitata in utramque partem\nnutatio, quam in Curione patre irrisit et Iulius, quaerens, quis in\nlintre loqueretur, et Sicinius; nam cum, adsidente collega, qui erat\npropter valetudinem et deligatus et plurimis medicamentis delibutus,\nmultum se Curio ex more iactasset, nunquam\n, inquit, Octavi, collegae tuo gratiam\nreferes, qui nisi fuisset, hodie te istic muscae comedissent.\niactantur et humeri; quod uitium Demosthenes ita dicitur emendasse ut,\ncum in angusto quodam pulpito stans diceret, hasta humero dependens\nimmineret, ut, si calore dicendi vitare id excidisset, offensatione illa\ncommoneretur. ambulantem loqui ita demum oportet, si in\ncausis publicis, in quibus multi sunt indices, quod dicimus quasi\nsingulis inculcare peculiariter velimus.\nillud non ferendum, quod quidam, reiecta in humerum toga, cum\ndextra sinum usque ad lumbos reduxerunt, sinistra gestum facientes spatiantur et fabulantur, cum etiam\nlaevam restringere prolata longius dextra sit odiosum. under\nmoneor, (ut ne id quidem transeam) ineptissime fieri, cum inter moras\nlaudationum aut in aurem alicuius loquuntur aut cum sodalibus iocantur\naut nonnunquam ad librarios suos ita respiciunt, ut sportulam dictare\nvideantur.\ninclinari ad iudicem, cum doceas, utique si id de quo loquaris\nsit obscurius, decet. incumbere advocato adversis subselliis\nsedenti contumeliosum. reclinari etiam ad suos et manibus\nsustineri, nisi plane iusta fatigatio est, delicatum, sicut palam moneri\nexcidentis aut legere.\nnamque in his omnibus et vis illa dicendi solvitur et\nfrigescit adfectus et iudex parum sibi praestari reverentiae credit.\ntransire in diversa subsellia parum verecundum est.\nnam et Cassius Severus urbane adversus hoc facientem\nlineas poposcit. et si aliquando concitate itur, nunquam non\nfrigide reditur.\nmultum ex iis, quae praecepimus, mutari necesse est ab iis,\nqui dicunt apud tribunalia. nam\net vultus\nerectior, ut eum, apud quem dicitur, spectet; et gestus ut ad eundem\ntendens elatior sit, necesse est; et alia, quae occurrere etiam me\ntacente omnibus possunt. itemque ab iis, qui sedentes agent.\nnam et fere fit hoc in rebus minoribus, et iidem impetus\nactionis esse non possunt, et quaedam vitia fiunt necessaria.\nnam et dexter pes a laeva iudicis sedenti proferendus est, et\nex altera parte multi gestus necesse est in sinistrum eant, ut ad\niudicem spectent. equidem plerosque et ad singulas clausulas\nsententiarum video adsurgentes et nonnullos subinde aliquid etiam\nspatiantes, quod an deceat, ipsi viderint; cum id faciunt, non sedentes\nagunt.\nbibere aut etiam esse inter agendum, quod multis moris fuit et\nest quibusdam, ab oratore meo procul absit. nam si quis\naliter dicendi onera perferre non possit, non ita miserum est non agere\npotiusque multo quam et operis et hominum contemptum fateri.\ncultus non est proprius oratoris aliquis sed magis in oratore\nconspicitur. quare sit, ut in omnibus honestis debet esse,\nsplendidus et virilis. nam et toga et\ncalceus et capillus tam nimia cura quam negligentia sunt reprehendenda.\nest aliquid in amictu, quod ipsum aliquatenus temporum\ncondicione mutatum est. nam veteribus nulli sinus, perquam\nbreves post illos fuerunt.\nitaque etiam gestu necesse est usos esse in principiis eos\nalio, quorum brachium, sicut Graecorum, veste continebatur.\nsed nos de praesentibus loquimur. cui lati\nclavi ius non erit, ita cingatur, ut tunicae prioribus oris infra genua\npaulum, posterioribus ad medios poplites usque perveniant.\nnam infra mulierum est, supra centurionum.\nut purpura recte descendat, levis cura est; notatur interim\nnegligentia. latum habentium clavum modus est, ut sit paulum\ncinctis summissior. ipsam togam rotundam esse et apte caesam\nvelim, aliter enim multis modis fiet enormis. pars eius prior\nmediis cruribus optime terminatur, posterior eadem\nportione altius qua cinctura.\nsinus decentissimus, si aliquanto supra imam tunicam fuerit; nunquam certe sit inferior.\nille , qui sub humero dextro ad sinistrum oblique ducitur\nvelut balteus, nec strangulet nec fluat. pars togae, quae\npostea imponitur, sit inferior; nam ita et sedet melius et continetur.\nsubducenda etiam pars aliqua tunicae, ne ad lacertum in\nactu redeat; tum sinus iniciendus humero, cuius extremam oram reiecisse\nnon dedecet.\noperiri autem humerum cum toto iugulo non oportet, alioqui\namictus fiet angustus et dignitatem, quae est in latitudine pectoris,\nperdet. sinistrum brachium eo usque adlevandum est, ut quasi\nnormalem illum angulum faciat, super quod ora ex toga duplex aequaliter\nsedeat.\nmanus non impleatur anulis, praecipue medios articulos non\ntranseuntibus; cuius erit habitus optimus adlevato pollice et digitis\nleviter inflexis, nisi si libellum tenebit. quod non utique\ncaptandum est; videtur enim fateri memoriae diffidentiam et ad multos\ngestus est impedimento.\ntogam veteres ad calceos usque demittebant ut Graeci pallium;\nidque ut fiat, qui de gestu scripserunt circa tempora illa, Plotius\nNigidiusque praecipiunt. quo magis miror Plinii Secundi docti hominis et in hoc utique libro paene\netiam nimium curiosi persuasionem, qui solitum id facere Ciceronem\nvelandorum varicum gratia tradit; cum hoc amictus genus in statuis eorum\nquoque, qui post Ciceronem fuerunt, appareat.\npalliolum sicut fascias, quibus crura vestiuntur, et focalia\net aurium ligamenta sola excusare potest valetudo. sed haec\namictus observatio, dum incipimus; procedente vero actu, iam paene ab\ninitio narrationis, sinus ab humero recte velut sponte delabitur, et,\ncum ad argumenta ac locos ventum est, reicere a sinistro togam, deicere\netiam, si haereat, sinum conveniet.\nlaeva a faucibus ac summo pectore abducere licet: ardent enim\niam omnia. et ut vox vehementior ac magis varia est, sic\namictus quoque habet actum quendam velut proeliantem.\nitaque ut laevam involvere toga et incingi paene furiosum est,\nsinum vero in dextrum humerum ab imo reicere solutum ac delicatum,\nfiuntque adhuc peius aliqua, ita cur laxiorem sinum sinistro brachio non\nsubiciamus? habet enim acre quiddam\natque expeditum et calori concitationique non inhabile.\ncum vero magna pars est exhausta orationis, utique adflante\nfortuna, paene omnia decent, sudor ipse et fatigatio et negligentior\namictus et soluta ac velut labens undique toga.\nquo magis miror hanc quoque succurrisse Plinio curam, ut ita\nsudario frontem siccari iuberet, ne comae turbarentur, quas componi post\npaulum, sicuti dignum erat, graviter et severe vetuit. mihi\nvero illae quoque turbatae prae se ferre aliquid adfectus et ipsa\noblivione curae huius commendari videntur.\nat si incipientibus aut paulum progressis decidat toga, non\nreponere eam prorsus negligentis aut pigri aut quomodo debeat amiciri\nnescientis est. haec sunt vel illustramenta pronuntiationis\nvel vitia, quibus propositis multa cogitare debet orator.\nprimum , quos, apud quos, quibus praesentibus sit acturus.\nnam ut dicere alia aliis et apud alios magis concessum\nest, sic etiam facere. neque eadem in voce, gestu, incessu,\napud principem, senatum populum, magistratus, privato, publico iudicio,\npostulatione, actione similiter decent.\nquam differentiam subiicere sibi quisque, qui animum\nintenderit, potest; tum qua de re dicat, et efficere quid velit.\nrei quadruplex observatio est. una in tota causa.\nsunt enim tristes, hilares, sollicitae, securae, grandes,\npusillae, ut vix unquam ita sollicitari partibus earum debeamus, ut non\nsummae meminerimus.\naltera , quae est in differentia partium, ut in prooemio,\nnarratione, argumentatione, epilogo. tertia in sententiis\nipsis, in quibus secundum res et adfectus variantur omnia.\nquarta in verbis, quorum ut est vitiosa, si efficere\nomnia velimus, imitatio, ita quibusdam nisi sua natura redditur, vis\nomnis aufertur.\nigitur in laudationibus, nisi si funebres erunt, gratiarum\nactione, exhortatione, similibus laeta et magnifica et sublimis est\nactio. funebres contiones, consolationes, plerumque causae\nreorum tristes atque summissae. in senatu conservanda\nauctoritas, apud populum dignitas, in privatis modus. De partibus causae et sententiis verbisque, quae sunt multiplicia,\npluribus dicendum.\ntria autem praestare debet pronuntiatio: conciliet,\npersuadeat, moveat, quibus natura cohaeret, ut etiam delectet.\nconciliatio fere aut commendatione morum, qui nescio\nquomodo ex voce etiam atque actione perlucent, aut orationis suavitate\nconstat; persuadendi vis adfirmatione, quae interim plus ipsis\nprobationibus valet.\nan ista, inquit Calidio Cicero, si vera essent, sic a te dicerentur? et, tantum abfuit, ut inflammares nostros\nanimos; somnum isto loco vix tenebamus Fiducia igitur appareat\net constantia, utique si auctoritas subest.\nmovendi autem ratio aut in repraesentandis est aut imitandis\nadfectibus. ergo cum iudex in privatis aut praeco in publicis\ndicere de causa iusserit, leniter consurgendum; tum in componenda toga\nvel, si necesse erit, etiam ex integro inicienda, dumtaxat in iudiciis\n(apud principem enim et magistratus ac tribunalia non licebit), paulum\nest commorandum, ut et amictus sit decentior et protinus aliquid spatii\nad cogitandum.\netiam cum ad iudicem nos converterimus, et\nconsultus praetor permiserit dicere, non protinus est erumpendum, sed\ndanda brevis cogitationi mora. mire enim auditurum dicturi\ncura delectat, et iudex se ipse componit.\nhoc praecipit Homerus Ulixis exemplo, quem stetisse oculis in\nterram defixis immotoque sceptro, priusquam illam\neloquentiae procellam effunderet, dicit. in hac cunctatione\nsunt quaedam non indecentes, ut appellant scenici, morae, caput mulcere,\nmanum intueri, infringere articulos, simulare conatum, suspiratione\nsollicitudinem fateri, aut quod quemque magis decet, eaque diutius, si\niudex nondum intendet animum.\nstatus sit rectus, aequi et diducti paulum pedes vel procedens\nminimo momento sinister; genua recta, sic tamen, ut non extendantur;\nhumeri remissi, vultus severus, non maestus nec stupens nec languidus;\nbrachia a latere modice remota; manus sinistra, qualem supra\ndemonstraui; dextra, cum iam incipiendum erit, paulum prolata ultra\nsinum gestu quam modestissimo, velut spectans quando incipiendum sit.\nvitiosa enim sunt illa, intueri lacunaria, perfricare faciem\net quasi improbam facere, tendere confidentia vultum aut, quo sit magis\ntorvus, superciliis adstringere, capillos a\nfronte contra naturam retroagere, ut sit horror ille terribilis; tum, id\nquod Graeci frequentissime faciunt, crebro digitorum labiorumque motu\ncommentari, dare excreare, pedem alterum longe proferre, partem togae\nsinistra tenere, stare diductum vel rigidum vel supinum vel incurvum vel\nhumeris, ut luctaturi solent, ad occipitium ductis.\nprooemio frequentissime lenis convenit pronuntiatio.\nnihil enim est ad conciliandum gratius verecundia, non\ntamen semper; neque enim uno modo dicuntur exordia, ut docui.\nplerumque tamen et vox temperata et gestus modestus et\nsedens humero toga et laterum lenis in utramque partem motus, eodem\nspectantibus oculis, decebit.\nnarratio magis prolatam manum, amictum recidentem, gestum\ndistinctum, vocem sermoni proximam et tantum acriorem, sonum simplicem\nfrequentissime postulabit in his dumtaxat: Q. enim\nLigarius, cum esset in Africa nulla belli suspicio, et A. Cluentius Habitus paler\nhuiusce.\naliud in eadem poscent adfectus, vel\nconcitati nubit\n\ngenero socrus, vel flebiles constituitur in foro Laodiceae spectaculum acerbum\net miserum toti Asiae provinciae.\nmaxime varia et\nmultiplex actio est probationum.\nnam et proponere, partiri, interrogare sermoni sunt proxima,\net contradictionem sumere: nam ea quoque diversa propositio est.\nsed haec tamen aliquando irridentes, aliquando imitantes\npronuntiamus.\nargumentatio plerumque agilior et acrior et instantior\nconsentientem orationi postulat etiam gestum, id est fortem celeritatem.\ninstandum quibusdam in partibus et densanda oratio.\negressiones fere lenes et dulces et remissae, raptus\nProserpinae, Siciliae descriptio, Cn. Pompeii laus. neque\nenim mirum minus habere contentionis ea quae sunt extra quaestionem.\nmollior nonnunquam cum reprehensione diversae partis imitatio:\nuidebar videre alios intrantis, alios\nautem exeuntes, quosdam ex vino vacillantes.\nubi non\ndissidens a voce permittitur gestus quoque, in utramque partem tenera\nquaedam, sed intra manus tamen et sine motu laterum translatio.\naccendendi iudicis plures sunt gradus.\nSummus ille et quo nullus est in oratore acutior: suscepto bello, Caesar, gesto iam etiam ex parte\nmagna.\npraedixit enim: quantum potero voce contendam, ut populus hoc\nRomanus exaudiat.\npaulum inferior et habens aliquid\niam iucunditatis: quid enim tuus ille,\nTubero, in acie Pharsalica gladius agebat ?\nplenius adhuc et lentius ideoque dulcius: in coetu vero populi Romani negotium publicum\ngerens.\nproducenda omnia trahendaeque tum vocales\naperiendaeque sunt fauces. pleniore tamen haec canali fluunt:\nvos , Albani tumuli atque luci.\n\niam cantici quiddam habent sensimque resupina sunt:\nsaxa atque solitudines voci respondent.\ntales sunt illae inclinationes vocis, quas invicem Demosthenes\natque Aeschines exprobrant, non ideo improbandae; cum enim uterque\nalteri obiiciat, palam est utrumque fecisse. nam neque ille\nper Marathonis et Plataearum et Salaminis propugnatores recto sono\niuravit, nec ille Thebas sermone deflevit.\nest his diversa vox et paene extra organum, cui Graeci nomen amaritudinis dederunt, super modum ac paene\nnaturam vocis humanae acerba: quin\ncompescitis vocem istam, indicem stultitiae, testem paucitatis?\n\nsed id, quod excedere modum dixi, in illa parte\nprima est: quin compescitis.\nepilogus , si enumerationem rerum habet, desiderat quandam\nconcisorum continuationem; si ad concitandos iudices est accommodatus,\naliquid ex iis, quae supra dixi; si placandos, inclinatam quandam\nlenitatem; si misericordia commovendos, flexum vocis et flebilem\nsuavitatem, qua praecipue franguntur animi, quaeque est maxime\nnaturalis. nam etiam orbos viduasque videas in ipsis\nfuneribus canoro quodam modo proclamantes.\nhic etiam fusca illa vox, qualem Cicero fuisse in Antonio\ndicit, mire faciet; habet enim in se, quod imitamur. duplex\nest tamen miseratio, altera cum invidia, qualis modo dicta de damnatione\nPhilodami, altera cum deprecatione demissior.\nquare , etiamsi est in illis quoque cantus obscurior, in coetu vero populi Romani (non enim\nhaec rixantis modo dixit); et vos, Albani tumuli (non enim, quasi\ninclamaret aut testaretur, locutus est), tamen infinito magis illa flexa\net circumducta sunt: me miserum, me\ninfelicem, et quid respondebo\nliberis meis? et revocare tu me\nin patriam potuisti, Milo, per hos; ego te in eadem patria per\neosdem retinere non potero? et cum bona C. Rabirii nummo sestertio\naddicit: O meum miserum acerbumque\npraeconium.\nilia quoque mire facit in peroratione velut deficientis dolore\net fatigatione confessio, ut pro eodem Milone, sed . finis sit; neque enim prae lacrimis iam loqui\npossum.\nquae similem verbis habere debent etiam\npronuntiationem.\npossunt videri alia quoque huius partis atque officii, reos\nexcitare, pueros attollere, propinquos producere, vestes laniare; sed\nsuo loco dicta sunt. et quia in partibus causae talis est\nvarietas, satis apparet, accommodandam sententiis ipsis pronuntiationem,\nsicut ostendimus, sed verbis quoque, quod novissime dixeram, non semper,\nsed aliquando.\nan non hoc misellus et pauperculus\nsummissa atque contracta, fortis et uehemens et latro\nerecta et concitata voce dicendum est?\naccedit enim vis et proprietas rebus tali adstipulatione,\nquae nisi adsit, aliud vox, aliud animus ostendat.\nquid ? quod eadem verba mutata pronuntiatione indicant,\nadfirmant, exprobrant, negant, mirantur, indignantur, interrogant,\nirrident, elevant? aliter enim dicitur: tu mihi quodcunque hoc regni et cantando tu illum? et tune ille Aeneas? et meque timoris argue tu, Drance.\n\net ne morer, intra se quisque vel hoc vel aliud,\nquod volet, per omnes adfectus verset, verum esse quod dicimus sciet.\nunum iam his adiiciendum est, cum praecipue in actione\nspectetur decorum, saepe aliud alios decere. est enim latens\nquaedam in hoc ratio et inenarrabilis; et ut vere hoc dictum est, caput\nesse artis decere quod facias, ita id neque sine arte esse neque totum arte tradi potest.\nin quibusdam virtutes non habent gratiam, in quibusdam vitia\nipsa delectant. maximos actores comoediarum, Demetrium et\nStratoclea, placere diversis virtutibus vidimus. sed illud\nminus mirum, quod alter deos et iuvenes et bonos patres servosque et\nmatronas et graves anus optime, alter acres senes, callidos servos,\nparasitos, lenones et omnia agitatiora melius: fuit enim natura diversa.\nnam vox quoque Demetrii iucundior, illius acrior erat.\nadnotandae magis proprietates, quae transferri non poterant,\nmanus iactare et dulces exclamationes theatri causa producere et\ningrediendo ventum concipere veste et nonnunquam dextro latere facere\ngestus, quod neminem alium nisi Demetrium decuit; namque in haec omnia\nstatura et mira specie adiuvabatur;\nillum cursus et agilitas et vel parum conveniens personae risus, quem\nnon ignarus rationis populo dabat, et contracta etiam cervicula.\nquidquid horum alter fecisset, foedissimum videretur. Quare norit se quisque, nec tantum ex communibus\npraeceptis, sed etiam ex natura sua capiat consilium formandae actionis.\nneque illud tamen est nefas, ut aliquem vel omnia vel plura\ndeceant. huius quoque loci clausula sit eadem necesse est,\nquae ceterorum est, regnare maxime modum. non enim comoedum\nesse, sed oratorem volo. quare neque in gestu persequemur\nomnes argutias nec in loquendo distinctionibus, temporibus,\nadfectionibus moleste utemur.\nut si sit in scena dicendum: quid igitur faciam? non eam, ne nunc quidem,\ncum arcessor ultro? an potius ita me\ncomparem non perpeti meretricum\ncontumelias?\nhic enim dubitationis\nmoras, vocis flexus, varias manus, diversos nutus actor adhibebit.\naliud oratio sapit nec vult nimium esse condita; actione\nenim constat, non imitatione.\nquare non immerito reprehenditur pronuntiatio vultuosa et\ngesticulationibus molesta et vocis mutationibus resultans.\nnec inutiliter ex Graecis veteres transtulerunt, quod ab\niis sumptum Laenas Popilius posuit, esse hanc negotiosam actionem.\noptime igitur idem, qui omnia, Cicero\npraeceperat, quae supra ex Oratore posui; quibus similia in Bruto de M.\nAntonio dicit. sed iam recepta est actio paulo agitatior et\nexigitur et quibusdam partibus convenit, ita tamen temperanda, ne, dum\nactoris captamus elegantiam, perdamus viri boni et gravis auctoritatem.\nventum est ad partem operis destinati longe gravissimam.\ncuius equidem onus si tantum opinione prima concipere\npotuissem, quanto me premi ferens sentio, maturius consuluissem vires\nmeas. sed initio pudor omittendi, quae promiseram, tenuit;\nmox, quanquam per singulas prope partes labor cresceret, ne perderem,\nquae iam effecta erant, per omnes difficultates animo me sustentavi.\nquare nunc quoque, licet maior quam unquam moles premat,\ntamen prospicienti finem mihi constitutum est vel deficere potius quam\ndesperare. fefellit autem quod initium a parvis ceperamus.\nmox velut aura sollicitante provecti longius, dum tamen\nnota illa et plerisque artium scriptoribus tractata praecipimus, nec\nadhuc a litore procul videbamur et multos circa velut iisdem se ventis\ncredere ausos habebamus.\niam cum eloquendi rationem novissime repertam paucissimisque\ntemptatam ingressi sumus, rarus, qui tam\nprocul a portu recessisset, reperiebatur. postquam vero nobis\nille, quem instituebamus, orator a dicendi magistris dimissus aut suo\niam impetu fertur aut maiora sibi auxilia ex ipsis sapientiae\npenetralibus petit, quam in altum simus ablati sentire coepimus.\nnunccaelum undique et undique\npontus.unum modo in illa immensa vastitate cernere\nvidemur M. Tullium, qui tamen ipse, quamvis tanta atque ita instructa\nnave hoc mare ingressus, contrahit vela inhibetque remos et de ipso\ndemum genere dicendi, quo sit usurus perfectus orator, satis habet\ndicere. at nostra temeritas etiam mores ei conabitur dare et\nadsignabit officia. ita nec antecedentem consequi possumus,\net longius eundum est, ut res feret. probabilis tamen\ncupiditas honestorum et velut tutioris audentiae est temptare,\nquibus paratior venia est.\nsit ergo nobis orator, quem constituimus, is, qui a M. Catone\nfinitur, vir bonus dicendi peritus; verum, id\nquod et ille posuit prius et ipsa natura potius ac maius est, utique vir\nbonus. id non eo tantum, quod, si vis illa dicendi malitiam\ninstruxerit, nihil sit publicis privatisque rebus perniciosius eloquentia, nosque ipsi, qui pro virili parte\nconferre aliquid ad facultatem dicendi conati sumus, pessime mercamur de\nrebus humanis, si latroni comparamus haec arma, non militi.\nquid de nobis loquor? rerum ipsa natura in eo, quod\npraecipue indulsisse homini videtur quoque nos a ceteris animalibus\nseparasse, non parens, sed noverca fuerit, si facultatem dicendi,\nsociam scelerum, adversam innocentiae, hostem veritatis invenit.\nmutos enim nasci et egere omni ratione satius fuisset\nquam prouidentiae munera in mutuam perniciem convertere.\nlongius tendit hoc iudicium meum. neque enim tantum\nid dico, eum, qui sit orator, virum bonum esse oportere, sed ne futurum\nquidem oratorem nisi virum bonum. nam certe neque\nintelligentiam concesseris iis qui, proposita honestorum ac turpium via,\npeiorem sequi malent, neque prudentiam, cum in gravissimas frequenter\nlegum, semper vero malae conscientiae poenas a semet ipsis improviso\nrerum exitu induantur.\nquodsi neminem malum esse nisi stultum eundem non modo a\nsapientibus dicitur, sed vulgo quoque semper est creditum, certe non\nfiet unquam stultus orator. adde quod ne studio quidem operis\npulcherrimi vacare mens nisi omnibus vitiis libera potest: primum quod\nin eodem pectore nullum est honestorum turpiumque consortium, et\ncogitare optima simul ac deterrima non magis est unius animi quam eiusdem hominis bonum esse ac malum;\ntum illa quoque ex causa, quod mentem tantae rei intentam vacare omnibus\naliis etiam culpa carentibus curis oportet. ita demum enim\nlibera ac tota, nulla distringente atque alio ducente causa, spectabit\nid solum ad quod accingitur.\nquodsi agrorum nimia cura et sollicitior rei familiaris\ndiligentia et venandi voluptas et dati spectaculis dies multum studiis\nauferunt (huic enim rei perit tempus, quodcumque alteri datur), quid\nputamus facturas cupiditatem, avaritiam, invidiam, quarum\nimpotentissimae cogitationes somnos etiam ipsos et illa per quietem visa\nperturbent?\nnihil est enim tam occupatum, tam multiforme, tot ac tam\nvariis adfectibus concisum atque laceratum quam mala mens.\nnam et cum insidiatur, spe, curis, labore distringitur;\net etiam cum sceleris compos fuit, sollicitudine, paenitentia, poenarum\nomnium exspectatione torquetur. quis inter haec litteris aut\nulli bonae arti locus? non hercule magis quam frugibus in\nterra sentibus ac rubis occupata.\nage , non ad perferendos studiorum labores necessaria\nfrugalitas? quid ergo ex libidine ac luxuria spei?\nnon praecipue acuit ad cupiditatem litterarum amor laudis? num igitur malis esse laudem\ncurae putamus? iam hoc quis non videt, maximam partem\norationis in tractatu aequi bonique consistere? dicetne de\nhis secundum debitam rerum dignitatem malus atque iniquus?\ndenique , ut maximam partem quaestionis eximam, demus, id quod\nnullo modo fieri potest, idem ingenii, studii, doctrinae, pessimo atque\noptimo viro: uter melior dicetur orator? nimirum qui homo\nquoque melior. non igitur unquam malus idem homo et perfectus\norator.\nnon enim perfectum est quidquam, quo melius est aliud.\nsed , ne more Socraticorum nobismet ipsi responsum\nfinxisse videamur, sit aliquis adeo contra veritatem obstinatus, ut\naudeat dicere, eodem ingenio, studio, doctrina praeditum nihilo\ndeteriorem futurum oratorem malum virum quam bonum: convincamus huius\nquoque amentiam.\nnam hoc certe nemo dubitabit, omnem orationem id agere, ut\niudici, quae proposita fuerint, vera et honesta videantur.\nutrum igitur hoc facilius bonus vir persuadebit an malus?\nbonus quidem et dicet saepius vera atque honesta.\nsed etiam si quando aliquo ductus officio (quod accidere, ut\nmox docebimus, potest) falso haec adfirmare conabitur, maiore cum fide necesse est audiatur. at\nmalis hominibus ex contemptu opinionis et ignorantia recti nonnunquam\nexcidit ipsa simulatio. inde immodeste proponunt, sine pudore\nadfirmant.\nsequitur in iis, quae certum est effici non posse, deformis\npertinacia et irritus labor. nam sicut in vita, ita in causis\nquoque spes improbas habent. frequenter autem accidit, ut iis\netiam vera dicentibus fides desit, videaturque talis advocatus malae\ncausae argumentum.\nnunc de iis dicendum est, quae mihi quasi conspiratione quadam\nvulgi reclamari videntur. Orator ergo Demosthenes non fuit?\natqui malum virum accepimus. non Cicero? atqui huius quoque\nmores multi reprehenderunt. quid agam? magna responsi invidia\nsubeunda est, mitigandae sunt prius cures.\nmihi enim nec Demosthenes tam gravi morum dignus videtur\ninvidia, ut omnia, quae in eum ab inimicis congesta sunt, credam, cum et\npulcherrima eius in re publica consilia et finem vitae clarum legam,\nnec Marco Tullio defuisse video in ulla parte civis optimi voluntatem.\ntestimonio est actus nobilissime consulatus, integerrime\nprovincia administrata et repudiatus vigintiviratus, et civilibus\nbellis, quae in aetatem eius gravissima inciderunt,\nneque spe neque metu declinatus animus, quo minus optimis se partibus,\nid est rei publicae, iungeret.\nparum fortis videtur quibusdam, quibus optime respondit ipse,\nnon se timidum in suscipiendis, sed in providendis\npericulis; quod probavit morte quoque ipsa, quam\npraestantissimo suscepit animo.\nquodsi defuit his viris summa virtus, sic quaerentibus, an\noratores fuerint, respondebo, quomodo Stoici, si interrogentur an\nsapiens Zeno, an Cleanthes, an Chrysippus ipse, respondeant, magnos\nquidem illos ac venerabiles, non tamen id, quod natura hominis summum\nhabet, consecutos.\nnam et Pythagoras non sapientem se, ut qui ante eum fuerunt,\nsed studiosum sapientiae vocari voluit. ego tamen secundum\ncommunem loquendi consuetudinem saepe dixi dicamque, perfectum oratorem\nesse Ciceronem; ut amicos et bonos viros et prudentissimos dicimus\nvulgo, quorum nihil nisi perfecte sapienti datur. sed cum\nproprie et ad legem ipsam veritatis loquendum erit, cum quaeram\noratorem, quem et ille quaerebat.\nquanquam enim stetisse ipsum in fastigio eloquentiae fateor, ac\nvix, quid adiici potuerit, inuenio, fortasse inventurus, quod adhuc abscisurum putem fuisse (nam fere sic\ndocti iudicaverunt, plurimum in eo virtutum, nonnihil fuisse vitiorum,\net se ipse multa ex illa iuvenili abundantia coercuisse testatur),\ntamen, quando nec sapientis sibi nomen, minime sui contemptor, asseruit\net melius dicere, certe data longiore vita et tempore ad\ncomponendum securiore, potuisset, non maligne crediderim defuisse ei\nsummam illam, ad quam nemo propius accessit.\net licebat, si aliter sentirem, fortius id liberiusque\ndefendere. an vero M. Antonius neminem a se visum\neloquentem, quod tanto minus erat, professus est; ipse etiam M. Tullius\nquaerit adhuc eum et tantum imaginatur ac fingit, ego non audeam dicere,\naliquid in hac, quae superest, aeternitate inveniri posse eo, quod\nfuerit, perfectius?\ntranseo illos, qui Ciceroni ac Demostheni ne in eloquentia\nquidem satis tribuunt; quanquam neque ipsi Ciceroni Demosthenes videatur\nsatis esse perfectus, quem dormitare interim dicit, nec Cicero Bruto\nCalvoque, qui certe compositionem illius etiam apud ipsum reprehendunt,\nnec Asinio utrique, qui vitia orationis eius etiam inimice pluribus\nlocis insequuntur.\nconcedamus sane, quod minime natura patitur, repertum esse\naliquem malum virum summe disertum: nihilo tamen minus oratorem eum\nnegabo. nam nec omnibus, qui fuerint manu prompti, viri\nfortis nomen concesserim, quia sine virtute intelligi non potest\nfortitudo.\nan ei, qui ad defendendas causas advocatur, non est opus\nfide, quam nec cupiditas corrumpat nec gratia avertat nec metus frangat;\nsed proditorem, transfugam, praevaricatorem donabimus oratoris illo\nsacro nomine? quodsi mediocribus etiam patronis convenit\nhaec, quae vulgo dicitur, bonitas, cur non orator ille, qui nondum fuit,\nsed potest esse, tam sit moribus quam dicendi virtute perfectus?\nnon enim forensem quandam instituimus operam nec mercennariam\nvocem nec, ut asperioribus verbis parcamus, non inutilem sane litium\nadvocatum, quem denique causidicum vulgo vocant, sed virum cum ingenii\nnatura praestantem tum vero tot pulcherrimas artes penitus mente\ncomplexum, datum tandem rebus humanis, qualem nulla antea vetustas\ncognoverit, singularem perfectumque undique, optima sentientem optimeque\ndicentem.\nin hoc quota pars erit, quod aut innocentes tuebitur aut\nimproborum scelera compescet, aut in pecuniariis quaestionibus veritati\ncontra calumniam aderit? summus ille quidem in his quoque\noperibus fuerit, sed maioribus clarius elucebit, cum regenda senatus consilia et popularis error ad meliora ducendus.\nan non talem quendam videtur finxisse Vergilius, quem in\nseditione vulgi iam faces et saxa iaculantis moderatorem dedit: tum pietate gravem ac\nmeritis si forte virum quem conspexere , silent arrectisque auribus adstant?\nHabemus igitur ante omnia virum bonum, post haec\nadiiciet dicendi peritum: ille regit dictis animos et pectora mulcet.\nQuid?\nnon in bellis quoque idem ille vir, quem instituimus, si sit ad proelium\nmiles cohortandus, ex mediis sapientiae praeceptis orationem trahet?\nnam quomodo pugnam ineuntibus tot simul metus laboris,\ndolorum, postremo mortis ipsius exciderint, nisi in eorum locum pietas\net fortitudo et honesti praesens imago successerit?\nquae certe melius persuadebit aliis qui prius persuaserit\nsibi. prodit enim se, quamlibet custodiatur, simulatio, nec\nunquam tanta fuerit loquendi facultas, ut non titubet atque haereat,\nquotiens ab animo verba\ndissentiunt. vir autem malus aliud dicat necesse est quam\nsentit.\nbonos nunquam honestus sermo deficiet, nunquam rerum optimarum\n(nam iidem etiam prudentes erunt) inventio; quae\netiamsi lenociniis destituta sit, satis tamen natura sua ornatur nec\nquidquam non diserte, quod honeste, dicitur.\nquare , iuventus, immo omnes aetates, (neque enim rectae\nvoluntati serum est tempus ullum) totis mentibus huc tendamus, in hoc\nelaboremus; forsan et consummare contingat. nam si natura non\nprohibet et esse virum bonum et esse dicendi peritum, cur non aliquis\netiam unus utrumque consequi possit? cur autem non se quisque speret\nfore illum aliquem?\nad quod si vires ingenii non suffecerint, tamen ad quem usque\nmodum processerimus, meliores erimus ex utroque. hoc certe\nprocul eximatur animo, rerum pulcherrimam eloquentiam cum vitiis mentis posse\nmisceri. facultas dicendi, si in malos incidit, et ipsa\niudicanda est malum; peiores enim illos facit, quibus contigit.\nvideor mihi audire quosdam (neque enim deerunt unquam, qui\ndiserti esse quam boni malint) illa dicentes: Quid ergo tantum est artis\nin eloquentia? cur tu de coloribus et difficilium causarum defensione,\nnonnihil etiam de confessione locutus es, nisi aliquando vis ac facultas\ndicendi expugnat ipsam veritatem? bonus enim vir non agit\nnisi bonas causas, eas porro etiam sine doctrina satis per se tuetur\nveritas ipsa.\nquibus ego, cum de meo primum opere\nrespondero, etiam pro boni viri officio, si quando eum ad defensionem\nnocentium ratio duxerit, satisfaciam. pertractare enim,\nquomodo aut pro falsis aut etiam pro iniustis aliquando dicatur, non est\ninutile, vel propter hoc solum, ut ea facilius et deprehendamus et\nrefellamus; quemadmodum remedia melius adhibebit, cui nota quae nocent\nfuerint.\nneque enim Academici, cum in utramque disserunt partem, non\nsecundum alteram vivunt, nec Carneades ille, qui Romae audiente Censorio\nCatone non minoribus viribus contra iustitiam dicitur disseruisse quam\npridie pro iustitia dixerat, iniustus ipse vir fuit. verum et\nvirtus quid sit, adversa ei malitia detegit, et aequitas fit ex iniqui\ncontemplatione manifestior, et plurima contrariis probantur.\ndebent ergo oratori sic esse adversariorum nota consilia\nut hostium imperatori.\nverum et illud, quod prima proposition durum videtur, potest\nadferre ratio, ut vir bonus in defensione causae velit auferre aliquando\niudici veritatem. quod si quis a me proponi mirabitur,\n(quanquam non est haec mea proprie sententia, sed eorum, quos\ngrauissimos sapientiae magistros aetas vetus credidit) sic iudicet,\npleraque esse, quae non tam factis quam causis\neorum vel honesta fiant vel turpia.\nnam si hominem occidere saepe virtus, liberos necare\nnonnunquam pulcherrimum est, asperiora quaedam adhuc dictu, si communis\nutilitas exegerit, facere conceditur, ne hoc quidem nudum est intuendum,\nqualem causam vir bonus, sed etiam quare et qua mente defendat.\nac primum concedant mihi omnes oportet, quod Stoicorum quoque\nasperrimi confitentur, facturum aliquando virum bonum ut mendacium dicat,\net quidem nonnunquam levioribus causis, ut in pueris aegrotantibus\nutilitatis eorum gratia multa fingimus, multa non facturi promittimus;\nnedum si ab homine occidendo grassator avertendus sit aut hostis pro\nsalute patriae fallendus; ut hoc, quod alias in servis quoque\nreprehendendum est, sit alias in ipso sapiente laudandum. id\nsi constiterit, multa iam video posse evenire, propter quae orator bene\nsuscipiat tale causae genus, quale remota ratione honesta non\nrecepisset.\nnec hoc dico (quia severiores sequi placet leges) pro patre,\nfratre, amico periclitantibus, tametsi non mediocris haesitatio est,\nhinc iustitiae proposita imagine, inde pietatis.\nnihil dubii relinquamus. sit aliquis\ninsidiatus tyranno atque ob id reus: utrumne salvum eum nolet is, qui a\nnobis finitur, orator? an, si tuendum susceperit, non tam falsis\ndefendet, quam qui apud iudices malam causam tuetur?\nquid si quaedam bene facta damnaturus est iudex, nisi ea non\nesse facta convicerimus, non vel hoc modo servabit orator non innocentem\nmodo, sed etiam laudabilem civem? quid si quaedam iusta\nnatura, sed condicione temporum inutilia civitati sciemus, nonne utemur\narte dicendi bona quidem, sed malis artibus simili?\nad hoc nemo dubitabit, quin, si nocentes mutari in bonam\nmentem aliquo modo possint, sicut posse conceditur, salvos esse eos\nmagis e re publica sit quam puniri. si liqueat igitur oratori\nfuturum bonum virum, cui vera obicientur, non id aget, ut salvus sit?\nda nunc, ut crimine manifesto prematur dux bonus et sine quo\nvincere hostem civitas non possit: nonne ei communis utilitas\noratorem advocabit? certe Fabricius Cornelium Rufinum, et\nalioqui malum civem et sibi inimicum, tamen, quia\nutilem sciebat ducem, imminente bello, palam consulem suffragio suo\nfecit atque id mirantibus quibusdam respondit, a cive se spoliari malle\nquam ab hoste venire. ita , si fuisset orator, non\ndefendisset eundem Rufinum vel manifesti peculatus reum?\nmulta dici possunt similia, sed vel unum ex iis quodlibet\nsufficit. non enim hoc agimus, ut istud illi, quem formamus,\nviro saepe sit faciendum; sed ut, si talis coegerit ratio, sit tamen\nvera finitio, oratorem esse virum bonum dicendi\nperitum.\npraecipere vero ac discere, quomodo etiam probatione\ndifficilia tractentur, necessarium est. nam frequenter etiam\noptimae causae similes sunt malis, et innocens reus multis veri similibus\npremitur; quo fit, ut eadem actionis ratione defendendus sit, qua si\nnocens esset. iam innumerabilia sunt bonis causis malisque\ncommunia, testes, litterae, suspiciones, opiniones. non\naliter autem verisimilia quam vera et confirmantur et refelluntur.\nquapropter , ut res feret, flectetur oratio manente\nhonesta voluntate.\nquando igitur orator est vir bonus, is autem citra virtutem\nintelligi non potest, virtus, etiamsi quosdam\nimpetus ex natura sumit, tamen perficienda doctrina est: mores ante\nomnia oratori studiis erunt excolendi atque omnis honesti iustique\ndisciplina pertractanda, sine qua nemo nec vir bonus esse nec dicendi\nperitus potest.\nnisi forte accedemus iis, qui natura constare mores et nihil\nadiuvari disciplina putant; scilicet ut ea quidem, quae manu fiunt,\natque eorum etiam contemptissima confiteantur egere doctoribus, virtutem\nvero, qua nihil homini, quo ad deos immortales propius accederet, datum\nest, obviam et illaboratam, tantum quia nati simus, habeamus.\nabstinens erit qui id ipsum, quid sit abstinentia,\nignoret?\net fortis qui metus doloris, mortis, superstitionis nulla\nratione purgaverit? et iustus qui aequi bonique tractatum,\nqui leges, quaeque natura sunt omnibus datae quaeque propriae populis et\ngentibus constitutae, nunquam eruditiore aliquo sermone tractarit? O\nquam istud parvum putant, quibus tam facile videtur!\nsed hoc transeo, de quo neminem, qui litteras vel primis, ut\naiunt, labris degustarit, dubitaturum puto. ad illud sequens\npraevertar, ne dicendi quidem satis peritum fore, qui non et naturae vim\nomnem penitus perspexerit et mores praeceptis ac ratione formarit.\nneque enim frustra in tertio de Oratore\nlibro L. Crassus cuncta, quae de aequo, iusto, vero, bono deque iis,\nquae sunt contra posita, dicantur, propria esse oratoris adfirmat, ac\nphilosophos, cum ea dicendi viribus tuentur, uti rhetorum armis, non\nsuis. idem tamen confitetur, ea iam esse a philosophia\npetenda, videlicet quia magis haec illi videtur in possessione earum\nrerum fuisse.\nhinc etiam illud est, quod Cicero pluribus libris et epistolis\ntestatur dicendi facultatem ex intimis sapientiae fontibus fluere,\nideoque aliquamdiu praeceptores eosdem fuisse morum atque dicendi.\nquapropter haec exhortatio mea non eo pertinet ut esse\noratorem philosophum velim, quando non alia vitae secta longius a\ncivilibus officiis atque ab omni munere oratoris recessit.\nnam quis philosophorum aut in iudiciis frequens aut clarus in\ncontionibus fuit? quis denique in ipsa, quam maxime plerique\npraecipiunt, rei publicae administratione versatus est? atqui\nego illum, quem instituo, Romanum quendam velim esse sapientem, qui non\nsecretis disputationibus, sed rerum experimentis atque operibus vere\ncivilem virum exhibeat.\nsed quia deserta ab his, qui se ad eloquentiam contulerunt,\nstudia sapientiae non iam in actu suo atque in hac fori luce versantur,\nsed in porticus et in gymnasia primum, mox in\nconventus scholarum recesserunt: id, quod est oratori necessarium nec a\ndicendi praeceptoribus traditur, ab iis petere nimirum necesse est, apud\nquos remansit, evolvendi penitus auctores, qui de virtute praecipiunt,\nut oratoris vita cum scientia diuinarum rerum sit humanarumque\nconiuncta.\nquae ipsae quanto maiores ac pulchriores viderentur, si illas\nii docerent, qui etiam eloqui praestantissime possent?\nutinamque sit tempus unquam, quo perfectus aliquis,\nqualem optamus, orator hanc artem superbo nomine et vitiis quorundam\nbona eius corrumpentium invisam vindicet sibi ac, velut rebus repetitis,\nin corpus eloquentiae adducat.\nquae quidem cum sit in tris divisa partes, naturalem, moralem,\nrationalem, qua tandem non est cum oratoris opere coniuncta?\nnam ut ordinem retro agamus, de ultima illa, quae tota\nversatur in verbis, nemo dubitaverit, si et proprietates vocis cuiusque\nnosse et ambigua aperire et perplexa discernere et de falsis iudicare et\ncolligere ac resoluere quae velis oratorum est.\nquanquam ea non tam est minute atque concise in actionibus\nutendum quam in disputationibus, quia non docere\nmodo, sed movere etiam ac delectare audientes debet orator, ad quod\nimpetu quoque ac viribus et decore est opus; ut vis amnium maior est\naltis ripis multoque gurgitis tractu fluentium quam tenuis aquae et\nobiectu lapillorum resultantis.\net ut palaestrici doctores illos, quos numeros vocant, non\nidcirco discentibus tradunt, ut iis omnibus ii, qui didicerint, in ipso\nluctandi certamine utantur (plus enim pondere et firmitate et spiritu\nagitur), sed ut subsit copia illa, ex qua unum aut alterum, cuius se\noccasio dederit,\nefficiant, ita haec pars dialectica, sive illam dicere malumus\ndisputatricem, ut est utilis saepe et finitionibus et comprehensionibus\net separandis quae sunt differentia, et resolvenda ambiguitate,\ndistinguendo, dividendo, illiciendo, implicando, ita, si totum sibi\nvindicaverit in foro certamen, obstabit melioribus et sectas ad\ntenuitatem suam vires ipsa subtilitate consumet.\nitaque reperias quosdam in disputando mire callidos, cum ab\nilia cavillatione discesserint, non magis sufficere in aliquo graviore\nactu quam parva quaedam animalia, quae in angustiis mobilia campo\ndeprehenduntur.\niam quidem pars illa moralis, quae dicitur Ethice, certe tota\noratori est accommodata. nam in tanta\ncausarum, sicut superioribus libris diximus, varietate, cum alia\nconiectura quaerantur, alia finitionibus concludantur, alia iure\nsummoveantur vel transferantur, alia colligantur vel ipsa inter se\nconcurrant vel in diversum ambiguitate ducantur, nulla fere dici potest,\ncuius non parte in aliqua tractatus aequi ac boni reperiatur, plerasque\nvero esse quis nescit, quae totae in sola qualitate consistant?\nin consiliis vero quae ratio suadendi est ab honesti\nquaestione seposita? quin ilia etiam pars tertia, quae\nlaudandi ac vituperandi officiis continetur, nempe in tractatu recti\npravique versatur.\nan de iustitia, fortitudine, abstinentia, temperantia,\npietate non plurima dicet orator? sed ille vir bonus, qui\nhaec non vocibus tantum sibi nota atque nominibus aurium tenus in usum\nlinguae perceperit, sed qui virtutes ipsas mente complexus ita sentiat,\nnec in cogitando ita laborabit sed, quod sciet, vere dicet.\ncum sit autem omnis generalis quaestio speciali potentior,\nquia universo pars continetur, non utique accedit parti quod universum\nest, profecto nemo dubitabit, generales quaestiones in illo maxime\nstudiorum more versatas.\niam vero cum sint multa propriis brevibusque\ncomprehensionibus finienda (unde etiam status causarum dicitur\nfinitiuus), nonne ad id quoque instrui ab iis, qui plus in hoc studii\ndederunt, oportet? quid ? non quaestio iuris omnis aut\nverborum proprietate aut aequi disputatione aut voluntatis coniectura\ncontinetur? quorum pars ad rationalem, pars ad moralem tractatum\nredundat.\nergo natura permixta est omnibus istis oratio, quae quidem\noratio est vere. nam ignara quidem huiusce doctrinae\nloquacitas erret necesse est, ut quae vel nullos vel falsos duces\nhabeat. pars vero naturalis, cum est ad exercitationem\ndicendi tanto ceteris uberior, quanto maiore spiritu de divinis rebus\nquam humanis eloquendum est, tum illam etiam moralem, sine qua nulla\nesse, ut docuimus, oratio potest, totam complectitur.\nnam si regitur providentia mundus, administranda certe bonis\nviris erit res publica; si divina nostris animis origo, tendendum ad\nvirtutem nec voluptatibus terreni corporis serviendum. an\nhaec non frequenter tractabit orator? iam de auguriis,\nresponsis, religione denique omni, de quibus maxima saepe in senatu\nconsilia versata sunt, non erit ei disserendum, si\nquidem, ut nobis placet, futurus est vir civilis idem? quae\ndenique intelligi saltem potest eloquentia hominis optima nescientis?\nhaec si ratione manifesta non essent, exemplis tamen\ncrederemus. siquidem et Periclem, cuius eloquentiae, etiamsi\nnulla ad nos monumenta venerunt, vim tamen quandam incredibilem cum\nhistorici, tum etiam, liberrimum hominum genus, comici veteres tradunt,\nAnaxagorae physici constat auditorem fuisse, et Demosthenem, principem\nomnium Graeciae oratorum, dedisse operam Platoni.\nnam M. Tullius, non tantum se debere scholis rhetorum, quantum\nAcademiae spatiis, frequenter ipse testatus est; neque se tanta in eo\nunquam fudisset ubertas, si ingenium suum consaepto fori, non\nipsius rerum naturae finibus terminasset. verum ex hoc alia\nmihi quaestio exoritur, quae secta conferre plurimum eloquentiae possit,\nquanquam ea non inter multas potest esse contentio.\nnam in primis nos Epicurus a se ipse dimittit, qui fugere\nomnem disciplinam navigatione quam velocissima iubet. neque\nvero Aristippus, summum in voluptate corporis bonum ponens, ad hunc nos\nlaborem hortetur. Pyrrhon quidem quas in hoc opere habere\npartes potest? cui iudices esse, apud quos verba faciat, et reum, pro\nquo loquatur, et senatum, in quo sit dicenda\nsententia, non liquebit.\nAcademiam quidam utilissimam credunt, quod mos in utramque\npartem disserendi ad exercitationem forensium causarum proxime accedat.\nadiiciunt loco probationis, quod ea praestantissimos in\neloquentia viros ediderit. Peripatetici studio quoque se\nquodam oratorio iactant; nam theses dicere exercitationis gratia fere\nest ab iis institutum. Stoici , sicut copiam nitoremque\neloquentiae fere praeceptoribus suis defuisse concedant necesse est, ita\nnullos aut probare acrius aut concludere subtilius contendunt.\nsed haec inter ipsos, qui velut sacramento rogati vel etiam\nsuperstitione constricti nefas ducunt a suscepta semel persuasione\ndiscedere. oratori vero nihil est necesse in cuiusquam iurare\nleges.\nmaius enim est opus atque praestantius, ad quod ipse tendit,\net cuius est velut candidatus, si quidem est futurus cum vitae, tum\netiam eloquentiae laude perfectus. quare in exemplum bene\ndicendi facundissimum quemque proponet sibi ad imitandum, moribus vero\nformandis quam honestissima praecepta rectissimamque ad virtutem viam\ndeliget. exercitatione quidem utetur omni, sed tamen erit\nplurimus in maximis quibusque ac natura pulcherrimis.\nnam quae potest materia reperiri ad\ngraviter copioseque dicendum magis abundans quam de virtute, de re\npublica, de providentia, de origine animorum, de amicitia?\nhaec sunt, quibus mens pariter atque oratio insurgat,\nquae vere bona, quid mitiget metus, coerceat cupiditates, eximat nos\nopinionibus vulgi animumque caelestem erigat.\nneque ea solum, quae talibus disciplinis continentur, sed\nmagis etiam, quae sunt tradita antiquitus dicta ac facta praeclare, et\nnosse et animo semper agitare conveniet. quae profecto\nnusquam plura maioraque quam in nostrae civitatis monumentis\nreperientur.\nan fortitudinem, iustitiam, fidem, continentiam,\nfrugalitatem, contemptum doloris ac mortis melius alii docebunt quam\nFabricii, Curii, Reguli, Decii, Mucii aliique innumerabiles?\nquantum enim Graeci praeceptis valent, tantum Romani,\nquod est maius, exemplis.\ntantum quod non cognitis ille rebus adquieverit, qui\nnon modo proximum tempus lucemque praesentem intueri satis credat, sed\nomnem posteritatis memoriam spatium vitae honestae et curriculum laudis\nexistimet. hinc mihi ille iustitiae haustus bibat, hinc\nsumptam libertatem in causis atque consiliis praestet. neque\nerit perfectus orator, nisi qui honeste dicere et\nsciet et audebit.\niuris quoque civilis necessaria huic viro scientia est et\nmorum ac religionum eius rei publicae, quam capesset. nam\nqualis esse suasor in consiliis publicis privatisve poterit tot rerum,\nquibus praecipue civitas continetur, ignarus? quo autem modo\npatronum se causarum non falso dixerit, qui, quod est in causis\npotentissimum, sit ab altero petiturus, paene non dissimilis iis, qui\npoetarum scripta pronuntiant?\nnam quodammodo mandata perferet, et ea, quae sibi a iudice\ncredi postulaturus est, aliena fide dicet, et ipse litigantium\nauxiliator egebit auxilio. quod ut fieri nonnunquam minore\nincommodo possit, cum domi praecepta et composita et sicut cetera, quae\nin causa sunt, inde discendo cognita ad iudicem perfert, quid fiet\nin iis quaestionibus, quae subito inter ipsas actiones nasci solent? non\ndeformiter respectet et inter subsellia minores advocatos interroget?\npotest autem satis diligenter accipere, quae tum audiet, cum\nei dicenda sunt, aut fortiter adfirmare aut ingenue pro suis dicere?\npossit in actionibus: quid fiet in altercatione, ubi\noccurrendum continuo, nec libera ad discendum mora est? Quid, si forte peritus iuris ille non aderit?\nquid , si quis non satis in ea re doctus falsum aliquid\nsubiecerit? hoc enim est maximum ignorantiae malum, quod\ncredit eum scire qui moneat.\nneque ego sum nostri moris ignarus oblitusve eorum, qui velut\nad arculas sedent et tela agentibus subministrant, neque idem Graecos\nquoque nescio factitasse, unde nomen his pragmaticorum datum est.\nsed loquor de oratore, qui non clamorem modo suum causis,\nsed omnia, quae profutura sunt, debet.\nitaque eum nec inutilem, si ad horam forte constiterit, neque\nin testationibus faciendis esse imperitum velim. quis enim\npotius praeparabit ea quae, cum aget, esse in causa velit?\nnisi forte imperatorem quis idoneum credit in proeliis\nquidem strenuum et fortem et omnium, quae pugna poscit, artificem, sed\nneque delectus agere nec copias contrahere atque instruere nec\nprospicere commeatus nec locum capere castris scientem; prius est enim\ncerte parare bella quam gerere.\natqui simillimus huic sit advocatus, si plura, quae ad\nvincendum valent, aliis reliquerit, cum praesertim\nhoc, quod est maxime necessarium, nec tam sit arduum, quam procul\nintuentibus fortasse videatur. namque omne ius, quod est\ncertum, aut scripto aut moribus constat; dubium aequitatis regula\nexaminandum est.\nquae scripta sunt aut posita in more civitatis, nullam habent\ndifficultatem, cognitionis sunt enim, non inventionis; at quae\nconsultorum responsis explicantur, aut in uerborum interpretatione sunt\nposita aut in recti pravique discrimine. vim cuiusque vocis\nintelligere aut commune prudentium est aut proprium oratoris; aequitas\noptimo cuique notissima.\nnos porro et bonum virum et prudentem in primis oratorem\nputamus, qui cum se ad id, quod est optimum natura, direxerit, non\nmagnopere commovebitur, si quis ab eo consultus dissentiet; cum ipsis\nillis diversas inter se opiniones tueri concessum sit. sed\netiam, si nosse, quid quisque senserit, volet, lectionis opus est, qua\nnihil est in studiis minus laboriosum.\nquodsi plerique, desperata facultate agendi, ad discendum ius\ndeclinaverunt, quam id scire facile est oratori, quod discunt qui sua\nquoque confessione oratores esse non possunt? verum et M.\nCato cum in dicendo praestantissimus, tum iuris idem fuit peritissimus,\net Scaevolae Servioque Sulpicio concessa est etiam\nfacundiae virtus.\net M. Tullius non modo inter agendum nunquam est destitutus\nscientia iuris, sed etiam componere aliqua de eo coeperat, ut appareat\nposse oratorem non discendo tantum iuri vacare, sed etiam docendo.\nverum ea, quae de moribus excolendis studioque iuris\npraecipimus, ne quis eo credat reprehendenda, quod multos cognovimus,\nqui taedio laboris, quem ferre tendentibus ad eloquentiam necesse est,\nconfugerint ad haec deverticula desidiae. quorum alii se ad\nalbum ac rubricas transtulerunt et formularii vel, ut Cicero ait,\nleguleii quidam esse maluerunt, tanquam utiliora eligentes ea, quorum\nsolam facilitatem sequebantur;\nalii pigritiae arrogantioris, qui subito fronte conficta immissaque\nbarba, veluti despexissent oratoria praecepta, paulum aliquid sederunt\nin scholis philosophorum, ut deinde in publico tristes, domi dissoluti\ncaptarent auctoritatem contemptu ceterorum. philosophia enim\nsimulari potest, eloquentia non potest.\nin primis vero abundare debet orator exemplorum copia cum\nveterum, tum etiam novorum, adeo ut non ea modo, quae conscripta sunt\nhistoriis aut sermonibus velut per manus tradita, quaeque cotidie\naguntur, debeat nosse, verum ne ea quidem, quae\nsunt a clarioribus poetis ficta, negligere.\nnam illa quidem priora aut testimoniorum aut etiam iudicatorum\nobtinent locum, sed haec quoque aut vetustatis fide tuta sunt aut ab\nhominibus magnis praeceptorum loco ficta creduntur. sciat\nergo quam plurima; unde etiam senibus auctoritas maior est, quod plura\nnosse et vidisse creduntur, quod Homerus frequentissime testatur.\nsed non est exspectanda ultima aetas, cum studia\npraestent ut, quantum ad cognitionem pertinet rerum, etiam praeteritis\nsaeculis vixisse videamur.\nhaec sunt, quae me redditurum promiseram, instrumenta non\nartis, ut quidam putaverunt, sed ipsius oratoris. haec arma\nhabere ad manum, horum scientia debet esse succinctus, accedente\nverborum figurarumque facili copia et inventionis ratione et disponendi\nusu et memoriae firmitate et actionis gratia. sed plurimum ex\nhis valet animi praestantia, quam nec metus frangat nec adclamatio\nterreat nec audientium auctoritas ultra debitam reverentiam tardet.\nnam ut abominanda sunt contraria his vitia confidentiae,\ntemeritatis, improbitatis, arrogantiae, ita citra constantiam, fiduciam,\nfortitudinem nihil ars, nihil studium, nihil profectus ipse profuerit,\nut si des arma timidis et imbellibus. invitus mehercule dico,\nquoniam et aliter accipi potest, ipsam verecundiam,\nvitium quidem, sed amabile et quae virtutes facillime generet, esse\ninterim adversam, multisque in causa fuisse, ut bona ingenii studiique\nin lucem non prolata situ quodam secreti consumerentur.\nsciat autem, si quis haec forte minus adhuc peritus\ndistinguendi vim cuiusque verbi leget, non probitatem a me reprehendi,\nsed verecundiam, quae est timor quidam reducens animum ab iis quae\nfacienda sunt; inde confusio et coepti paenitentia et subitum silentium.\nquis porro dubitet vitiis adscribere adfectum, propter\nquem facere honeste pudet?\nneque ego rursus nolo eum, qui sit dicturus, et sollicitum\nsurgere et colore mutari et periculum intelligere; quae si non accident,\netiam simulanda erunt. sed intellectus hic sit operis, non\nmetus, moveamurque, non concidamus. optima est autem\nemendatio verecundiae fiducia, et quamlibet imbecilla frons magna\nconscientia sustinetur.\nsunt et naturalia, ut supra dixi, quae tamen et cura iuvantur,\ninstrumenta, vox, latus, decor; quae quidem tantum\nvalent, ut frequenter famam ingenii faciant. habuit oratores\naetas nostra copiosiores, sed, cum diceret, eminere inter aequales\nTrachalus videbatur. ea corporis sublimitas erat, is ardor\noculorum, frontis auctoritas, gestus praestantia, vox quidem non, ut\nCicero desiderat, paene tragoedorum, sed super omnes, quos ego quidem\naudierim, tragoedos.\ncerte cum in basilica Iulia diceret primo tribunal, quattuor\nautem iudicia, ut moris est, cogerentur, atque omnia clamoribus\nfremerent, et auditum eum et intellectum et, quod agentibus ceteris\ncontumeliosissimum fuit, laudatum quoque ex quattuor tribunalibus\nmemini. sed hoc votum est et rara felicitas; quae si non\nadsit, sane sufficiat ab iis, quibus quis dicit, audiri.\ntalis esse debet orator, haec scire.\nagendi autem initium sine dubio secundum vires cuiusque\nsumendum est. neque ego annos definiam, cum Demosthenen\npuerum admodum actiones pupillares habuisse manifestum sit, Calvus,\nCaesar, Pollio multum ante quaestoriam omnes aetatem gravissima iudicia\nsusceperint, praetextatos egisse quosdam sit traditum, Caesar Augustus\nduodecim natus annos aviam pro rostris laudaverit.\nmodus mihi videtur quidam tenendus, ut neque praepropere destringatur immatura frons et, quidquid est illud adhuc acerbum, proferatur;\nnam inde et contemptus operis innascitur et fundamenta iaciuntur\nimpudentiae et, quod est ubicunque perniciosissimum, praevenit vires\nfiducia.\nnec rursus differendum est tirocinium in senectutem; nam\ncotidie metus crescit, maiusque fit semper quod ausuri sumus et, dum\ndeliberamus quando incipiendum sit, incipere iam serum est.\nquare fructum studiorum viridem et adhuc dulcem promi\ndecet, dum et veniae spes est et paratus favor et audere non dedecet\net, si quid desit operi, supplet aetas, et, si qua sunt dicta\niuveniliter, pro indole accipiuntur:\nut totus ille Ciceronis pro Sexto Roscio locus: quid enim tam commune quam spiritus vivis, terra\nmortuis, mare fluctuantibus, litus eiectis?\nquae cum\nsex et viginti natus annos summis audientium clamoribus dixerit,\ndefervisse tempore et annis liquata iam senior idem fatetur.\net hercule quantumlibet secreta studia contulerint, est\ntamen proprius quidam fori profectus, alia lux,\nalia veri discriminis facies, plusque, si separes, usus sine doctrina\nquam citra usum doctrina valet.\nideoque nonnulli senes in schola facti stupent novitate, cum\nin iudicia venerunt, et omnia suis exercitationibus similia desiderant.\nat illic et iudex tacet et adversarius obstrepit et nihil\ntemere dictum perit et, si quid tibi ipse sumas, probandum est, et\nlaboratam congestamque dierum ac noctium studio actionem aqua deficit,\net omisso magna semper flandi tumore in quibusdam causis loquendum est;\nquod illi diserti minime sciunt.\nitaque nonnullos reperias, qui sibi eloquentiores videantur,\nquam ut causas agant. ceterum illum, quem iuvenem tenerisque\nadhuc viribus nitentem in forum deduximus, et incipere quam maxime\nfacili ac favorabili causa velim, ferarum ut catuli molliore praeda\nsaginantur, et non utique ab hoc initio continuare operam et ingenio\nadhuc alendo callum inducere, sed iam scientem, quid sit pugna, et in\nquam rem studendum sit, refici atque renovari.\nsic et tirocinii metum, dum facilius est audere, transient,\nnec audendi facilitate usque ad contemptum operis\nadduxerit. usus est hac ratione M. Tullius, et cum iam clarum\nmeruisset inter patronos, qui tum erant, nomen, in Asiam navigavit seque\net aliis sine dubio eloquentiae ac sapientiae magistris, sed praecipue\ntamen Apollonio Moloni, quem Romae quoque audierat, Rhodi rursus\nformandum ac velut recoquendum dedit. tum dignum operae\npretium venit, cum inter se congruunt praecepta et experimenta.\ncum satis in omni certamine virium fecerit, prima ei cura in\nsuscipiendis causis erit; in quibus defendere quidem reos profecto quam\nfacere vir bonus malet, non tamen ita nomen ipsum accusatoris horrebit,\nut nullo neque publico neque privato duci possit officio, ut aliquem ad\nreddendam rationem vitae vocet. nam et leges ipsae nihil\nvaleant, nisi actoris idonea voce munitae; et si poenas scelerum\nexpetere fas non est, prope est ut scelera ipsa permissa sint, et\nlicentiam malis dari certe contra bonos est.\nquare neque sociorum querelas nec amici vel propinqui necem\nnec erupturas in rem publicam conspirationes inultas patietur orator,\nnon poenae nocentium cupidus, sed emendandi vitia\ncorrigendique mores. nam qui ratione traduci ad meliora non\npossunt, solo metu continentur.\nitaque ut accusatoriam vitam vivere et ad deferendos reos\npraemio duci proximum latrocinio est, ita pestem intestinam propulsare\ncum propugnatoribus patriae comparandum. ideoque principes in\nre publica viri non detrectaverunt hanc officii partem, creditique sunt\netiam clari iuvenes obsidem rei publicae dare malorum civium\naccusationem, quia nec odisse improbos nec simultates provocare nisi ex\nfiducia bonae mentis videbantur;\nidque cum ab Hortensio, Lucullis, Sulpicio, Cicerone, Caesare, plurimis\naliis, tum ab utroque Catone factum est, quorum alter appellatus est\nsapiens, alter nisi creditur fuisse, vix scio, cui reliquerit huius\nnominis locum. neque\ndefendet omnis orator idem,\nportumque illum eloquentiae suae salutarem non etiam piratis patefaciet\nduceturque in advocationem maxime causa.\nquoniam tamen omnes, qui non improbe litigabunt, quorum certe\nbona pars est, sustinere non potest unus, aliquid et commendantium\npersonis dabit et ipsorum qui iudicio decernent, ut\noptimi cuiusque voluntate moveatur; namque hos et amicissimos habebit\nvir bonus.\nsummovendum vero est utrumque ambitus genus vel potentibus\ncontra humiles venditandi operam suam vel illud etiam iactantius minores\nutique contra dignitatem attollendi. non enim fortuna causas\nvel iustas vel improbas facit. neque vero pudor obstet, quo\nminus susceptam, cum melior videretur, litem cognita inter discendum\niniquitate dimittat, cum prius litigatori dixerit verum.\nnam et in hoc maximum, si aequi iudices sumus, beneficium est,\nut non fallamus vana spe litigantem. neque est dignus opera\npatroni, qui non utitur consilio, et certe non convenit ei, quem\noratorem esse volumus, iniusta tueri scientem. nam si ex\nillis, quas supra diximus, causis falsum tuebitur, erit tamen honestum\nquod ipse faciet.\ngratisne ei semper agendum sit, tractari potest.\nquod ex prima statim fronte diiudicare imprudentium est.\nnam quis ignorat, quin id longe sit honestissimum ac liberalibus disciplinis et illo, quem\nexigimus, animo dignissimum, non vendere operam nec elevare tanti\nbeneficii auctoritatem, cum pleraque hoc ipso\npossint videri vilia, quod pretium habent?\ncaecis hoc, ut aiunt, satis clarum est, nec quisquam, qui\nsufficientia sibi (modica autem haec sunt) possidebit, hunc quaestum\nsine crimine sordium fecerit. at si res familiaris amplius\naliquid ad usus necessarios exiget, secundum omnium sapientium leges\npatietur sibi gratiam referri, cum et Socrati collatum sit ad victum, et\nZeno, Cleanthes, Chrysippus mercedes a discipulis acceptaverint.\nneque enim video, quae iustior acquirendi ratio quam ex\nhonestissimo labore et ab iis, de quibus optime meruerint, quique, si\nnihil invicem praestent, indigni fuerint defensione. quod\nquidem non iustum modo, sed necessarium etiam est, cum haec ipsa opera\ntempusque omne alienis negotiis datum facultatem aliter acquirendi\nrecidant.\nsed tum quoque tenendus est modus, ac plurimum refert et a quo\naccipiat et quantum et quo usque. paciscendi quidem ille\npiraticus mos et imponentium periculis pretia procul abominanda\nnegotiatio etiam a mediocriter improbis aberit, cum praesertim bonos\nhomines bonasque causas tuenti non sit metuendus ingratus; quodsi sit futurus, malo tamen ille peccet.\nnihil ergo acquirere volet orator ultra quam satis erit; ac ne\npauper quidem tanquam mercedem accipiet, sed mutua benivolentia utetur,\ncum sciat se tanto plus praestitisse. non enim, quia venire\nhoc beneficium non oportet, oportet perire.\ndenique ut gratus sit ad eum magis pertinet qui debet.\nproxima discendae causae ratio, quod est orationis\nfundamentum. neque enim quisquam ingenio tam tenui\nreperietur, qui, cum omnia quae sunt in causa diligenter cognoverit, ad\ndocendum certe iudicem non sufficiat.\nsed eius rei paucissimis cura est. nam ut taceam de\nnegligentibus, quorum nihil refert, ubi litium cardo vertatur, dum sint\nquae vel extra causam ex personis aut communi tractatu locorum\noccasionem clamandi largiantur, aliquos et ambitio pervertit, qui partim\ntanquam occupati semperque aliud habentes, quod ante agendum sit, pridie\nad se venire litigatorem aut eodem matutino iubent, nonnunquam etiam\ninter ipsa subsellia didicisse se gloriantur;\npartim iactantia ingenii, ut res cito accepisse\nvideantur, tenere se et intelligere prius paene quam audiant mentiti,\ncum multa et diserte summisque clamoribus, quae neque ad iudicem neque\nad litigatorem pertineant, decantaverunt, bene sudantes beneque comitati\nper forum reducuntur.\nne illas quidem tulerim delicias eorum, qui doceri amicos suos\niubent, quanquam minus mali est, si illi saltem recte discant recteque\ndoceant. sed quis discet tam bene quam patronus?\nquomodo autem sequester ille et media litium manus et\nquidam interpres impendet aequo animo laborem in alienas actiones, cum\ndicturis tanti suae non sint?\npessimae vero consuetudinis libellis esse contentum, quos\ncomponit aut litigator qui confugit ad patronum, quia liti ipse non\nsufficit, aut aliquis ex eo genere advocatorum, qui se non posse agere\nconfitentur, deinde faciunt id quod est in agendo difficillimum.\nnam qui iudicare, quid dicendum, quid dissimulandum, quid\ndeclinandum, mutandum, fingendum etiam sit, potest, cur non sit orator,\nquando, quod difficilius est, oratorem facit?\nhi porro non tantum nocerent, si omnia scriberent uti gesta\nsunt. nunc consilium et colores adiiciunt et aliqua peiora\nveris, quae plerique cum acceperunt, mutare nefas habent et velut\nthemata in scholis posita custodiunt. deinde deprehenduntur\net causam, quam discere ex suis litigatoribus noluerunt, ex adversariis\ndiscunt.\nliberum igitur demus ante omnia iis, quorum negotium erit,\ntempus ac locum, exhortemurque ultro, ut omnia quamlibet verbose et unde\nvolent repetita ex tempore exponant. non enim tam obest\naudire supervacua quam ignorare necessaria.\nfrequenter autem et vulnus et remedium in iis orator inveniet,\nquae litigatori in neutram partem habere momentum videbantur.\nnec tanta sit acturo memoriae fiducia, ut subscribere\naudita pigeat. nec semel audisse sit satis; cogendus eadem\niterum ac saepius dicere litigator, non solum quia effugere aliqua prima\nexpositione potuerunt, praesertim hominem (quod saepe evenit) imperitum,\nsed etiam ut sciamus an eadem dicat.\nplurimi enim mentiuntur et, tanquam non doceant causam, sed\nagant, non ut cum patrono sed ut cum iudice loquuntur.\nquapropter nunquam satis credendum est, sed agitandus\nomnibus modis et turbandus et evocandus.\nnam ut medicis non apparentia modo vitia curanda sunt sed\netiam invenienda quae latent, saepe ipsis ea, qui sanandi sunt,\nocculentibus, ita advocatus plura quam ostenduntur aspiciat.\nnam cum satis in audiendo patientiae impenderit, in aliam\nrursus ei personam transeundum est, agendusque adversarius, proponendum\nquidquid omnino excogitari contra potest, quidquid recipit in eiusmodi\ndisceptatione natura. interrogandus quam infestissime ac\npremendus.\nnam dum omnia quaerimus, aliquando ad verum, ubi minime\nexspectavimus, pervenimus. in summa optimus est in discendo\npatronus incredulus. promittit enim litigator omnia, testem\npopulum, paratissimas consignationes, ipsum denique adversarium quaedam\nnon negaturum.\nideoque opus est intueri omne litis instrumentum; quod videre\nnon est satis, perlegendum erit. nam frequentissime aut non\nsunt omnino, quae promittebantur, aut minus continent aut cum alio\naliquo nocituro permixta sunt aut nimia sunt et fidem hoc ipso detractura quod non habent modum.\ndenique linum ruptum aut turbatam ceram\naut sine agnitore signa frequenter invenies; quae, nisi domi excusseris,\nin foro inopinata decipient, plusque nocebunt destituta quam non\npromissa nocuissent. multa etiam, quae litigator nihil ad\ncausam pertinere crediderit, patronus eruet, modo per omnes, quos\ntradidimus, argumentorum locos eat.\nquos ut circumspectare in agendo et attentare singulos minime\nconvenit, propter quas diximus causas, ita in discendo rimari\nnecessarium est, quae personae, quae tempora et loca, instituta,\ninstrumenta, cetera, ex quibus non tantum illud, quod est artificiale\nprobationis genus, colligi possit, sed qui metuendi testes, quomodo sint\nrefellendi. nam plurimum refert, invidia reus an odio an\ncontemptu laboret, quorum fere pars prima superiores, proxima pares,\ntertia humiliores premit.\nsic causam perscrutatus, propositis ante oculos omnibus quae\nprosint noceantve, tertiam deinceps personam induat iudicis, fingatque\napud se agi causam, et, quod ipsum movisset de\neadem re pronuntiaturum, id potentissimum, apud quemcunque agetur,\nexistimet. sic eum raro fallet eventus, aut culpa iudicis\nerit.\nquae sint in agendo servanda, toto fere opere exsecuti sumus;\npauca tamen propria huius loci, quae non tam dicendi arte quam officiis\nagentis continentur, attingam. ante omnia ne,\nquod plerisque accidit, ab utilitate eum causae praesentis cupido laudis\nabducat.\nnam ut gerentibus bella non semper exercitus per plana et\namoena ducendus est, sed adeundi plerumque asperi colles, expugnandae\ncivitates quamlibet praecisis impositae rupibus aut operum mole\ndifficiles, ita oratio gaudebit quidem occasione laetius decurrendi et\naequo congressa campo totas vires populariter explicabit;\nat si iuris anfractus aut eruendae veritatis latebras adire cogetur, non\nobequitabit nec illis vibrantibus concitatisque sententiis velut\nmissilibus utetur, sed operibus et cuniculis et insidiis et occultis\nartibus rem geret.\nquae omnia non dum fiunt laudantur, sed cum facta sunt; unde\netiam cupidissimis opinionis plus fructus venit.\nnam cum illa dicendi vitiosa iactatio inter plausores\nsuos detonuit, resurgit verae virtutis fortior fama, nec iudices a quo\nsint moti, dissimulant, et doctis creditur, nec est orationis vera laus\nnisi cum finita est.\nveteribus quidem etiam dissimulare eloquentiam fuit moris,\nidque M. Antonius praecipit, quo plus dicentibus fidei minusque\nsuspectae advocatorum insidiae forent. sed illa dissimulari,\nquae tum erat, potuit; nondum enim tantum dicendi lumen accesserat, ut\netiam per obstantia erumperet. quare artes quidem et consilia\nlateant et quidquid, si deprehenditur, perit. hactenus\neloquentia secretum habet.\nverborum quidem delectus, gravitas sententiarum, figurarum\nelegantia aut non sunt aut apparent. sed vel propter hoc\nipsum ostendenda non sunt quod apparent; aut si unum sit ex duobus\neligendum, causa potius laudetur quam patronus. finem tamen\nhunc praestabit orator, ut videatur optimam causam optime egisse.\nillud certum erit neminem peius\nagere quam qui displicente causa placet; necesse est enim extra causam\nsit quod placet.\nnec illo fastidio laborabit orator non agendi causas minores,\ntanquam infra eum sint aut detractura sit opinioni minus liberalis\nmateria. nam et suscipiendi ratio iustissima est officium, et\noptandum etiam ut amici quam minimas lites habeant; et abunde dixit\nbene, quisquis rei satisfecit.\nat quidam, etiamsi forte susceperunt negotia paulo ad dicendum\ntenuiora, extrinsecus adductis ea rebus circumlinunt ac, si defecerint\nalia, conviciis implent vacua causarum, si contingit, veris, si minus,\nfictis, modo sit materia ingenii mereaturque clamorem dum dicitur.\nquod ego adeo longe puto ab oratore perfecto, ut eum ne\nvera quidem obiecturum, nisi id causa exigit, credam.\nea est enim prorsus canina, ut ait Appius, eloquentia,\ncognituram male dicendi subire; quod facientibus etiam male audiendi\npraesumenda patientia est. nam et in ipsos fit impetus\nfrequenter, qui egerunt, et certe petulantiam\npatron litigator luit. sed haec minora sunt ipso illo vitio\nanimi, quod maledicus a malefico non distat nisi occasione.\nturpis voluptas et inhumana et nulli audientium bona gratia a\nlitigatoribus quidem frequenter exigitur, qui ultionem malunt quam\ndefensionem. sed neque alia multa ad arbitrium eorum facienda\nsunt. hoc quidem quis hominum liberi modo sanguinis sustineat\npetulans esse ad alterius arbitrium?\natqui etiam in advocatos partis adversae libenter nonnulli\ninvehuntur; quod, nisi si forte meruerunt, et inhumanum est respectu\ncommunium officiorum, et cum ipsi qui dicit inutile (nam idem iuris\nresponsuris datur), tum causae contrarium, cui plane adversarii fiunt et inimici, et\nquantulumcunque eis uirium est, contumelia augetur.\nsuper omnia perit illa, quae plurimum oratori et auctoritatis\net fidei adfert, modestia, si a viro bono in rabulam latratoremque\nconvertitur, compositus non ad animum iudicis sed ad stomachum\nlitigatoris.\nfrequenter etiam species libertatis deducere ad temeritatem\nsolet non causis modo, sed ipsis quoque, qui dixerunt, periculosam. Nec immerito Pericles solebat optare, ne quod sibi\nverbum in mentem veniret, quo populus offenderetur. sed quod\nille de populo, id ego de omnibus sentio, qui tantundem possunt nocere.\nnam quae fortia dum dicuntur videbantur, stulta cum\nlaeserunt vocantur.\nnunc , quia varium fere propositum agentium fuit, et quorundam\ncura tarditatis, quorundam facilitas temeritatis crimine laboravit, quem\ncredam fore in hoc oratoris modum, tradere non alienum videtur.\nadferet ad dicendum curae semper quantum plurimum poterit.\nneque enim hoc solum negligentis, sed mali et in suscepta\ncausa perfidi ac proditoris est, peius agere quam possit.\nideoque ne suscipiendae quidem sunt causae plures quam\nquibus suffecturum se sciat.\ndicet scripta quam res patietur plurima et, ut Demosthenes\nait, si continget, et sculpta. sed hoc aut primae actiones\naut quae in publicis iudiciis post interiectos dies dantur permiserint;\nat cum protinus respondendum est, omnia parari non possunt, adeo ut\npaulo minus promptis etiam noceat scripsisse, si alia ex diverso, quam\nopinati fuerint, occurrerint.\ninviti enim recedunt a praeparatis et tota actione respiciunt\nrequiruntque, num aliquid ex illis intervelli atque ex tempore dicendis\ninseri possit; quod si fiat, non cohaeret nec commissuris modo, ut in\nopere male iuncto, hiantibus sed ipsa coloris inaequalitate detegitur.\nita nec liber est impetus nec cura contexta, et utrumque\nalteri obstat; illa enim quae scripta sunt reticent animum, non\nsequuntur. itaque in his actionibus omni, ut agricolae\ndicunt, pede standum est.\nnam cum in propositione ac refutatione causa consistat, quae\nnostrae partis sunt scripta esse possunt, quae etiam responsurum\nadversarium certum est (est enim aliquando certum) pari cura\nrefelluntur. ad alia unum paratum adferre possumus, ut causam\nbene noverimus, alterum ibi sumere, ut dicentem adversarium diligenter\naudiamus.\nlicet tamen praecogitare plura et animum ad omnes casus\ncomponere, idque est tutius stilo, quo facilius et omittitur cogitatio et transfertur. sed sive in\nrespondendo fuerit subito dicendum, sive quae alia ita exegerit ratio,\nnon oppressum se ac deprehensum credet orator, cui disciplina et studium\net exercitatio dederit vires etiam facilitatis;\nquem armatum semper ac velut in procinctu stantem non magis unquam in\ncausis oratio quam in rebus cotidianis ac domesticis sermo deficiet, nec\nse unquam propter hoc oneri subtrahet, modo sit causae discendae tempus;\nnam cetera semper sciet.\nsuperest ut dicam de genere orationis. hic erat\npropositus a nobis in division prima locus tertius; nam ita promiseram\nme de arte, de artifice, de opere dicturum. cum sit autem\nrhetorices atque oratoris opus oratio pluresque eius formae, sicut\nostendam, in omnibus his et ars est et artifex. plurimum\ntamen invicem differunt; nec solum specie, ut signum signo et tabula\ntabulae et actio actioni, sed genere ipso, ut Graecis Tuscanicae\nstatuae, ut Asianus eloquens Attico.\nsuos autem haec operum genera, quae dico, ut auctores, sic\netiam amatores habent; atque ideo nondum est perfectus orator ac nescio\nan ars ulla, non solum quia aliud in alio magis eminet, sed quod non una\nomnibus forma placuit, partim condicione vel\ntemporum vel locorum, partim iudicio cuiusque atque proposito.\nprimi , quorum quidem opera non vetustatis modo gratia visenda\nsunt, clari pictores fuisse dicuntur Polygnotus atque Aglaophon, quorum\nsimplex color tam sui studiosos adhuc habet, ut illa prope rudia ac\nvelut futurae mox artis primordia maximis, qui post eos exstiterunt,\nauctoribus praeferant, proprio quodam intelligendi, ut mea opinio est,\nambitu.\npost Zeuxis atque Parrhasius non multum aetate distantes,\ncirca Peloponnesia ambo tempora (Nam cum Parrhasio sermo Socratis apud\nXenophontem invenitur) plurimum arti addiderunt. quorum prior\nluminum umbrarumque inuenisse rationem, secundus examinasse subtilius\nlineas traditur.\nnam Zeuxis plus membris corporis dedit, id amplius atque\naugustius ratus atque, ut existimant, Homerum secutus, cui validissima\nquaeque forma etiam in feminis placet. ille vero ita\ncircumscripsit omnia, ut eum legum latorem vocent, quia deorum atque\nheroum effigies, quales ab eo sunt traditae, ceteri, tanquam ita necesse\nsit, sequuntur.\nfloruit autem circa Philippum et usque ad successores\nAlexandri pictura praecipue, sed diversis\nvirtutibus. nam cura Protogenes, ratione Pamphilus ac\nMelanthius, facilitate Antiphilus, concipiendis visionibus, quas\nφαντασίας vocant, Theon Samius,\ningenio et gratia, quam in se ipse maxime iactat, Apelles est\npraestantissimus. Euphranorem admirandum facit, quod et\nceteris optimis studiis inter praecipuos et pingendi fingendique idem\nmirus artifex fuit.\nsimilis in statuariis differentia Nam duriora et Tuscanicis proxima Callon atque\nHegesias, iam minus rigida Calamis, molliora adhuc supra dictis Myron\nfecit. diligentia ac decor in Polyclito supra ceteros, cui\nquamquam a plerisque tribuitur palma, tamen, ne nihil detrahatur, deesse\npondus putant.\nnam ut humane formae decorem addiderit supra verum, ita non\nexplevisse deorum auctoritatem videtur. quin aetatem quoque\ngraviorem dicitur refugisse nihil ausus ultra leves genas. at\nquae Polyclito defuerunt, Phidiae atque Alcameni dantur.\nPhidias tamen diis quam hominibus efficiendis\nmelior artifex creditur in ebore vero longe citra aemulum, vel si nihil nisi Minervam Athenis aut Olympium in Elide\nIovem fecisset, cuius pulchritudo adiecisse aliquid etiam receptae\nreligioni videtur; adeo maiestas operis deum aequavit. ad\nveritatem Lysippum ac Praxitelen accessisse optime adfirmant.\nnam Demetrius tanquam nimius in ea reprehenditur et fuit\nsimilitudinis quam pulchritudinis amantior.\nin oratione vero si species intueri velis, totidem paene\nreperias ingeniorum quot corporum formas. sed fuere quaedam\ngenera dicendi condicione temporum horridiora, alioqui magnam iam\ningenii vim prae se ferentia. hinc sint Laelii, Africani,\nCatones etiam Gracchique, quos tu licet Polygnotos vel Callonas\nappelles. mediam illam formam teneant L. Crassus, Q.\nHortensius.\ntum deinde efflorescat non multum inter se distantium tempore\noratorum ingens proventus. hic vim Caesaris, indolem\nCaelii, subtilitatem Calidii, diligentiam Pollionis, dignitatem\nMessalae, sanctitatem Calvi, gravitatem Bruti, acumen Sulpicii,\nacerbitatem Cassii reperiemus; in iis etiam, quos ipsi vidimus, copiam\nSenecae, vires Africani, maturitatem Afri, iucunditatem Crispi, sonum\nTrachali, elegantiam Secundi.\nat M. Tullium non illum habemus\nEuphranorem circa plures artium species praestantem, sed in omnibus,\nquae in quoque laudantur, eminentissimum. quem tamen et\nsuorum homines temporum incessere audebant ut tumidiorem et Asianum et\nredundantem et in repetitionibus nimium et in salibus aliquando frigidum\net in compositione fractum, exultantem ac paene, quod procul absit, viro\nmolliorem;\npostea vero quam triumvirali proscriptione consumptus est, passim qui\noderant, qui invidebant qui aemulabantur, adulatores etiam praesentis\npotentiae non responsurum inuaserunt. ille tamen, qui ieiunus\na quibusdam et aridus habetur, non aliter ab ipsis inimicis male audire\nquam nimiis floribus et ingenii affluentia potuit. falsum\nutrumque, sed tamen ilia mentiendi propior occasio.\npraecipue vero presserunt eum, qui videri Atticorum imitatores\nconcupierant. haec manus quasi quibusdam sacris initiata ut\nalienigenam et parum superstitiosum devinctumque illis legibus\ninsequebatur; unde nunc quoque aridi et exsuci et exangues.\nhi sunt enim, qui suae imbecillitati sanitatis appellationem,\nquae est maxime contraria, obtendant; qui, quia clariorem vim\neloquentiae velut solem ferre non possunt, umbra magni nominis\ndelitescunt. quibus quia multa et pluribus locis Cicero ipse respondit, tutior mihi de hoc\ndisserendi brevitas erit.\net antiqua quidem illa divisio inter Atticos atque Asianos\nfuit, cum hi pressi et integri, contra inflati illi et inanes\nhaberentur, in his nihil superflueret, illis iudicium maxime ac modus\ndeesset. quod quidam, quorum et Santra est, hoc putant\naccidisse, quod, paulatim sermone Graeco in proximas Asiae civitates\ninfluente, nondum satis periti loquendi facundiam concupierint, ideoque\nea, quae proprie signari poterant, circuitu coeperint enuntiare ac\ndeinde in eo perseverarint.\nmihi autem orationis differentiam fecisse et dicentium et\naudientium naturae videntur, quod Attici limati quidam et emuncti nihil\ninane aut redundans ferebant, Asiana gens tumidior alioqui atque\niactantior vaniore etiam dicendi gloria inflate est.\ntertium mox, qui haec dividebant, adiecerunt genus Rhodium,\nquod velut medium esse atque ex utroque mixtum volunt; neque enim Attice\npressi neque Asiane sunt abundantes, ut aliquid habere videantur gentis,\naliquid auctoris.\nAeschines enim, qui hunc exilio delegerat locum, intulit eo studia Athenarum, quae, velut sata quaedam caelo\nterraque degenerant, saporem illum Atticum peregrino miscuerunt.\nlenti ergo quidam ac remissi, non sine pondere tamen\nneque fontibus puris neque torrentibus turbidis, sed lenibus stagnis\nsimiles habentur.\nnemo igitur dubitaverit, longe esse optimum genus Atticorum.\nin quo ut est aliquid inter ipsos commune, id est\nindicium acre tersumque, ita ingeniorum plurimae formae.\nquapropter milii falli multum videntur, qui solos esse Atticos\ncredunt tenues et lucidos et significantes sed quadam eloquentiae\nfrugalitate contentos ac semper manum intra pallium continentes.\nnam quis erit hic Atticus? sit Lysias; hunc\nenim amplectuntur amatores istius nominis modum. non igitur\niam usque ad Coccum et Andocidem remittemur. interrogare\ntamen velim, an Isocrates Attice dixerit.\nnihil enim tam est Lysiae diversum. negabunt . At\neius schola principes oratorum dedit. quaeratur similius\naliquid. Hyperides Atticus? certe , at plus\nindulsit voluptati. transeo plurimos, Lycurgum, Aristogitona\net his priores Isaeum, Antiphonta; quos ut homines\ninter se genere similes, differentes dixeris specie. quid\nille, cuius modo fecimus mentionem, Aeschines?\nnonne his latior et audentior et excelsior? quid denique\nDemosthenes? non cunctos illos tenues et circumspectos vi, sublimitate,\nimpetu, cultu, conpositione superavit? non insurgit locis? non figuris\ngaudet? non translationibus nitet? non oratione ficta dat tacentibus\nvocem?\nnon illud iusiurandum per caesos in Marathone ac\nSalamine propugnatores rei publicae satis manifesto docet praeceptorem\neius Platonem fuisse? quem ipsum num Asianum appellabimus plerumque\ninstinctis divino spiritu vatibus comparandum? quid Periclea?\nsimilemne credemus Lysiacae gracilitati, quem fulminibus et caelesti\nfragori comparant comici, dum illi conviciantur? quid est\nigitur,\ncur in iis demum, qui tenui venula per calculos fluunt, Atticum saporem\nputent, ibi demum thymum redolere dicant? quos ego existimo,\nsi quod in iis finibus uberius invenerint solum fertilioremve segetem,\nnegaturos Atticam esse, quod plus, quam acceperit, seminis reddat, quia\nhanc eius terrae fidem Menander eludit.\nita nunc, si quis ad eas Demosthenis virtutes, quas ille\nsummus orator habuit, tamen quae defuisse ei sive\nipsius natura seu lege civitatis videntur, adiecerit, ut adfectus\nconcitatius moveat, audiam dicentem, non\nfecit hoc Demosthenes? et si quid numeris exierit aptius\n(fortasse non possit, sed tamen si quid exierit) non erit Atticum?\nmelius de hoc nomine sentiant credantque Attice dicere\nesse optime dicere.\natque in hac tamen opinione perseverantes Graecos magis\ntulerim. Latina mihi facundia, ut inventione, dispositione,\nconsilio, ceteris huius generis artibus similis Graecae ac prorsus\ndiscipula eius videtur, ita circa rationem eloquendi vix habere\nimitationis locum. namque est ipsis statim sonis durior,\nquando et iucundissimas ex Graecis litteras non habemus, vocalem\nalteram, alteram consonantem, quibus nullae apud eos dulcius spirant;\nquas mutuari solemus, quotiens illorum nominibus utimur.\nquod cum contingit, nescio quomodo hilarior protinus renidet\noratio, ut in Zephyris et zopyris .\nquae si nostris litteris\nscribantur, surdum quiddam et barbarum efficient, et velut in locum\nearum succedunt tristes et horridae, quibus Graecia caret.\nnam et illa, quae est sexta nostrarum, paene non humana voce vel omnino non voce potius inter discrimina\ndentium efflanda est; quae, etiam cum vocalem proxima accipit, quassa\nquodammodo, utique quotiens aliquam consonantium frangit, it in hoc ipso\nfrangit, multo fit horridior.\nAeolicae quoque litterae, qua servum\nceruumque dicimus, etiamsi forma a nobis repudiata est, vis\ntamen nos ipsa persequitur.\nduras et illa syllabus facit, quae ad coniungendas demum\nsubiectas sibi uocalis est utilis, alias supervacua, ut equos hac et aequum scribimus;\ncum etiam ipsae hae vocales duae efficiant sonum, qualis apud\nGraecos nullus est, ideoque scribi illorum litteris non potest.\n\nquid ? quod\npleraque nos illa quasi mugiente M littera cludimus in quam nullum Graece\nverbum cadit: at illi ny iucundam et in fine\npraecipue quasi tinnientem illius loco ponunt, quae est apud nos\nrarissima in clausulis.\nquid ? quod syllabae nostrae in B\nlitteram et D innituntur adeo aspere, ut plerique non\nantiquissimorum quidem, sed tamen veterum mollire temptaverint\nnon solum aversa pro abversis dicendo, sed et in praepositione B litterae absonam et ipsam S subiciendo.\nsed accentus quoque, cum rigore quodam, tum similitudine ipsa,\nminus suaves habemus, quia ultima syllaba nec\nacuta unquam excitatur nec flexa circumducitur, sed in gravem vel duas\ngraves cadit semper. itaque tanto est sermo Graecus Latino\niucundior, ut nostri poetae, quotiens dulce carmen esse voluerint,\nillorum id nominibus exornent.\nhis ilia potentiora, quod res plurimae carent appellationibus,\nut eas necesse sit transferre aut circumire; etiam in iis, quae\ndenominata sunt, summa paupertas in eadem nos frequentissime revolvit;\nat illis non verborum modo, sed linguarum etiam inter se differentium\ncopia est.\nquare qui a Latinis exiget illam gratiam sermonis Attici, det\nmihi in eloquendo eandem iucunditatem et parem copiam. quod\nsi negatum est, sententias aptabimus iis vocibus quas habemus, nec rerum\nnimiam tenuitatem, ut non dicam pinguioribus, fortioribus certe verbis\nmiscebimus, ne virtus utraque pereat ipsa confusione.\nnam quo minus adiuvat sermo, rerum inventione pugnandum est.\nsensus sublimes variique eruantur. permovendi\nomnes adfectus erunt, oratio translationum nitore illuminanda.\nnon possumus esse tam graciles: simus fortiores.\nsubtilitate vincimur: valeamus pondere.\nproprietas penes illos est certior: copia vincamus.\ningenia Graecorum etiam minora suos portus habent: nos\nplerumque maioribus velis mouemur, validior spiritus nostros sinus\ntendat; non tamen alto semper feremur, nam et litora interim sequenda\nsunt. illis facilis per quaelibet vada accessus; ego aliquid,\nnon multo tamen, altius, in quo mea cumba non sidat, inveniam.\nneque enim, si tenuiora haec ac pressiora Graeci melius, in\neoque vincimur solo et ideo in comoediis non contendimus, prorsus tamen\nomittenda pars haec orationis, sed exigenda ut optime possumus; possumus\nautem rerum et modo et iudicio esse similes, verborum gratia, quam in\nipsis non habemus, extrinsecus condienda est.\nan non in privatis et acutus et indistinctus et non super\nmodum elatus M. Tullius? non in M. Calidio insignis haec virtus? non\nScipio, Laelius, Cato in eloquendo uelut Attici Romanorum fuerunt?\ncui porro non satis est, quo nihil esse melius potest?\nadhuc quidam nullam esse naturalem putant eloquentiam, nisi\nquae sit cotidiano sermoni simillima, quo cum amicis, coniugibus,\nliberis, servis loquamur, contento promere animi voluntatem nihilque\narcessiti et elaborati requirente; quidquid huc sit\nadiectum, id esse adfectationis et ambitiosae in loquendo iactantiae,\nremotum a veritate fictumque ipsorum gratia verborum, quibus solum\nnatura sit officium attributum, servire sensibus:\nsicut athletarum corpora, etiamsi validiora fiant exercitatione et lege\nquadam ciborum, non tamen esse naturalia atque ab illa specie, quae sit\nconcessa hominibus, abhorrere. quid enim, inquiunt, attinet\ncircuitu res ostendere et translationibus, id est aut pluribus aut\nalienis verbis, cum sua cuique sint adsignata nomina?\ndenique antiquissimum quemque maxime secundum naturam dixisse\ncontendunt: mox poetis similiores exstitisse, etiamsi parcius, simili\ntamen ratione, falsa et impropria virtutes ducentes. qua in\ndisputatione nonnihil veri est, ideoque non tam procul, quam fit a\nquibusdam, recedendum a propriis atque communibus.\nsi quis tamen, ut in loco dixi compositionis, ad necessaria,\nquibus nihil minus est, aliquid melius adiecerit, non erit hac calumnia\nreprehendendus. nam mihi aliam quandam videtur habere naturam\nsermo vulgaris, aliam viri eloquentis oratio; cui si res modo indicare\nsatis esset, nihil ultra verborum proprietatem\nelaboraret; sed cum debeat delectare, movere, in plurimas animum\naudientis species impellere, utetur his quoque adiutoriis, quae sunt ab\neadem nobis concessa natura.\nnam et lacertos exercitatione constringere et augere vires et\ncolorem trahere naturale est. ideoque in omnibus gentibus\nalius alio facundior habetur et eloquendo dulcis magis (quod si non\neveniret, omnes pares essent); at idem homines aliter de re alia loquuntur et servant personarum\ndiscrimina. ita , quo quisque plus efficit dicendo, hoc magis\nsecundum naturam eloquentiae dicit.\nquapropter ne illis quidem nimium repugno, qui dandum putant\nnonnihil etiam temporibus atque auribus nitidius aliquid atque adfectius\npostulantibus. itaque non solum ad priores Catone\nGracchisque, sed ne ad hos quidem ipsos oratorem adligandum puto.\natque id fecisse M. Tullium video, ut cum plurimum utilitati, tum partem quandam delectationi\ndaret; cum et suam se rem agere diceret, ageret autem maxime\nlitigatoris.\nnam hoc ipso proderat, quod placet. ad cuius\nvoluptates nihil equidem quod addi possit invenio,\nnisi ut sensus nos quidem dicamus plures. neque enim non\nfieri potest salva tractatione\ncausae et dicendi auctoritate, si non crebra hac lumina et continua\nfuerint et invicem offecerint. sed me hactenus cedentem nemo\ninsequatur ultra.\ndo tempori, ne hirta toga sit, non ut serica; ne intonsum\ncaput, non ut in gradus atque anulos comptum, cum eo quod, si non ad\nluxuriam ac libidinem referas, eadem speciosiora quoque sint, quae\nhonestiora.\nceterum hoc, quod vulgo sententias vocamus, quod veteribus praecipueque Graecis in usu non fuit\n(apud Ciceronem enim invenio), dum rem contineant et copia non redundent\net ad victoriam spectent, quis utile neget? feriunt animum et\nuno ictu frequenter impellunt et ipsa brevitate magis haerent et\ndelectatione persuadent.\nat sunt qui haec excitatiora lumina, etiamsi dicere\npermittant, a componendis tamen orationibus excludenda arbitrentur.\nquocirca mihi ne Hic quidem locus intactus est\nomittendus; nam plurimi\neruditorum\naliam esse dicendi rationem, aliam scribendi putaverunt; ideoque in\nagendo clarissimos quosdam nihil posteritati mansurisque mox litteris\nreliquisse, ut Periclem, ut Demaden; rursus alios ad componendum optimos\nactionibus idoneos non fuisse, ut Isocraten;\npraeterea in agendo plus impetus plerumque et petitas vel paulo\nlicentius voluptates, commovendos enim esse ducendosque animos\nimperitorum; at quod libris dedicatum in exemplum edatur, id tersum ac limatum et ad legem ac regulam\nconpositum esse oportere, quia veniat in manus doctorum et iudices artis\nhabeat artifices.\nquin illi subtiles (ut sibimet ac multis persuaserunt)\nmagistri παράδειγμα dicendo, ἐνθύμημα scribendo esse aptius tradiderunt.\nmihi unum atque idem videtur bene dicere ac bene\nscribere, neque aliud esse oratio scripta quam monumentum actionis\nhabitae. itaque nullas non, ut opinor, debet habere virtutes,\nvirtutes dico, non vitia. nam\nimperitis placere aliquando quae vitiosa sint, scio.\nquo different igitur? quodsi mihi des consilium\niudicum sapientium, perquam multa recidam ex orationibus non Ciceronis\nmodo, sed etiam eius, qui est strictior multo, Demosthenis.\nneque enim adfectus omnino movendi\nerunt, nec aures delectatione mulcendae, cum etiam prooemia supervacua\nesse apud tales Aristoteles existimet; non enim trahentur his illi\nsapientes; proprie et significanter rem indicare, probationes colligere\nsatis est.\ncum vero iudex detur aut populus aut ex populo, laturique sint\nsententiam indocti saepius atque interim rustici, omnia quae ad\nobtinendum, quod intendimus, prodesse credemus adhibenda sunt; eaque et\ncum dicimus promenda et cum scribimus ostendenda sunt, si modo ideo\nscribimus, ut doceamus quomodo dici oporteat.\nan Demosthenes male sic egisset, ut scripsit, aut Cicero?\naut eos praestantissimos oratores alia re quam scriptis cognoscimus?\nmelius egerunt igitur an peius? nam si peius,\nsic potius oportuit dici, ut scripserunt; si melius, sic potius oportuit\nscribi, ut dixerunt.\nquid ergo? semper sic aget orator, ut scribet?\nsi licebit, semper. si vero quando impediant brevitate tempora a iudice data,\nmultum ex eo, quod oportuit dici, recidetur; editio habebit\nomnia. quae tamen secundum naturam iudicantium dicta sunt, non ita posteris tradentur, ne\nvideantur propositi fuisse, non temporis.\nnam id quoque plurimum refert, quomodo audire iudex velit,\natque eius vultus saepe ipse rector est dicentis, ut Cicero praecipit.\nideoque instandum iis quae placere intellexeris,\nresiliendum ab iis quae non recipientur. sermo ipse, qui\nfacillime iudicem doceat, aptandus. nec id mirum sit, cum\netiam testium personis aliqua mutentur.\nprudenter enim, qui cum interrogasset rusticum testem, an\nAmphionem nosset, negante eo, detraxit aspirationem breviavitque\nsecundam eius nominis syllabam, et ille eum sic optime norat.\nhuiusmodi casus efficient, ut aliquando dicatur liter\nquam scribitur, cum dicere, quomodo scribendum est, non licet.\naltera est divisio, quae in tres partes et ipsa discedit, qua\ndiscerni posse etiam recte dicendi genera inter se videntur.\nnamque unum subtile, quod ἰσχνόν vocant, alterum grande atque robustum, quod\nἁδρόν dicunt, constituunt; tertium\nalii, medium ex duobus, alii floridum (namque id ἀνθηρόν appellant) addiderunt.\nquorum tamen ea fere ratio est, ut primum docendi, secundum\nmovendi, tertium illud, utrocumque est nomine, delectandi sire, ut alii\ndicunt, conciliandi praestare videatur officium; in docendo autem\nacumen, in conciliando lenitas, in movendo vis\nexigi videatur. itaque illo subtili praecipue ratio narrandi\nprobandique consistet, sed saepe id etiam detractis\nceteris virtutibus suo genere plenum.\nmedius hic modus et translationibus crebrior et figuris erit\niucundior, egressionibus amoenus, compositione aptus, sententiis dulcis,\nlenior tamen ut amnis lucidus quidem sed uirentibus utrinque ripis inumbratus.\nat ille, qui saxa devolvat et pontem\nindignetur et ripas sibi faciat, multus et torrens iudicem vel\nnitentem contra feret cogetque ire, qua rapiet. hic orator\net defunctos excitabit ut Appium Caecum, apud hunc et patria ipsa\nexclamabit, aliquandoque ut Ciceronem in oratione contra Catilinam in\nsenatu alloquetur.\nhic et amplificationibus extollet orationem, et in\nsuperlationem quoque erigetur. quae\nCharybdis tam vorax? et Oceanus medius\nfidius ipse.\nnota sunt enim iam studiosis haec\nlumina. hic deos ipsos in congressum prope suum sermonemque\ndeducet: vos enim Albani tumuli atque luci;\nvos, inquam, Albanorum obrutae arae,\n\nsacrorum popli Romani sociae et\naequales.\nhic iram, hic misericordiam inspirabit,\nhoc dicente iudex deos appellabit et flebit et per omnes\nadfectus tractatus huc atque illuc sequetur nec doceri desiderabit.\nquare si ex tribus his generibus necessario sit eligendum\nunum, quis dubitet hoc praeferre omnibus et validissimum alioqui et\nmaximis quibusque causis accommodatissimum?\nnam et Homerus brevem quidem cum iucunditate et propriam, id\nenim est non deerrare uerbis, et carentem\nsupervacuis eloquentiam Menelao dedit, quae sunt virtutes generis illius\nprimi, et ex ore Nestoris dixit dulciorem melle\nprofluere sermonem, qua certe delectatione nihil fingi maius\npotest; sed summam expressurus in Ulixe facundiam et\nmagnitudinem illi vocis et vim orationis niuibus hibernis et copia verborum atque\nimpetu parem tribuit.\ncum hoc igitur nemo\nmortalium contendet; hunc ut deum homines\nintuebuntur.\nhanc vim et celeritatem in Pericle\nmiratur Eupolis, hanc fulminibus Aristophanes comparat, haec est vere\ndicendi facultas.\nsed neque his tribus quasi formis inclusa eloquentia est.\nnam ut inter gracile validumque tertium aliquid\nconstitutum est, ita horum inter se intervalla sunt, atque inter haec ipsa mixtum quiddam ex duobus medium est eorum.\nnam et subtili plenius aliquid atque subtilius et vehementi\nremissius atque vehementius invenitur, ut illud lene aut ascendit ad\nfortiora aut ad tenuiora summittitur. ac sic prope\ninnumerabiles species reperiuntur, quae utique aliquo momento inter se\ndifferant: sicut quattuor ventos generaliter a totidem mundi cardinibus\naccepimus flare, cum interim plurimi medii et eorum varia nomina et\nquidam etiam regionum ac fluminum proprii deprehenduntur.\neademque musicis ratio est, qui, cum in cithara quinque\nconstituerunt sonos, plurima deinde varietate complent spatia illa\nnervorum, atque his, quos interposuerunt, inserunt alios, ut pauci illi\ntransitus multos gradus habeant.\nplures igitur etiam eloquentiae faces, sed stultissimum\nquaerere, ad quam se recturus sit orator, cum omnis species, quae modo\nrecta est, habeat usum, atque id ipsum non sit oratoris, quod vulgo\ngenus dicendi vocant. utetur enim, ut res exiget, omnibus,\nnec pro causa modo, sed pro partibus causae.\nnam ut non eodem modo pro reo capitis et in certamine\nhereditatis et de interdictis ac sponsionibus et de\ncerta credita dicet, sententiarum quoque in senatu et contionum et\nprivatorum consiliorum servabit discrimina, multa ex differentia\npersonarum, locorum temporumque mutabit, ita in eadem oratione aliter\nconcitabit, aliter\nconciliabit, non ex iisdem haustibus iram et misericordiam petet, alias\nad docendum alias ad movendum adhibebit artes.\nnon unus color prooemii, narrationis, argumentorum,\negressionis, perorationis servabitur. dicet idem graviter,\nsevere, acriter, vehementer, concitate, copiose, amare, comiter,\nremisse, subtiliter, blande, leniter, dulciter, breviter, urbane, non\nubique similis, sed ubique par sibi.\nsic fiet cum id, propter quod maxime repertus est usus\norationis, ut dicat utiliter et ad efficiendum quod intendit potenter,\ntum laudem quoque nec doctorum modo sed etiam vulgi consequatur.\nfalluntur enim plurimum, qui vitiosum et corruptum dicendi\ngenus, quod aut verborum licentia exultat aut puerilibus sententiolis\nlascivit aut immodico tumore turgescit aut inanibus locis bacchatur aut\ncasuris, si leviter excutiantur, flosculis nitet aut praecipitia pro\nsublimibus habet aut specie libertatis insanit, magis existimant\npopulare atque plausibile. quod quidem placere multis nec\ninfitior nec miror.\nEst enim iucunda auribus ac favorabilis qualiscunque\neloquentia et ducit animos naturali voluptate vox omnis, neque aliunde\nilli per fora atque aggerem circuli; quo minus mirum est, quod nulli non\nagentium parata vulgi corona est.\nubi vero quid exquisitius dictum accidit auribus imperitorum,\nqualecunque id est, quod modo se ipsi posse desperent, habet\nadmirationem, neque immerito; nam ne illud quidem facile est.\nsed evanescunt hac atque emoriuntur comparatione\nmeliorum, ut lana tincta fuco citra purpuras placet; at si contuleris\nTyriae eam lacernae, conspectu melioris obruatur, ut\nOvidius ait.\nsi vero iudicium his corruptis acrius adhibeas ut fucinis\nsulfura, iam illum, quo\nfefellerant, exuant mentitum colorem\net quadam vix enarrabili foeditate pallescant. lucent igitur\nhaec citra solem, ut quaedam exigua animalia igniculi videntur in\ntenebris. denique mala multi probant, nemo improbat bona.\nneque vero omnia ista, de quibus locuti sumus, orator optime\ntantum sed etiam facillime faciet. neque enim vim summam\ndicendi et os\nadmiratione dignum infelix\nusque ad ultimum sollicitudo persequitur, quae oratorem macerat et\ncoquit aegre verba vertentem et perpendendis coagmentandisque eis\nintabescentem.\nnitidus ille et sublimis et locuples circumfluentibus undique\neloquentiae copiis imperat. desinit enim in adversa niti, qui\npervenit in summum. scandenti circa ima labor est; ceterum\nquantum processeris, mollior clivus ac laetius solum.\net si haec quoque iam lenius supina perseverantibus studiis\nevaseris, inde fructus illaborati offerunt sese et omnia sponte\nproveniunt; quae tamen cotidie nisi decerpantur,\narescunt. sed et copia habeat modum, sine quo nihil nec\nlaudabile nec salutare est, et nitor ille cultum virilem et inventio\niudicium.\nsic erunt magna non nimia, sublimia non abrupta, fortia non\ntemeraria, severa non tristia, gravia non tarda, laeta non luxuriosa,\niucunda non dissoluta, grandia non tumida. similis in ceteris\nratio est ac tutissima fere per medium via, quia utriusque ultimum\nvitium est.\nhis dicendi virtutibus usus orator ad iudiciis, consiliis,\ncontionibus, senatu, ad omni denique officio boni civis finem quoque\ndignum et optimo viro et opere sanctissimo faciet, non quia prodesse\nunquam satis sit et illa mente atque illa facultate\npraedito non optandum operis pulcherrimi quam longissimum tempus, sed\nquia decet hoc quoque prospicere, ne quid peius, quam fecerit, faciat.\nneque enim scientia modo constat orator, quae augetur annis,\nsed voce, latere, firmitate; quibus fractis aut imminutis aetate seu\nvaletudine cavendum est, ne quid ad oratore summo desideretur, ne\nintersistat fatigatus, ne quae dicet parum audiri sentiat, ne se quaerat\npriorem.\nvidi ego longe omnium, quos mihi cognoscere contigit, summum\noratorem, Domitium Afrum valde senem, cotidie aliquid ex ea quam\nmeruerat auctoritate perdentem, cum agente illo, quem principem fuisse\nquondam fori non erat dubium, alii, quod indignum videatur, riderent,\nalii erubescerent; quae occasio fuit de\nillo dicendi, malle eum deficere quam\ndesinere.\nneque erant ilia qualiacunque mala sed minora.\nquare antequam ad has aetatis veniat insidias, receptui\ncanet et ad portum integra nave perveniet. neque enim minores\neum, cum id fecerit, studiorum fructus prosequentur. aut ille\nmonumenta rerum posteris aut, ut L. Crassus ad libris Ciceronis\ndestinat, iura quaerentibus reddet aut eloquentiae\ncomponent artem aut pulcherrimis vitae praeceptis dignum os dabit.\nfrequentabunt vero eius domum optimi iuvenes more veterum et\nvere dicendi viam velut ex oraculo petent. hos ille formabit\nquasi eloquentiae parens, et ut vetus gubernator litora et portus et\nquae tempestatum signa, quid secundis flatibus, quid adversis ratio\nposcat, docebit, non humanitatis solum communi ductus officio, sed amore\nquodam operis. nemo enim minui velit id, ad quo maximus fuit.\nquid porro est honestius quam docere quod optime scias?\nsic ad se Caelium deductum a patre Cicero profitetur; sic\nPansam, Hirtium, Dolabellam ad morem praeceptoris exercuit cotidie\ndicens audiensque.\nac nescio an eum tum beatissimum credi oporteat fore, cum iam\nsecretus et consecratus, liber invidia, procul contentionibus famam ad\ntuto collocarit et sentiet vivus eam, quae post fata praestari\nmagis solet, venerationem et, quid apud posteros futurus sit, videbit.\nconscius sum mihi, quantum mediocritate valui, quaeque antea scierim, quaeque operis huiusce\ngratia potuerim inquirere, candide me atque simpliciter ad notitiam\neorum, si qui forte cognoscere voluissent, protulisse. atque\nid viro bono satis est, docuisse quod scierit.\nvereor tamen, ne aut magna nimium videar exigere, qui eundem\nvirum bonum esse et dicendi peritum velim, aut multa, qui tot artibus ad\npueritia discendis morum quoque praecepta et scientiam iris civilis\npraeter ea, quae de eloquentia tradebantur, adiecerim, quique haec operi\nnostro necessaria esse crediderint, velut moram rei perhorrescant et\ndesperent ante experimentum.\nqui primum renuntient sibi, quanta sit humani ingenii vis,\nquam potens efficiendi quae velit, cum maria transire, siderum cursus\nnumerosque cognoscere, mundum ipsum paene dimetiri, minores, sed\ndifficiliores artes potuerint. tum cogitent, quantam rem\npetant, quamque nullus sit hoc proposito praemio labor recusandus.\nquod si mente conceperint, huic quoque parti facilius\naccedent, ut ipsum iter neque impervium neque saltem durum putent.\nnam id, quod prius quodque maius est, ut boni viri simus,\nvoluntate maxime constat; quam qui vera fide\ninduerit, facile eas, quae virtutem docent, artes accipiet.\nneque enim aut tam perplexa aut tam numerosa sunt quae\npraecipiuntur, ut non paucorum admodum annorum\nintentione discantur. longam enim facit operam quod\nrepugnamus; brevis est institution vitae honestae beataeque, si credas.\nnatura enim nos ad mentem optimam genuit, adeoque discere\nmeliora uolentibus promptum est, ut vere intuenti mirum sit illud magis\nmalos esse tam multos.\nnam ut aqua piscibus, ut sicca terrenis, circumfusus nobis\nspiritus volucribus convenit, ita certe facilius esse oportebat secundum\nnaturam quam contra eam vivere. cetera vero, etiamsi aetatem\nnostram non spatio senectutis sed tempore adolescentiae metiamur,\nabunde multos ad discendum annos habent. omnia enim breviora\nreddet ordo et ratio et modus.\nsed culpa est ad praeceptoribus prima, qui libenter detinent\nquos occupaverunt, partim cupiditate diutius exigendi mercedulas, partim\nambitione, quo difficilius videatur esse quod pollicentur, partim etiam inscientia\ntradendi vel negligentia. proxima ad nobis, qui morari ad eo\nquod novimus, quam discere quae nondum scimus,\nmelius putamus.\nnam ut de nostris potissimum studiis dicam, quid attinet tam\nmultis annis quam ad more est plurimorum (ut de his, a quibus magna ad\nhoc pars aetatis absumitur, taceam) declamitare ad schola et tantum\nlaboris ad rebus falsis consumere, cum satis sit modico tempore imaginem\nveri discriminis et dicendi leges comperisse Quod non eo diro,\nquasi sit umquam omittenda dicendi exercitatio, sed quia\nnon ad una sit eius specie consenescendum. res varias cognoscere et praecepta vivendi\nperdiscere et ad foro nos experiri potuimus, dum scholastici sumus.\ndiscendi ratio talis, ut non multos poscat annos.\nquaelibet enim ex iis artibus, quarum habui mentionem, ad\npaucos libros contrahi solet; adeo non est infinito spatio ad\ntraditionem opus. reliqua est exercitatio, quae vires cito facit, cum fecit, tuetur.\nrerum cognitio cotidie crescit, et tamen quam multorum ad eam\nlibrorum necessaria lectio est, quibus aut rerum exempla ab historicis\naut dicendi ab oratoribus petuntur, philosophorum quoque consultorumque\nopiniones, si utilia velimus legere non, quod ne fieri quidem potest, omnia? sed\nbreve nobis tempus nos facimus.\nquantulum enim studiis partimur Alias horas vanus salutandi\nlabor, alias datum tabulis otium, alias spectacula, alias convivia\ntrahunt. adiice tot genera ludendi et insanam corporis curam,\nperegrinatio, rura, calculorum anxiam sollicitudinem, invitamenta\nlibidinum et vinum et flagrantibus omni genere voluptatum animis ne ea quidem tempora idonea, quae supersunt.\nquae si omnia studiis impenderentur, iam nobis longa aetas et\nabunde satis ad discendum spatii viderentur vel diurna tantum computantibus\ntempora ut nihil noctes, quarum bona pars omni somno longior est,\nadiuvarent. nunc computamus annos, non quibus studuimus, sed\nquibus viximus.\nnec vero si geometrae et musici et grammatici\nceterarumque artium professores omnem suam vitam, quamlibet longa\nfuerit, ad singulis artibus consumpserunt, sequitur ut plures quasdam\nvitas ad plura discenda desideremus. neque enim illi\ndidicerunt haec usque ad senectutem, sed ea sola didicisse contenti\nfuerunt ac tot annos non ad percipiendo exhauserunt, sed ad\npraecipiendo.\nceterum , ut de Homero taceam, ad quo nullius non artis aut\nopera perfecta aut certe non dubia vestigia\nreperiuntur, (ut Eleum Hippiam transeam, qui non liberalium modo\ndisciplinarum prae se scientiam tulit, sed vestem et anulum crepidasque,\nquae omni manu sua fecerat, ad usu habuit, atque ita se praeparavit, ne\ncuius alterius opere egeret,) illusisse tot malis, quot summa senectus habet, uniuersae Graeciae\ncredimus Gorgian, qui quaerere auditores de quo quisque vellet iubebat.\nquae tandem ars digna litteris Platoni defuit? quot\nsacculis Aristoteles didicit, ut non solum, quae ad philosophos atque\noratores pertinent, scientia complecteretur, sed animalium satorumque\nnaturas omnes perquireret? illis haec invenienda fuerunt,\nnobis cognoscenda sunt. tot nos praeceptoribus, tot exemplis\ninstruxit antiquitas, ut possit videri nulla sorte nascendi aetas\nfelicior quam nostra, cui docendae priores elaborarunt.\nM. igitur Cato idem summus imperator, idem sapiens, idem orator, idem\nhistoriae conditor, idem iris, idem rerum rusticarum peritissimus fuit\ninter tot operas militiae, tantas domi contentiones, rudi saeculo,\nlitteras Graecas aetate iam declinata; didicit, ut esset hominibus\ndocumento ea quoque percipi posse quae senes concupissent.\nquam multa, paene omnia, tradidit Varro! quod\ninstrumentum dicendi M. Tullio defuit? quid\nplura? cum etiam Cornelius Celsus, mediocri vir ingenio, non solum de\nhis omnibus conscripserit artibus, sed amplius rei militaris et rusticae\net medicinae praecepta reliquerit, dignus vel ipso proposito, ut eum\nscisse omnia illa credamus.\nat perficere tantum opus arduum et nemo perfecit.\nante omnia sufficit ad exhortationem studiorum, capere id\nrerum naturam nec,\nquidquid non est factum, ne fieri quidem posse; tum omnia, quae magna\nsunt atque admirabilia, tempus aliquod quo primum efficerentur habuisse.\nnam et poesis ab Homero et Vergilio tantum fastigium accepit\net eloquentia a Demosthene atque Cicerone. denique quidquid\nest optimum, ante non fuerat. verum etiam si quis summa\ndesperet (quod cur faciat, cui ingenium, valetudo, facultas,\npraeceptores non deerunt?), tamen est, ut Cicero ait, pulchrum ad\nsecundis tertiisque consistere.\nneque enim, si quis Achillis gloriam ad bellicis consequi non\npotest, Aiacis aut Diomedis laudem aspernabitur, nec qui Homeri non\nfuerunt, Tyrtaei. quin\nimmo si hanc cogitationem homines habuissent, ut nemo se meliorem fore\neo qui optimus fuisset, arbitraretur, ii ipsi, qui sunt optimi, non\nfuissent, neque post Lucretium ac Macrum Vergilius\nnec post Crassum et Hortensium Cicero, sed nec illi, qui post eos\nfuerunt.\nverum ut transeundi spes non sit, magna tamen est dignitas\nsubsequendi. an Pollio et Messala, qui iam Cicerone arcem\ntenente eloquentiae agere coeperunt, parum ad vita dignitatis habuerunt,\nparum ad posteros gloriae tradiderunt? alioqui pessime de\nrebus humanis perductae ad summum artes mererentur, si, quod optimum,\nidem ultimum fuisset.\nadde quod magnos modica quoque eloquentia parit fructus ac, si\nquis haec studia utilitate sola metiatur, paene illi perfectae par est.\nneque erat difficile vel veteribus vel novis exemplis\npalam facere, non aliunde maiores opes, honores, amicitias, laudem\npraesentem, futuram hominibus contigisse, nisi indignum litteris esset,\nab opere pulcherrimo, cuius tractatus atque ipsa possessio plenissimam\nstudiis gratiam refert, hanc minorem exigere mercedem, more eorum, qui a\nse non virtutes sed voluptatem, quae fit ex virtutibus, peti dicunt.\nipsam igitur orandi maiestatem, qua nihil dii immortales\nmelius homini dederunt et qua remota muta sunt omnia et luce praesenti\nac memoria posteritatis carent, toto animo petamus nitamurque semper ad\noptima, quod facientes aut evademus ad summum aut certe multos infra nos\nvidebimus.\nhaec erant, Marcelle Victori, quibus praecepta dicendi pro\nvirili parte adiuvari posse per nos videbantur, quorum cognitio\nstudiosis iuvenibus si non magnam utilitatem adferet, at certe, quod\nmagis petimus, bonam voluntatem.\n"};
