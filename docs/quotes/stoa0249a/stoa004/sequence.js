var sequence = {"name":"Salvian, of Marseilles. Ad Ecclesiam Libri IIII","data":"LIBER I. I. Timotheus minimus seruorum dei ecclesiae catholicae\ntoto orbe diffusae: gratia tibi et pax a deo patre nostro et\nChristo Iesu domino nostro cum spiritu sancto. Amen.\n\nInter ceteros graues atque mortiferos exitialis pestilentiae\nmorbos, quos tibi antiquissimus ille ac fetidissimus serpens\ngrauissima letiferae aemulationis inuidia et taeterrimo illo\nuirosi oris spiritu inalat, nescio an ullus te acerbiore animarum\nfidelium peste et taetriore filiorum tuorum labe conficiat,\nquam quod plerique ex tuis parum existimant, si in hac uita\nrebus sibi ad opus sanctum a deo traditis sine fructu misericordiae\natque humanitatis incumbant, nisi auaritiam, id est\nidolatriae seruitutem, etiam in futura post mortem tempora\n\n\n\n\nextendant.\ncircumspieis fortasse et drcumspectas, qui isti ex\ntuis sint, quos appellem. non longa tibi inquisitione opus est\nad inueniendum. omnes, inquam, omnes paene hoc sunt quod\nloquor. abiit quippe illa egregia ac supereminens dudum,\nprimitiuae plebis tuae beatitudo, qua omnes Christum agnoscentes\ncaducas rerum mundialium facultates in sempiternas.\ncaelestium possessionum opes conferebant, multantes se usu.\npraesentium in praeclaram spem futurorum, inmortales diuitias..\npraesenti paupertatis ambitu ementes. quid ?\nquod nunc pro his\nomnibus auaritia cupiditas rapina quaeque eis sociae et quasi\ngermana unitate coniunctaesunt, inuidiae inimicitiae crudelitates,\nluxuriae inpudicitiae perditiones, quia superiora illa istorum.\nusibus militant, succesaerunt. ac sic nescio quomodo pugpante\ncontra temet ipsam tua felicitate, quantum tibi auctum est\npopulorum, tantum paene uitiorum, quantum tibi copia accessit.\ntantum disciplina recessit, et prosperitas uenit quaestuum\ncum magno faenore detrimentorum.\nmultiplicatis enim\nfidei populis fides imminuta est et crescentibus filiis suis mater\naegrotat, factaque es, ecclesia, profectu tuae fecunditatis in- ,\nfirmior atque accessu relabens et quasi uiribus. minus ualida.\ndiffudisti siquidem per omnem mundum religiosi nominis\nmembra religionis uim non habentia ac sic esse coepisti turbis\nopulens fide pauper, quanto ditior multitudine tanto egentior\ndeuotione, latior corpore angustior mente, eademque, ut\nita dixerim, et in te maior et in te minor, nouo paene et\ninaudito genere processus et recessus crescens simul et:de-;\n\n\n\n\n\n\n\n\ncrescens.\nubi enim est illa nunc eximia forma tua et totius\ncorporis pulchritudo? ubi illud de uiuis uirtutibus tuis diuinorum\napicum testimonium dicens: multitudinis autem\ncredentium erat cor et anima una, et nemo quicquam\nex eo quod possidebat suum esse dicebat.\ncuius tu nunc o dolor ac lamentatio! lectionem tantum habes\nuirtutem non habes, cuique tu scientia tantum interes conscientia\nabes.\nmaxima quippe nunc filiorum tuorum portio\nmortiferarum rerum negotiatrix est propolisque et cauponibus\nsimilis terrenis, immo tartareis, perituris simul atque perdentibus\nstudet nundinis. lucro enim pecuniae damnum uitae\nementes, ut adquirant quae non sunt sua, prodigunt quae sunt\nsua, mandantes terrae thesauros luctuosos heredibus breue\ngaudium auctoribus longum maerorem adlaturos, fraudantes\nusu rerum praesentium tam alios quam se ipsos, condentes\nprofundis specibus infernas opes, simul pecuniam suam ac\nspem suam infodientes secundum illud scilicet domini nostri\ndictum, quo ait: ubi fuerit thesaurus tuus, ibi erit\net cor tuum.\ninuident itaque saluti suae animasque proprias,\nquae uocantur ad caelum, terrenis ponderibus in terram\npremunt. mens enim thesaurizantis thesaurum suum sequitur\net quasi in naturam terrestris substantiae demutatur, nec\nsolum nunc sed etiam in futuro atque perpetuo. nam cum,\nut Scriptum est, ante hominem uita pariter ac mors sint et\nad quod uult manum porrigat, necesse est ea unusquisque\nhominum in aeternitate possideat, quae hic quasi manu sua\nipse peruaserit, uoluntatique ac sententiae suae deditus his\nin futuro adhaereat condicione, quibus hic adhaesit affectu.\nIL Sed uidelicet immunes se ab hoc piaculo quidam putant,\nqui fortasse aurum ac facultates suas in terra non habent et\n\n\n\n\n\n\ntamen ubicumque abstrusas habent. nemo se ridiculis opinionibus\nfallat. quicumque augendis opibus terrena cupiditate\nfamulantur aurum terrae semper infodiunt. hoc est enim\nillud, quod saluator in euangelio docet dicens: , nolite thesaurizare\nuobis thesauros in terra. et iterum: thesaurizate\nautem uobis thesauros in caelo. intellegi\niuxta carnalem auditum ista non possunt. numquid enim aut\nomnes mali in terra corporales thesauros suos aut omnes boni\nin caelo locant? non utique.\net ideo effeetus spiritalium\nrerum atque uirtutes uis sacrae locutionis expressit. scilicet\nut, quia cupiditati et auaritiae terrena atque tartarea, misericordiae\nautem ac largitati caelestia ac sempiterna debentur,\nidcirco diuersitas terreni et caelestis thesauri posita est, ut\nqui cupiditati et auaritiae thesaurizarent in inferno se opes\nlocare cognoscerent, qui uero misericordiae et humanitati\ncaelestes thesauros praeparare gauderent. loca itaque thesaurorum\nde meritis thesaurizantium nominauit; ibi enim dicuntur\nesse iam thesauri, ubi sunt thesaurizantes futuri.\nIII. Sed austera forsitan uideatur esse sententia cunctos\naequaliter ad perfectionem uocans et una omnes lege conpellans,\ncum utique non sit uniuersorum una conditio. rectissime\nquidem dici ad ista poterat, quod cum omnes perpetuo uelint\nuiuere, omnes id agere deberent, ut uitam participare possint,\nquia inconsultissimum ac stultissimum est id quosdam agere,\nut quod affectu ac uoto uolunt, id ipsum re atque actu nolle\nuideantur.\nsed tamen uideamus eam maxime Ghristianorum,\nid est filiorum tuorum partem, quae certis rerum inpedimentis\net inexpugnabilibus, ut putat, necessitudinum uinculis a perfectione\nreuocatur. ac primum in hac parte illi, opinor, sunt,\nqui ad quaerendas pecunias et ampliandas latissime opes\n\n\n\n\n\n\n\n\nconpelli se pignorum cura et quasi uiolento filiorum amore causantur.\nquasi uero quicumque patres sunt nequaquam aut\npossint aut debeant omnino esse nisi diuites et amare filios\nsuos sine opum multiplicatione non ualeant, aut uero uirtus\nac medullae affectuum auaritia et cupiditates sint: quia scilicet,\nut illi putant, sient corpus sine medulla, sic amor sine\ncupiditate esse non possit.\nquod si ita est, omnia absque\ndubio pietas mali causa est, neque in ea sensus sunt affectuum\nbonorum sed incentiua uitiorum. et ubi illud sacrum diuinae\nauctoritatis oraculum: pietas ad omnia utilis est? hoc\nenim modo non solum non ad omnia utilis sed paene in\nomnibus insalubris. si enim generatrix cupiditatum est, plus\nin se multo malorum continet quam bonorum secundum illud\nscripturae sacrae:\nradix omnium malorum est cupiditas.\nitaque si radix malorum omnium est cupiditas atque\nhaec pietatis matrice gignitur et quasi uiroso eiusdem lacte\nnutritur, non tam cupiditas reprehendenda, quae ex pietate\nparente nascitur, quam ipsa pietas, ex qua talis filia procreatur.\nquo fit ut, si tam pestilens est pietas ac tam nocens, nec\namare expediat nec amari, quia nec parentes amorem debent\nadpetere sibi noxium nec desiderare filii parentibus offuturum.\nquamuis ille non parentibus tantum sed etiam filiis morbum\nferat, quia et illis grauis est, qui perniciosas pariunt hereditates,\net illis, qui inter inprobissimum quaestum inprobi educantur\nheredes. et hinc est, quod paene omnes parentibus\nsuis filii non magis in patrimonia quam in uitia succedunt\nnec magis facultates paternas sumunt quam prauitates, ac sic\ntranseuntes semper in mores patrum ante eorum incipiunt\nnequitiam quam substantiam possidere. bona enim parentum\n\n\n\n\n\n\nnonnisi mortuis eis possident, uiuentibus autem adhuc et\nualentibus mores: ac sic priusquam in dominio suo habere\nincipiant res paternas, habent in animis ipsos patres, et ante\nquam habeant illa, quae falso dicuntur bona, habent illa,\nquae uere probantur mala.\nIIII: Quid ergo? cum haec ita sint, interdicere forsan parentibus\nfiliorum uideor affectum ? minime. quid enim tam\nferum tam inhumanum tam legi aemulum, quam si non\namandos dicamus filios qui amandos fatemur inimicos?\naut si affectum, quem natura praestat, prohibeamus qui\netiam eum, quem natura prohibet, inpendimus P aut si caritatem\nmenti extorqueamus quam habet, qui etiam illam\nei conamur inserere, quam non habet?\nnon ita est: non solum\nenim amandos dicimus filios sed praecipue ac super omnia\namandos nec quicquam his omnino anteponendum nisi deum\nsolum. nam et hoc est praecipue amare, illum filiis anteponere,\nquem non expediat omnino postponere. quid est ergo\naut quomodo amandos dicimus filios? quo absque dubio nisi\nquo deus ipse constituit? neque enim est ullus melior filiorum\namor, quam quem ille docuit, qui ipsos filios dedit. neque\npossunt pignora melius amari quam si in eo ipso, a quo data\nsunt, amentur. quo modo igitur deus amari filios iussit ?\nnon\ndico ego: dicat sermo ipse diuinus, qui ad patres omnes generaliter\nita loquitur: ut tradant mandata dei filiis suis, ut\nponant in deo spem suam et non obliuiscantur\noperum dei sui et mandata eius exquirant. alibi\nquoque: et uos; inquit, patres, nolite ad iracundiam\nl>rouocare filios uestros, sed educate illos in disciplina\net correptione domini.\nuidetis quas pararf opes\na parentibus filiis deus iubeat, non pecuniarios thesauros nec graues\nmetallo aureo saccos, habentes quidem multum\n\n\n\n\n\n\nponderis sed plus tamen iniquitatis, non superbas ac praeminentes\nexcelsis urbibus domus, non supra humanos uisus elata culmina\nnec inserta nubibus aerio habitatore fastigia, non denique\nfundos interminabiles et notitiam possessoris sui excedentes,\nqui consortes pati indignum aestiment et uicinitatem\niniuriam putent.\nnon ergo haec deus praecipit nec in seruilia\nterrenae procurationis officia curam patriae pietatis extendit.\npauca sunt quae mandat sed salutaria, expedita sed sancta,\npraecepto parca sed fructu grandia, scripto breuia sed beatitudine\nsempiterna. parentes enim, inquit, nolite ad indignationem\nprouocare filios uestros, sed educate\nillos in disciplina et correptione domini: ut ponant\nscilicet, sicut propheta dixit, ut ponant in deo spem\nsuam et non obliuiscantur operum dei sui et mandata\neius exquirant.\nen quales diuitias deus diligit, en\nquas pignoribus recondi exigit opes, en quas parari imperat\nfacultates, fidem scilicet ac timorem dei, modestiam sanctimoniam\ndisciplinam, non terrena non uilia non pereuntia non\ncaduca: praeclara utique. cum enim deus uiuorum sit non\nmortuorum, recte illa parari filiis iussit, per quae in aeternum\nuiuerent non per quae in aeternitate morerentur. nemo enim\ndubitat omnibus ferme malis et infidelibus diuitias mundiales\ncausam mortis magis esse quam uitae secundum illud quod\ndeus dicit: quam difficile hi qui pecunias habent\nintroibunt in regna caelorum. et iterum facilius est,\ninquit, camelum per foramen acus transire quam\ndiuitem intrare in regna caelorum. unde et illud est,\nquod specialiter iubet dicens: nolite thesaurizare uobis\nthesauros in terra, thesaurizate autem uobis thesauros\nin caelo.\nsuperioribus ac sequentibus dictis duo\nthesaurorum genera monstrantur, unum scilicet quo filiis thesaurizent\npatres, aliud quo sibi. filiis quo modo? ut erudiant\n\n\n\n\n\n\nillos officio ac timore diuino: sibi quo modo? ut thesaurizent\nsibi thesauros in caelo. mirifice scilicet, ut, quia pecunia\ncaduca est disciplina inmortalis, et omnes ferme parentes plus\namant filios, quam se ipsos, sibi conferant bona caduca filiis\nsempiterna, ac sic et pietati suae consulant et saluti, cum\nduplici atque inmortali bono et per ea, quae aeterna sunt,\naeternos esse filios suos faciant et ad conquirendam sibi beatitudinem\nea, quae naturaliter caduca sunt, bonis operibus in aeterna\nconuertant. quid ergo aestuas, paterna pietas?\nquid\nad conquirenda. terrena et peritura distenderis? nihil maius :\npraestare filiis potes, quam si hoc bonum per te habeant, quod ,\nnumquam penitus amittant. non necesse est ergo ut filio tuo !\nterrenos thesauros recondas: nulla re eum facies ditiorem ;\nquam si ipsum filium tuum thesaurum dei feceris.\nV. Quamquam haec licet se ita habeant et sint uera ac\nsaluberrima, tamen non ita dicam, quasi filios bonis et facultatibus\npaternis penitus excludam. sed de hoc postea disputabimus.\ninterim quia reos se quidam futuros non putant, si\nsubstantias suas non ad euangelii honorem non ad salutem\nsuam non ad ullum officium dei conferant, sed pro libidine\net infidelitate quibuscumque heredibus passim uel inreligiosis\nuel locupletibus inpia et paganica (uanitate) transcribant,\nuideamus breuiter uel a quo sint datae facultates ipsae uel\nob quid datae, ut cum et auctorem et causam datae rei\nostenderimus, facilius et ad quem referenda et in quem usum\nconferenda sit adprobare possimus.\nomnem substantiam\n\n\n\n\nmundialem diuino cunctis munere dari nullus homo, ut reor, ambigit,,\nqui modo in hominum numerum referri potest. nisi\nforte quis tantae sit sapientiae, ut cum humano, generi mundus\nipse a deo datus sit, ea quae in mundo sunt non a deo\nhominibus -data arbitretur. igitur si omnia omnibus deus tribuit,\nnemini dubium est, quod ea, quae dei dono accepimus,\nad dei cultum referre debemus et in eius opere consumere\nquae eiusdem sumpsimus largitate.\nboc enim est agnoscere\nmunus dei et diuinis beneficiis bene uti, ut datis suis illum\nhonores, a quo data ipsa acceperis: quod quidem etiam humanarum\nrerum exempla edocent. si enim usus rerum aliquarum\ncuipiam homini alterius hominis beneficio ac largitate\ntribuatur isque inmemor illius, a quo fructum rerum indeptus\nest, auertere ab eo ipso proprietatem praestitae rei atque\nalienare conetur, nonne ingratissimus omnium atque infidelissimus\niudicetur, qui oblitus scilicet hominis benefici ae\nliberalissimi. spoliare . illum iure dominii sui uelit. qui eum\nipsum usus possessione ditauerit?\net nos itaque usum tantum\nearum rerum accepimus, quas tenemus; commodatis enim a\ndeo facultatibus utimur et quasi precarii, possessores sumus.\ndenique egredientes e mundo isto, uelimus nolimus, hic cuncta\nrelinquimus. cur ergo cum possessores usufructuarii simus,\nquod nobiscum auferre non possumus auertere a proprietate\ndomini atque alienare temptamus? cur non bona fide datis a\ndeo resculis utimur? tenuimus quoad licuit, tenuimus quoad\npermisit ille qui praestitit.\nquid rectius quid honestius, quam\nut ubi res ab eo discedit, qui usum habuit, reuertatur ad\neum possessio, qui utendam concessit? denique etiam ipsae\nhoc dei uoces per linguas litterarum sacrarum iubent dicentes\n\n\n\n\nad unum quemque nostrum: honora dominum de tua\nsubstantia. et alibi redde, inquit, debitum tuum. quam\npius et indulgens dominus deus noster, inuitans nos ad\nerogandam terrenae substantiae facultatem! honora, inquit,\ndominum de tua substantia. cum totum suum sit quod\nab eo accepimus, nostrum esse dicit ut demus, ideo scilicet\nnostram appellans proprietatem possessionis, ut maior sit merces\noperantis, quia plus fructuum necesse est largitor habeat,\nubi de suo uidetur esse largitio.-.\nVI. Sed tamen ne hoc ipso humana mens insolesceret,\nquod substantiam hanc dominus nostram esse dixisset, adiecit:\nredde debitum tuum: hoc est, ut quem deuotio non inliceret\nad largiendum necessitas cogeret ad exsoluendum, et\nquem ad opus sanctum fides sua ipsa non traheret saltim\nnecessitas coartaret. prius ait: honora dominum de tua\nsubstantia, d-einde redde, inquit, debitum tuum. hoc\nest dicere: si deuotus es, da quasi tuum, si indeuotus, redde\nquasi non tuum. bene itaque posuit et dandi uoluntatem et\nsoluendi necessitatem.\nhoc est utique dicere omni homini: ad\nopus sanctum et hortatione innitaris et exactione constringeris:\nda, si uis, redde, si non uis. apostolus quÏŒque id ipsum\nmonens diuitibus praecipit, ne superbe sapiant neque sperent\nin incerto diuitiarum sed in deo uiuo: qui praestat nobis,\ninquit, omnia ad fruendum in uoluntate operum bonorum.\nuno dicto utrumque docuit, hoc est et qui daret\ndiuitias et cur daret.\ndicens enim sperandum a deo, qui\npraestet omnia, ostendit a deo diuites fieri, addens autem in\nuoluntate operum bonorum* docet id ipsum, quod dixit\na deo tribui, propter bona tantum opera praestari: praestat\n\n\n\n\n\n\nenim, inquit, omnia in uoluntate operum bonorum:\nhoc est, ad hoc facit homines substantia esse locupletes, ut\nbona operatione sint diuites, id est ut commutent diuitias,\nquas acceperunt, et facultates ipsas in bonis operibus conlocantes\ndei opes, quas habent in hoc saeculo temporarias, bene\nutendo faciant sempiternas, ac sic agnoscentes munera dei\nduplici bono gaudeant, cum qui sunt diuites in hoc saeculo\nesse quoque diuites mereantur in caelo.\nVII. Sic ergo hauendae sunt diuitiae sic petendae, sic\ntenendae sic propagandae: alioquin inaestimabile malum est\nbonis a deo datis non bene uti; auaro enim, inquit scriptura\nsacra, nihil est scelestius, et pessimum ac feralissimum\nmorbi genus diuitiae conseruatae in malum domini sui. uerum\nest. quid enim peius aut quid miserius, quam si quis praesentia\nbona in mala futura conuertat, et quae ad hoc a deo\ndata sunt, ut pararetur ex eis uitae beatitudo perpetua, per\nhaec ipsa quaeratur mors ac damnatio sempiterna?\nin quo\net illud considerandum quod, si seruatae diuitiae ad malum\nhominis conseruantur, quanto utique ad maius malum coaceruantur.\nquotus enim quisque nunc diuitum tantae est continentiae,\nqui opes custodire contentus adcumulare iam nolit?\no miseria temporis et ecclesiasticae plebis, ad quid redacta\nest! ubi cum scriptum sit, quod seruare opes genus sit magni\ncriminis, non augere iam genus putatur esse uirtutis.\nergo,\nut supra diximus, quo modo se quidam reos omnino non putant,\nsi nec in morte sibimet per dispensationem substantiae\nconsuluerint, cum etiam ex hoc rei sint, quod usque ad mortem\ncuncta seruauerint? aut quo modo rei non erunt, qui facultates\nsuas ad quoscumque homines infidelissima uanitate\n\n\n\n\n\n\ntransmiserint, cum etiam illi rei futuri sint, qui non se ipsos\nin uita ista aliqua ob honorem dei rerum suarum parte priuauerint\n? ostendente id ipsum etiam per apostolum domino\nnostro atque dicente: age nunc, diuites, plorate\nin miseriis, quae aduenient uobis: diuitiae\nuestrae putrefactae sunt et uestimenta uestra a\ntineis comesta sunt, aurum et argentum uestrum\naeruginauit, et aerugo eorum in testimonium uobis\nerit et manducabit carnes uestras sicut ignis.\nthesaurizatis in nouissimis diebus.\npraeter illam, quae\nin mysterio latens maior est multo ac terribilior diuinorum\nuerborum seueritatem, sufficere ad metum ac tremorem omnibus\nputo illa, quae prompta sunt; ad diuites enim peculiariter\nloquitur. plangere eos praecipit mala futura nuntiat ignem\nperpetuum comminatur. et hoc, quo minae ipsae magis\ntimendae sint, non propter homicidia non propter fornicationes,\nnon ob sacrilegas inpietates aut alia postremo uitia letali\ngladio animas et perenni occisione iugulantia, sed propter\nsolas tantummodo opes propter insanam cupiditatem propter\nauri atque argenti famem, ut ostenderet scilicet sufficere haec\nhomini ad aeternam damnationem, etiamsi reatus alii non\nfuissent. quid dici simplicius quid euidentius potest?\nnon\ndicit diuiti: torquendus es, quia homicida es, torquendus es,\nquia fornicator, sed torquendus tantummodo, quia diues, hoc\nest quia diuitiis male uteris, quia datas tibi ad opus sanctum\ndiuitias non intellegis. non enim ipsae diuitiae per se noxiae,\nsed mentes male utentium criminosae, nec ipsae opes homini\npoenae causa sunt, sed de opibus sibi poenas diuites faciunt,\nquia dum uti diuitiis bene nolunt, ipsas sibi diuitias in tormenta\nconuertunt. thesaurizatis, inquit, in nouissimis\ndiebus.\nbene, cum dixisset thesaurizatis, addidit in\n\n\n\n\n\n\nnouissimis diebus, hoc est, ut maior thesaurizantium\nreatus esset, cum thesaurorum inuidiam etiam saeculi extrema\ncumularent. thesaurizatis., inquit, in nouissimis diebus.\nper thesauros cupiditas per nouissimos dies infidelitas\naccusatur. ac per hoc duplex et cupiditatis noxa est et infidelitatis,\nquia thesauros, quos iuxta id quod deus dicit cnon\nconcupisces\\' crimen utique fuit et alio tempore concupiscere,\nmaius absque dubio per infidelitatem ipsam crimen est etiam\nin mundi fine cumulare.\nVIII. Durum fortasse aliquis sermonem meum hactenus\niudicauit. et uere durus est, I si aliquid non ex testimoniorum\nsacrorum auctoritate commonuit: durus existimetur, si aliquid\ntale habuit, quale hic apostolus praedicauit: ut non addamus\nillud domini nostri dictum, quo omnes penitus indignos se\nesse dixit, qui non renuntiassent omnibus quae possederint.\nquae cum ita sint, nonne, quaeso, indulgentissimum ac mollissimum\nexistimari conuenit quod locuti sumus, scilicet qui\nhominibus, quibus perfectam incolumitatem tribuere non possumus,\nopem saltim desperatae salutis inquirimus, et quorum\nuitam sanare non possumus, mortem leuare temptamus ? quid\nest enim perfecta sanitas? quid nisi in uita hac bene agere?\nquid postrema curatio? quid nisi uel in extremis bonum uiaticum\nconparare? quid est perfecta sanitas? quid nisi rebus a\ndeo traditis bene uti? quod ultimum remedium? quod nisi\nsaltim postea facere quod paeniteas te non ante fecisse?\ndura\naliquis putat esse quae dico: dura, plane dura existimentur,\nnisi talia sunt, ut in comparatione apostolicae seueritatis\nmollia ac remissa uideantur. apostolus enim ad planctum\ndiuites uocat, nos ad remedium: apostolus diuitias ignem\n\n\n\n\n\n\nnominat, nos facere ex diuitiis aquas cupimus ignem extinguentes\nsecundum illud: sicut aqua Â«xtinguit ignem, sic\neleemosyna peccatum.\napostolus in diuitiis male conseruatis\ndamnationem esse testatur, ego ex his, quae dicit ille\nmortem aeternam, omnibus facere, uitam opto perpetuam conparare:\nnon quidem quod ulli uitiis carnalibus inplicato sufficere\nad uitam aeternam putem, si, cum usque ad mortem in.\nflagitiis consenuerit, in obitu bene cuncta dispenset, nisi antea\net peccatis renuntiauerit et sordidam illam criminum tunicam\nlutulentamque proiecerit et nonam conuersionis ac sanctimoniae\nuestem de manu apostoli praedicantis acceperit.\nalioqui peccare\nnon desinit, quem m extremis situm recedere a criminibus\nsola tantum facit inpossibilitas non uoluntas. qui enim\na malis actibus tantum morte discedit non relinquit scelera, :\nsed relinquitur a sceleribus, ac per hoc necessitate exclusus\na uitiis et tum, puto, peccat, quando cessauerint, quia, quantum\nad animum, necdum desiit qui adhuc uelit peccare, si\npossit. non bonis itaque spebus innititur qui ad hoc tantum\npeccat in uita, ut peccatorum molem redimat in morte, et\nideo se euasurum putat, non quia bonus sed quia diues sit.\nquasi uero deus non uitam quaerat hominum sed pecuniam,\natque a cunctis malorum redimendorum spe male agentibus\naccipere solos pro criminibus nummos uelit et corruptorum\niudicum more argentum exigat, ut peccata uendat.\nnon ita -\n25 est. prodesse enim largitionem plurimum certum est, sed non\nillis, qui ultima futurae largitionis spe male uiuunt, qui\nfiducia redimendae immunitatis scelera committunt, sed illis,..\nqui decepti aut lubrico aetatis aut nubilo erroris aut uitio.\n\n\n\n\n\n\nignorantiae aut postremo lapsu fragilitatis humanae resipiscere\ntandem quasi post mortem grauissimae infirmitatis aut quasi\npost luctum turbatae mentis incipiunt, et sicut ad sensum\nsuum insani homines post furorem, sic isti redeunt post errorem,\nin uno tantummodo a se dispares, quod illi gaudent,\npostqHam euaserint aegritudinem, isti plangunt, postquam\nacceperint sanitatem.\nnec inmerito. illi enim tanto plus\ngratulantur, quanto plus incolumitatis indeptos esse se sentiunt,\nisti tanto plus confunduntur, quanto euidentius morbum\nsui erroris agnoscunt. quo fiat necesse est ut illi exultent et\nisti lugeant, quia illi quod aegrotarunt inputant ualitudini,\nisti quod errauerunt sibi, ac sic illi laeti sunt de remedio et\nisti anxii de reatu.\nVIIII. Vnde admoneo cum omnes tum praecipue eos, quos\ngrauium delictorum terror exagitat et in quibus infelicior conscientia peccatorum poenalium recordatione suspirat, primum\nut, licet lapsi sint, non commorentur in lapsu nec in\nuolutabris suis sordentium suum more uersentur, qui cum\naestuantes aluos caeno inmerserint, nequaquam sordidis uoluptatibus\nsatisfaciunt, nisi tota penitus luto membra conuoluant. non ergo horum naturalem sequantur inluuiem nec male blandis\nlapsibus adquiescant, aut in barathro libidinum commorantes\nin ipsis se sepeliant ruinis suis, sed ilico, ubi concidere,\nconsurgant et eleuationem protinus meditentur in lapsu,\nac, si fieri ullo modo pernicitate paenitudinis potest, tam uelox sit remedium resurgentis, ut uix possit uestigium apparere conlapsi.\nergo in huiusmodi causis hoc primum medellae opus\n\n\n\n\n\n\nest, ut morbos suos languentes horreant, curare plagas, festinent\nsaucii et ilico e corporibus sagittas rapiant uulnerati.\noptime enim malagma uel fibula calidis adhuc uulneribus\ninponitur, et citius sibi plagarum caro sociatur, quae non diu\nhiare permittitur. ulcus quippe in corpore, si conputruerit,\ndilatatur, et si plagas cancroma sequitur, cancrum necesse\nest consequatur occasus.\nfugienda itaque primum haec peccatoribus\nmala sunt nec dandus diabolo locus, ut qui stantes\ninpulit in ruinam lapsos praecipitet in mortem. quodsi aut\ntanta uis morbi aut tanta aegrotorum fuerit incuria, ut ualitudinis\nlabem usque ad dies ultimos trahat, quid dicam nescio\nquid promittam penitus ignoro. reuocare ab inquisitione ultimi\nremedii periclitantes durum et impium, spondere autem aliquid\nin tam sera curatione temerarium.\nsed melius tamen\nest absque dubio quamuis diuturna paralysi aridas manus\naliquo tamen nisu ad caelum erigi quam letali penitus desperatione\ndissolui: melius est nihil inexpertum relinquere quam\nmorientem nulla curare, maxime quia nescio an in extremis\naliquid temptare medicina sit, certe nihil temptare perditio.\net unum scio, quod quicumque in hanc miseriam longi languoris\nextrema perduxerit ineffabile dictu est quantum lamentationis\nerroribus suis debeat, qui numquam errata cognouit.\nX. Et quid inter haec fiet ? quando lugebit qui dies lugendi\nperdidit? quando satisfaciet qui tempus satisfactionis amisit?\nad ieiunia uidelicet longa confugiet. est quidem hoc aliquid,\nsi eleemosynis misceatur, secundum illud: bonum est ieiunium\ncum eleemosyna. sed quomodo ei exomologesis\ndiuturna opitulabitur in extremis sito? sed cilicio carnes conteret\nac fauilla et cinere sordidabit, ut mollitiem uidelicet\n\n\n\n\n\n\npraeteritae uoluptatis praesentium asperitatum dura conpensent\net reatum longarum deliciarum officio patrocinantis soluat\niniuriae. sed quando haec tam grandia faciet, uicino : iam\nexitu etiam a mediocrium actione disclusus?\ncrucibus denique\ndiuersarum aerumnarum reum in suo corpore hominem iudex\nfidei seueritas subiugabit, ut indulgentiam scilicet absolutionis\naeternae praesentis poenae ambitione mereatur. sed fatiscente\niam corpore ubi exercebit districtionis officium censor animus?\nuti enim seueritatis arbitrio iudex non potest, quando reus\niam non sustinet iudicari.\nunum ergo est, quod stmissis omnibus\nadiumentis atque subsidiis nutanti ac destituto opitulari\nqueat, ut confugiat scilicet ad illud beatissimi Danielis sacrum\nac salubre consilium:, qui Babylonio regi mederi uolens ulceribus\nde offensione contractis malagma de miseratione conposuit\ndicens: propter quod, rex, consilium meum\nplaceat tibi, et peccata tua in misericordiis redime\net iniustitias tuas in miserationes pauperum: fortasse\nerit patiens dominus delictis tuis. ita ergo\net iste faciat, ut ille dixit.\nutatur medioamento alii oblato\nad sua uulnera, uereatur oontumaciae inoboedientis exemplum,\ncogitet quid ipse sit passurus in morte, cum uideat quid rex\nAssyrius pertulerit in uita. euidens est de superbia ac\nrebellione documentum. consideret an ipse, si non audierit,\nmortuus euasurus sit, cum uideat quod rex ille, qui non\\'\naudiuit, se ipsum uiuus amisit. offerat ergo uel moriens ad\nliberandam de perennibus poenis animam suam, quia aliud\niam non potest, saltim substantiam suam, sed offerat tamen\ncum conpunctione cum lacrimis, offerat. cum. dolore cum luctu.\naliter quippe oblata non prosunt, quia non pretio sed affectu\n\n\n\n\n\n\nplacent. nec enim animus dantis datis sed animo commendantur\ndata, nec pecunia fidem insinuat sed pecuniam fides.\nac per hoc qui prodesse sibi uult quae deo offert hoc modo\nofferat. neque enim homo deo praestat beneficium in his quae\ndederit, sed deus in his homini quae acceperit, quia etiam\nquod homo habet dei ac domini sui munus est. ac per hoc\nin his, quae offeruntur ab homine, homo non suum reddit,\ndominus suum recipit.\nitaque cum offert deo quispiam facultates\nsuas, non offerat quasi praesumptione donantis sed quasi\nhumilitate soluentis, nec absoluere se peccata sua credat sed\nadleuare, nec offerat cum redemptionis fiducia sed cum supplicationis\nofficio; nec quasi totum debitum reddens sed quasi\nuel paruum de magno reddere cupiens, quia etiamsi tradat\nquod habet pro modo rerum, non reddit quod debet pro\nmagnitudine peccatorum. et ideo, licet offerat, oret deum, ut\nsua placeat oblatio, plangens id ipsum quod tarde offert,\nplangens ac paenitens quod non prius: sic erit, ut iuxta prophetam\npropitietur forsitan deus delictis tuis.\nXI. Sed dicit aliquis: totum ergo deo oblaturus est quod i\nhabet? non offerat totum quod habet, si non putat se debere\ntotum quod habet. non quaero cuius sit quod offertur, a quo\nsit acceptum ante quod redditur: hoc dico solum, non offerat\ntotum pro debito, si debere se totum non putat pro reatu.\ntotum ergo, inquit quamuis peccator aliquis, oblaturus est?\nimmo nihil, si non cum fide, immo nihil, si non cum ambitu,\nimmo nihil, si non cum prece, immo nihil, si non hoc animo,\nut hoc ipsum inter praecipua beneficia dei reputet, quod\n\n\n\n\n\n\nanimum offerendi dedit, et plus sibi in his quae deo relinquit\npraestari aestimet, quam in illis quae prius habuit: quia hoc,\nquod habetur ab homine, temporarium est, quod autem deo\nrelinquitur, sempiternum.\ntotum, inquit aliquis, oblaturus\nest? at ego dico esse hoc totum parum. quid enim? iam scit aliquis an peccatorum mensuram oblata conpensent ? iam\nscit aliquis an tantum sit in officio placationis, quantum est\nin offensione discriminis? si nouit quisquam hominum peccatorum\nquanti redimere delicta possit, utatur scientia ad\nredemptionem. si uero nescit, cur non tantum offerat quantum potest? ut, si conpensare peccata non ualet pretii magnitudine,\nsaltim mentis deuotione conpenset. perfectum enim conscientiae\nfruetum exhibet qui intra conscientiam nil relinquit.\ndura nonnulli haec absque dubio et inmensurata causantur,\nmaxime quia propheta is, de quo diximus, Babylonium regem hoc tantum admonuisse uideatur, ut multa donaret, non ut\nuniuersa distraheret. non profero interim testimonia euangelii\nnec confugio ad uocem loquentis dei: non dico aliud uetere\naliud noua lege praeceptum. unde etiam apostolus ecce, inquit,\nuetera transierunt, facta sunt omnia noua, omnia autem ex deo: quibus utique docet, non uetera\nsecundum litteram sed noua secundum deum esse facienda.\nhoc solo interim contentus sum, quod propheta dixit. sermo\nenim ei cum rege erat et quidem cum rege non unius urbis,\nsed, ut tunc uidebatur, totius orbis, qui utique non poterat populos quos regebat per testamentum egenis tradere et\n\n\n\n\n\n\nnationes barbaras indigentibus quasi nummos dare aut in pauperum\nstipes diffusa longe ac late regna conuertere. et ideo\npropheta peccata\\' inquit tua in misericordiis redime\\',\nhoc. est: aurum da indigentibus, quia non potes regnum dare:\nfacultatem distribue, quia potestatem non uales prorogare: ac\nper hoc uidetur iussisse, ut totum daret, quem hoc solum\nnon iussit distribuere, quod non poterat erogare.\nXII. Exaggeramus\\' forte rem uerbis et nimis alte attollimus:\nuideamus ergo id ipsum quale sit. peccata, inquit, tua in\nmisericordiis redime. quid est aliqua redimere? opinor,\npretium rerum quae redimuntur dare. non quaero quae illius\nregis peccata fuerint: ipse sciat quanti debuerit redimere quae\nfecit. te adloquor, cuius causa est, te appello, cuius discrimen\nagitur. hoc facito, quod propheta dixit: peccata tua\nsin misericordiis redime.\\' noli tantum deo relinquere\nquantum habes, si pro peccatis tuis necessarium non putas\nquantum habes.\naestima diligentissime culpas quas admisisti,\naestima peccatorum diuersitates: uide quid pro mendaciis\ndebeas quid pro maledictis atque periuriis, quid pro neglegentiis\ncogitationum quid pro inpuritate sermonum, quid pro\nomni denique malae uoluntatis affectu. adde postremo etiam,\nsi aliqua de his intra conscientiam tuam sunt, de quibus\napostolus dicit, adulteria fornicationes, inpudicitiae ebrietates,\ninmunditia deo exosa auaritia idolatriae famula, et post haec\naliqua forte crimina etiam de humani sanguinis effusione\ncontracta.\ncumque omnium supputaueris numerum, expende\npretia singulorum. et post haec non quaero, ut pro peccatis\ntuis totum deo tradas quod habes: hoc solum I redde quod\ndebes. addo autem post ista omnia, quod cum tractaueris\ndelicta tua atque taxaueris, tanto plus pro malis tuis debebis,\n\n\n\n\n\n\n\n\nquanto peccata tua uilius aestimaris, quoniam qui se, inquit\napostolus, existimat esse aliquid, cum nihil sit, se\nipsum seducit. ut non dicam tibi, quod regi illi uicturo\nadhuc et forte iuueni ut festinaret tamen peccata sua redimere\npraeceptum est: tu autem tanto plus pro te debes, quod haec\nuel moriens facis uel iam iamque moriturus.\ngrandis enim\nmunificentia ac deuotio futura est, quae possit id conpensare,\nquod haec tum demum domino tuo reddis, quando habere\nipse iam non potes, praesertim cum addatur ad ista omnia,\nquod propheta ipse, qui regem illum ad redemptionem criminum\nuocat, per haec ipsa, quae dicit debere fieri, non tam\nei ueniae securitatem quam uiam inquirendae salutis ostendit.\ndicens enim peccata tua in misericordiis redime,\net forsitan propitiabitur deus delictis tuis\\', hoc\nipsum, quod dicit forsitan, spem indicat, non fiduciam\npollicetur.\nex quo intellegi potest quam difficile iam in supremis\npositi peccatores qualibet munificentia ad perfectam\nindulgentiam peruenire possint, quando propheta ipse, qui\nsuadet propitiationem dei inquirendam, promittere tamen non\nausus est promerendam. dat consilium de actu et tamen\ndubitat de effectu: hortatorem se agendi non inpetrandi auctorem\nfacit. quare ita? quia omnes scilicet peccatores debent\npro se uel in supremis cuncta temptare, etsi non possunt\nulla praesumere. si enim regi propheta ille per solam bonorum\noperum largitatem absolutam indulgentiam non promittit, intellegere\npeccator non acta errorum paenitentia potest, quanta\nei et quam larga in supremis munificentia opus est, qui uult\nobtinere a domino per seram deuotionem quod non potest\nusurpare per legem.\nI. Diximus de remediis peccatorum, immo potius de spebus\nremediorum atque solaciis, scilicet hoc primum inquirendae\nsalutis esse suffragium ut peccatorem paeniteat erroris, tum\nut iuxta sermonem sacrum statim peccata sua misericordiis\nredimat, postremo, si id non fecerit, ne quid saltim moriens\ninexpertum relinquat, ut uel ultima sibi rerum suarum oblatione\nsuccurrat. sed respondeatur fortasse illud: si peccatores\nhomines hac redimendorum criminum necessitate teneantur,\nsanctos absque dubio, qui sint expertes criminum, non teneri,\nac per hoc non habere eos causam substantiae largiendae, qui\nnon habeant quod redimere eos necesse sit largitate. audio:\nsed id quale sit. iam uidebimus.\ninterim, etiamsi praeterita\nmala non sint, quae sanctum hominem oporteat rebus cunctis\nredimere, sunt tamen perennia bona, quae magno debeat\nconparare. sed de hoc plenius postea. nunc autem hoc dico\nlibere et constanter adfirmo, neminem esse omnino sanctorum,\nqui non in multis sit deo debitor, ac per hoc eum quaecumque\ndomino suo dederit non tam donare quam soluere.\nac\nprimum, ut de beneficiis generalibus dicam, id est, quod\nquisquis uel sanctorum es ille uel diuitum, primum beniuolentia\nac dono dei et natus et altus et educatus es, quod\nrebus ad uitam necessariis communitus, quod etiam non\nnecessariis locupletatus, quod plus ad. usum tibi dominus tuus\ntribuit quam modus usuum postulauit, quod extendit denique\n\n\n\n\nsuper spes tuas munera sua et, quod est maximum ac rarissimum,\ndona illius etiam tua uota uicerunt.\naddo autem post\nista omnia., quod idem dominus, qui te primum munere suo\ngenuit, postea etiam passione saluauit, quod propter te, o\nhomo, terram ac lutum, immo exiguam terrae ac luti partem,\nrerum uniuersarum dominus terras adiit, ex carne pariter et\nin carne processit, humiliatus usque ad humani exordii pudorem\net pannorum inluuiem et praesepii uilitatem, tolerans\nindignas se uitae istius passiones edendi bibendi, somni uigiliarum\naegras uicissitudines et caducae istius conuersationis\ncontumeliosas necessitates, ipsam denique hominum circa se\nconuersantium faetidam commorationem, populos peccatorum\nsordentium luto oblitos, semper malae conscientiae admissis\nreos, turpium ex se actuum nidorem exalantes et ideo caelestium\npraeceptorum incapaces nec sustinentes sacri fulgoris iubar, quia caligantes peccatis oculos splendor diuini luminis\nobruebat.\nnec solum hoc, sed post haec omnia adde proteruas\nsuperbientis populi contradictiones adde conuicia adde maledicta,\ninpiam insectationem testimonium falsum; iudicium\ncruentum inrisiones populi, sputa uerbera, acerbissimas quidem\npoenas sed indignitates poenis acerbiores, coronam spineam\naceti poculum cibum fellis, damnatum ab hominibus dominum\nuniuersorum pendentem in patibulo humani generis salutem\ndeum terrenae condicionis lege morientem.\\'\nII. Quae cum ita sint, quicumque ille aut sanctus es aut\nsanctum te esse credis, dic mihi, quaeso, numquid solui haec\nsola possunt, etiam si nulla alia debeantur? quicquidlibet\nenim homo pró deo perferat, solui omnino non potest quod\ndeus pro homine ; perpessus est, quia etiamsi passio ipsa non\n\n\n\n\n\ndifferat genere poenarum, multum tamen distet necesse est\ndiuersitate patientium. sed forsitan dicis generale in his quae\ndiximus omnium hominum esse debitum et in hoc uniuersorum\nhominum genus indiscrete obnoxium. uerum est.\nsed numquid\naliquis ideo minus debet, si et alius idem debeat? aut\ncentum hominum cautiones de centenis sestertiis scriptae sint,\nnum idcirco adleuatur unius debitum, si omnes sint eiusdem\nnumeri debitores? unus quisque enim, inquit apostolus,\nsuum onus portabit et unus quisque pro se rationem\nreddet.. nequaquam ergo unius pondus pondere adleuatur\nalterius nec absoluitur reus societate multorum. neque ideo\nminus est cuilibet taetra damnatio, si multos uideatur conplices\npoenae habere damnatus.\nita hoc, quod supra dixi, licet\ngenerale sit debitum, et speciale tamen esse non dubium est;\nlicet sit commune omnium, est tamen peculiariter singulorum;\nita ad omnes aequaliter peruenit, quod tamen de summa unicuique\nnil recedit. Christus enim sicut pro omnibus passus\nest sic pro singulis et cunctis se inpendit pariter et singulis\net totum se dedit uniuersis et totum singulis; ac per hoc\nquidquid passione sua saluator praestitit, sicut totum ei debent\nuniuersi sic totum singuli, nisi quod prope hoc plus singuli\nquam uniuersi, quod tantum acceperunt singuli quantum uniuersi.\nubi enim hoc unus accipit quod uniuersi, etsi par est\nmensura, maior inuidia est. quo fit ut, licet ipsum aecipiat,\nplus debere uideatur, quia magis fit unus obnoxius, qui uidetur\nomnibus conparatus. haec ergo hactenus, quia debitores deo\nquidam sanctorum esse se non putant, cum debitum aestimare\nnon possint.\nIII. Sed dicit fortasse aliquis, non quidem debitores non\nesse sanctos, sed multo tamen maiora hominum saecularium\n\n\n\n\n\n\nesse debita, quorum sint plura peccata. quod tale est ac si\nquispiam dicat: ideo ego sum innocens, quia alius magis nocens\nest, ideo ego iustus, quia alter iniustus, ideo ego adprime\nbonus, quia alius singulariter malus. iam primum enim indecorum\nhoc sanctae menti est, ut bona sua crescere malis\narbitretur alienis et meliorem se esse aestimet conparatione\npeiorum. infelicissimum enim consolationis genus est de miseriis\nhominum peccatorum capere solacia, cum apostolus\ngaudere nos cum gaudentibus iubeat et deflere cum flentibus\net non quae sua sunt singulos cogitare, sed ea quae aliorum.\nsed esto istiusmodi conparatio iusta atque honesta uideatur:\nnumquid etiam fida existimari potest ? quis enim de illo tanto\nac tam terribili futuro dei iudicio satis certus est? aut quis\\'\ndicere potest: ego minus debeo ille plus debet? quis postremo\nde se praesumere aut de alio desperare? omnes enim,\ninquit apostolus, stabimus ante tribunal Christi, et\nunus quisque suum onus portabit, nihil ergo, inquit\naliquis, inter sanctos et peccatores est? multum plane et\npaene inmensurabile. sed quia scriptura dicit beatus homo,\nqui semper est pauidus\\', et numquam est de salute propria\nmens secura sapientis, licet multum inter sanctos et\npeccatores sit, quaero tamen ab omnibus religionem professis,\nquis sibi iuxta suam conscientiam satis sanctus sit, quis de\nilla futuri examinis tremenda seueritate non trepidus, quis de\nperpetua incolumitate securus?\nquod si utique non est, sicuti\nneque esse debet, dicat mihi, obsecro, quilibet hominum, cur\nnon totis substantiae suae uiribus id adnititur, ut uel mortis\ndeuotione redimat quidquid uitae offensione contraxit?\n\n\n\n\n\n\nquamquam haec quae loquor scire omnes legentes uolo, non me de\nomnibus sanctis sed de his tantum loqui, qui licet religionem\nprofessi sint, tamen diuitias non relinquunt.\nde illis enim,\nqui expediti omnibus sarcinis saluatoris uiam sequuntur et\ndominum legum Christum non sanctitate tantum sed etiam :\npaupertate mercantur, nihil est quod dici possit, nisi illud\ntantum, quod etiam propheta dixit: mihi autem nimis\nhonorificati sunt amici tui, deus. hos enim ego omnes\nnon aliter quam imitatores Christi honoro non aliter quam\nChristi imagines colo non aliter quam Christi membra suspicio,\net ad hoc tantum illorum memini, ut eorum memoria dignus\nfiam.\nIIII. Sed iniuriosa forsitan illa, quae supra diximus, religiosae\nprofessioni esse uideantur. quid enim, inquit aliquis, si\nuidua sit diues et uiduitatem tamen in magna opum copia\nnon relinquens? quid, si uirgo integritatem professa et inpolluti\ncorporis sanctitate deuota? quid, si coniugium sine\nopere coniugali, negans se ipsum sibi et habens se quasi non\nhabens? quid, si monachus ab incunabulis deo militans ? quid,\nsi clericus sacri ministerii seruitutem fideli seruitute consummans?\nnumquid etiam hi aeternae salutis fructu periclitantur,\nsi aut uiuentes opes integras habeant aut morientes indi.\ngentibus non relinquant?\nparua est ad promulgandam de\nhuiuscemodi quaestione sententiam sermo atque auctoritas mea.\nuideamus ergo, quid de his omnibus sacrorum uoluminum\nlinguae ac praeceptorum caelestium uoces sonent, et tum .\nrectissime secundum datam a deo normam opinionis nostrae\nregulam dirigemus. ac primum non est, quod confugiendum\nsibi nunc quisquam putet ad ueterumex$mplorum esse solacia,\nut dicat aliquos fortasse sanctos aut in lege aut ante legem\ndiuites fuisse. abiit quippe illud tempus, mutata ratio est.\n\n\n\n\n\n\nante legem enim liberum omnibus erat uel habendae uel.\netiam consectandae facultatis arbitrium, quia scilicet adhuc\ntunc uirga interdictorum caelestium non castigabatur. ubi\nenim, inquit apostolus, non est lex, nec praeuaricatio.\nlex ergo fecit aliquid non licere: nam concupiscentiam, inquit apostolus, nesciebam, nisi lex diceret: non concupisces.\net ideo opes, quas ante legem deus non reprehenderat,\nhomo libere possidebat. in lege quoque nihilominus\nprope idem iuris omnibus suppetebat, quia lex hominem,\ndummodo iuste, habere quod uellet penitus non uetabat. itaque\ntunc omnes omnino sancti cunctis facultatibus suis iuxta\npraescriptos legis terminos utebantur, ambulantes, ut legimus,\nin omnibus mandatis et iustificationibus dei\nsine querela.\nsic utique illi ipsi ambulauerunt, de quibus\nista memorantur, sicut prophetes Anna in ieiuniis atque\norationibus uiuens, sicut Nathanael ille, quem legimus, ueri\nIsrahelitae laude sublimis et ipso domino ac deo teste mirabilis,\nsicut Tobis, magnanimitate deuotionis praecepta legis\nexcedens, sepulturis hominum mortuorum etiam cum mortis\npericulo seruiebat et indigentibus usque ad indigentiam suam\nconsulens in tantum largitatis affectum uenerat, ut mercennario\nsuo partem bonorum omnium deputaret, et hoc, quo\nmagis possit mirum esse, iam diues et, quo mirabilius, diues\nex paupere, quia maiorem ferme habendi excitant cupiditatem\nopes post indigentiam.\nV. Tales ergo tunc sancti erant, secundum legem omnia\nhabentes secundum legem omnia relinquentes. ac sic perfectus\nfuit omnis qui legi paruit, et tam deuotus qui sub lege\ntunc minus fecit, quam nunc in euangelio qui plus facit:\ntunc enim quasi euangelium lex fuit. quo fit, quod. qui se\n\n\n\n\n\n+\nobtemperantem tunc legi praebuit quasi euangelia conpleuit\nnon est ergo quod confugiendum sibi nunc quisquam, ad legem\nputet; uetera enim, ut ait apostolus, transierunt, facta\nsunt omnia noua.\nplus tunc indulgentiae erat et plus\nlicentiae. tunc esus carnium praedicabatur nunc abstinentia:\ntunc in omni uita ieiuniorum paucissimi dies nunc quasi unum\nieiunium uita omnis: tunc laesis ultio suppetebat nunc patientia:\ntunc irascentibus lex ministra erat nunc aduersaria:\ntunc accusatori gladium porrigebat nunc caritatem: . tunc ,\netiam carnali inlecebrae lex indulgebat nunc euangelium nec\naspectui: tunc corporeae uoluptates habebant quandam licentiam\nnunc iubentur etiam oculi custodire censuram: tunc ad\nmultas uxores recipiendas . unius mariti torum.lex dilatabat\nnunc etiam ad unam excludendam casti affectus deuotione\nconstringit.\nsuperest enim, inquit apostolus, ut et qui\nhabent uxores ita sint ac si non habeant, et qui\nflent tamquam non flentes, et qui gaudent tamquam\nnon gaudentes, et qui emunt tamquam non\npossidentes, et qui utuntur hoc mundo tamquam\nnon utantur; praeterit enim figura huius mundi.\nuidete \\' quam breuiter missus a deo doctor cuncta moderatus\nsit et intra unam perfectionem uniuersa concluserit, non inlicita\nsolum interdicendo sed etiam licita coartando, circumcidens\nscilicet et usum coniugiorum et infidelitatem fletuum\net intemperantiam gaudiorum et habendi libidinem et emendi ,\ncupiditatem et ipsam denique mundi huius breuem atque\numbratilem uoluptatem. et haec omnia cur?\ncur utique nisi,\nut ipse dixit, quia praeterit figura huius mundi ? quam longe\n\n\n\n\n\n\nergo sunt a mandato dei, quos cum ipsos iusserit deus ui*\nuentes opibus renuntiare, illi eas cupiunt etiam in cognatis\nsuis mortui possidere: aut quam longe ab ea deuotione sunt, .\n. ut exheredent ipsos se propter deum qui exheredare nolunt\nsaltim extraneos propter se? quibus libenter libere dicerem:\nquae insania est, o miserrimi! ut heredes alios quoscumque\nfaciatis, uos ipsos uestro exheredatis; ut alios relinquatis uel\nbreui diuites, uos ipsos aeterna mendicitate damnatis.\nVI. Sed quaerit fortasse aliquis, quid sit istud, quod nunc\nplus exigat deus a Christianis per euangelium quam a Iudaeis\nante per legem. certa istius rei ratio est: ideo enim maiora\nnunc domino nostro soluimus, quia maiora debemus. Iudaei\nquippe habebant quondam umbram rerum nos ueritatem:\nIudaei fuerunt serui nos adoptiui: Iudaei acceperunt iugum\nnos libertatem, Iudaei maledicta nos gratiam, Iudaei litteram\ninterficientem nos spiritum uiuificantem: Iudaeis seruus magister\nmissus est nobis filius: Iudaei per mare transierunt ad\nheremum nos per baptisma introimus in regnum: Iudaei\nmanna manducauere nos Christum, Iudaei carnes auium nos\ndei corpus, Iudaei pruinam caeli nos deum caeli: qui cum,\nut apostolus ait, in forma dei esset, humiliauit semetipsum\nusque ad mortem, mortem autem crucis, non\ncontentus scilicet simplicem pro nobis subire mortem, nisi\nipsam uoluntariae necis susceptionem summorum suppliciorum\nperpessione cumulasset.\npro hoc ergo solo quid soluere homo\npoterit, cui se per ultimam poenarum acerbitatem Christus\ninpendit? aut quid pro se dignum domino repensabit qui ipsum\na quo redemptus est deum debet? haec ergo causa est, qua\n\n\n\n\n\n\ndeuotiores esse nos dominus sibi uelit, quia tam magno\ndeuotionem nostram pretio conparauit. et ideo beatissimus\nPaulus quia ergo, inquit, nos separabit a caritate\nChristi? tribulatio an angustia an persecutio an\nfames an nuditas an periculum an gladius? non\napostolus solam pecuniam nec solas deberi a nobis diuitias\ndeo dicit, sed tribulationem angustiam famem gladium passionem\neffusionem sanguinis animae exalationem mortem\ndenique omni poenarum genere conditam: unde intellegant\nomnes religiosi non satis se deo reddere, etiamsi uniuersas\ndederint facultates, quia licet sua cuncta dispensent, ipsos se\ntamen debent.\net ideo, sicut supra dicere coeperamus, si uidua:\nest quaepiam, nequaquam sibi sufficere ad aeternam salutem\nnomen uiduitatis putet, sed uideat qualem esse in apostolo\nuiduam deus iubeat dicens: quae uere uidua est, desolata\nsperat in domino, instat orationibus nocte ac\ndie; nam quae in deliciis agit, uiuens mortua est.\nuno eodemque praecepto duas apostolus formas uiduitatis expressit,\nunam uitae alteram mortis: in deliciis mortem posuit.\nergo absque dubio diuitem esse non uult quam deliciosam esse\nnon patitur, quia omnis fructus diuitiarum in usu est positus\ndeliciarum; alioqui remoto usu deliciarum causae opum non\nrelinquuntur.\nVII. Cum itaque apostolus in deliciis uiduae mortem esse\nmemorauerit, promptum est quod ad uitae aeternae fructum\nuult uniuersa distribui, qui non uult ad mortis usum aliqua\nreseruari. et ideo dicit: quae uere uidua est, desolata\nsperat in domino, docens scilicet parum esse, si non sit\n\n\n\n\n\n\nuidua deliciosa non diues, nisi fuerit deo adhaerens nisi\norationi dedita nisi a cunctis mundi inlecebris desolata et per\nhaec omnia uere uidua.\nquod si ita est, quaecumque se uitae\ncupit esse non mortis nequaquam sufficere sibi aestimet, si et\ndelicias sibi ob deum et diuitias abnegarit, nisi et oratione\net labore id promeruerit, ut uidua dei esse uideatur: quia\nnon est dubium, quod quemadmodum quis in hoc saeculo\nChristo adhaeserit, ita in Christi corpore permanebit, secundum\nillud: adhaesit anima mea post te, me autem suscepit\ndextera. tua. quo declaratur, quod eam tantum animam,\nquae deo adhaeserit in hoc saeculo, dextera dei suscipiet in\nfuturo.\nhaec ergo uiduitatis est regula. nam de coniugibus\ncontinentiam professis et spiritu dei plenis dubitare quis\ndebeat, quin sua heredibus mundanis seruire nolint qui se\nipsos mundo eliminauerint ? quomodo enim ad se pertinentia\naliis addicant qui ipsos se sibi denegant? tam noua enim.\nuirtute praediti concessasque et, quod maius est, expertas\ncorporum uoluptates admirabilis continentiae austeritate calcantes\nquemadmodum aliquid rerum suarum non deo uoueant,\nqui ipsum intra se deum esse fecerunt? ut meo quidem iudicio\netiam de tali coniugio rectissime dici possit: laetare\nsterilis quod non paris, erumpe et exclama quod\nnon parturis, quia multi filii desertae magis quam\neius quae habet uirum.\net sterile namque, est quod non\nparit et desertum quod ab omnibus se mundi inlecebris\nseparauit et sine uiro quod sine uiri usu ita uirum habet, ut\nnon habere uideatur. hos ergo coniuges tales quis dubitet et\ndum uiuunt, sicut in se ita etiam in suis substantiis deo\nuiuere, et cum e uita exeunt, cum sua ad deum, cui uixerint,\n\n\n\n\n\n\nfacultate migrare? aliter enim quilibet horum, si res suas\nsaeculo deditis atque ipsi saeculo derelinquit, frustra sibi\nnomen religionis inscripsit: ei uidetur semper uixisse, cui\nmoritur. de coniugibus itaque ista sufficiunt.\nVIII. Transeamus ad sacras uirgines, quibus legem deuotionis\nsaluator ipse praescripsit, exemplo scilicet decem uirginum,\nex quibus fatuarum numerum puellarum ideo tantummodo\ndicit poenis perennibus dandum, quia sit ei opus misericordiae\ndefuturum. quo dicto euidentissime docuit quanti\npretii iudicarit largam misericordiam, sine qua. dixit nec integritatem\nquidem ipsam uirgini profuturam.\nsed blandiuntur:\nsibi fortasse quaedam et sufficere sibi aestimant, si, cum multa\nin facultatibus habeant, saltim exigua largiantur. nec ego\nabnuo, ut, si ita ratio est, ita esse credatur. parum detur,\nsi parum dedisse sufficiet: sed ego sufficere parum nescio,\nimmo parum non sufficere certo scio. si aliud ipsae sciunt,\napud se ipsas sciant: ego unum scio, quod deus dicit extinctas\nfatuarum uirginum lampadas, operum bonorum oleum non\nhabentes.\nsed tu, quaecumque es, : habere te oleum abunde\nputas? et illae profecto, de quibus dixi, stultae uirgines sic\nputabant: nisi enim habere se credidissent, prouiderant ut\nhaberent. nam cum postea, ut ait dominus, mutuari uelint\net omni studio atque ambitione perquirant, absque dubio etiam\nante quaesissent, nisi eas habendi fiducia decepisset et tu\nitaque, quaecumque uirgo es, uide ne sic non habeas, licet\nhabere te credas: eiusdem enim nominis cuius illae, eiusdem\nprofessionis es. tu uirgo es et illae uirgines.\nerant: tu praesumis\nte esse sapientem et illae. se fatuas non putabant: tu\nlumen habere lampadam tuam iudicas et. illae profecto lumen\npraesumptione futuri luminis perdiderunt. nam et ideo scribuntur\naptasse lampadas suas, quia inluminandas esse\n\n\n\n\n\n\ncredebant. et quid plura? etiam emicuisse in eis quiddam luminis\nputo.\ncum enim ipsae, ut legimus, extinguendas fore lampadas\nsuas reformidarint, habebant profecto aliquid quod\nuerebantur extingui. nec falsa opinio metuentium fuit: extinctae\nsiquidem et obcaecatae sunt. nihil enim profuit illi\nintegritati quod in ea lumen uirginitatis apparuit, quia substantia\nolei non suppeditante defecit. ex quo intellegimus id,\nquod parum est, quasi nihil esse: quia non satis prodest ilico\nextinguendum lumen accendi nec iuuat aliquid inlucescere,\nquod in ipso ortu habeat occasum, et ad hoc tantummodo\ninitium habere uiuentis, ut possit initium habere morientis.\nplena itaque lucerna opus est, ut lumen possit esse diuturnum.\nnam si in lychnis ipsis, quibus ad breue tempus utuntur\nhomines, languescit lumen ac deficit, nisi oleum large fuerit\ninfusum, quanta tibi, quaecumque illa es, quanta tibi olei\nabundantia opus est, ut lucerna tua luceat in aeternum?\nnemini itaque ad uitam perennem sat est, si putet se habere\nquod non habet; stultae enim praesumptiones perditionis\ncausae sunt non salutis: nam qui se, inquit apostolus,\nexistimat esse aliquid, cum nihil sit, se ipsum\nseducit.\nnisi forte tibi, quaecumque illa es, renelatus a deo\nmodus sit largitatis et praescriptos a spiritu sancto donandi.\nterminos habeas, quos excedi piaculum putes, ac transgressionis\nquodammodo genus iudices, si religiosior fueris quam a deo\nesse iubearis. si ita est, non prohibeo quin utaris scientia a\ndiuinitate concessa. quodsi tam falsum est hoc quam friuulum,\nquae insania est, ut non quanta potes omnino facias per cautam\net timidam prouisionem, cum ignores penitus quid tibi\nconpetat ad salutem?\nVIllI. Superest de ministris et sacerdotibus quiddam dicere,\nlicet superflue forte aliqua dicantur. quidquid enim de aliis\nomnibus dictum est, magis absque dubio ad eos pertinet, qui\nexemplo esse omnibus debent et quos utique tanto antistare\nceteris oportet deuotione quanto antistant omnibus dignitate.\nquid est enim aliud principatus sine meritorum sublimitate\nnisi honoris titulus sine nomine, aut quid est dignitas in indigno\nnisi ornamentum in luto? et ideo cunctos, qui sacri\naltaris suggestu eminent, tantum excellere oportet merito\nquantum gradu.\nsi enim uiris in plebe positis et mulierculis\nipso sexu infirmioribus talem ac tam perfectam deus uiuendi\nregulam dedit, quanto utique esse illos perfectiores iubet, a\nquibus omnes docendi sunt, ut possint esse perfecti, et quos\ntam magni esse exempli in omnibus deus uoluit, ut eos ad\nsingularem uiuendi normam non nouae tantum sed etiam\nantiquae legis seueritate constringeret? nam licet decretum\nuetus largam cunctis ampliandarum opum dederit facultatem,\nomnes tamen leuitas et sacerdotes intra certum habendi\nlimitem coartauit, quos scilicet neque segetem neque uineam\nneque ullum omnino fundum habere permisit.\nex quo intellegi\npotest, an ea nunc deus noster uelit in euangelio uiuentes\nclericos suos mundanis post se heredibus derelinquere,\nquae adhuc in lege positos ne ipsos quidem uoluit possidere.\nunde est quod eis saluator ipse in euangelio non ut ceteris\nuoluntarium sed imperatiuum officium perfectionis indicit.\nquid enim eum laico illi adulescenti dixisse legimus? si uis\nesse perfectus, uende quae habes etda pauperibus:\nquid autem ministris suis ? nolite, inquit, possidere a urum\nneque argentum neque pecuniam in zonis\n\n\n\n\n\n\n\n\n\n\nuestris: non peram in uia neque duas tunicas neque\ncalciamenta neque uirgam.\nuidete quanta sit inutroque\nhoc dei sermone diuersitas. laico dixit si uis, uende quae\npossides, ministro autem nolo possideas. sed et hoc\nparum existimauit, ut possessionem ei substantiae amplioris\nauferret, nisi etiam peram ipsam acturo iter longum apostolo\nsustulisset et unius eum tunicae singularitate multasset. et\nquid postea? nec hoc satis est. nudis quoque insuper seruos\nsuos lustrare pedibus orbem terrarum iubet et calciamenta\nplantis gelu rigentibus tulit.\nquid dici amplius potest ? pedum\nde apostoli manu rapuit et peragrantibus uniuersum mundum\nministris suis usum unius uirgulae non reliquit. et post haec\nparum est successoribus eorum, id est leuitis ac sacerdotibus,\ntanta diuinarum rerum administratione fungentibus, si ipsi\ntantum diuites fuerint, nisi etiam heredes diuites derelinquant.\nerubescamus, quaeso, hac infidelitate. sufficiat nobis quod\nuidemur usque ad uitae terminos deum spernere: cur id agimus,\nut contemptum ipsius etiam post mortem extendamus?\ndiximus de personis atque officiis singulorum et haec omnia\nideo, quia, ut supra diximus, quidam religionem professi aut\nnon debere se sicut ceteros mundiales substantiam suam\ndomino aut certe minus debere arbitrarentur, cum utique hoc\nmagis debeant, quia seruus, qui scit uoluntatem domini sui\net non facit eam, uapulet multis, qui autem nescit, uapulet\npaucis.\nreligio autem scientia est dei, ac per hoc omnis religiosus\nhoc ipso, quod religionem sequitur, dei se uoluntatem\nnosse testatur. professio itaque religionis non aufert debitum\n\n\n\n\n\n\nsed auget, quia adsumptio religiosi nominis sponsio est deuotionis,\nac per hoc tanto plus quispiam debet opere quanto\nplus promiserit professione, secundum illud: melius est non\nuouere quam post uotum promissa non reddere.\nX. Sed forsitan dicit aliquis: si haec ita sunt, tutior ergo\nest inreligiositas quam religio. minime. religiosus enim per\nhoc est debitor, quod profitetur religiosum, inreligiosus autem\nper id, quod neglexerit religionem; ac per hoc ambo habent\npro diuersitate condicionis debitum suum. religiosus debet\nquidquid se professus est agnouisse, inreligiosus uero etiam\nquod non dignatur agnoscere, secundum illud, quod specialiter\nsermo diuinus de eo dicit: noluit intellegere ut bene\nageret.\nsed tamen quia onerasse religiosos hac re uidemur,\nquia professionem nominis sponsionem esse diximus religionis,\nremoueamus hanc sarcinam, putemus non ita esse quae dixi.\nconsideremus non quid professione sed quid ratione, non quid\nuoto sed quid salubritate ipsa facere debeamus.\ndicite mihi,\nquaeso, omnes religiosi, numquid est ullus hominum, qui non\nomnia quae facit uel salutis suae uel certe utilitatis gratia\nfaciat ? nemo, opinor; omnes enim ad affectum atque appetitum\nutilitatis suae naturae ipsius magisterio atque inpulsione\nducuntur. ideoque et qui militant id sibi pulchrum, et qui\nnegotiantur id sibi utile, et qui agricolantur id sibi fructuosum\nesse existimant. et quid plura? fures quoque ipsi et latrones\net uenefici et sicarii et omne inprobae conuersationis genus\nid sibi quod agit congruum putat, non quod ulli praua conueniant,\nsed quod ille, qui prauis utitur, hoc sibi credat congruum\nesse quod prauum.\nergo et nos non alia, opinor, causa\nreligionis philosophiam adpetiuimus quam quod nobis id con-\n30 ueniens arbitrati sumus, cogitantes scilicet et praesentium\n\n\n\n\n\n\n\n\nrerum breuitatem et futurarum aeternitatem, quam paruum\nistud quam grande illud; cogitantes quoque futurum iudicem\net tremendi iudicii graues exitus, ardentem in medio populorum\ncircumstantium uallem perennium lacrimarum, quam\nnon solum introiri atque tolerari inaestimabile ac summum\nmalum, sed etiam uideri ac timeri pars mali summi sit;\ncogitantes quoque, inter haec horrenda et poenalissima praeclara\nilla ac beatissima, nouos scilicet caelos et terram nouam,\nuultum rerum omnium pulchriorem, aeternum iustitiae habitaculum,\nrecens aedificium creaturarum, aureas super rudes\ncaelos sanctorum omnium domus, aulas gemmis intermicantibus\nexpolitas et inmortalium metallorum fulgore pretiosas,\nlucem illic septuplo inlustriorem puniceo semper splendore\nradiantem, beatitudinem ineffabilibus bonis diuitem, laetam\ncum incolis suis perennitatem, patriarcharum consortium, prophetarum societatem, apostolorum germanitatem, martyrum\ndignitatem et in omnibus sanctis angelorum similitudinem,\nopum caelestium copiam, deliciarum inmortalium afluentiam,\ncommunem cum deo uitam.\nhaec itaque cogitantes haec contemplantes\nad cultum religionis sacrae officiumque confugimus\neumque nobis ad obtinenda haec bona suffragatorem quodammodo\net aduocatum efficacissimae intercessionis adsumpsimus\natque in eius nos protectionem ac patrocinium ambitiosa\nhumilitate contulimus.\nXI. Vnde cum haec tanta et cogitauerimus pariter et\npetierimus, uideamus nunc et expendamus diligentissime, si\nest uel in actibus nostris uel in substantiis, unde haec tanta\na deo emere possimus. quod si non est, cur, rogo, non unus\nquisque nostrum totum pro se offerat quod habet, quia non\npotest totum offerre quod debet? maxime cum saluator ipse.\n\n\n\n\nac deus noster nihil tutius ac salubrius omni homini esse\ndixerit quam rem suam atque substantiam in usu misericordiae\nconlocare idque praecipue et in uetere et in noua lege\nmandauerit dicens, quod qui diuidant propria ditiores fiant,\net quod misericordia a morte liberet.\net alibi de sancto uiro :\ndispersit, dedit pauperibus, iustitia eius manet\nin aeternum. in euangelio quoque: nolite, inquit, thesaurizare\nuobis thesauros in terra. et iterum: non\npotestis deo seruire et mammonae. et iterum: uae\nuobis, diuites, qui habetis consolationes uestras.\nauaris quoque et inhumanitatis crimine reis: ite, inquit, in\nignem aeternum, quem parauit pater meus diabolo\net angelis eius.\nquorum quae poena sempef futura sit, I\nfacile intellegitur, quibus sors cum diabolo deputatur. per\nquae tamen tormenta maxima non atrocissima illa in eis\nfornicationum aut homicidiorum aut sacrilegiorum crimina\npuniuntur, sed sola tantummodo auaritia et abdicatrix misericordiae\ninhumanitas.\nunde intellegere nos coDuenit, quid\npassuri sint quos praeter alia peccata etiam auaritia reos\nfecerit, cum summo supplicio adficiendi sint quos expertes\nomnium peccatorum solum auaritiae crimen morte damnarit.\nquae utique si futura omnia credimus, absque dubio euitare\ndebemus. si autem non deuitamus, profecto non credimus.\nsi autem non credimus, Christiani nequaquam sumus; neque\nenim possumus quemquam dicere Christianum, qui non putat\nChristo esse credendum.\nXII. Sed esto illas quas supra diximus poenas non timeamus\nrei: numquid etiam praemium sperare possumus non .\nmerentes? et ideo si opes non damus ob peccatorum\n\n\n\n\n\n\nredemptionem, demus saltim ad emendam beatitudinem, si non\ndamus ne damnemur, demus saltim ut muneremur, quia etiamsi\npraeterita mala non sint quae oporteat sanctos redimere,\nsunt tamen perennia bona, quae magno debeant conparare,\netiamsi poena non sit quae timeatur, est tamen regnum quod\nambiatur, ac per hoc, etiamsi non habent sancti quae redimant,\nhabent tamen quae emant. nisi forte aliquis damnum in\nemptione uereatur, uidelicet ne plus commodet quam recipiat,\nne grandia faeneranti parua reddantur, ne largitionem redhibitio\nnon repenset, et data semel pretii magnitudine pecunia\npericlitetur emptoris, ac si magnum quid domino commendarit\nin terra, non habeat Christus forsitan unde ei soluat in caelo.\nplane, si ista dubitatio est, fieri nihil suadeo, quia nec prosunt\nomnino ulla dubitanti. cassa quippe est operatio, si fides\ncerta non fuerit, frustra faenerat qui de receptione desperat.\nChristus enim, ut credimus, factorum omnium retributor est.\nsi ergo aut inopem eum, qui retribuere non possit, aut infidelem\nputas esse, qui nolit, quomodo ab eo retributionem\nsperare poteris. quem et inpossibilitatis et infidelitatis ipse\ndamnaueris?\nquod si non ita est neo ambigis facturum esse\nquae dixit, quae insipientia aut qui error est, ut non ei tantum\ndes quantum potes, cum utique non dubites multo te\nplus recepturum esse quam dederis? quae denique miseria, ut\nmalis nihil ex his recipere quae relinquis, cum totum possis\npenitus: possidere quod credis? sed, miserum me! puto non\ncreditur deo. et quod dico puto, utinam ambigue putarem\net non euidenter agnoscerem. laborarem fortasse intra me\nuincere opiniones meas et cogerem sensum dubia non credere\nut mentem melioribus applicarem.\nsed quid agimus? non\ndubiis rebus uincimur et euidentibus coartamur. quis enim.\ndomino mente, credit et facultate non credit? quis deo animam\n\n\n\n\nsuam mancipat et pecuniam negat? quis promissis caelestibus\nfidem commodat et non agit ut esse possit particeps promissionum?\net ideo cum uideamus homines haec non agere,\ncogimur non credentes palam et euidenter agnoscere. non\nlicet ut eos nos deo fidem putemus adhibere, cum illi se\nrebus clament negare.\nin quo necesse est infidelitatem paene\nomnium hominum plangi atque lugeri. o miseria, o peruersitas!\nhomini ab homine creditur et non creditur deo: humanis\npromissionibus spes commodatur deo negatur. omnia\ndenique in rebus humanis spes futurorum agunt: uita quoque\nipsa haec temporaria nonnisi spe alitur ac sustinetur.\nideo\nenim terris frumenta credimus, ut cum usuris credita recipiamus:\nideo in uineis labor maximus ponitur, quia homines\nspes uindemiae consolatur: ideo negotiatores thesauros suos\nemptionibus uacuant, dum uenditionibus sperant esse cumulandos:\nideo nauigantes uitam uentis ac tempestatibus credunt,\nut spebus uotisque potiantur. et quid plura ? pax quoque\ninter feras ac barbaras gentes spe innititur et fide adstipulante\nfirmatur. latrones quoque ipsi et sanguinarii fidem sibi inuicem\nnon negant et quae promiserint mutuo seruaturos esse confidunt.\ntotum denique, ut dixi, inter homines spebus agitur.\nsolus deus est de quo desperatur: cumque elementa ipsa et\nnaturam mundi dominus noster fidelem fecerit, illi tantum\nprope ab omnibus non creditur, qui solus fecit ut rebus omnibus\ncrederetur.\nXIII. Sed dici forte hoc loco possit, quod rebus suis utantur\nhomines non esse infidelitatis interdum sed necessitatis, neque\ndeo non credere religiosos sed uitae atque usui necessaria\nreseruare; multos enim sanctorum hominum a summa dispensandarum\nopum perfectione aut sexu nonnumquam aut aetate\naut ipsa infirmioris corpusculi inbecillitate prohiberi.\nesto hoc\n\n\n\n\nferri possit, sed tamen, etiamsi fertur, ita ferendum est, ut\npro qualitate necessitatum atque causarum sufficientia retineantur\ninmoderata resecentur. habentes enim, inquit apostolus,\nuictum et uestitum his contenti simus. nam\nqui uolunt diuites fieri, incidunt in temptationem\net laqueum diaboli. ergo, ut uidemus, in rebus tantum\nnecessariis salus est in superfluis laqueus, in mediocritate dei\ngratia in diuitiis diaboli catena. denique quid statim apostolus\nsubdit? quae demergunt, inquit, hominem in\ninteritum et perditionem.\nergo, si diuitiae interitum\nin se habent, euitemus opulentiam, ne in interitum conruamus.\nampla ac locuples facultas perditionem inferre dicitur: refugienda\nest ampla possessio, ne consequatur profunda perditio.\nac per hoc siue sexus siue aetas siue infirmitas necessaria\nrequirant, sufficientibus debent esse contenta ita ut\nquidquid temporarium excedit usum religiosum absumat officium.\nceterum si tu, quicumque aut quaecumque illa es\nsanctae professionis, si tu aut conseruandis opibus aut cumulandis\nfacultatibus inhies, superflue de infirmitate causaris.\nnumquid enim infirmior sexus ducere aliter uitam non potest,\nnisi animi sui curas multa ingentis patrimonii administratione\ndistenderit? numquid puella sacra aut uidua castitate deuota\nseruare inlaesam sanctae professionis perseuerantiam non ualent,\nnisi argenti et auri ponderibus incubarint ac tantas intra\nconscientiam opes possidere se nouerint, quantas usus possidentium\nnon requirit?\naut, quia huic et sexui pariter et\npudori quies maxime necessaria est, numquid inpossibile sibi\nquaepiam forte aestimat inter pauca famulantium ministeria\ninuiolatam quietem posse seruare, nisi aures eius familiae\ningentis strepitus uerberarit et turbarum circumsonantium\ntumultuosus clamor obtuderit? quae utique sanctae animae\n\n\n\n\n\n\net quietem ueram desideranti non pati tantum nimis magna\ninquietudo, sed etiam uidere quodammodo pars est inquietudinis,\nquasque etiamsi subdere aliquis disciplinae ac silentio\nuelit, conprimere tamen earum inquietudinem cum sua quiete\nnon possit: adeo etiam ipsa emendatio alienae inquietudinis\nperturbatio est nostrae quietis.\nhaec autem, quae de hoc sexu\nlocuti sumus, ad omnes pertinent omnique pariter aetati sexui\ninfirmitatique conueniunt. non est itaque quod conpetere\nquisquam aut non obesse diuitias religioni putet: inpedimenta\nhaec sunt non adiumenta, onera non subsidia. possessione\nenim et usu opum non suffulcitur religio sed euertitur secundum\nillud, quod dominus ipse dicit: sollicitudo saeculi\nistius et fallacia diuitiarum suffocant dei\nuerbum et sine fructu efficitur. proprie utique ac\nsatis pulchre fallaces dixit esse diuitias: bona enim et putantur\net appellantur ac per hoc fallunt homines nomine praesentium\nbonorum, cum sint causae malorum aeternorum.\nXIIII. Sed licet haec ita sint, ut deus ipse praedixit, adquiescamus\ntamen miseriis quorundam atque languoribus, qui\nputant se sine magnis omnino opibus uitam agere non posse.\nesto tu, quicumque aut quaecumque illa es sancti nominis ac\nprofessionis, esto diuitias esto copias tuas usque ad finem\nuitae istius habeas, dummodo saltim in fine tibi conferas:\nesto rebus ac facultatibus tuis in uita hac uti uelis, dummodo\ntui uel moriens non obliuiscaris et ad eius cultum atque\nhonorem referendam tibi substantiam tuam memineris, cuius\nte munere accepisse cognoscis.\nhumanum est quod ab omni-\n. bus nobis, o diuites mundi huius, petitur ac deliciosum. si\ninpetrari ab unoquoque uestrum non potest, ut esse in hoc\n\n\n\n\n\n\nsaeculo pauper uelit, praestet sibi saltim ne ra aeternitate\nmendicet. qui praesentem inopiam tantum fugitis cur in\nperpetuum non reformidatis? in breuibus meticulosi longa et\ninterminabilia uitate. quid tantopere in uita ista paupertatem\nhorretis, quid expauescitis ? minus multo est quod hic timetis.\nsi tenuitatem temporariam grauem ducitis, qualis, quaeso,\nilla erit quae numquam desinet? quasi uestri apud uos animi\nrem agimus uestrique uoti. si usu uestrarum rerum penitus\ncarere non uultis, id agite ne aliquando careatis. deliciosam\na uobis rem et uoluptariam poscimus. qui sine diuitiis omnino\nesse non adquiescitis, id agite ut diuites semper esse\npossitis secundum illud: si ergo delectamini sedibus\net stemmatibus, reges populi, diligite sapientiam,\nut in perpetuo regnetis.\nalioqui qui error aut quae insania\nest quemquam hominum esse posse, qui acta in amplis\nopibus, quod solum sufficit ad reatum, usque ad diem ultimum\nuita ne in supremo quidem exitu large ac salubriter sui memor\nsit, nec in ipsa iam de suo sibimet aegra extremitate\nsuccurrat (praesertim cum in diuitiis per se dominum accusantibus\nsecundum illud uae ae uobis diuites, etiam alia\nipsi domino peccatorum genera non desint, quae in ipso\ndiuitiarum sinu atque matrice quasi in naturali quodam fomite\npullularint), et non uel in ultimis suis id agat id elaboret id\nomni rerum suarum ambitu promereatur, ne reus exeat ne\nreus uadat ne cruciandum postea corpus crucianda etiam\nad praesens anima derelinqua.t?\nquis ergo est aut tam infidelis\naut tam insanus, qui haec non cogitet haec non timeat,\nqui de substantia sua aliis magis quam sibi consulat, et\n\n\n\n\n\n\ncuncta penitus spe uitae huius cunctis subsidiis destitutus,\nunam tantummodo tabulam, cui inhaerere adhuc quasi in\nmedio mari naufragus possit, amittat nec amittat tantummodo,\nsed abiciat atque a se penitus expellat, omnibus modis\nid elaborans, ne quid sibi omnino reliquum esse faciat, quo\nperiturus euadat?\nXV. Quae cum ita sint, dicite mihi, quaeso, omnes Christum\namantes, si esse ulli omnino homines tam saeui ac tam crudeles\naduersum inimicos suos possunt quam sunt isti aduersum\nse? nulli quippe sunt tam feri tam inhumani, qui\nnon uel desperatos iam atque morientes aduersarios suos persequi\ndesinant: isti se ipsos etiam in morte positi persequuntur.\nannon est hoc persecutio aut esse alia maior potest,\nexheredari hominem a se ipso, extorrem bonorum omnium\nfieri et quasi in exilium a se ipso agi? atque hoc non communi\nmore aut usitato sed nouo et crudelissimo, scilicet ubi\nin exilium anima ipsa mittitur ubi e facultatibus suis spiritus\nabdicatur. o quanto leuiores sunt extranei et carnales inimici!\nilli enim corporum tantum hostes sunt, uos et animarum.\nleue est itaque in conparatione facinorum uestrorum illorum\nodium. facile est enim quidquid in praesenti saeculo nocet:\nillud graue illud perniciosum est, quod in aeternitate iugulabit.\net ideo saluator ipse: nolite, inquit, eos timere, qui\npossunt corpus occidere, animam autem non possunt.\nfacile est ergo odium, quod corpus laedit non laedit\nanimam, quia laeso corpore anima extra damnum est et passionibus\ncarnium beatitudo spirituum non interpolatur. illud\n\n\n\n\n\n\nitaque, illud inexpiabile malum est, illud aestimari omnino\nnon potest, quod totum omnino hominem sine fine damnabit.\net ideo leuiores uobis inimici uestri sunt quam uos ipsi. omnis\nsiquidem inimicitia morte dissoluitur: uos contra uos ita\nagitis, ut inimicitias uestras nec post mortem euadatis.\nI. Duobus superioribus libris cum duabus filiorum tuorum\n. partibus, id est, una. mundi amatrice alia religionis imaginem\npraeferente, o domina mi ecclesia dei, quasi separatim locuti\nsumus. in hoc autem, si deus adnuit, ad utramque, prout\ncausa ac ratio postulauerint, loqui cupimus, nunc diuisim\nalterutram nunc ambas pariter adloquentes. superest ut ab\nutraque earum agnoscente in lectionis serie partes suas quidquid\npro affectu dei a nobis dicitur cum affectu dei recipiatur.\nigitur quia in cunctis, quae iam locuti sumus, speciale\nChristianorum omnium bonum misericordiam ac largitatem\nesse memorauimus, praecipuaque in eis et merita sanctorum\net peccatorum remedia contineri idoneis, ut reor, ac multis\ntestibus adprobauimus, non opinor a quoquam plura expectari,\nmaxime cum, si quis cupidus est plurium, ipsos adire debeat\nlibros dei, qui ita multis ac magnis testibus pleni sunt, ut\nuniuersarum caelestium litterarum paene unum sit testimonium.\nsuperest aduersum eas responsionum infidelium causas, quae\na quibusdam mortiferae excusationis gratia opponi solent\nquippiam dicere. loquens saluator in euangelio propterea\ncommodari hominibus opes a domino ac pecuniam dicit, ut\ncum usuris multiplicibus commodata reddantur, dicens auarissimo\ndebitori: serue male ac piger, sciebas quod\nego meto, ubi non semino, et congrego, ubi non\n\n\n\n\n\n\nsparsi. oportuit ergo te pecuniam meam dare\nnummulariis, et ego ueniens cum usuris recepissem\nquod meum est. tollite itaque ab eo talentum\net date ei qui habet decem talenta. ac paulo\npost: et seruum nequam proicite in tenebras exteriores,\nibi erit fletus et stridor dentium.\nquod\ntamenetsi etiam ad aliud referri potest, tamen loco quoque\net causae huic non insalubriter coaptatur. cum enim nummularii\nsaluatoris pauperes et egeni recte intellegantur, quia\npecunia, quae talibus dispensatur, augetur, cum usuris absque\ndubio a deo redditur quidquid egentibus erogatur. unde et alibi\napertius ipse dominus. distribuere diuites opes mundi et facere\nsibi sacculos, qui non ueterescant, iubet. sed et in uase\nelectionis suae idcirco locupletibus diuitias a domino dari\nindicat, ut bono opere ditescant.\net ideo etiam ego minimus\net indignissimus famulorum dei primum ac saluberrimum\nreligionis officium esse dico, ut Christianus diues, dum in hac\nuita est, diuitias mundi huius pro dei nomine atque honore\nconsumat; secundum autem, ut si id uel metu uel infirmitate\nuel necessitate aliqua praepeditus forte non fecerit, saltim\nmoriens uniuersa dispenset.\nII. Sed dicit fortasse: filios habeo. iam de hoc quidem\nprincipalis libelli pagina et conuenientia, ut arbitror, et non\npauca memorauit, satisque ad hanc rem domini sermo sufficit\ndicens: qui amat filium aut filiam super me, non\nest me dignus: sed et propheticum illud, quod ait, neque\npatres pro filiis neque filios pro parentibus iudicandos, sed\nunum quemque hominum aut sua iustificatione saluandum\naut sua iniquitate periturum: ac per hoc, quaslibet diuitias\nhomo filiis suis congerat, nequaquam hoc ei proderit in iudicio,\n\n\n\n\n\n\nquod diuitem reliquit heredem.\nsed esto ignosci parentibus\npossit, si ex parte aliqua hereditarias facultates filiis derelinquant,\nsi tamen id ipsum bonis si tamen sanctis: esto quoque\nignosci possit,. si etiam malis quiddam atque uitiosis.\nhabere aliquam excusationis speciem uidentur dicentes: pietas\nuicit uis sanguinis conpulit natura ipsa quasi amoris manu in\nius suum traxit. sciuimus quid iustitia dei posceret quid sacra\nueritas postularet, sed subacti, fatemur, sumus iugo incarnatae\nnecessitudinis et dedimus captiuas manus uinculis caritatis;\ncessit sanguini fides et uicerunt deuotionem religionis iura\npietatis.\ndici aliquid potest, tametsi salubriter dici non potest:\nest umbra excusatiunculae non excusans, dans reo deprecatiunculae\nspeciem non reatus securitatem. nequaquam enim\nid ulli spondeo, quod possit cuiuslibet rei firmum habere subsidium\nqui aliquid plus amauerit quam deum, secundum illud,\nquod scriptum est, in hoc futurum esse iudicium, quod uenerit\nlux in hunc mundum et dilexerint homines magis tenebras\nquam lucem. nemini enim dubium est totum id tenebras\nfuturum homini, quidquid diuinae praetulerit caritati. haec\nergo ita sunt.\nsed esto, ut dixi, indulgeri parentibus possit\nnaturae insalubriter indulgentibus. quid quod nonnulli, filios\nnon habentes, a respectu se tamen salutis suae et remedio\npeccatorum penitus auertunt, ac licet semine sanguinis sui\ncareant, quaerunt tamen quoscumque alios, quibus substantiam\npropriae facultatis addicant, id est, quibus umbratile aliquod\npropinquitatis nomen inscribant, quos sibi quasi adoptiuos\nimaginarii parentes filios faciant, ut in locum eorum quae non\nsunt pignorum perfidia generante succedant.\nac sic miserrimi\nquique et inpiissimi, cum uinculis filiorum non constringantur,\nipsi tamen sibi uincula parant, quibus infelicia animarum\nsuarum colla constringant: cum uis domesticorum discriminum\n\n\n\n\n\n\nnulla sit, foris discrimen arcessunt, et licet causae desint\npericulorum, ruunt tamen quasi in interitum uoluntarium:\nquorum errores infelicissimi quo affectu animi accipiendi sint\nprope incertum apud quosdam uideri potest, irascendumne his\nan dolendum sit.\nerror enim dolore dignus est inpietas execratione:\nad fletum trahimur infelicitate ad iracundiam infidelitate.\nin una re est quo pro hominum insipientia lugeamus\nin alia quo pro dei amore moueamur, ullum omnino hominum\ninueniri aut esse posse, qui decurso infelicis uitae istius breui\nspatio, in ipsa extremitate iam pendens, iturus ilico ad tribunal\ndei, quicquam aliud cogitet praeter finem suum, quicquam\naliud praeter exitum suum, quicquam aliud praeter periculum\nsuum, et neglecta spe sua atque anima, cui opitulari aliquatenus\nuel in ultimis suis omni studio omni nisu omni re ac\nsubstantia sua debeat, hoc solum cogitet hoc solum animo suo\nuoluat, quam laute heres suus res suas comedat!\nIII. Miserrime omnium, quid sollicitus es quid aestuas quid\nauctorem te ipse rerum periturarum facis? an times forte ne\ndesint qui te mortuo quod reliqueris uorent? nolo metuas\nnolo uerearis. utinam tam facile tu saluus esses quam tua\nomnia deperibunt!s o infidelitas o peruersitas! etiam uulgo\ndictum est, omnes sibi melius uelle quam alteri. nonum hoc\nmonstri genus est cuilibet quemquam uelle consulere tantum\nne sibi.\necce iturus es, infelicissime omnium, ad examen\nsacrum ad tremendum illud intolerandumque iudicium, ubi\nperegriuanti animae atque anxiae nullum potest omnino esse\nsolacium nisi sola tantummodo bona conscientia nisi sola\ntantum innocens uita aut, quod proximum est bonae uitae,\nmisericordia, ubi reo homini nullum est adiutorium nisi sola\n\n\n\n\n\n\nmens larga nisi paenitentia fructuosa et eleemosynae copiosae\nquasi manus ualidae, ubi denique pro diuersitate meritorum\naut summum bonum inuenies aut summum malum, aut inmortale\npraemium aut sine fine tormentum.\net tu de locuple*\nlocupletandis quibuscumque heredibus tuis cogitas, de opibus agnatorum\ncognatorumque suspiras, quem potissimum ditiorem\npatrimonio tuo facias, cui supellectilis uariae ornamenta transcribas,\ncuius apothecas copiis tuis repleas, cui maiorem ser*\nuorum numerum derelinquas. infelicissime omnium, cogitas\nquam bene alii post te uiuant, non cogitas quam male ipse\nmoriaris. dic mihi, quaeso, o miser o infidelis!\ncum multis:\npatrimonium tuum diuidas, cum multos facultatibus tuis dites,\nnumquid de solo te es tam male meritus, ut tibi nec inter\nextraneos locum facias heredis ? ecce expectat te iam egressurum\nde uita ista officium tribunalis sacri, expectant tortores angeli\net inmortalium tormentorum terribiles ministri, et tu futuras\npost te heredum mundialium uoluptates animo uolutas, tu\ndelicias aliorum mente pertractas: quam bene scilicet post te\nheres tuus de tuo prandeat, quibus copiis uentrem expleat,\nquomodo usque ad nauseam redundantem uiscera exsaturata\ndistendat.\ninfelicissime omnium, quid tibi est cum his neniis\nquid tibi cum his deliramentis, quid cum stultitia huius erroris\nquid cum perditione istius uanitatis? numquid succurrere\nhoc tibi inter supplicia summa poterit, si is, qui res tuas\nprodige comedit, lautus et pransus bene eructarit?\nIIII. Sed de his, unde nunc loquimur, si res ac ratio postulauerint,\netiam post haec aliqua subdemus. interim hoc\n\n\n\n\n\n\n\n\nspecialiter dico et peculiari admonitione conmoneo, ne ullum\nomnino aliquis quamuis carissimum pignus animae suae praeferat.\nneque enim iniquum est, ut quilibet Christianorum\netiam legitimis heredibus in hoc saeculo minus congerat,\ndummodo sibimet in aeternitate succurrat multis modis, quia\net facilius est hic deesse filiis quippiam quam parentibus in\nfuturo, et multo leuior praesens tenuitas quam aeterna paupertas,\nmaxime quia, cum illic non paupertas tantum sed etiam\nmors ac poena timeantur, facilius est utique hic heredibus\ndeesse quiddam de patrimonio quam illic testatoribus de salute,\nidque et ipsi, quibus hereditas derelinquitur, si modo pietatis\naliquid in se habent, specialiter uelle debeant, ne illi pereant\nqui relinquunt. quod utique si nolunt, multo minus digni sunt\nquibus aliquid relinquatur, quia. non iniuste testator sapiens\nnon relinquit quod heres inpius non meretur.\nitaque optimum\nest, ut unusquisque sibi consulat et animae ac saluti suae \\'\nomnia derelinquat, sint quamuis interdum non filii tantum,\nquibus uidetur naturaliter plus deberi, sed etiam pignora alia\neius uel meriti uel condicionis, ut eis ad inpertiendum quiddam\nac largiendum iustitia ipsa ac dei cultus patrocinetur, et\nquibus non solum pie aliquid relinquatur sed etiam inreligiose\nnon relinquatur:\nscilicet si aut parentes sint calamitosi aut\ngermani fideles aut sanctae coniuges aut, ut longius denique\nmunus pietatis extendam, si aut propinqui inopes aut adfines\negestuosi aut denique cuiuslibet necessitudinis indigentes, uel\ncerte, quod super omnia est, deo dediti. hoc enim est praecipuum\nac supereminens, si id ipsum, quod agit aliquis pietatis\nofficio, religionis faciat affectu.\nbeatus enim ille, qui\nsuos ipsos diuini amoris spiritu amat, cuius caritas Christi\ncultus est, qui in naturae uinculo deum cogitat naturarum\n\n\n\n\npatrem, et amoris munera in sacrificia conuertens tantum sibi\ninmortalis lucri et beatorum fructuum parat, ut dum id quod\npignoribus suis praestans domino suo faenerat, hoc ipso, quod\nsuis liberalitatem tribuit temporariam, sibi mercedem pariat\nsempiternam.\nat uero nunc diuersissime et inpiissime nullis\nomnino a suis minus relinquitur, quam quibus ob dei reuerentiam\nplus debetur, nullos pietas minus respicit, quam quos\npraecipue religio commendat. denique si qui a parentibus filii\nofferuntur deo, omnibus filiis postponuntur oblati: indigni\niudicantur hereditate, quia digni fuerint consecratione, ac per\nhoc una tantum re parentibus uiles fiunt, quia coeperint deo\nesse pretiosi. ex quo intellegi potest, quod nullus paene apud\nhomines uilior est quam deus, cuius utique fit despectione,\nut eos praecipue parentes filios spernant, qui ad deum coeperint\npertinere.\nV. Sed praeclaram uidelicet qui haec faciunt rationem\nconsilii sui reddunt dicentes: quid opus est ut filiis iam religiosis\naequa hereditatis portio relinquatur? nihil ergo iustius\nnihil dignius quam ut, quia coeperunt religiosi esse, mendicent,\nnon quidem quod eos haec res mendicitate oppressura sit,\nquod a terrenis facultatibus abdicantur, caelum spe possidentes\ncito etiam re possessuros, regente illos deo suo ac protegente,\nqui eos cum immortali spe aeternorum etiam sufficientia\ntemporalium muneratur; sed tamen, quantum ad inhumanitatem\nparentum pertinet, egent, a quibus sic relicti sunt ut\negerent: certe etiam si qui non penitus domu eliminantur et\nquibus non omnino extorribus quasi aqua et igni interdicitur,\ntanto inferiores fratribus relinquuntur, ut etiamsi paupertate\nnon egeant, conparatione tamen egere uideantur.\ndicitis, quid\n\n\n\n\n\n\nopus sit religiosis iusta patrimonii portione? respondeo: ut\nreligionis fungantur officio., ut religiosorum rebus religio ditetur,\nut donent ut largiantur ut illis habentibus cuncti habeant non\nhabentes,] immo, si tanta est eorum fides atque perfectio,\nut habeant cito non habituri, beatius utique, postquam habuerint,\nnon habentes.\ncur eis, quaeso, o inhumanissimi parentes,\nnecessitatem indignissimae paupertatis inponitis? permittite\nhoc religioni ipsi, cui filios tradidistis: rectius pauperes a se\nfiunt. si tantum eos inopes esse cupitis, concedite id ipsorum\ndeuotioni. liceat eis, quaesumus, ut uelint pauperes fieri:\neligere inopiam debent non sustinere. postremo, etiamsi\nsustineant, deuotione eam tolerent non damnatione patiantur.\ncur eos uelut a natura expellitis et quasi a iure sanguinis\nabdicatis? et ego esse eos pauperes nolo, sed ut habeat tamen\npraemium suum ipsa paupertas, ac praeclara demutatione eligant\ninopiam ex copia, ut ex inopiae electione copiam consequantur.\nquamquam quid ego uos per ipsum sanctissimae\nrationis officium trahere ad humanitatem pietatemque contendo,\ncum id maxime obsistat et haec res parentes inpios faciat,\nquae pios facere deberet?\nnam cum uos ideo plus relinquere\nex patrimonio uestro religiosis filiis deberetis, ut aliquid ad\ndeum ex facultatibus uestris saltim per filios perueniret, ideo\nfiliis non relinquitis, ne illi deo habeant quod relinquant.\npraeclara uidelicet ratione atque cautela contenti estis uos\nfilios non agnoscere, ne illi se filios dei esse cognoscant,\nmagnificam repensantes beneficiis sacris uicissitudinem, dum\nid studiosissime procuratis, ne uel per uestros aliquid honor\ndei habere possit, cum omnia uos per dei munus habeatis.\n\n\n\n\ncur, rogo, tam infideliter cur tam inpie?\nnon exigimus ut\nuestra domino largiamini: aliquid deo de suo reddite. cur tam\n. auare cur tam impie agitis? non est uestrum quod denegatis.\niniquum igitur arbitramini, ut saecularibus filiis religiosos\nsubstantia pares esse faciatis? id ergo agitis, ut paeniteat eos\ncoeptae religionis, quos religio apud uos fecerit uiles. pius\nitaque ac bonus dominus, qui semet in eis propositum ac\nprofessionem suam: ceterum, quantum in uobis est, id agitis,\nut saeculi eos cultores esse faciatis, quibus saeculares filios\nantefertis. quid est enim aliud quam religionem interdicere\nob religionem despectui habere?\nYI. Sed iniusti fortasse uideamur cunctos parentes in hoc\nnegotio aequaliter accusando, cum scilicet non omnes pari\nagant iniquitate cum filiis. sunt enim, inquit aliquis, sunt ex\nparentibus multi, qui aequales filiis suis faciant portiones, nisi\nquod una tantum eos condicione discernunt, quod in iis ipsis\npartibus, quae religiosis uidentur adscribi, usum iubent ad\neos proprietatem ad alios pertinere.\nat uero hoc multo est\npeius et infidelius. tolerabilioris quippe inpietatis uidetur esse\ncum proprietate aliquem filiis suis minus relinquere quam\nproprietatem his rerum penitus auferre. potest enim aliquatenus\nferri ista condicio, si aut amicis aut adfinibus aut propinquis\nhac lege aliquid relinquatur: filiis uero qui proprietatem\nrerum non tribuit nil relinquit. sed inuenit iniquissima infidelitas\nparentum, quomodo a patrimonio suo deum penitus\nexcluderet, proprietatem rerum religiosis filiis auferendo. usum\nenim his dedit, ut esset quo ipsi uiuerent, proprietatem his\ntulit, ut quod deo relinquerent non haberent.\no nouum\n\n\n\n\ninreligiosae mentis ingenium! inuenit quo uideretur filiis suis\nmaiore erga deum sua inpietate consulere. fecit enim ut\nsancta suboles usum rerum habens ius rerum non habens\nquasi locuples quidem uiueret, sed quasi mendica moreretur,\nac sic testator infidelissimus plena de hoc mundo posset securitate\ndiscedere, cum sciret de suo ad deum penitus peruenire\nnil posse. quamuis in hoc ipso, quod supra dixi, per usum\nrerum aliquam filios religiosos opum imaginem possidere, ne\nhoc sit quidem, quia etsi usus uidetur aliquid habere, conscientia\ntamen non habet; nemo enim potest se uel breui\ndiuitem credere, qui scit se proprium nil habere.\nVII. Quid agis, miserrima infidelitas et paganicae, ut ita\ndixerim, inreligiositatis error? itane tantum odisti deum, ut\npossis etiam filios tuos ob hoc tantum, quia ad deum pertinent,\nnon amare ? meliore enim condicione quidam relinquunt libertos\nsuos quam tu relinquis filios tuos. in usu siquidem cotidiano\nest ut serui, etsi non optimae certe non inprobae seruitutis,\nRomana a dominis libertate donentur, in qua scilicet et proprietatem\npeculii capiunt et ius testamentarium consequuntur,\nita ut et uiuentes cui uolunt res suas tradant et morientes\ndonatione transcribant: nec solum hoc, sed et illa, quae in\nseruitute positi conquisierant, ex dominorum domo tollere non\nuetantur. tantum eis interdum gratia patronae liberalitatis\ninpertit, ut etiam iuri suo detrahat quod libertorum dominio\nlargiatur.\nquanto, 0 quisquis ille es infidelissime pater, quanto\ndomini illi melius cum libertis agunt quam tu cum liberis !\nilli quae donant perpetuo iure donant tu temporario: illi\n\n\n\n\ntestamenti faciendi arbitrium dant libertis tu tollis liberis: illi\npostremo seruos suos dant libertati tu quasi addicis filios\nseruituti. nam quid est aliud quam seruituti addicere quos\nnon uis aliquid quasi ingenuos possidere?\nmore ergo illorum\nuteris, qui seruos suos non bene de se meritos, quia ciuitate\nRomana indignos iudicant, iugo Latinae libertatis addicunt:\nquos scilicet iubent quidem sub libertorum titulo agere uiuentes,\nsed nolunt quidquam habere morientes. negato enim\nhis ultimae uoluntatis arbitrio, etiam quae superstites habent\nmorientes donare non possunt.\nita ergo et tu religiosos filios\ntuos quasi Latinos iubes esse libertos, ut uiuant scilicet quasi\ningenui et moriantur ut serui, et iuri fratrum suorum quasi\nper uinculum Latinae libertatis adstricti, etiamsi uidentur\narbitrii sui esse, dum uiuunt, quasi sub illorum tamen positi .\npotestate moriantur. quid tantum, quaeso, sceleris in titulo\nesse religionis putas, ut ideo eos, qui religiosi sunt, filios tuos\nesse non credas, quia filii dei esse coeperunt? in quo tibi\nbonae uoluntatis quasi piaculo rei facti sunt, ut idcirco eos\nputes habendos esse peiores, quia optant esse meliores?\nVIII. Sed dicitis non eo a uobis animo hoc agi. quod unum\nest, ac si quispiam dicat malas res bono animo a se fieri et\ninpietatis facinus pia mente committi. quid prodest, o inhumanissimi\nparentes, quod filios religiosos bono a uobis\ndehonorari animo adseueratis ? res ipsa hoc respuit res refellit.\nparum est quod nudis adsertionibus dicitis, ipsi actibus uestris\ncontra uos testes estis. indignum ergo arbitramini, ut sancta\nac placita deo pignora filiis mundo seruientibus conparentur?\nuerum est et bene arbitrabamini, si tamen arbitrio isto iuste\net in diuersum uteremini, id est, ut conparandos bonis filiis.\nmalos et peccatores sanctis non putaretis, et qui apud deum\nuita ac meritis antecellerent, idem apud uos gratia atque\n\n\n\n\nhonore superarent.\nquid enim rectius quid magis iustum,\nquam ut qui meliores sunt idem etiam honoratiores essent,\nqui uincunt iudicio idem uincerent praemio, qui antistant in\neuangelio sacro idem quoque in testamento humano antistarent,\net hac saltim re concordaret cram uoluntate Christi parentum\npietas ac uoluntas, ut quos deus praeposuisset electione eosdem\netiam parentes anteponerent dignitate. sed non solum\nhoc non agitur, sed in diuersum omnia aguntur. praeponuntur\nenim puris commaculati praeponuntur fidelibus inpii, praeponuntur\nlumini tenebrae praeponitur terra caelo, praeponitur\nmundus deo. et euasuros se huiusmodi parentes uel in hoc\nsolo iudicium dei aestimant, qui cultum dei et dignitatem\niudicii sui indignitate conculcant?\nVIIII. Sed uidelicet non contemptu dei dicunt parentes .\nhaec a se fieri sed causa atque ratione. quibus enim, inquiunt,\nrelictam substantiam relicturi sunt filios non habentes?\ndicam quibus, nec nominabo eos, quos supra dixi, pauperes\ndei, non alienos aut longe positos, ne durum aut inhumanum\nforte uideatur. illos dico caros et indiuiduos et quos recte\netiam uos, qui multas suboles habetis, filiis antefertis: ipsos\nse inquam homines o infidelissimi parentes, ipsos se inquam\ndicimus. numquid potest cuilibet quidquam se ipso propius\nnumquid carius inueniri? suam unicuique uestrum animam\nsuam salutem suam spem commendamus.\net pios uos esae\ndicitis, qui filios diligatis? nihil plane durius uobis nihil inhumanius,\nnihil tam ferum, nihil tam inpium dici potest, a\nquibus inpetrari omnino non potest ut uos ipsos\n\n\n\n\nametispellem, inquit diabolus in scripturis sacris, pellem pro\npelle et cuncta quae habet homo dabit pro anima\nsua. dilectissimam esse animam suam homini etiam diabolus\nnon negauit, et qui auertere omnino cunctos ab affectu animarum\nsuarum nititur, idem tamen carissimas esse debere\ncunctis animas confitetur.\nquis ergo furor est uiles a nobis\nanimas uestras haberi, quas etiam diabolus putat esse pretiosas?\nquis. furor est uiles a nobis haberi, quas etiam ille caras\nuobis debere esse dicit, qui uiles facere conatur? ac per hoc\nquicumque animas suas neglegunt, etiam infra iudicium diaboli\nse amant. quae cum ita sint, uidete uos, qui putatis\nreligiosos homines non habere quibus relinquant substantiam\nsuam, uidete uel iuxta diaboli opinionem, uidete si non habent,\nqui se ipsos habent.\nX. Sufficere quidem ad hanc negotii portionem, de qua\nnunc agitur, haec quae iam diximus satis arbitror: sed ostendi\nid nobis forsitan non solis uirtutibus rerum sed etiam auctoritatibus\nexemplorum desideretis. possim quidem dicere maiora\nexemplis omnibus dei esse mandata nec interesse ad augendam\ndiuinorum uerborum auctoritatem, inpleant ea homines an non\ninpleant, quia uirtutem eorum ex domini certum est constare\npersona non ex seruorum oboedientia, nec addi eis nec\n\n\n\n\n\n\ndecedere aliquid per nos potest, quorum honor per auctorem deum\nsemper aequalis est.\nsed tamen si adiuuari se etiam exemplis\nhominum humana optat infirmitas, scilicet quo facilius etiam\nipsa nunc faciat quae alios fecisse ante cognoscat, ostendimus\nprimo libro haec, quae etiam nunc ab aliquantis Christi imita-toribus fiunt, non mediocriter sed abundanter, nec a paucissimis\nsed a populis, nec ab antiquissimis sed paene a recentissimis\nnuper esse conpleta. quid enim noui et adhuc prope\nin oculis constituti apostolorum actus loquuntur? omnes inquam\nqui credebant, habebant in unum omnia communia.\net iterum: gratia quoque magna erat in illis\nomnibus; nec enim quisquam egens erat inter illos.\nquicumque enim possessores praediorum ac domorum\nerant, uendentes adferebant pretia uenditorum\net ponebant ante pedes apostolorum. alibi\nquoque: et nemo ex eo quod possidebat s.uum proprium\nesse dicebat.\natque hoc non paruus credentium\nnumerus, ne quem forsitan minus scriptorum auctoritas moueat,\ndum putant exempla esse paucorum. quae fuerit quippe tunc\nmultitudo ecclesiae principalis uel ex hoc solo agnosci potest,\nquod in principiis statim ipsis octo hominum milia biduo\necclesiae accessisse referuntur, pateatque aestimationi, quae\nceteris diebus uniuersi generis multitudo concreuerit, ubi duo\ntantummodo dies praeter disparem aetatem pariter ac sexum\ntantam uirorum copiam procrearunt.\nunde cum et tam innumerabilis\niam tunc et tam perfecta plebs fuerit, quaero a\nuobis, cum quibus loquor, cuncti parentes, in illis tot ac tantis\ntunc credentium milibus, tanta fidei perfectione uiuentibus,\n\n\n\n\n\n\nomnesne cum filiis an omnes sine filiis fuerint? neutrum,\nopinor; nulla enim ecclesiae plebs est non de utroque permixta.\nintellegere ergo possunt quicumque ex Christianis\nfilios non habent, cui relinquere substantias suas debeant, cum\nuideant cui reliquerint tunc illi filios non habentes. sin autem\nhabent, discant quid etiam ipsos oporteat facere, cum uideant\ntunc parentes amorem dei filiis praetulisse.\nhabet igitur omms\naetas habet omnis condicio quod sequatur: quicumque est\nparticeps fidei participem se beati faciat exempli. si illi tunc\nob deum donantes omnia sua etiam se ipsos exheredauere\nuiuentes, discite uos, quaesumus, bona uestra uel ipsi hereditare\nmorientes. oportet quippe uos, mihi credite, etiam inter\nfilios uestros salutis animarumque uestrarum non obliuisci.\npropinqua enim uestra pignora esse uobis et coniunctissima\nsatis certum est: sed, mihi credite, nemo uobis propinquior,\nnemo coniunctior quam uos ipsi. amate itaque, non obsistimus,\namate filios. uestros, sed tamen secundo a uobis gradu: ita\nillos diligite, ne uos odisse uideamini; inconsultus namque\net stultus amor est alterius memor et sui inmemor. non\naccipiet, inquit scriptura sacra, iniquitatem patris\nfilius, neque pater accipiet iniquitatem filii sui.\net apostolus unus quisque, inquit, proprium onus suum\nportabit.\nXI. Relictae itaque filiis diuitiae parentes non liberant de\nmendicitate, immo relicta inmoderate filiis facultas parentum\nest sempiterna mendicitas, ac per hoc nulli parentibus magis\n\n\n\n\n\n\nnoxii quam filii nimis amati. dum enim illi patriis bonis\nafluunt, parentes in sempiternitate cruciantur. etiamsi tam\npius sit filius, ut refrigerandi supplicii paterni gratia communicare\ncum patre postea bona relicta cupiat, non ualebit:\nreddere siquidem post mortem patri pietas filii non poterit\nquod unicuique indeuotio sua et infidelitas denegarit.\nideoque\niuxta apostolum unus quisque sarcinas suas cogitet, quia unus\nquisque hominum sua onera portabit. flammae infelicium\nmortuorum diuitiis non refrigerantur heredum. diues ille in\neuangelio, qui purpura induebatur et bysso, absque dubio qui\nlocuples in hoc saeculo ipse fuerat, etiam heredes suos morte\nditarat. sed nequaquam hoc ei proderat, quod opibus ac\ntalentis eius germani diuites incubabant, et ille guttam refrigerii\ninpetrare non poterat. illi erant in abundantia sed ille\nin egestate, illi in gratulatione sed ille in dolore, illi in diuitiis\nsed ille in tormentis, illi fortasse iugiter in luxuria sed\nille semper in flamma.\n0 infelix et miseranda condicio! bonis\nsuis aliis praepararat beatitudinem sibi adflictionem, aliis\ngaudia sibi lacrimas, aliis uoluptatem breuem sibi ignem\nperennem. ubi erant tunc adfines ubi propinqui, ubi uel filii,\nsi habuerat, uel germani, quorum meminerat et quos certe\ntanto amore dilexerat, ut eorum ne in supplicio quidem positus\nobliuisceretur ? quid ei proderant quid suffragabantur ?\ntorquebatur infelix et opes suas aliis deuorantibus ille refrigerii\nguttam ardens petebat et inpetrare non poterat. et hoc,\nsi quid addi ad poenam potest, per illum sibi tribui postulabat,\nquem aliquando contempserat, per illum, qui in pure ac sanie\nconputruerat, per illum, cuius faetorem ac squalorem longe\n\n\n\n\n\n\nrefugerat, qui membrorum suorum ulceribus canes pauerat,\nquem scatentes uermium globi etiam intra recessus peresi\ncorporis exararant. o grauis nimium et lugenda condicio!\npauper beatitudinem emit mendicitate diues supplicium facultate:\npauper, cum penitus nil haberet, emit aeternas diuitias\negestate. o quanto, has facilius tam multa rerum possessione\ndiues potuerat conparare, qui inter tormenta aestuans et inter\nsupplicia proclamans: pater, inquit, Abraham, miserere\nmei et mitte Eleazarum, ut intinguat extremum\ndigiti sui in aqua, ut refrigeret linguam meam,\nquia crucior in hac flamma. non horrebat tunc scilicet\ndiues ille Eleazari quondam pauperis manum nec dedignabatur\nauxilium: inseri eius digitos ori suo et mitigari intolerandas\nfaucium flammas illius pridem faetidae ac squalentis manus\nmunere postulabat. o quanta rerum mutatio facta fuerat!\ntangi tunc ab eo desiderabat, quem etiam uidere ante despexerat.\n.XII. Haec ergo diuites cogitent, qui redimere facultatibus\nsuis nolunt, ne ista patiantur. diues fuit ille, de quo nunc\nloquimur, diuites sunt et isti, ad quos nunc loquimur. unius\nsunt nominis: caueant ne sint etiam condicionis unius. non\nliberabunt enim filii diuites parentes reos, nec restinguet\nflammas miseri testatoris deliciis afluentibus opulentus heres.\ndurum est ab aliquo filiis ac propinquis parum relinqui:\nmulto est durius in aeternitate torqueri. opinor enim diuitem\nillum, cum torqueretur, non tantum delectabant opes heredis .\nsui quantum angebant tormenta corporis sui, non tantum\n\n\n\n\n\n\ndelectabat quod heres suus bene epulabatur quam angebat\nquod ipse male cruciabatur, non tantum delectabat quod heres\nsuus in exquisitis deliciis afluebat quam angebat quod ipse\nintolerandis ignibus defluebat, non tantum delectabat quod\nheres suus pascebat parasitos et helluones copiis suis quantum\nangebat quod ipse pascebat flammas medullis suis.\net puto,\nsi quis ei tunc optionis copiam praestitisset, utrumne mallet\ndiuites heredes suos esse an se in miseriis tormentisque non\nesse, uoluerat profecto illos omnibus bonis alienari, dummodo\nille posset malis omnibus liberari, uoluerat offerre omnia quae\npossederat, dummodo euaderet quae perferebat, uoluerat cunctam\nillam substantiam quam habuerat temporales argenti\net auri thesauros pro se dare, ut iuges suppliciorum inmortalium\ncruces et perenne illud incendium superiecta, si quo\nmodo posset, diuitiarum suarum mole restingueret et exundantes\nignium globos opposita ingentium facultatum inmensitate\nprohiberet.\net quid dicam uoluisse eum, ut interminabile\nillud malum redimeret facultatibus suis? plus dico aliquid:\nuoluerat omnem substantiam suam tradere, ut posset sibi in\nflammis situs unius saltim horae requiem conparare. desiderans\nenim ad mitigandas faucium flammas uel tinctum aqua pauperis\ndigitum quomodo non quantolibet pretio mercari requiem\npraeoptauerat, qui paruam refrigerii guttam tam magno\nambitu postulabat?\nsed iam ista quid proderant aut quid\niuuabat miserum quod tunc pro se offerre omnia uolebat, qui\nmale ante noluerat? uel quid tunc proderat quod dare cuncta\ncupiebat, quae iam amiserat, qui nihil tunc pro se dederat,\nquando omnia possidebat? sera quippe, ut ait in scripturis\nspiritus sanctus, sera est paenitentia mortuorum. quomodo?\n\n\n\n\nnon est enim, inquit ad deum patrem sermo diuinus, non\nest in morte qui memor sit tui: in inferno autem\nquis confitebitur tibi?\nexcludi penitus a confessione\npeccati peccatorem mortuum protestatur nec posse esse quemquam\npostea dei memorem, qui in hac uita sui fuerit oblitus.\nadeo omnis ei spes penitus absciditur et omnis uitae aditus\nobserate, ut, cum una sit reo salutis uia preces ad deum\nfundere et caelestem misericordiam incessabiliter orare, etiam\nhac peccator letiferae obliuionis animaduersione damnetur, ut\nei nec memoria quidem dei, a quo sperare debeat. relinquatur.\nhaec ergo cogitent qui, dum filios habere post mortem diuites\ncupiunt, futurorum suppliciorum nec in morte meminerunt:\nhaec cogitent qui, ut in hac caduca et breui uita heredes\ndiuites habeant, aeterna se ipsos morte condemnant. in quo\nquidem non tam illos amant quam se oderunt, quia non tam\nsalubris amor est, qui breui consulit, quam graue odium,\nquod in aeternitate cruciabit. et ideo deus noster, ut in primo\ndudum libello diximus, disciplinam parentes thesaurizare iubet\nfiliis non pecuniam, perennia praecipit non peritura conferre.\nscilicet quia res istiusmodi atque opus sanctum et filiis pariter\net parentibus prosunt, filiis utique per disciplinae institutionem\nparentibus per munificentiae largitatem. et filiis enim hoc\ndisciplina praestat, ut salutem capiant perpetuam, et parentibus\nlargitas, ut mortem effugiant sempiternam.\n.XIII. Sed cui haec dicimus aut cur dicimus? ubi apertas\naures aut uidentes oculos inuenire poterimus? omnes enim,\nut de inpiis legimus, paene omnes declinauerunt, simul\ninutiles facti sunt; non est qui faciat bonum,\nnon est paene usque ad unum. noua quippe amentia\ntam saeculares quam etiam quosdam religionem professos incessit\nhomines. siquidem, ut dudum dicere coeperamus, iam\n\n\n\n\n\n\nnon tantum filiis aut nepotibus, quod ob naturae necessitudinem\nferri potest, sed etiam agnatis et cognatis, neque solum, ut\n- aiunt, ex directo sed etiam ex obliquo et ex transuerso, immo\npotius ex auerso peruersoque uenientibus res propriae facultatis,\nid est pretium suae redemptionis addicunt.\nnec interest\npaene iam apud homines quibus consulant, dummodo sibi\nomnino non consulant. si qui enim ex istis, de quibus\n\n\n\n\nloquimur, morte adpropinquante filios non habent, quaerunt infidelissime\nquos aut propinquos aut adfines suos dicant, aut, si\nid forte deest, quaerunt saltim aliqua nouarum necessitudinum\nficta nomina. nec interest, ut dixi, apud eos quorum meminerint,\ndummodo sui obliuiscantur: non interest quos amare\nse dicant, dummodo animas suas oderint, nec interest quos\ndiuites faciant, dummodo se aeterna mendicitate consumant.\nXlIII. 0 infelicitas o insania! quid tantum, quaeso, de se\nmiserrimi omnium male promeruerunt, ut dum aliorum uoluptatibus\nseruiunt, se perpetuo persequantur! uideas enim a\nquibusdam infelicissima uanitate inuestigari quosdam nouos ac\nnobiles propinquos, uideas incognitarum agnationum pudenda\nnomina et recentium ac praepotentium adfinitatum ridicula\ncommenta, cum dicat quis de aliquo adoptiuo ac subitaneo\npropinquo: illum heredem facio parentem meum: aut quaecumque\nsanctae professionis uidua uel puella: illum heredem\nscribo proximum meum. ac sic quidam quos in omni uita\nquasi extraneos alienosque habuerant subito in extremis propinquos\nhabent, et qui extranei semper fuere uiuentium parentes\nesse incipiunt mortuorum.\nintroducunt enim repente\nin testamentum quos numquam introduxere in affectum, et\nhoc maxime, ut dixi, aut locupletes aut nobiles aut honoratos\net qui nisi potentes essent, parentes forsitan non fuissent.\nridicula miseri testatoris ambitio, dans censum propriae facultatis\nad conparandum mendacium propinquitatis, emens pretio\nhereditatis nomen heredis) et totis patrimonii sui uiribus hoc\nelaborans, ne se ille,. qui heres scribitur, parentem neget, et\nut testator infelicissimus stultissima ac miserrima uanitate\nfacto herede nobili, qui in uita sua humilior esse uisus est,\nhonoratior in morte esse uideatur. o caecitas o insania!\nquanto studio, infelicissimi homines, id efficitis, ut miseri in\naeternitate sitis! quanto minore cura minore ambitu id uobis\npraestare potuistis, ut semper beati esse possitis! cuius quidem\nrei causam aliam omnino inuenire non possum nisi solam\ntantummodo incredulitatem atque perfidiam, id est, quod aut\niudicandos se a deo homines esse non putant aut resurrecturos\nomnino esse non credunt. nemo est enim qui resurrecturum\nse et iudicandum a deo de operibus bonis ac malis certus sit,\nqui non uel spei ac beatitudini suae praestet, ut pro bonis\nrebus perennia bona capiat, uel timori atque discrimini, ne\npro malis mala aeterna patiatur.\nXV. Sed abhorrere hoc uidelicet a Christiano nomine\nuidetur, ut dicatur futura non credere. quid ergo causae est\nut, si credit quae dixit deus, non timeat quae minatur deus?\nsi non credit uerbis quae dixit deus, non credat praemiis quae\npromittit deus ? neque enim se probat promissionibus dei credere\nqui non sic agit, ut possit ad promissa a deo praemia\nperuenire.\nin ipsa quippe hac vita hominum, si iudicandum\nse aliquis ab humana hac potestate et rapiendum ad tribunal\nterrenum esse cognouerit, aduocatos requirit patronos adhibet\nofficialium gratiam fauoremque mercatur, et haec omnia metu\niudicii futuri agit, cum tamen euentum iudicii conparare non\npossit. adeo etsi uictoriam emere ipsam non ualet, spem\ntamen uictoriae magno emit.\ndic mihi, quisquis ille es, qui\ncredere te iudicium dei dicis, tu si uel supradictorum exemplo\nhominum iudicandum te esse a deo crederes, nonne spem ac\nsalutem tuam quolibet pretio conparares ? sed non credis\nutique, . non credis, et licet credulitatem tuam uerbis uelis\n\n\n\n\nadseuerare, non credis; uerbis enim, ut ait apostolus, confiteris\nsed factis negas.\ndenique ut infidelitafcem tuam tibimet\net te ipso probem, dic mihi, obsecro, quisquis ille es, qui\nsubstantiam tuam uel propinquo cuipiam diuiti uel Ã dfini,\nuel, si hi forte desunt, etiam extraneo derelinquis, cur eam\nnon sanus a te atque incolumis abdicasti? cur non sospes ac\nuegietus heredibus tradidisti, sed in testamento ipso prouidentissime\ncanes et sollicite ac diligenter inscribis: \\'quando ego\nex rebus humanis excessero, tutic mihi tu ille carissime heres\nesto ?\ndic mihi, quaeso, cur huic carissimo, ut ipse ais, ac\ndeuinctissimo tuo tamdiu nihil de tuo tribuis tamdiu nihil\nde tuo tradis, quamdiu te putas esse uicteum, sed tum cum\nuides esse te moriturum? et quid dico, cum esse te moriturum\nuides ? immo id caues prouidentissime, ne uel spirante\nuel moriente te quidquam de tuo habeat, sed iam defuncto\nomnino, iam mortuo. et mirum est, quod hoc ipsum sinis, Ut\niam funerato te tua habeat, et non iam exportato atque tumulato.\nquamuis etiam in hoc, quod ais cquando ego ex. rebus humanis\nexcessero), id ipsum cauisse uidearis. hoc est enim ex\nrebus humanis penitus excedere, totum omnino cum suo corpore\nhominem in praesentia humanarum rerum esse desisse.\ndic\n\n\n\n\n\n\n\n\nmihi itaque, cur haec tam prouide in testamento canes, cur\ntam sollicite ac prudenter interseris? absque dubio, quia\nnecessariam tibi, dum uiuis, rem tuam iudicas, quia alienare\nte facultatibus tuis non uis et iniquissimum putas uiuo te et\nincolumi alium tuo diuitem fieri, te autem mendicitate consumi.\nuerum est nec inrationabilem curam abnuo, et quidquid\na te in hunc modum dicitur probo. sed in uno tamen mihi\nsatis fieri a te cupio.\nquid est quod tu, qui tibi usum rerum\ntuarum tantopere necessarium putas, fructus ac reditus facultatis\ntuae post mortem necessarios esse non putas? dicis\nabsque dubio, quia mortuo nihil opus est nec reseruandum\nmihi quidquam in tempus illud est, quia defunctus ac nihil\nsentiens nec delectari possum possessione rerum mearum neque\namissione cruciari.\neuidens causa est. ergo idcirco moriens\nsubstantiam tuam alteri deputas, quia capere ex ea fructus\npost mortem ipse non possis. sed quid, quod electissimum\nuas dei apostolus Paulus testificatur et clamat, quod quaecumque\nhomo in uita hac seminauerit, haec post\nmortem metat, et qui parce seminat parce et metat,\net qui seminat in benedictione ex benedictione et\nmetat. ex quo aperte intellegi uoluit eos, qui seminant in\nparcitate benedictionem metere non posse. cum enim dicens:\nqui parce seminat parce et metet, et qui seminat in benedictione\nex benedictione et metet, euidenter utique benedictionem\nin sola posuerit largitate, ostendit parcos seminatores\nmendicitatem largos benedictionem esse messuros.\nXVI. Sed fortasse haec tibi, quicumque es infidelis, aut\nparum ualida aut parum aperta esse uideantur. quid quod\ndominus ipse in euangelio nihil quemquam de operibus bonis\nperdere Christianum manifestissime docet dicens: quicumque\npotum dederit uni ex minimis istis calicem\naquae frigidae, tantum in nomine discipuli, amen\ndico uobis, non perdet mercedem suam. quid dici\neuidentius potuit? etiam eam rem in futuro habituram praemium\nesse dixit, quae in praesenti pretium non haberet: tantum\nhonoris cultui suo tribuit, ut aliquid esset illic per fidem,\nquod hic omnino nihil esset per uilitatem.\nsed tamen ne in\nhoc sibi quidam forsitan blandirentur, si multa habentes\nexiguis possent magna mercari, subtiliter posuit etiam pro\ncalice aquae frigidae non perituram esse mercedem, hoc utique\neuidenter ostendens non pro paruo aliquid magnum esse\nreddendum, sed tamen qualecumque fidei opus non esse periturum.\nhabes itaque indubitabilem futurae retributionis securitatem\nhabes recipiendorum bonorum operum satis idoneum\nuadem: qui quidem tantae non solum fidei sed etiam misericordiae\natque pietatis est, ut non soluat tantum quod promiserit\nquasi debitum, sed etiam ostendat aliquid quo se faciat\ndebitorem. nam qui pro calice aquae frigidae redditurum se\ndixit esse mercedem non solum uult soluere quae acceperit,\nsed etiam demonstrat aliqua quae soluat. pius scilicet ac\nmisericordia plenus et consulere uolens non solum diuiti\nlargitati sed etiam pauperculae officiositati ostendit, quo obnoxium\nsibi in aliquo deum faceret etiam qui quod faeneraret\npenitus non haberet.\nXVII. Sed forsitan tibi, quicumque diues es, indiguum hoc\nfacultatibus tuis opus pauperculorum esse uideatur et uelis\naliquam ad te peculiariter pertinentem sponsionem sacrae\npromissionis audire. habes primum illud, quod ad diuitem\nilium in euangelio: deus loquitur: uade, uende omnia\nbona tua, et habebis thesaurum in caelo. deinde\nillud, quod praecepto interdictorio generaliter iubet: nolite\nthesaurizare uobis thesauros in terra, thesaurizate\n.\nautem uobis thesauros in caelo. postremo illa,\nquibus omnes rerum mundialium possessores ad opus profluae\nlargitatis spe infinitae remunerationis inuitat dicens, quod\nomnis, qui propter honorem atque amorem suum aut domum\naut agrum aut quamcumque aliam facultatem in usus misericordiae\nprorogarit, centuplum accipiat in futuro: insuper\nautem, inquit, et uitam aeternam possidebit. quid\nspondere maius credentibus sibi potuit qui magnis faeneratoribus\nsuis centuplum se redditurum esse promisit?\nnec\nsolum hoc, sed uitam, inquit, aeternam possidebit.\nhoc multo plus est quam ipsa centupli retributio, quia id\nipsum, quod quis in centuplo acceperit, in perpetuo possidebit.\nnon erit ergo tunc fragilis$t caduca possessio nec in similitudinem\nterrenarum diuitiarum umbrae praetereuntis aut\nsomnii uanescentis more peritura. quidquid datum a deo fuerit\ninmortale erit, quidquid acceptum fuerit sine termino permanebit.\nac per hoc, ut dixi, plus quam centuplum accipit\nqui sic accipit, quia uincit centupli pretium, id ipsum esse\ncentuplum sempiternum.\nXVIII. Quae cum ita sint et cum tanta absque dubio\nrecepturus sit qui deo credit, quomodo tu his rebus, quas deo\ndederis, usurum te esse post mortem non putas, quarum tibi\nnon usum tantummodo dominus sed augmentum etiam et\n\n\n\n\n\n\n\nsuperexcellentem cumulum pollicetur? aut forte accipere haec .\ntanta non uis? sed hoc ratio non patitur ut nolis.\nnemo\nenim est inter homines, qui cum beatus esse ualeat, miser\nesse malit; nemo est, qui cum habere possit delicias summi\nboni, pati uelit supplicium summi mali; nullus profecto, nullus\net ideo ne tu quidem: nisi forte monstruosa sit in te aliqua\net discrepans ab humano genere natura, ut solus tibi penitus\nbene esse nolis, solus beatitudinem fugias solus suppliciis\ndelecteris.\nquod si utique non est, quid ergo causae est, ut\nnon uel moriens et m ultimis situs id saltim supremae oblationis\nofficio et omni rerum tuarum ambitu agas, ut, si\nmereri a deo potes, locuples ac beatus sis, sin autem id non\npotes, certe ut miser non sis certe non uraris certe non torquearis\ncerte tenebris exterioribus non eneceris et ardentibus\nsine fine flammis non decoquaris?\nquid ergo, ut dixi, causae\nest, quod haec non agis? quid causae est, ut bona aeterna\nnon emas? quid causae est, ut mala aeterna non timeas?\n-quid utique nisi illud, quod praelocutus sum, quod aut iudicandum\na deo te esse non putas aut resurrecturum omnino\nesse non credis? si enim crederes, quomodo non futuri iudicii\ninaestimabile malum fugeres et inmortalium suppliciorum tormenta\nuitares?\nsed non oredis utique, non credis, ac lieet\naliud et sermone adseras et professione, non credis; sermo\nenim et professio tua iactitant fidem sed uita atque obitus\npublicant infidelitatem. alioqui uince me: uinci uolo. non\nquaero, ut mihi credulitatem tuam superioris uitae actibus\nprobes: uno contentus sum testimonio supremorum tuorum.\necce iam, ecce moreris, egressurus de domo corporis tui,\nnesciens quo iturus quo abducendus ad quam poenalia et\nquam taetra rapiendus, cui unum tantummodo superest inter\nsuprema perfugium una effugiendi aeterni ignis specula datur,\nut pro te offeras saltim quod in substantia habes, quia aliud\nquod possis deo offerre iam non habes: et tu inmemor tui\noblitus salutis tuae, de legatariis nouis cogitas de locupletando\nherede suspiras.\net haec faciens credere te iudicium dei dicis,\nqui tibi, cum iudicandus sis, uel inter suprema non consulis ?\net credere te aliquid de salute animae tuae loqueris, cui nullus\nest anima tua uilior, apud quem prope non interest cui\nprosis, dummodo ut tibi noceas? et credere te futurum iudicem\ndicis, apud quem nullus est minor atque despectior quam\nipse iudex? nam in tantum eum spernis in tantum despicis,\nut nec tibimet ipsi consulas, dummodo eius iussa contemnas.\naut refelle me et conuince, si mentior. clamat tibi ecce\nmorienti ipse, qui te iudicaturus est iudex tuus, ne ullum\nomnino hominem in prorogandis rebus ac facultatibus tuis\nplus quam te ames, ne ulli de substantia tua moriens magis\nquam tibi consulas, nullum tibi anima tua propinquiorem\nnullum iudices cariorem. quid enim proderit, inquit saluator,\nhomini si lucretur mundum totum et detrimentum\nfaciat animae suae? aut quid dabit homo\ncommutationem pro anima sua?\nhoc est dicere: quid\ntibi o infelicissime homo, proderit, si omnem mundum aut\nipse habeas ant tuis proximis derelinquas, si salutis atque\nanimae detrimenta patiaris ? damna enim animae totum penitus\n\n\n\n\n\n\nsecum auferunt, nec quidquam homo omnino habere poterit,\nqui se ipsum damno animae pereuntis amittat. aut quid,\ninquit, homo ommutationem dabit pro anima sua?\nhoc est dicere: non respicias, o homo, pecuniam non possessionem,\nnec dubites saltim moriens pro spe tua quantum\npotes rei tuae ac facultatis offerre. quidquidlibet enim dederis\npro te uile est, quidquid pro te obtuleris parui pretii est,\nquia anima tua in omnium rerum est conparatione pretiosior.\net ideo nihil dubites pro te dare, quia, si te amiseris, omnia\nin te perdis: si autem te lucrifeceris, tecum et in te omnia\npossidebis.\nXVIIII. Cum haec ergo tibi iam morienti, o homo quisquis\nes, dominus tuus clamet, tu mentem obturas tu aurem obstruis\net nudis sermonibus fidem adserens sufficere tibi putas\nuerba pro rebus ac satis te firmum aestimas credulitatis habere\nsubsidium, si deum, quem rebus atque operibus tuis\ndespicis, uerbis mendacibus honorare uidearis. fili, inquit\nscriptura sancta, si habes, benefac tecum et deo bonas\noblationes offer.\net alibi miserere, inquit, animae\ntuae. uide quam misericors sit dominus deus noster, qui nos\nipsos pro nobis misericordiam rogat: miserere, inquit, animae\ntuae. hoc est dicere: miserere etiam tu illius, cuius\nuides miseratione me frangi, miserere illius tandem, cuius\nmisereor ego semper, miserere tu animae saltim tuae, cum\nmisereri me cernas alienae. et quid post haec, o miserrime\nhomo, cum deus sic tecum agat, non adquiescis? rogat te ut\ntui miserearis, et non uis? causam tuam apud te agit, et a\n\n\n\n\n\n\nte non potest impetrare?\net quomodo, quisquis es o miserrime,\nquomodo te postea supplicantem ille in iudicio suo audiet,\ncum tu hic eum pro te rogantem audire ipse nolueris? sed\nuidelicet causa grandis est, qua deum audire non possis. circumstant\nenim te aegrotantem cognati atque agnati tui circumstant\nlocupletes matres familiae, circumstant nobiles uiri\nobsidet lectum infirmitatis tuae sericis atque auratis uestibus\ncircumfusa numerositas.s o quantus fructus aeternitatis est\ntalibus bona propria erogare mendicis! digna uidelicet causa\net satis iusta est, ut tu animae tuae auferas quod egenis\ntalibus derelinquas.\nsed nimirum misericordia frangeris et\nlamentantium propinquorum pietate superaris. est certa ratio.\nuides quippe opulentissimi ac splendidissimi cultus homines\n[tibi] flentes, tristi uultu et festo habitu conpositas ad maestitudinem\nfacies tibi ostentantes, per imaginariam sollicitudinem\nsuam ementes hereditatem tuam. quem non moueat\ntanta pietas? quem non moueat talis dolor? aut quomodo,\ncum haec talia uideas, non obliuiscaris, tui? uides enim extortas\nlacrimas simulata suspiria fictam anxietatem non optantem\nut conualescas, sed expectantem quando moriaris: uides\ndefixos in te quasi accusantes tui obitus tarditatem omnium\nuultus.\n0 infelicem te ac miserrimum, cuius supremum exitum\ntantus desiderat numerus propinquorum! nisi quod scio ac\nsatis certus sum nihil omnino apud deum uota talium praeualere.\nnam mirari possem forte quod uiueres, quem mori\ntam multi uelint. et propter hos, quisquis ille es, propter\nhos tales animam tuam deseris et credere te iudicium dei\ndicis, cum ad hoc eius iussa despicias, ut patrimonium tuum\ntalibus derelinquas?\ndispersit, inquit propheta de eo, qui\n\n\n\n\n\ndeum credit, dispersit, dedit pauperibus, iustitia\neius manet in aeternum. sed et saluator ipse ad omnes\ndiuites: uendite quae possidetis et date eleemosynam.\net alibi: uende quae habes et da pauperibus. numquid\ndicit, agnatis da, numquid adfinibus ? non utique sed\npauperibus sed egenis: numquid propinquo diuiti numquid\nulli omnino homini praepotenti? non utique sed inopi sed\negestuoso.\nnumquid enim, cum locupletibus cognatis tuis\nsubstantiam tuam dederis, iustitia tua manet in aeternum?\nalat cum diuitias eorum diuitiis tuis auxeris, thesaurum habebis\nin caelo? uae, inquit propheta, his, qui dicunt dulce\nam-arum et amarum dulce. etiam laudari a te tales hos\ndeus prohibet, et tu ditare non metuis ? dari his praedicatoria\nuerba non uult, et. tu etiam talenta largiris ? honorari uitam\neorum fictis sermonibus uetat, et a te thesauri eorum diuitiaeque.\ncumulantur ?.\nXX. Sed uereris uidelicet uulius circumsidentium propinquorum\net praesentes atque obsidentes lectulum tuum metuis\noffendere. ne timueris eos, inquit dominus per prophetam,\nneque paueas a facie eorum, quoniam domus exasperans\nest. et ideo etiam tu esto intrepidus et constans:\nnon formides uultus eorum neque frangaris ambitu eorum.\ndespioe concupiscentes hereditatem tuam et diuidentes iam\ninter se sub$tantiam tuam, qui non te sed patrimonium tuum\ndiligunt, immo qui cupiditate rerum tuarum te execranturnam\ndum tua inpatienter sitiunt, te oderunt praesentiamque\ntuam quasi aemulam sibi et aduersariam iudicantes obicem\n\n\n\n\n\n\natque obstaculum putant cupiditatis suae esse quod uiuis.\ndespice ergo hos tales ac nihil facito. non te moueant blandimenta\neorum: uenena tibi sunt: non respicias adulationes\neorum: gladii sunt iugulatores tui et quidem ferreis atque\nhostilibus gladiis taetriores. illos enim homines cuncti uident,\nistos incauti non uident: illi, quia aperte saeuiunt, euitantur,\nisti, quia occulte insidiantur, occidunt et hoc periculosiores\nsunt ac nouo nocendi genere peiores, quod illis ferreis gladiis\nnemo est penitus qui se laedi uelit, istis multi se etiam occidi\nuolunt. noua atque inaestimabilis mali letalis inlecebra. illis\ngladiis quicumque percutitur et timore pariter et dolore torquetur:\nistis quicumque occiditur delectatur.\nfuge ergo hoc\nmalum fuge adsentationes insidiantes tibi, fuge obsequellas\nnoxias tibi fuge ambitus deceptores tuos: ista sunt officia,\nquae te iugulant, ista sunt, quae in mortem trahunt. fuge\neorum talium blandimenta fuge eorum sedulitatem: isti sunt\ncarnifices ac tortores tui, qui te in praesenti quidem ambiunt,\nsed in futuro necant et consertis quodammodo manibus ac\nuelut coniurata mutuo factione in sempiternos tartari ignes\ncogere ac praecipitare conantur. et ideo non timeas eos non\nexpauescas: erige animum et uim sanctae auctoritatis adsume.\nsi enim illi tantopere adnituntur ut pereas, cur non maiore\ntu animo adnitaris ut uiuas? confortare ergo et constanti\nanimo tibi consule. satis infidelis ac satis stultus est qui\nmauult praestare aliis ut sit miser, quam sibi ut sit beatus\net ut alios afluere faciat deliciis temporariis, se tradit urendum\nignibus sempiternis.\nI. Non me praeterit, domina mi ecclesia, nutrix beatae\nspei, haec quae libellis superioribus diximus, nonnullis filiis\ntuis Christum parum amantibus displicere. sed nos uoluntates\neorum non magni pendimus, quia nec mirum est, ut eis loquentia\nde deo uerba non placeant, quibus ipse forsitan deus\nnon placet, nec expectandum, ut insinuatorem salutis atque\nanimarum sermonem ament qui salutem ipsam atque animas\nsuas non amant. sufficiunt itaque, sicut in aliis, ita etiam\nin hac parte nobis sensus tantum et iudicia sanctorum: quibus\nidem atque apud nos sentientibus, certi profecto sumus etiam\ndeum ipsum sentire nobiscum, quia, cum in sanctis suis spiritus\ndei maneat, absque dubio deus illic est, ubi illa pars fuerit,\na qua dei spiritus non recedit.\nprauorum ergo hominum, id\nest uel paganorum uel mundialium, sensus aut parui aestimandi\nsunt aut nihil omnino faciendi: quia si hominibus,\ninquit apostolus, placere uellem, Christi seruus non\nessem. illud durius ac molestius, quod quidam, ut arbitror,\nfiliorum tuorum sub religionis titulo a religione dissentiunt\net habitu magis saeculum reliquere quam sensu: quorum, ni\nfallor, sententia hoc habet atque adserit, omni omnino homini\nChristiano propinquitatem in exitu magis considerandam esse\nquam Christum.\net quia profana penitus per se erat execrabilisque\nsententia, uelare, ut puto, infidelissimam praedicationem\n\n\n\n\n\n\nquasi umbratili quadam adiectione conantur dicentes cunctos,\nqui credant deum, sanos tantum atque incolumes officiosos\nChristo esse debere, ceterum iam exeuntes e saeculo carnalis \\'\nmagis propinquitatis quam diuini officii oportere meminisse.\nquasi uero homines Christianos alios esse oporteat incolumes\nalios de hoc saeculo recedentes, et alios se cuncti exhibere\nChristo debeant in sospitate alios in morte, alios in superiore\nuita alios in posteriore.\nquod si ita est ergo alterum quis\nhabiturus est Christum inuenis alterum senex, et totiens debent\nhomines demutari fide quotiens demutantur aetate. si enim\nerga dei cultum alter quispiam futurus est uigens alter infirmus,\nalter sanus alter aegrotans, ergo prout status fuerit\nhumani corporis inaequalis, ita erit homini etiam deus ipse\nmutabilis, et quotiens fuerit in homine ualitudo contraria,\ntotiens erit etiam religio diuersa: quasi uero qui incolumes\nChristi esse debent morientes Christi esse non debeant.\net\nubi illud est: qui perseuerauerit in finem, hic saluus\nerit, aut illud in prouerbiis sacris diuini sermonis oraculum:\nsapientia, in exitu canitur? quo utique ostenditur, licet\nsalubris sit in omni aetate sapientia, praecipue tamen omnes\nin exitu suo debere esse sapientes, quia laudari penitus praeteritae\naetatis prudentia non merebitur, nisi bono fine claudatur;\nsapientia enim in exitu canitur.\ncur eam non dixit\n\n\n\n\n\n\ncani in pueritia non in iuuentate, non in statu rerum incolumium\nnon in prosperitatibus secundorum ? scilicet quia\nin his omnibus quidquid laudatur incertum est. quamdiu\nenim quis subiacet mutationi, non potest cum securitate laudari\net ideo, ut ait, sapientia in exitu canitur. exiens\nenim quis de incertis periculorum certum merebitur euasa\nomnium rerum uarietate suffragium, quia tum stabilis et firma\nlaus est, quando meritum iam non potest perire laudati.\nsapientia, inquit, in exitu canitur.\nquid est, quaeso,\nsapientia Christiani? quid nisi timor et amor Christi? initium\nenim, inquit, sapientiae timor domini: et alibi\nperfecta, inquit, dilectio foras mittit timorem. ergo\nut uidemus, initium sapientiae est in timore Christi perfectio\nin amore. itaque si sapientia Christiani timor est atque amor\ndomini, ita demum uere sapientes sumus, si deum semper ac\nsuper omnia diligamus, et hoc cum omni tempore tum praecipue\nin exitu nostro, quia sapientia in exitu canitur.\nII. Si ergo sapientia per hoc maxime in exitu canitur, si\ndeus super omnia diligatur, quae igitur insania est, ut dicat\naliquis Christum carnali propinquitati praeponi ab incolumibus\noportere, a morientibus non debere? cur enim eum praeferant\nincolumes, si non debent praeferre morientes? aut si potest\nquispiam religiose agnatos atque adfines suos Christo in morte\npraeponere, cur non religiose etiam ante praeponat? aut si\nest ulla hora in uita ultima, qua quis plus alios diligere\ndebeat quam se ipsum aut deum, cur non et in uita anteriore\n\n\n\n\n\n\nplus diligat?\nac sio fit ut soluantur. omnia et euanescant et\nintereant, neque ullum quis uiliorem habeat quam se ipsum\nneque ullum inferiorem quam deum. si enim ullum est tempus,\nquo ab aliquo possit deus adfinibus aut propinquis iure\npostponi, nullum est, quo possit iure praeponi: sin autem,\nquod uerum est, nullum est omnino tempus, quo non debeat\nanteponi, nullum est omnino tempus, quo possit iure postponi.\nnullum utique, et ideo ne in extremis quidem, quia etiam\niustum hominem propheta in die, qua errauerit, dicit esse\nperiturum.\nitaque si omnis error errantis perditione multatur\net his quoque erroribus uita hominum periclitatur, quibus\nusitate atque communiter innocentia humana polluitur, quid\nfuturum existimamus, ubi in deum ipsum detestabili infidelitate\npeccatur? si enim, inquit apostolus, omnis inoboedientia\niustam accipit mercedis retributionem\nquo modo nos effugiemus, si tantam neglexerimus\nsalutem? nullus autem salutem ueram plus neglegit, quam\nqui deo aliquid anteponit. cum enim salus nostra munus ac\nmisericordia dei sit, quae ei ratio consequendae salutis est,\nqui deum ipsum despicit, in cuius misericordia salus nostra\nconsistit?\naut cum iudex et uiuorum sit deus et mortuorum,\nquae ei spes in dei iudicio esse poterit, qui eum etiam moriens\niudicio suo spreuerit, a quo est statim mortuus iudicandus?\net ideo, ut scriptura diuina ait, in quo iudicio iudicat,\nin eo iudicabitur de eo, hoc est: quo iudicio iudicat\nde deo, eo ipse iudicabitur a deo, neque iniquum putare\npoterit, si eum cunctis in futuro dominus postposuerit, qui in\npraesenti deum cunctis ipse postponit, nec queri, si eum\n\n\n\n\n\n\nomnibus deus aestimet damnabiliorem, cum ipse omnibus deum \\' .\naestimet uiliorem.\nIII. Sed dicit aliquis non se hoc animo ista facere, quo\naut contemnat deum aut uilem putet, sed quo uel amet eos,\nquos heredes instituit, uel honoret. adquiescamus hoc ita esse :\nomnibus ferme etiam aliis flagitiosissimis et criminosissimis\nreis excusatio ista suppetit. nam dicere et fornicatoribus licet\nnon se hoc animo fornicari, quo deum spernant, quia calore\ncorporis atque infirmitate uincantur. et homicidae id adfirmare .\npossunt, non se contemptu dei humanum sanguinem fundere:\nuel odio enim se uel cupiditati tantum scelera praestare.\nsed\nquid prodest malis: haec excusatio, cum scilicet nihil intersit,\nqua ae quispiam dicat peccare causa, cum sit omne peccatum\ndiuinitatis iniuria? adquiescamus tamen, ut supra. dixi, hoc .\nita esse, nec ex contemptu dei res suas quempiam alii magis\nquam deo tradere, sed uel honore heredis sui se ad hoc trahi\nuel certe amore conpelli. sed quid facimus, quod hoc ipso\nmagis incuria dei probatur atque contemptus?\nsi enim, o\nquisquis es, per id, quod heredibus tuis uel quibuscumque res\nproprias derelinquis, et honorare te eos indicas et amare,\ndeum utique, cui non relinquis, nec honorare te indicas nec\namare. ac per hoc quidquid pro te dixeris contra te est et\nad contemptum atque a.d contumeliam dei pertinet amor et\nhonorificentia ceterorum.\ncum enim aliis ideo relinquas, quia\neos honora, deum, cui non relinquis, utique non honora:\ncum aliis ideo relinquas multa, quoniam amas, deo ideo non .\nrelinquis profecto, quia non amas. ecce enim adsistit tibi\nmorienti atque testanti homo pariter ac deus. res aperta est\net non dubia: quem elegeris, praetulisti. si in uno est honor\nsolo, necesse est in alio inueniatur esse despectio. si homo,\nqui praefertur, gaudet se a te diligi, necesse est ut se doleat\n\n\n\n\n\n\n\n\ndeus, qui praetermittitur, non amari.\nsed putas deum uidelicet\nmunificentia hominis non egere, et ideo, quid necesse est, inquis,\nab homine ei quippiam tribui, qui ipse cuncta omnibus\ndedit? utrum egeat munificentia nostra dominus an non egeat,\naut quomodo uel egeat uel non egeat iam uidebimus. interim,\nquia ab eo cunctis cuncta praestari etiam tu negare non ausus\nes, hoc dignior est absque dubio largitate nostra, quia nobis\nipse ante largitus est. hoc iustius ei officiis respondere temptamus,\nquo beneficiis illius magis inpares sumus.\nnam et\nnatura ipsa hominum consuetudoque communis hac quasi\ngenerali cunctos lege constringit, ut a quibus aliquid liberalitatis\naccipimus, plus eis gratiae debeamus: artat quippe nos\nad retributionem dati accepta largitio. ante usum enim ac\nmunificentiam liberalitatis alienae liber est quispiam, beneficiorum\nfaenore non grauatus. - coguntur autem omnes ipsa\nconscientia sua ad repensationem uicissitudinis, postquam esse\ncoeperint debitores.\nita ergo et deo hoc maiora debemus, quod\nab eo cuncta percepimus, et hoc respondere beneficiis illius\nminus possumus quod ei etiamsi quae debemus redhibere\ncupiamus, tamen de suo reddimus. ac per hoc non est quod\nplacere sibi quisquam. largitione sua debeat. sicut sua non\nsunt cuncta, quae a domino suo accipit, sic sua non sunt\ncuncta quae reddit. et ideo perfidiae quidem poena debetur\nei, qui negauerit deo quae sunt sibi ab eodem commodata,\ninputare autem largitionem non potest, qui reddiderit accepta..\nIIII. Sed deus, inquis, non eget tetributione. nihil minus\nquam ut non egeat. non eget enim iuxta potentiam suam,\nsed eget iuxta praeceptionem suam: non eget secundum maiestatem\nsuam, sed eget secundum legem suam, et in ipso se\nquidem non eget, sed in multis eget: non quaerit in se\n\n\n\n\nmunificentiam sed in suis quaerit, et ideo non eget quidem\niuxta omnipotentiam sed eget iuxta misericordiam: non eget :\ndeitate pro semet ipso sed eget pietate pro nobis., quid enim\ndicit ad pios ac largos dispensatores deus? uenite, benedicti,\npossidete regnum patris mei, quod uobis\nparatum est a constitutione mundi: esuriui enim\net dedistis mihi manducare, sitiui et dedistis mihi\nbibere, et alia in hunc modum. et ne hoc causae, de qua\nnunc loquimur, parum forsitan uideretur, adiecit rerum diuersitatem,\nauaris et infidelibus dicens: ite maledicti in\nignem aeternum, quem parauit pater meus diabolo\net angelis eius: esuriui enim et non dedistis mihi\nmanducare, sitiui et non dedistis mihi bibere:\nubi sunt qui dicunt dominum Iesum Christum officio nostrorum\nmunerum non egere? ecce et esurire se pariter et sitire et\nalgere commemorat. respondeat quilibet horum, . si non eget\nqui esurire se, queritur, si non eget qui se sitire testatur ?\nego plus addo aliquid, Christum non solum egere cum ceteris\nsed plus multo egere quam ceteros;\nin omni enim pauperum\nnumero non est uniu$rsorum una paupertas. sunt enim quidam,\nquibus etiamsi uestimenta desunt alimenta non desunt, multi\nsunt hospitio egentes uestibus non egentes, multi domo carentes\nsed non substantia, sunt denique quibus etsi desunt\nmulta non desunt omnia: Christus tantummodo solus est, cui\nnihil est, quod in omni humano genere non desit. nullus\nseruorum suorum exulat nullus frigore ac nuditate torquetur,\ncum quo ille non algeat: solus cum esurientibus esurit solus\ncum sitientibus sitit. et ideo, quantum ad pietatem illius\npertinet, plus quam ceteri eget; omnis enim .\negestuosus pro\n\n\n\n\n\n\n\n\nse tantum et in se eget, solus tantummodo Christus eat, qui\nin omnium pauperum uniuersitate mendicet.\net cum baeo ita\nsint, quid ais, o homo! qui Christianum te esse dicis, cum\nChristum egere uideas, tu facultates tuas quibuscumque non\nindigentibus derelinquis ? Christus pauper est et tu opes diuitum\ncumulas ? Christus esurit et tu delicias afluentibus paras?\nChristus etiam aquam sibi deesse queritur et a te apothecae\nebriosorum uino replentur? Christus rerum omnium egestate\nconficitur et a te luxuriosis copiae congregantur? Christus\ntibi pro muneribus a te datis praemia sempiterma promittit\net tu nil praestaturis cuncta largiris? Christus tibi et pro\nbonis bona inmortalia et pro malis mala aeterna proponit et\ntu nec bonis caelestibus flecteris nec malis perennibus commoueris?\net credere te domino tuo dicis, cuius nec remunerationem\ndedderas nec iracundiam contremescis ?\nV. Non credis igitur, sicut iam diximus libro superiore, nos\ncredis, ac licet religionem uestibus simules licet fidem cingulo\nadseras licet sanctitatem pallio mentiaris, non credis omnino,\nnon credis. et hoc tam uiris istiusmodi quam feminis dico:\nnon credunt. induat sibi quamuis quaelibet habitum sancti\nnominis et titulum sacrae religionis inscribat, si de substantia\nsua aliis magis quam sibi consulit, profecto non credit.\nnemd\nest enim credens, qui facultates suas aliis prodesse malit\nquam sibi, nemo est, qui beatitudinem aliis miseria sua emere\ncontentus sit, nemo est, qui ut aliis paret delicias temporarias,\nsubire egestates cupiat sempiternas. et ideo qui patrimonio\n\n\n\n\nsuo aliis magis quam sibi consulit profutura sibi quae deo dederit\nomnino esse non credit. dicat enim mihi quilibet horum,\n<cur facultates suas aliis dereliaquit? numquid non ideo, quia\nprofuturas cui reliquerit esse non ambigit? ideo absque dubio.\nigitur, quicumque ille es, si ea quae alii relinquis, ideo relinquis\nquia profutura ei cui reliqueris certus es, sic profecto,\nsi quaecumque religiosis muneribus prorogasses profutura esse\ntibi crederes, tibi absque dubio peculiariter deputares: quia\nquanto te plus amas quam eos, quibus relinquis, tanto magis\ntibi relinqueres, si profutura ea tibimet uel tenui opiniuncula\niudicares.\nnon enim te odisti, ut prodesse tibi nolis, sed quae\npauperibus dereliqueris profutura tibi esse non credis: unde\nest quod aliis magis quam tibi consulis, quia profuturum tibi\nopus religiosum esse non credis. sicut credis itaque sic recipies.\ntu saluatorem perparui pendis et te saluator nihil: tu\nChristum postponis aliis et te omnibus Christus: tibi in conparatione\netiam hominum perditorum uilis est dominus et tu\neris inter periturorum ultimos deputandus.-\nVI. Sed blandieris tibi forsitan, ut iam ante dixi, aliquo\nreligiosae professionis intuitu. magis es debitor, quia proposito\nsanctitatis maiora promittis, et ideo plus tolerabis supplicii,\nquia minus solueris sponsioni. grandia specie polliceris et\nrebus nulla restituis, falsarii criminis reus es, deo cuncta\nmentiris. nec inmerito sacer sermo iudicium de templo dei\nincipiendum esse testatur; iudicium enim, inquit, de\n\n\n\n\n\n\ndomu domini.\nalibi quoque et a sanctis, inquit, meis\nincipite. sed ad superiora redeamus. ite, inquit auaris\natque incredulis deus, ite in ignem aeternum, quem\nparauit pater meus diabolo et angelis eius. at liberandum\nte ab hoc malo quibusdam forsitan bonis corporalibus\nputas: pudicitiam quippe amasse te iactas. sed memento quia\net illos, quos in euangelio inmortalibus poenis saluator tradidit,\ninpudicitiae non notauit. sobrietatem tibimet placuisse commemoras?\nnec illi, de quibus scriptura loquitur, ebrietatis\ncrimine puniuntur. ieiunasse te dicis? nec illos prandia reos\nesse fecerunt.\nsed uidelicet magna causa est, qua tibi abstinentia\nac ieiunio tuo placeas: qui ad hoc ieiunasti ad hoc\nparce exiliterque uixisti, non ut post mortem tuam egenos\nfacultatibus tuis pasceres, sed ut censum cuiuscumque heredis\ndiuitiis ampliares. magnos uidelicet abstinentiae fructus capis;\nminus enim panis tu manducasti, ut auri alius plus haberet.\ntibi uente, frugalitate decreuit, ut cuiuscumque hominis fortasse\nuitiosi thesaurus cresceret.\ncum ergo ad iudicium dei\nueneris, iure inputare ieiunium tuum poteris dicens: ieiunaui,\ndomine, et abstinui ac diu me ab omnium deliciarum fruge\nsuspendi. et res hoc probat: ecce enim nunc heredes mei de\nmeo afluunt, inmensarum diuitiarum copiis exabundant.\net ut\naliquid etiam de euangelica lectione praesumas, hoc quod saluator\ndixit de illo diuite, potes et tu de heredibus tuis dicere:\ninduuntur : purpura et bysso et epulantur splendide, incubant\ndefossis a me talentis, premunt argenti et auri congestas strues,\nmateriam quoque his uoluptatum omnium praeparaui, distenduntur\ndeliciis a me relictis.\nego diu abstinui, ut nunc illi\nebriarentur. crapula est illorum frugalitas mea. natant\n\n\n\n\n\n\ntricliniorum redundantium pauimenta uino, Falerno nobili lutum\nfaciunt, mensae eorum ac toreumata mero iugiter madent,\nsemper uda sunt. luxuriant in peristromatis, quae ego feci,\nfornicantur in sericis, quae reliqui. et cum haec omnia pro\nte dixeris, quomodo non aeternam a Christo remunerationem\nmereri poteris, cui in talibus sanctis tantarum deliciarum\ncopiam praepararis?...\nVII. 0 quanto melius, quaecumque illa es, quanto melius\net salubrius pauper fueras et egestuosa quam diues; paupertas\nenim te deo insinuare potuisset, diuitiae ream esse fecerunt.\nrectius ergo per indigentiam salua fueras, quam per opes tuas\net te et alios praegrauasses, te scilicet, dum male aliis relinquis,\nalios, dum a te relicta et ipsi usu inhumanissimo male\npossident et post se male aliis derelinquunt.\nsi uis ergo,\nquaecumque illa es, si uis tibi esse consultum, si uis aeternam\nhabere uitam et cupis uidere dies bonos, relinque substantiam\ntuam indigentibus sanctis relinque claudis relinque caecis\nrelinque languentibus: sint facultates tuae alimenta miserorum\nsit opulentia tua pauperum uita, ut illorum refrigeria praemia\ntua sint ut illorum refectio te reficiat. si enim illi de tuo\nedent, tu saturaberis: si illi de tuo biberint, tu sitis tuae\naestum ardoremque restingues: te illorum uestitus uestiet, te\nillorum apricitas delectabit.\nnon ergo nile ac despicabile putes,\nsi substantiam tuam miseris atque egentibus derelinquas:\nChristum in illis facies heredem. et quid dicam de Christi\nnomine? Christum quidem heredem facis, sed tu hereditatis\nemolumenta percipies. quaecumque enim Christo reliqueris\nper Christum omnia possidebis.\nsed haec tu, ut reor, friuula\n\n\n\n\nesse iudicas et quasi somnia quaedam ac deliramenta contemnis;\nnon enim credis Christum uera dixisse. et res probat\nnequaquam te ei credere; nam qui mandata eius nec in postremis\nfacis, aut nulla esse omnino aestimas aut falsa esse\ncondemnas. in quo quidem lugere omnes sanctos ac flere conuenit,\nnulli te et alios tui similes, nulli minus quam Christo\ncredere.\nsi tibi quicumque ex cauponibus quid promitteret,\nfidem promittenti non abnegares: si mutuum a te quippiam\npropola aut salgamarius postularet, redditurum eum non diffideres\nquae dedisses: mendacibus denique interdum atque\nperiuris, cautione facta et dato fideiussore, res creditur.\nChristus\ntibi et fidelissimam cautionem et fideiussores optimos\ndedit, cautionem scilicet in euangelio fideiussores apostolos\nsuos, et si id parum est, patriarchas prophetas martyres suos\ntotam denique diuinarum seriem litterarum: et non credis ei\nnec fidem commodas ? quem, rogo, tam prodigum inter homines\nac tam miserum inuenire possis, cui fidem sub tot fideiussoribus\ndenegares? das itaque res tuas diuiti et egenis negas,\ndas luxuriosis et negas sanctis, das cuicumque fortasse perdito\net negas Christo. prout ergo iudicasti sic iudicaberis, sicut\nelegisti sic recipies: non habebis cum Christo partem, quem\ndespexisti: cum his habebis, quos praetulisti.\nVIII. Sed dicit fortasse aliquis ex infidelium numero, noa\ndignam esse causam quae uel deum moueat uel homines in\naeternum periculum trahat. scio quidem quod omnes rei\nueniabiles putant semper reatus suos, nam et furta furibus\nleues culpae sunt et innocua ebriosis uidetur ebrietas et apud\ninpudicos fornicatio scelus non est, quia nullum omnino tam\ngrande crimen est, quod non cuius facinore committitur eius\n\n\n\n\nsententia subleuetur.\nsed si qui uult ex peocatoribus scire\n. quam grauiter censenda a deo sint magna crimina, discat\nqualiter in semet ipsis puniant sancti etiam leuia peccata,\nconscii scilicet iam ex ipsius dei dictis futuri examinis ac per\ndomini sui uerba etiam iudicia rimantes et ideo semper in\ndei opere semper in conpunctione semper in cruce positi.\nbeati qui cum omnium misereantur, sibi numquam penitus\nignoscant, in nullo sibi parcentes sed totos se admodum deo\ninpendentes et ideo in futuro iudicio digni praemio, quia hic\napud se iugiter in reatu.\nnam de misericordia eorum ac\nlargitate quid dicam, quae uirtus apud eos quasi uirtutum\nomnium initiatrix? plerique enim eorum haec habent quasi\nexordia et quasi incunabula conuersionis suae, ut priusquam\nlimen sanctae professionis introeunt, de propriis sibi facultatibus\nnil relinquant secundum illud scilicet domini nostri\ndictum, quo ait: uende omnia bona tua et da pauperibus,\net ueni, sequere me.\net illi itaque secuturi uocantem\ndeum prius uendunt omnia quam sequantur. diuitias enim\nonerum atque inpedimentorum loco esse ducentes expeditos\nse non putant ad sequendum, nisi omnia prius carnalium\nsarcinarum inpedimenta proiecerint, simul ut more hominum\ncommigrantium prius ad locum habitaculi destinati res suas\ntransferant quam se ipsos, scilicet ut, cum ea quae ad se\npertinent uniuersa transtulerint, tunc ipsi in plenam ac refertam\nbonis inmortalibus domum, praemissa rerum facultate, ,\ncommigrent, securi absque dubio nihil sibi postea defuturum,\nqui exituri de habitaculo uili et contemptibili ac iam iamque\nruituro nihil illic de suo penitus reliquerint quod periret.\nhaec ergo sanctorum spes haec fiducia est:\nsic sibi opulenta\nrerum transmissione prospiciunt, ut aeternis inmortalium\nfacultatum copiis perfruantur. ceterum tu, quicumque ille es\n\n\n\n\n\n\naut quaecumque, quae animae tuae ac salutis oblita ipsa te\nresculis tuis spolias, quomodo in futuro quasi condita ac parata\nreperies quae hic aut non indigentibus aut etiam abundantibus\ndeputaris? quomodo reddenda tibi a deo credis quae\ndeo ipse non credis? postremo, quomodo reddi uis quae credi\nnon uis? nemo enim sibi solui uult quae non commodat, nec\ntam stultus est. ut quae non faenerauerit putet esse reddenda.\net ideo tu nequaquam a deo quasi reddendum sperare poteris,\nquod deo utique non credens reddere tibi deum ipse nolueris.\nunde conpleatur dictum in te diuinum: quia reliquisti aliis\nuel alienis diuitias tuas, sepulchrum tuum erit domus tua in\naeternum. et illud, quod saluator ad similem tui loquitur:\nquia tepidus es et neque feruens neque frigidus,\nincipiam te uomere ex ore meo. et illud dicis diues\nsum et diuitias habeo et nullius egeo\\' et nescis quia tu es\nmiser et pauper et caecus et nudus?\nnemo itaque sibi in\ntestamento suo hominem deo praeferens de uitae ac professionis\npraerogatiua aliquid blandiatur. poenalis est homini ac perniciosa\nsecuritas, praesumptae spes sarcinae sunt reatus, usurpata\nabsolutio damnationem parat. quicumque sibi se excusat\naccusat deo secundum illud: nam qui se existimat esse\naliquid, cum nihil sit, se ipsum seducit. nemini\nitaque facilis sua causa sit: nullus difficilius euadit, quam\nqui se euasurum esse praesumpserit.\nVIIII. Dura haec forsitan atque austera uideantur. quidni?\nomnis enim disciplina, ut ait sermo diuinus, non est\n\n\n\n\n\n\ngaudii, sed maeroris. dura haec et austera sunt. sed\nquid facimus ? non licet rerum mutare naturas, et enuntiari\naliter ueritas non potest, quam uis ipsa exigit ueritatis. -dura\nhaec quidam putant: scio et satis certus sum. sed quid facimus\n? . nisi duris non itur ad regnum. ar t a enim, inquit\n-dominus, et angusta uia est, quae ducit ad uitam.\net apostolus existimo, inquit, quod non sint condignae\npassiones huius temporis ad futuram gloriam,\nquae reuelabitur in nobis. indignum esse ad futurae\ngloriae conparationem omne opus dicit humanum.\net ideo\nnihil durum aut austerum Christianis uideri debet, quia quantalibet\npro sempiterna beatitudine Christo offerant, uile est quod\ndatur, ubi tam grande est quod accipitur. nihil magnum in\nterris ab homine deo soluitur, ubi quod est in caelo maximum\nconparatur. durum est auaris ut largiantur sua. quid mirum ?\n-totum durum est quidquid imperatur inuitis. .\npaene omnis\n-sermo diuinus habet aemulos suos. quot genera praeceptorum\nsunt tot aduersariorum. si largitatem esse in hominibus iubet\ndominus, auarus irascitur: si parsimoniam exigit, prodigus\nexecratur. sermones sacros inprobi hostes suos ducunt. horrent\nraptores quidquid de iustitia scribitur horrent superbi\nquidquid de humilitate mandatur, aduersantur ebriosi ubi\nsobrietas indicitur detestantur inpudici ubi castitas inperatur.\naut nihil ergo dicendum est aut quidquid dictum fuerit cuicumque\nsupradictorum hominum displicebit. mauult quilibet\ninprobus execrari legem quam emendare mentem, mauult\npraecepta odisse quam uitia.\ninter haec quid agant quibus\nloquendi a Christo officia mandantur? deo displicent, si tacent,\nhominibus, si loquuntur. sed, ut Iudaeis apostoli responderunt,\nexpedit magis deo oboedire quam hominibus. do tamen\n\n\n\n\n\n\nconsilium omnibus, quibus grauis et onerosa est lex dei, si accipere\nnon recusant, quemadmodum placere eis possint, quae\ndeus praecipit. cuncti enim, qui oderunt mandatum sacrum,\ncausam odii in se ipsis habent. omni fastidium non in praeceptis\nlegis sed in moribus suis; lex quippe bona est sed\nmores mali. ac per hoc mutent homines propositum et adfectum\nsuum. si mores suos prohabiles esse fecerint, nihil\neis ex eo, quod lex bona praecipit, displicebit. quando enim\nbonus quis esse coeperit, non potest non diligere legem dei,\nquia hoc intra se habet lex dei sancta, quod sancti homines\nin moribus. gratiae domini nostri Iesu Christi cum spiritu\ntuo: amen.\n"};
