var sequence = {"name":"Petronius Arbiter. Satyricon","data":"“Num alio genere furiarum\ndeclamatores inquietantur, qui clamant: 'haec vulnera pro libertate publica excepi;\nhunc oculum pro vobis impendi: date mihi ducem, qui me ducat ad liberos\nmeos, nam succisi poplites membra non sustinent'? Haec ipsa tolerabilia\nessent, si ad eloquentiam ituris viam facerent. Nunc et rerum tumore et\nsententiarum vanissimo strepitu hoc tantum proficiunt, ut cum in forum\nvenerint, putent se in alium orbem terrarum delatos. Et ideo ego\nadulescentulos existimo in scholis stultissimos fieri, quia nihil ex his,\nquae in usu habemus, aut audiunt aut vident, sed piratas cum catenis in\nlitore stantes, sed tyrannos edicta scribentes, quibus imperent filiis ut\npatrum suorum capita praecidant, sed responsa in pestilentiam data, ut\nvirgines tres aut plures immolentur, sed mellitos verborum globulos et omnia\ndicta factaque quasi papavere et sesamo sparsa.”\n“Qui inter haec nutriuntur, non\nmagis sapere possunt, quam bene olere, qui in culina habitant. Pace vestra\nliceat dixisse, primi omnium eloquentiam perdidistis. Levibus enim atque\ninanibus sonis ludibria quaedam excitando effecistis, ut corpus orationis\nenervaretur et caderet. Nondum iuvenes declamationibus continebantur, cum\nSophocles aut Euripides invenerunt verba quibus deberent loqui. Nondum\numbraticus doctor ingenia deleverat, cum Pindarus novemque lyrici Homericis\nversibus canere timuerunt. Et ne poetas quidem\nad testimonium citem, certe neque Platona neque Demosthenen ad hoc genus\nexercitationis accessisse video. Grandis et ut ita dicam pudica oratio non\nest maculosa nec turgida, sed naturali pulchritudine exsurgit. Nuper ventosa\nistaec et enormis loquacitas Athenas ex Asia commigravit animosque iuvenum\nad magna surgentes veluti pestilenti quodam sidere afflavit, semelque\ncorrupta regula eloquentia stetit et obmutuit. Ad\nsummam, quis postea Thucydidis, quis\nHyperidis ad famam processit? Ac ne carmen quidem sani coloris enituit, sed\nomnia quasi eodem cibo pasta non potuerunt usque ad senectutem canescere.\nPictura quoque non alium exitum fecit, postquam Aegyptiorum audacia tam\nmagnae artis compendiariam invenit.”\nNon est passus Agamemnon me diutius\ndeclamare in porticu, quam ipse in schola sudaverat, sed “Adulescens” inquit\n“quoniam sermonem habes non publici saporis et,\nquod rarissimum est, amas bonam mentem, non fraudabo te arte secreta.\nNihil\nnimirum in his exercitationibus doctores peccant, qui necesse habent cum\ninsanientibus furere. Nam nisi dixerint quae adulescentuli probent, ut ait\nCicero, 'soli in scholis relinquentur.' Sicut ficti adulatores\ncum cenas divitum captant, nihil prius meditantur quam id quod putant\ngratissi mum auditoribus fore: nec enim aliter\nimpetrabunt quod petunt, nisi quasdam insidias auribus fecerint: sic\neloquentiae magister, nisi tanquam piscator eam imposuerit hamis escam, quam\nscierit appetituros esse pisciculos, sine spe praedae morabitur in scopulo.\nQuid ergo est? Parentes obiurgatione\ndigni sunt, qui noluntliberos suos severa lege proficere. Primum enim sic ut\nomnia, spes quoque suas ambitioni donant. Deinde cum ad vota properant,\ncruda adhuc studia in forum pellunt et eloquentiam, qua nihil esse maius\nconfitentur, pueris induunt adhuc nascentibus. Quod si paterentur laborum\ngradus fieri, ut studiosi iuvenes lectione severa irrigarentur, ut\nsapientiae praeceptis animos componerent, ut verba atroci stilo effoderent,\nut quod vellent imitari diu audirent, ut persuaderent sibi nihil esse\nmagnificum, quod pueris placeret: iam illa grandis oratio haberet maiestatis\nsuae pondus. Nunc pueri in scholis ludunt, iuvenes ridentur in foro, et quod\nutroque turpius est, quod quisque perperam didicit, in senectute confiteri\nnon vult. Sed ne me putes improbasse schedium Lucilianae humilitatis, quod\nsentio, et ipse carmine effingam:\n“ Artis severae si quis ambit effectusmentemque magnis applicat, prius moresfrugalitatis lege poliat exacta.Nec curet alto regiam trucem vultucliensve cenas impotentium captet,nec perditis addictus obruat vino\n\nmentis calorem, neve plausor in scaenamsedeat redemptus histrionis ad rictus.Sed sive armigerae rident Tritonidis arces,seu Lacedaemonio tellus habitata colonoSirenumve domus, det primos versibus annosMaeoniumque bibat felici pectore fontem.Mox et Socratico plenus grege mittat habenasliber et ingentis quatiat Demosthenis arma.Hinc Romana manus circumfluat et modo Graioexonerata sono mutet suffusa saporem.Interdum subducta foro det pagina cursumet furtiva sonet celeri distincta meatu;dein epulas\net bella truci memorata canoregrandiaque indomiti Ciceronis verba minetur.His animum succinge bonis: sic flumine largoplenus Pierio defundes pectore verba.” ””\nDum hunc diligentius audio, non\nnotavi mihi Ascylti fugam. Et dum in hoc dictorum aestu in hortis incedo,\ningens scholasticorum turba in porticum venit, ut apparebat, ab extemporali\ndeclamatione nescio cuius, qui Agamemnonis suasoriam exceperat. Dum ergo\niuvenes sententias rident ordinemque totius dictionis infamant, opportune\nsubduxi me et cursim Ascylton persequi coepi. Sed nec viam diligenter\ntenebam quia nec quod stabulum esset sciebam. Itaque quocunque\nieram, eodem revertebar, done et cursu fatigatus et\nsudore iam madens accedo aniculam quandam,\nquae agreste holus vendebat, et\n“Rogo” inquam “mater, numquid scis ubi ego habitem?” delectata est illa\nurbanitate tam stulta et “Quidni sciam?” inquit, consurrexitque et coepit me\npraecedere. Divinam ego putabam et\nSubinde ut in locum secretiorem venimus, centonem anus\nurbana reiecit et “Hic” inquit “debes habitare.” Cum ego negarem me\nagnoscere domum, video quosdam inter titulos nudasque meretrices furtim\nspatiantes. Tarde, immo iam sero intellexi me in fornicem esse deductum.\nExecratus itaque aniculae insidias operui caput et per medium lupanar fugere\ncoepi in alteram partem, cum ecce in ipso aditu occurrit mihi aeque lassus\nac moriens Ascyltos; putares ab eadem anicula esse deductum. Itaque ut\nridens eum consalutavi, quid in loco tam deformi faceret quaesivi.\nSudorem ille manibus detersit et\n“Si scires” inquit “quae mihi acciderunt.” “Quid\nnovi” inquam “ego?” at ille deficiens “cum errarem” inquit “per totam\ncivitatem nec invenirem, quo loco stabulum reliquissem, accessit ad me pater\nfamiliae et ducem se itineris humanissime promisit. Per anfractus deinde\nobscurissimos egressus in hunc locum me perduxit prolatoque peculio coepit\nrogare stuprum. Iam pro cella meretrix trix assem exegerat, iam\nille mihi iniecerat manum, et nisi valentior fuissem, dedissem poenas”\nAdeo ubique omnes mihi videbantur\nsatureum bibisse iunctis viribus molestum contempsimus\nQuasi per caliginem vidi Gitona in\ncrepidine semitae stantem et in eundem locum me conieci\nCum quaererem numquid nobis in prandium frater\nparasset, consedit puer super lectum et manantes lacrimas pollice\nextersit. Perturbatus ego habitu fratris, quid accidisset,\nquaesivi. Et ille tarde quidem et invitus, sed postquam precibus etiam\niracundiam miscui,“Tuus” inquit “iste frater seu comes paulo ante in\nconductum accucurrit coepitque mihi velle pudorem extorquere.\nCum ego proclamarem, gladium strinxit et 'Si Lucretia es' inquit 'Tarquinium invenisti.'”\nQuibus ego auditis intentavi in\noculos Ascylti manus et\n“Quid dicis” inquam “muliebris patientiae\nscortum, cuius ne spiritus quidem purus est?” Inhorrescere se finxit\nAscyltos, mox sublatis fortius manibus longe maiore nisu clamavit: “Non\ntaces” inquit “gladiator obscene, quem de ruina harena\ndimisit? Non taces, nocturne percussor, qui ne tum quidem, cum fortiter\nfaceres, cum pura muliere pugnasti, cuius eadem ratione in viridario frater\nfui, qua nunc in deversorio puer est?”\n“Subduxisti te” inquam “a praeceptoris\ncolloquio.” “Quid ego, homo stultissime, facere debui, cum fame morerer? An\nvidelicet audirem sententias, id est vitrea fracta et somniorum\ninterpretamenta? Multo me turpior es tu hercule, qui ut foris cenares,\npoetam laudasti.” Itaque ex turpissima lite in risum\ndiffusi pacatius ad reliqua secessimus\nRursus in memoriam revocatus iniuriae “Ascylte” inquam\n“intellego nobis convenire non posse. Itaque communes\nsarcinulas partiamur ac paupertatem nostram privatis quaestibus temptemus\nexpellere. Et tu litteras scis et ego. Ne quaestibus tuis obstem, aliud\naliquid promittam; alioqui mille causae quotidie nos collident et per totam\nurbem rumoribus different.” Non recusavit Ascyltos et “Hodie” inquit “quia\ntanquam scholastici ad cenam promisimus, non perdamus noctem. Cras autem,\nquia hoc libet, et habitationem mihi prospiciam et aliquem fratrem.” “Tardum\nest” inquam “differre quod placet.”\nHanc tam praecipitem divisionem libido faciebat; iam\ndudum enim amoliri cupiebam custodem molestum, ut veterem cum Gitone meo\nrationem reducerem.\nPostquam lustravi oculis totam\nurbem, in cellulam redii, osculisque tandem bona fide exactis alligo\nartissimis complexibus puerum fruorque votis usque ad invidiam felicibus.\nNec adhuc quidem omnia erant facta, cum Ascyltos furtim se foribus admovit\ndiscussisque fortissime claustris invenit me cum fratre ludentem. Risu\nitaque plausuque cellulam implevit, opertum me amiculo evolvit et Quid\nagebas inquit “frater sanctissime, qui diverti contubernium facis?” Nec se solum intra verba continuit,\nsed lorum de pera solvit et me coepit non perfunctorie verberare, adiectis\netiam petulantibus dictis: “Sic dividere cum fratre nolito”\nVeniebamus in forum deficiente iam\ndie, in quo notavimus frequentiam rerum venalium, non quidem pretiosarum sed\ntamen quarum fidem male ambulantem obscuritas temporis facillime tegeret.\nCum ergo et ipsi raptum latrocinio pallium detulissemus, uti occasione\nopportunissima coepimus atque in quodam angulo laciniam\nextremam concutere, si quem forte emptorem splendor vestis posset adducere.\nNec diu moratus rusticus quidam familiaris oculis meis cum muliercula comite\npropius accessit ac diligentius considerare pallium coepit. Invicem Ascyltos\niniecit contemplationem super umeros rustici emptoris ac subito exanimatus\nconticuit. Ac ne ipse quidem sine aliquo motu hominem conspexi, nam\nvidebatur ille mihi esse, qui tunicam in solitudine invenerat. Plane is ipse\nerat. Sed cum Ascyltos timeret fidem oculorum, ne quid temere faceret, prius\ntanquam emptor propius accessit detraxitque umeris laciniam et diligentius\ntemptavit. O lusum fortunae mirabilem.\nNam adhuc nec suturae quidem attulerat rusticus curiosas manus,\net tanquam\nmendici spolium etiam fastidiose venditabat. Ascyltos postquam depositum\nesse inviolatum vidit et personam vendentis contemptam, seduxit me paululum\na turba et “Scis,” inquit “frater, redússe ad nos thesaurum de quo querebar?\nIlia est tunicula adhuc, ut apparet, intactis aureis plena. Quid ergo\nfacimus, aut quo iure rem nostram vindicamus?” Exhilaratus ego non tantum quia praedam videbam, sed etiam quod fortuna me\na turpissima suspicione dimiserat, negavi circuitu agendum, sed plane iure\ncivili dimicandum, ut si nollent alienam rem domino reddere, ad\ninterdictum venirent.\nContra Ascyltos leges timebat et\nQuis “aiebat” hoc loco nos novit, aut quis habebit dicentibus fidem? Mihi\nplane placet emere, quamvis nostrum sit, quod agnoscimus, et parvo aere\nrecuperare potius thesaurum, quam in ambiguam litem descendere: “ Quid faciant leges, ubi sola pecunia\nregnat,\n\naut ubi paupertas vincere nulla potest?Ipsi qui Cynica traducunt tempora pera,non nunquam nummis vendere vera solent.Ergo iudicium nihil est nisi publica merces,atque eques in causa qui sedet, empta probat. ” Sed praeter unum\ndipondium, quo cicer\nlupinosque destinaveramus mercari, nihil ad manum erat. Itaque ne interim\npraeda discederet, vel minoris pallium addicere placuit et pretium maioris compendii\nleviorem facere iacturam. Cum primum ergo explicuimus mercem, mulier\noperto\ncapite, quae cum rustico steterat, inspectis diligentius signis iniecit\nutramque laciniae manum magnaque vociferatione “Latrones” tenere clamavit. Contra\nnos perturbati, ne videremur nihil agere, et ipsi scissam et sordidam tenere\ncoepimus tunicam atque eadem invidia proclamare, nostra esse spolia quae\nilli possiderent. Sed nullo genere par erat causa, nam et\ncociones qui ad clamorem confluxerant, nostram scilicet de more\nridebant invidiam, quod pro illa parte vindicabant pretiosissimam vestem,\npro hac pannuciam ne centonibus quidem bonis\ndignam.\nHinc Ascyltos bene risum discussit,\nqui silentio facto “Videmus” inquit “suam cuique rem esse\ncarissimam; reddant nobis tunicam nostram et pallium suum recipiant.” Etsi\nrustico mulierique placebat permutatio, advocati tamen iam poenae nocturni,\nqui volebant pallium lucri facere, flagitabant uti apud se utraque\ndeponerentur ac postero dieiudex querellam inspiceret. Neque enim res\ntantum, quae viderentur in controversiam esse, sed longe aliud quaeri, quod\nin utraque parte scilicet latrocinii suspicio haberetur. Iam sequestri\nplacebant, et nescio quis ex cocionibus, calvus, tuberosissimae frontis, qui\nsolebat aliquando etiam causas agere, invaserat pallium exhibiturumque\ncrastino die affirmabat. Ceterum apparebat nihil aliud quaeri nisi ut semel\ndeposita vestis inter praedones strangularetur et nos metu criminis non\nveniremus ad constitutum. Idem plane et nos volebamus.\nItaque utriusque partis votum casus adiuvit. Indignatus enim rusticus, quod\nnos centonem exhibendum postularemus, misit in faciem Ascylti tunicam et\nliberates querella iussit pallium deponere, quod solum litem faciebat . . .\n. Et recuperate, ut putabamus, thesauro in deversorium\npraccipites abimus praeclusisque foribus ridere acumen non minus cocionum\nquam calumniantium coepimus, quod nobis ingenti calliditate pecuniam\nreddidissent. “ Nolo quod cupio, statim tenere,nec victoria mi placet parata\n”\nSed ut primum\nbeneficio Gitonis praeparata nos implevimus cena, ostium non satis audaci stripitu\nexsonuit impulsum. Cum et ipsi ergo pallidi rogaremus,\nquis esset,“Aperi” inquit “iam scies.” Dumque loquimur, sera sua sponte\ndelapsa cecidit reclusaeque subito fores admiserunt intrantem. Mulier autem\nerat operto capite, illa scilicet quae paulo ante cum rustico steterat, et\n“Me derisisse” inquit “vos putabatis? ego sum ancilla Quartillae, cuius vos\nsacrum ante cryptam turbastis. Ecce ipsa venit ad stabulum petitque ut\nvobiscum loqui liceat. Nolite perturbari. Nec accusat errorem vestrum nec\npunit, immo potius miratur, quis deus iuvenes tam urbanos in suam regionem\ndetulerit.”\nTacentibus adhuc nobis et ad\nneutram partem adsentationem flectentibus intravit ipsa, una comitata\nvirgine, sedensque super torum meum diu flevit. Ac ne tune quidem nos ullum\nadiecimus verbum, sed attoniti expectavimus lacrimas ad ostentationem\ndoloris paratas. Ut ergo tam ambitiosus detumuit imber, retexit\nsuperbum pallio caput et manibus inter se usque ad articulorum strepitum\nconstrictis “Quaenam est” inquit “haec audacia, aut ubi fabulas etiam\nantecessura latrocinia didicistis? misereor mediusfidius vestri; neque enim\nimpune quisquam quod non licuit, adspexit. Utique nostra regio tam\npraesentibus plena est numinibus, ut facilius possis deum quam hominem\ninvenire. Ac ne me putetis ultionis causa huc venisse, aetate magis vestra\ncommoveor quam iniuria mea. Imprudentes enim, ut adhuc puto, admisistis\ninexpiabile scelus. Ipsa quidem illa nocte vexata tam peri culoso inhorrui frigore, ut tertianae etiam impetum timeam. Et ideo\nmedicinam somnio petii iussaque sum vos perquirere atque impetum morbi\nmonstrata subtilitate lenire. Sed de remedio non tam valde laboro; maior\nenim in praecordiis dolor saevit, qui me usque ad necessitatem mortis\ndeducit, ne scilicet iuvenili impulsi licentia quod in sacello Priapi\nvidistis, vulgetis deorumque consilia proferatis in populum. Protendo igitur\nad genua vestra supinas manus petoque et oro, ne nocturnas religiones iocum\nrisumque faciatis, neve traducere velitis tot annorum secreta, quae vix\nmille homines noverunt.”\nSecundum hanc deprecationem\nlacrimas rursus effudit gemitibusque largis concussa tota facie ac pectore\ntorum meum pressit. Ego eodem tempore et misericordia turbatus et metu,\nbonum animum habere eam iussi et de utroque esse securam: nam neque sacra\nquemquam vulgaturum, et si quod praeterea aliud remedium ad tertianam deus\nilli monstrasset, adiuvaturos nos divinam providentiam vel periculo nostro.\nHilarior post hanc pollicitationem facta mulier basiavit me spissius, et ex\nlacrimis in risum mota descendentes ab aure capillos meos lenta manu duxit et Facio inquit indutias vobiscum, et a constituta lite\ndimitto. Quod si non adnuissetis de hac medicina quam peto, iam\nparata erat in crastinum turba, quae et iniuriam meam vindicaret et\ndignitatem: “ Contemni turpe est, legem donare superbum;hoc amo, quod possum qua libet ire via.Nam sane et sapiens contemptus iurgia nectit,et qui non iugulat, victor abire solet\n”\nComplosis deinde manibus in tantum repente risum\neffusa est, ut timeremus. Idem ex altera parte et ancilla fecit, quae prior\nvenerat, idem virguncula, quae una intraverat.\nOmnia mimico risu exsonuerant, cum\ninterim nos, quae tam repentina esset mutatio animorum facta, ignoraremus ac\nmodo nosmet ipsos modo mulieres intueremur\n“Ideo vetui hodie in hoc deversorio\nquemquam mortalium\nadmitti, ut remedium tertianae sine ulla interpellatione a vobis acciperem.”\nUt haec dixit Quartilla, Ascyltos quidem paulisper obstupuit, ego autem\nfrigidior hieme Gallica factus nullum potui verbum emittere. Sed ne quid\ntristius expectarem, comitatus faciebat. Tres enim erant mulierculae, si\nquid vellent conari, infirmissimae, scilicet contra nos, quibus si nihil\naliud, virilis sexus esset. Et praecincti certe altius eramus. Immo ego sic\niam paria composueram, ut si depugnandum foret, ipse cum Quartilla\nconsisterem, Ascyltos cum ancilla, Giton cum virgine\nTunc vero excidit omnis constantia attonitis, et mors\nnon dubia miserorum oculos coepit obducere\n“Rogo” inquam “domina, si quid\ntristius paras, celerius confice; neque enim tam magnum facinus admisimus,\nut debeamus torti perire”\n\nAncilla quae Psyche vocabatur, lodiculam in pavimento\ndiligenter extendit\nSollicitavit inguina mea mille iam mortibus frigida\n\nOperuerat Ascyltos pallio caput, admonitus scilicet\npericulosum esse alienis intervenire secretis\nDuas institas ancilla protulit de sinu alteraque pedes\nnostros alligavit, altera manus\nAscyltos iam deficiente fabularum contextu “Quid?\nego” inquit “non\nsum dignus qui bibam?” Ancilla risu meo prodita complosit manus et “Apposui\nquidem adulescens, solus tantum medicamentum ebibisti?”\n“Itane est?” inquit Quartilla “quicquid saturei fuit, Encolpius ebibit?”\n\nNon indecenti risu latera commovit\nAc ne Giton quidem ultimo risum tenuit, utique postquam virguncula\ncervicem eius invasit et non repugnanti puero innumerabilia oscula dedit\nVolebamus miseri exclamare, sed nec in auxilio erat quisquam, et hinc\nPsyche acu comatoria cupienti mihi invocare Quiritum fidem malas pungebat,\nillinc puella penicillo, quod et ipsum satureo tinxerat, Ascylton opprimebat\n\nUltimo cinaedus supervenit myrtea subornatus gausapa\ncinguloque succinctus\nModo extortis nos clunibus cecidit, modo basiis\nolidissimis inquinavit, donec Quartilla balaenaceam tenens virgam alteque\nsuccincta iussit infelicibus dari missionem\n\nUterque nostrum religiosissimis iuravit verbis inter\nduos periturum esse tam horribile secretum\nIntraverunt palaestritae complures et nos legitimo\nperfusos oleo refecerunt. Utcunque ergo lassitudine abiecta cenatoria\nrepetimus et in proximam cellam ducti sumus, in qua tres lecti strati erant\net reliquus lautitiarum apparatus splendidissime expositus. Iussi ergo\ndiscubuimus, et gustatione mirifica initiati vino etiam Falerno inundamur.\nExcepti etiam pluribus ferculis cum laberemur in somnum, “Itane est?” inquit\nQuartilla “etiam dormire vobis in mente est, cum sciatis Priapi genio\npervigilium deberi?”\nCum Ascyltos gravatus tot malis in\nsomnum laberetur, illa quae iniuria depulsa fuerat ancilla totam faciem eius\nfuligine longa perfricuit et non sentientis labra umerosque\nsopitionibus pinxit. Iam ego\netiam tot malis fatigatus minimum veluti gustum hauseram somni; idem et tota\nintra forisque familia fecerat, atque alii circa pedes discumbentium sparsi\niacebant, alii parietibus appliciti, quidam in ipso limine coniunctis\nmanebant capitibus; lucernae quoque umore defectae tenue et extremum lumen\nspargebant: cum duo Syri expilaturi lagoenam triclinium\nintraverunt, dumque inter argentum avidius rixantur, diductam fregerunt\nlagoenam. Cecidit etiam mensa cum argento, et ancillae super torum marcentis\nexcussum forte altius poculum caput tetigit. Ad quem ictum\nexclamavit illa pariterque et fures prodidit et partem ebriorum excitavit.\nSyri illi qui venerant ad praedam, postquam deprehensos se intellexerunt,\npariter secundum lectum conciderunt, ut putares hoc convenisse, et stertere\ntanquam olim dormientes coeperunt. Iam et\ntricliniarches experrectus lucernis occidentibus oleum infuderat, et pueri\ndetersis paulisper oculis redierant ad ministerium, cum intrans cymbalistria\net concrepans aera omnes excitavit.\nRefectum igitur est convivium et\nrursus Quartilla ad bibendum revocavit. Adiuvit hilaritatem comissantis\ncymbalistria\nIntrat cinaedus, homo omnium insulsissimus et plane\nilla domo dignus, qui ut infractis manibus congemuit, eiusmodi carmina\neffudit:“ “Huc huc cito convenite nunc, spatalocinaedi,Pede tendite, cursum addite, convolate plantaFemoreque\nfacili, dune agili et manu procaces,Molles, veteres, Deliaci manu recisi.” ” Consumptis versibus suis immundissimo me basio conspuit. Mox et\nsuper lectum venit atque omni vi detexit recusantem. Super inguina mea diu\nmultumque frustra moluit.\nProfluebant per frontem sudantis\nacaciae rivi, et inter rugas malarum tantum erat cretae, ut putares detectum\nparietem nimbo laborare. Non tenui ego diutius lacrimas, sed ad ultimam\nperductus tristitiam “Quaeso” inquam “domina, certe\nembasicoetan iusseras dari.” Complosit illa tenerius manus et “O” inquit\n“hominem acutum atque urbanitatis vernaculae fontem. Quid? tu non\nintellexeras cinaedum embasicoetan vocari?” Deinde ut contubernali meo\nmelius succederet, “Per fidem” inquam “vestram, Ascyltos in hoc triclinio\nsolus ferias agit?” “Ita” inquit Quartilla “et Ascylto embasicoetas detur.”\nAb hac voce equum cinaedus mutavit transituque ad comitem meum facto\nclunibus eum basiisque distrivit. Stabat inter haec Giton et\nrisu dissolvebat ilia\nsua. Itaque conspicata eum Quartilla, cuius esset puer, diligentissima\nsciscitatione quaesivit. Cum ego fratrem meum esse dixissem, “Quare ergo”\ninquit “me non basiavit?” Vocatumque ad se in osculum applicuit. Mox manum\netiam demisit in sinum et pertrectato vasculo tam rudi “Haec” inquit “belle\ncras in promulside libidinis nostrae militabit; hodie enim post asellum\ndiaria non sumo.”\nCum haec diceret, ad aurem eius\nPsyche ridens accessit, et cum dixisset nescio quid, “Ita, ita” inquit\nQuartilla “bene admonuisti. Cur non, quia bellissima occasio est,\ndevirginatur Pannychis nostra?” Continuoque producta est puella satis bella\net quae non plus quam septem annos habere videbatur, et ea ipsa\nquae primumcum Quartilla in cellam venerat nostram. Plaudentibus ergo\nuniversis et postulantibus nuptias fecerunt obstupui ego et nec\nGitona, verecundissimum puerum, sufficere huic petulantiae affirmavi, nec puellam eius aetatis esse, ut muliebris patientiae legem\nposset accipere. “Ita” inquit Quartilla “minor est ista quam ego fui, cum\nprimum virum passa sum? Iunonem meam iratam habeam, si unquam me meminerim\nvirginem fuisse. Nam et infans cum paribus inclinata sum, et subinde\nprocedentibus annis maioribus me pueris\napplicui, donec ad hanc aetatem perveni. Hinc etiam puto proverbium natum\nillud, ut dicatur posse taurum tollere, qui vitulum sustulerit.” Igitur ne\nmaiorem iniuriam in secreto frater acciperet, consurrexi ad officium\nnuptiale.\nIam Psyche puellae caput\ninvolverat flammeo, iam embasicoetas praeferebat facem, iam ebriae mulieres\nlongum agmen plaudentes fecerant thalamumque incesta exornaverant veste,\ncum Quartilla\nquoque iocantium libidine accensa et ipsa surrexit correptumque Gitona in\ncubiculum traxit. Sine dubio non repugnaverat puer, ac\nne puella quidem tristis expaverat nuptiarum nomen. Itaque cum inclusi\niacerent, consedimus ante limen thalami, et in primis Quartilla per rimam\nimprobe diductam applicuerat oculum curiosum lusumque puerilem libidinosa\nspeculabatur diligentia. Me quoque ad idem spectaculum lenta manu traxit, et\nquia considerantium cohaeserant vultus, quicquid a spectaculo\nvacabat, commovebat obiter labra et me tanquam furtivis subinde osculis\nverberabat\n\nAbiecti in lectis sine metu reliquam\nexegimus noctem\nVenerat iam tertius dies, id est\nexpectatio liberae\ncenae, sed tot vulneribus confossis fuga magis placebat, quam quies. Itaque\ncum maesti deliberaremus, quonam genere praesentem evitaremus procellam,\nunus servus Agamemnonis interpellavit trepidantes et “Quid? vos” inquit\n“nescitis, hodie apud quem fiat? Trimalchio, lautissimus homo, horologium in\ntriclinio et bucinatorem habet subornatum, ut subinde sciat, quantum de vita\nperdiderit.” Amicimur ergo diligenter obliti omnium malorum, et Gitona\nlibentissime servile officium tuentem usque hoc iubemus in\nbalnea\nsequi.\nNos interim vestiti errare\ncoepimus immo iocari magis et circulis\nludentem accedere, cum subito videmus\nsenem calvum, tunica vestitum russea, inter pueros capillatos ludentem pila. Nec tam\npueri nos, quamquam erat operae pretium, ad spectaculum duxerant, quam ipse\npater familiae, qui soleatus pila prasina exercebatur. Nec amplius eam\nrepetebat quae terram contigerat, sed follem plenum habebat servus\nsufficiebatque ludentibus. Notavimus etiam res novas. Nam duo spadones in\ndiversa parte circuli stabant, quorum alter matellam tenebat argenteam,\nalter numerabat pilas, non quidem eas quae inter manus lusu expellente\nvibrabant, sed eas quae in terram decidebant. Cum has ergo miraremur\nlautitias, accurrit Menelaus et “Hic est” inquit “apud quem\ncubitum ponetis, et\nquidem iam\nprincipium cenae videtis.” Et iam non loquebatur Menelaus cum\nTrimalchio digitos concrepuit, ad quod signum matellam spado ludenti\nsubiecit. Exonerata ille vesica aquam poposcit ad manus, digitosque paululum\nadspersos in capite pueri tersit.\nLongum erat singula excipere.\nItaque intravimus balneum, et sudore calfacti momento temporis ad frigidam\neximus. Iam Trimalchio unguento perfusus tergebatur, non linteis, sed\npalliis ex lana mollissima factis. Tres interim iatraliptae in conspectu\neius Falernum potabant, et cum plurimum rixantes effunderent, Trimalchio\nhoc suum propinasse dicebat. Hinc\ninvolutus coccina gausapa lecticae impositus est praecedentibus phaleratis cursoribus\nquattuor et chiramaxio, in quo deliciae eius vehebantur, puer vetulus,\nlippus, domino Trimalchione deformior. Cum ergo auferretur, ad caput eius\nsymphoniacus cum minimis tibiis accessit et tanquam in aurem aliquid secreto\ndiceret, toto itinere cantavit. Sequimur nos\nadmiratione iam saturi et cum Agamemnone ad ianuam pervenimus, in cuius poste\nlibellus erat cum hac inscriptione fixus: “Quisquis servus sine dominico\niussu foras exierit, accipiet plagas centum.” In aditu autem\nipso stabat ostiarius\nprasinatus, cerasino succinctus cingulo, atque in lance argentea pisum\npurgabat. Super limen autem cavea pendebat aurea, in qua pica varia\nintrantes salutabat.\nCeterum ego dum omnia stupeo,\npaene resupinatus crura mea fregi. Ad sinistram enim intrantibus non longe\nab ostiarii cella canis ingens, catena vinctus, in pariete erat pictus\nsuperque quadrata littera scriptum “Cave canem.” Et collegae quidem mei\nriserunt, ego autem collecto spiritu non destiti totum parietem persequi.\nErat autem venalicium cum titulis pictum, et ipse Trimalchio capillatus caduceum tenebat\nMinervaque ducente Romam intrabat. Hinc quemadmodum ratiocinari didicisset,\ndenique dispensator factus esset, omnia diligenter curiosus pictor cum\ninscriptione reddiderat. In deficiente vero iam porticu levatum mento in\ntribunal excelsum Mercurius rapiebat. Praesto erat Fortuna cornu abundanti\ncopiosa et tres Parcae aurea pensa torquentes. Notavi etiam in porticu\ngregem cursorum cum magistro se exercentem. Praeterea grande armarium in\nangulo vidi, in cuius aedicula erant Lares argentei positi Venerisque signum\nmarmoreum et pyxis aurea non pusilla, in quo barbam ipsius conditam esse\ndicebant. Interrogare ergo atriensem coepi, quas in\nmedio picturas haberent. “Iliada et Odyssian” inquit “ac\nLaenatis\ngladiatorium munus.” Non licebat multaciam considerare\nNos iam ad\ntriclinium perveneramus, in cuius parte prima procurator rationes accipiebat.\nEt quod praecipue miratus sum, in postibus triclinii fasces erant cum\nsecuribus fixi, quorum unam partem quasi embolum navis aeneum finiebat, in\nquo erat scriptum: “C. Pompeio Trimalchioni, seviro\nAugustali, Cinnamus dispensator.” Sub eodem titulo et lucerna bilychnis de\ncamera pendebat, et duae tabulae in utroque poste defixae, quarum altera, si\nbene memini, hoc habebat inscriptum: “III. et pridie kalendas Ianuarias C.\nnoster foras cenat,” altera lunae cursum stellarumque septem imagines\npictas; et qui dies boni quique incommodi essent, distinguente bulla\nnotabantur. His repleti voluptatibus\ncum conaremur in triclinium intrare, exclamavit unus ex pueris, qui super hoc\nofficium erat positus, Dextro pede. Sine dubio paulisper\ntrepidavimus, ne contra praeceptum aliquis nostrum limen transiret. Ceterum ut pariter movimus dextros gressus, servus nobis\ndespoliatus procubuit ad pedes ac rogare coepit, ut se poenae eriperemus:\nnec magnum esse peccatum suum, propter quod periclitaretur; subducta enim\nsibi vestimenta dispensatoris in balneo, quae vix fuissent decem\nsestertiorum. Rettulimus ergo dextros pedes dispensatoremque in\natrio aureos numerantem deprecati sumus, ut servo remitteret\npoenam. Superbus ille sustulit vultum et “Non tam iactura me movet” inquit\n“quam negligentia nequissimi servi. Vestimenta mea cubitoria perdidit, quae\nmihi natali meo cliens quidam donaverat, Tyria sine dubio, sed iam semel\nlota. Quid ergo est? Dono vobis eum.”\nObligati tam grandi beneficio cum\nintrassemus tri clinium, occurrit nobis ille idem servus,\npro quo rogaveramus, et stupentibus spississima basia impegit gratias agens\nhumanitati nostrae. “Ad summam, statim scietis” ait “cui dederitis\nbeneficium. Vinum dominicum ministratoris gratia est”\nTandem ergo discubuimus pueris Alexandrinis aquam in\nmanus nivatam infundentibus aliisque insequentibus ad pedes ac paronychia\ncum ingenti subtilitate tollentibus. Ac ne in hoc quidem tam molesto\ntacebant officio, sed obiter cantabant. Ego experiri volui, an tota familia\ncantaret, itaque potionem poposci. Paratissimus puer non minus me acido\ncantico excepit, et quisquis aliquid rogatus erat ut daret pantomimi chorum, non patris familiae triclinium\ncrederes. Allata est tamen gustatio valde lauta; nam iam omnes discubuerant\npraeter ipsum Trimalchionem, cui locus novo more primus servabatur. Ceterum\nin promulsidari asellus erat Corinthius cum bisaccio positus, qui habebat\nolivas in altera parte albas, in altera nigras. Tegebant asellum duae\nlances, in quarum marginibus nomen Trimalchionis inscriptum erat et argenti\npondus. Ponticuli etiam ferruminati sustinebant glires melle ac papavere\nsparsos. Fuerunt et tomacula super craticulam argenteam ferventia posita, et\ninfra craticulam Syriaca pruna cum granis Punici mali.\nIn his eramus lautitiis, cum ipse\nTrimalchio ad symphoniam allatus est positusque inter cervicalia minutissima\nexpressit imprudentibus risum. Pallio enim coccineo adrasum excluserat caput\ncircaque oneratas veste cervices laticlaviam immiserat mappam fimbriis hinc atque illinc pendentibus. Habebat etiam in\nminimo digito sinistrae manus anulum grandem subauratum, extremo vero\narticulo digiti sequentis minorem, ut mihi videbatur, totum aureum, sed\nplane ferreis veluti stellis ferruminatum. Et ne has tantum ostenderet\ndivitias, dextrum nudavit lacertum armilla aurea cultum et eboreo circulo\nlamina splendente conexo.\nUt deinde pinna argentea dentes\nperfodit,“Amici” inquit “nondum mihi suave erat in triclinium venire, sed ne\ndiutius absentivos morae vobis essem, omnem voluptatem mihi negavi.\nPermittetis tamen finiri lusum.” Sequebatur puer cum tabula terebinthina et\ncrystallinis tesseris, notavique rem omnium delicatissimam. Pro calculis\nenim albis ac nigris aureos argenteosque habebat denarios. Interim dum ille\nomnium textorum dicta inter lusum consumit, gustantibus adhuc nobis\nrepositorium allatum est cum corbe, in quo gallina erat lignea patentibus in\norbem alis, quales esse solent quae incubant ova. Accessere continuo duo\nservi et symphonia strepente scrutari paleam coeperunt erutaque subinde\npavonina ova divisere convivis. Convertit ad hanc scaenam Trimalchio vultum\net “Amici” ait “pavonis ova gallinae iussi supponi. Et mehercules timeo ne\niam concepti sint; temptemus tamen, si adhuc sorbilia sunt.” Accipimus nos\ncochlearia non minus selibras pendentia ovaque ex farina pingui figurata\npertundimus. Ego quidem paene proieci partem meam, nam videbatur mihi iam in\npullum coisse. Deinde ut audivi veterem convivam: “Hic nescio quid boni\ndebet esse,” perse cutus putamen manu pinguissimam\nficedulam inveni piperato vitello circumdatam.\nIam Trimalchio eadem omnia lusu\nintermisso poposcerat feceratque potestatem clara voce, si quis nostrum\niterum vellet mulsum sumere, cum subito signum symphonia datur et gustatoria\npariter a choro cantante rapiuntur. Ceterum inter tumultum cum forte\nparopsis excidisset et puer iacentem sustulisset, animadvertit Trimalchio\ncolaphisque obiurgari puerum ac proicere rursus paropsidem iussit. Insecutus\nest lecticarius\nargentumque inter reliqua purgamenta scopis coepit everrere.\nSubinde intraverunt duo\nAethiopes capillati cum pusillis utribus, quales solent esse qui harenam in\namphitheatro spargunt, vinumque dedere in manus; aquam enim nemo porrexit.\nLaudatus propter elegantias dominus\n“Aequum” inquit “Mars\namat. Itaque iussi suam cuique mensam assignari. Obiter\net putidissimi servi minorem nobis aestum frequentia sua\nfacient.” Statim allatae sunt amphorae vitreae\ndiligenter gypsatae, quarum in cervicibus pittacia erant affixa cum hoc\ntitulo: “Falernum Opimianum annorum centum.” Dum titulos perlegimus,\ncomplosit Trimalchio manus et “Eheu” inquit “ergo diutius vivit vinum quam homuncio. Quare tengomenas faciamus. vita vinum est. Verum\nOpimianum praesto. Heri\nnon tam bonum posui, et multo honestiores cenabant.”\nPotantibus ergo nobis et accuratissime lautitias mirantibus larvam argenteam\nattulit servus sic aptatam, ut articuli eius vertebraeque luxatae in omnem\npartem flecterentur. Hanc cum super mensam semel iterumque abiecisset, et\ncatenatio mobilis aliquot figuras exprimeret, Trimalchio adiecit:“ Eheu nos miseros, quam totus homuncio nil est.Sic erimus cuncti, postquam nos auferet Orcus.Ergo vivamus, dum licet esse bene. ”\nLaudationem ferculum est insecutum\nplane non pro expectatione magnum; novitas tamen omnium convertit oculos.\nRotundum enim repositorium duodecim habebat signa in orbe disposita, super\nquae proprium convenientemque materiae structor imposuerat cibum: super\narietem cicer arietinum, super taurum bubulae frustum, super geminos\ntesticulos ac rienes, super cancrum coronam, super leonem ficum Africanam,\nsuper virginem steriliculam, super libram stateram in cuius altera parte\nscriblita erat, in altera placenta, super scorpionem pisciculum marinum, super sagittarium oclopetam, super capricornum locustam marinam, super\naquarium anserem, super pisces duos mullos. In medio autem caespes cum\nherbis excisus favum sustinebat. Circumferebat Aegyptius puer clibano\nargenteo panem\nAtque ipse etiam taeterrima voice de Laserpiciario mimo canticum extorsit.\nNos ut tristiores ad tam viles\naccessimus cibos, “Suadeo” inquit Trimalchio “cenemus; hoc est ius cenae.”\nHaec ut dixit, ad symphoniam quattuor tripudiantes procurrerunt\nsuperioremque partem repositorii abstulerunt. Quo facto videmus infra\nscilicet in altero ferculo altilia et sumina leporemque in\nmedio pinnis subornatum, ut Pegasus videretur. Notavimus etiam circa angulos\nrepositorii Marsyas quattuor, ex quorum utriculis garum- piperatum currebat\nsuper pisces, qui tanquam in euripo natabant. Damus omnes plausum a familia\ninceptum et res electissimas ridentes aggredimur. Non minus et Trimalchio\neiusmodi methodio laetus “Carpe” inquit. Processit statim scissor et ad\nsymphoniam gesticulatus ita laceravit obsonium, ut putares essedarium\nhydraule cantante pugnare. Ingerebat nihilo minus Trimalchio lentissima\nvoce: “Carpe, Carpe.” Ego suspicatus ad aliquam urbanitatem totiens iteratam\nvocem pertinere, non erubui eum, qui supra me accumbebat, hoc ipsum\ninterrogare. At ille, qui saepius eiusmodi ludos spectaverat, “Vides illum”\ninquit “qui obsonium carpit: Carpus vocatur. Itaque quotiescunque dicit\n'Carpe,' eodem verbo et vocat et imperat.”\nNon potui amplius quicquam gustare,\nsed conversus ad eum, ut quam plurima exciperem, longe accersere fabulas\ncoepi sciscitarique, quae esset mulier illa, quae huc atque illuc\ndiscurreret. “Uxor” inquit “Trimalchionis, Fortunata appellatur, quae nummos\nmodio metitur. Et modo, modo quid fuit? Ignoscet\nmilli genius tuus, noluisses de manu illius panem accipere. Nunc, nec quid\nnec quare, in caelum abiit et Trimalchionis topanta est. Ad summam, mero meridie si dixerit illi tenebras esse,\ncredet. Ipse nescit quid habeat, adeo saplutus est; sed haec lupatria providet omnia et ubi non\nputes. Est sicca, sobria, bonorum consiliorum tantum auri vides,\nest tamen malae linguae, pica pulvinaris. Quem amat, amat; quem non amat,\nnon amat. Ipse Trimalchio fundos habet, qua milvi volant, nummorum nummos.\nArgentum in ostiarii illius cella plus iacet, quam quisquam in fortunis\nhabet. Familia vero babae babae, non mehercules puto decumam partem esse quae dominum\nsuum noverit. Ad summam, quemvis ex istis babaecalis in rutae folium\nconiciet.\nNec est quod putes illum quicquam\nemere. Omnia domi nascuntur: lana, credrae, piper, lacte gallinaceum si\nquaesieris, invenies. Ad summam, parum illi bona lana\nnascebatur; arietes a Tarento emit, et eos culavit in gregem. Mel Atticum ut\ndomi nasceretur, apes ab Athenis iussit afferri; obiter et vernaculae quae\nsunt, meliusculae a Graeculis fient. Ecce intra hos dies scripsit, ut illi\nex India semen boletorum mitteretur. Nam mulam quidem nullam habet, quae non\nex onagro nata sit. Vides tot culcitras: nulla non aut conchyliatum aut\ncoccineum tomentum habet. Tanta est animi beatitudo. Reliquos autem\ncollibertos eius cave contemnas. Valde sucossi sunt. Vides illum qui in imo\nimus recumbit: hodie sua octingenta possidet. De nihilo crevit. Modo solebat\ncollo suo ligna portare. Sed quomodo dicunt—ego nihil scio, sed audivi—\nquom\nIncuboni pilleum rapuisset, et thesaurum invenit. Ego nemini\ninvideo, si quid\ndeus dedit. Est tamen sub alapa et non vult sibi male. Itaque proxime\ncasam hoc\ntitulo proscripsit: 'C. Pompeius Diogenes ex kalendis Iuliis cenaculum\nlocat; ipse enim domum emit.' Quid ille qui libertini loco iacet, quam bene\nse habuit. Non impropero illi. Sestertium suum vidit decies, sed male\nvacillavit. Non puto illum capillos liberos habere, nec\nmehercules sua culpa; ipso enim homo melior non est; sed liberti scelerati,\nqui omnia ad se fecerunt. Scito autem: sociorum olla male fervet, et ubi\nsemel res inclinata est, amici de medio. Et quam honestam negotiationem\nexercuit, quod ilium sic vides. Libitinarius fuit. Solebat sic cenare,\nquomodo rex: apros gausapatos, opera pistoria, avis, cocos, pistores. Plus\nvini sub mensa effundebatur, quam aliquis in cella habet. Phantasia, non\nhomo. Inclinatis quoque rebus suis, cum timeret ne creditores ilium\nconturbare existimarent, hoc titulo auctionem proscripsit: “C. Iulius\nProculus auctionem faciet rerum supervacuarum.””\nInterpellavit tam dulces fabulas\nTrimalchio; nam iam sublatum erat ferculum, hilaresque convivae vino\nsermonibusque publicatis operam coeperant dare. Is ergo reclinatus in\ncubitum “Hoc vinum” inquit “vos oportet suave faciatis. Pisces natare\noportet. Rogo, me putatis illa cena esse contentum, quam in theca\nrepositorii videratis? 'Sic notus Vlixes?' quid ergo est? Oportet etiam\ninter cenandum philologiam nosse. Patrono meo ossa bene quiescant, qui me\nhominem inter homines voluit esse. Nam mihi nihil novi potest afferri, sicut\nille fericulus iam habuit praxim. Caelus hic, in quo duodecim dii\nhabitant, in totidem se figuras convertit, et modo fit aries. Itaque\nquisquis nascitur illo signo, multa pecora habet, multum lanae, caput praeterea durum, frontem expudoratam, cornum acutum.\nPlurimi hoc signo scholastici nascuntur et arietilli.” Laudamus\nurbanitatem mathematici; itaque adiecit: “deinde totus caelus taurulus fit.\nItaque tune calcitrosi nascuntur et bubulci et qui se ipsi pascunt. In\ngeminis autem nascuntur bigae et boves et colei et qui utrosque parietes\nlinunt. In cancro ego natus sum. Ideo multis pedibus sto, et in mari et in\nterra multa possideo; nam cancer et hoc et illoc quadrat. Et ideo iam dudum\nnihil super illum posui, ne genesim meam premerem. In leone cataphagae\nnascuntur et imperiosi; in virgine mulieres et fugitivi et compediti; in\nlibra laniones et unguentarii et quicunque aliquid expediunt; in scorpione\nvenenarii et percussores; in sagittario strabones, qui holera spectant,\nlardum tollunt; in capricorno aerumnosi, quibus prae mala sua cornua\nnascuntur; in aquario copones et cucurbitae; in piscibus obsonatores et\nrhetores. Sic orbis vertitur tanquam mola, et semper aliquid mali facit, ut\nhomines aut nascantur aut pereant. Quod autem in medio caespitem videtis et\nsupra caespitem favum, nihil sine ratione facio. terra mater est in medio\nquasi ovum corrotundata, et omnia bona in se habet tanquam favus.”\n“Sophos” universi clamamus et\nsublatis manibus ad cameram iuramus Hipparchum Aratumque com parandos illi homines non fuisse, donec advenerunt\nministri ac toralia praeposuerunt toris, in quibus retia erant picta\nsubsessoresque cum venabulis et totus venationis apparatus, Necdum\nsciebamus, quo mitteremus suspiciones nostras, cum extra triclinium clamor\nsublatus est ingens, et ecce canes Laconici etiam circa mensam discurrere\ncoeperunt. Secutum est hos repositorium, in quo positus erat primae\nmagnitudinis aper, et quidem pilleatus, e cuius dentibus sportellae\ndependebant duae palmulis textae, altera caryotis altera thebaicis repleta.\nCirca autem minores porcelli ex coptoplacentis facti, quasi uberibus\nimminerent, scrofam esse positam' significabant. Et hi quidem apophoreti\nfuerunt. Ceterum ad scindendum aprum non ille Carpus accessit, qui altilia\nlaceraverat, sed barbatus ingens, fasciis cruralibus alligatus et alicula\nsubornatus polymita, strictoque venatorio cultro latus apri vehementer\npercussit, ex cuius plaga turdi evolaverunt. Parati aucupes cum harundinibus\nfuerunt et eos circa triclinium volitantes momento exceperunt. Inde cum suum\ncuique iussisset referri Trimalchio, adiecit: “Etiam videte, quam porcus\nille silvaticus lotam comederit glandem.” Statim pueri ad sportellas\naccesserunt, quae pendebant e dentibus, thebaicasque et caryotas ad numerum\ndivisere cenantibus.\nInterim ego, qui privatum habebam\nsecessum, in multas cogitationes deductus sum, quare aper pilleatus\nintrasset. Postquam itaque omnis bacalusias consumpsi,\nduravi interrogare illum interpretem meum, quod me torqueret. At ille: “Plane etiam\nhoc servus tuus indicare potest; non enim aenigma est, sed res aperta. Hic\naper, cum heri summa cena eum vindicasset, a convivis dimissus est;\nitaque hodie tanquam libertus in convivium revertitur.” Damnavi ego stuporem\nmeum et nihil amplius interrogavi, ne viderer nunquam inter honestos\ncenasse. Dum haec loquimur, puer speciosus, vitibus\nhederisque redimitus, modo Bromium, interdum Lyaeum Euhiumque confessus,\ncalathisco uvas circumtulit et poemata domini sui acutissima voce traduxit.\nAd quem sonum conversus Trimalchio “Dionyse” inquit “liber esto.” Puer\ndetraxit pilleum apro capitique suo imposuit. Tum Trimalchio rursus adiecit:\n“Non negabitis me” inquit “habere Liberum patrem.” Laudavimus dictum\nTrimalchionis et circumeuntem puerum sane perbasiamus. Ab hoc ferculo Trimalchio ad lasanum surrexit. Nos libertatem sine tyranno\nnacti coepimus invitare convivarum sermones. Dama itaque primus cum\npataracina poposcisset, “Diei” inquit “nihil est. Dum versas te, nox fit.\nItaque nihil est melius, quam de cubiculo recta in triclinium ire. Et mundum\nfrigus habuimus. Vix me balneus calfecit. Tamen calda potio vestiarius est.\nStaminatas duxi, et plane matus sum. Vinus mihi in cerebrum abiit.”\nExcepit Seleucus fabulae partem et\n“Ego” inquit “non cotidie lavor; baliscus enim fullo est, aqua dentes habet,\net cor nostrum cotidie liquescit. Sed cum mulsi pultarium obduxi, frigori\nlaecasin dico. Nec sane lavare potui; fui enim hodie in funus. Homo bellus,\ntam bonus Chrysanthus animam ebulliit. Modo, modo me appellavit. Videor mihi\ncum illo loqui. Heu, eheu. Utres inflati ambulamus. Minoris quam muscae\nsumus, muscae tamen aliquam virtutem habent, nos non pluris sumus quam\nbullae. Et quid si non abstinax fuisset. Quinque dies aquam in os suum non\nconiecit, non micam panis. Tamen abiit ad plures. Medici ilium perdiderunt,\nimmo magis malus fatus; medicus enim nihil aliud est quam animi consolatio.\nTamen bene elatus est, vitali lecto, stragulis bonis. Planctus est\noptime—manu misit aliquot—etiam si maligne illum ploravit uxor. Quid si non\nillam optime accepisset. Sed mulier quae mulier milvinum genus. Neminem\nnihil boni facere oportet; aeque est enim ac si in puteum conicias. Sed\nantiquus amor cancer est.”\nMolestus fuit, Philerosque\nproclamavit: “Vivorum meminerimus. Ille habet, quod sibi debebatur: honeste\nvixit, honeste obiit. Quid habet quod queratur? Ab asse erevit et paratus\nfuit quadrantem de stercore mordicus tollere. Itaque crevit, quicquid\ncrevit, tanquam favus. Puto mehercules illum reliquisse\nlida centum, et omnia in nummis habuit. De re tamen ego verum dicam, qui\nlinguam caninam comedi: durae buccae fruit, linguosus, discordia, non homo.\nFrater eius fortis fuit, amicus amico, manu plena, uncta mensa. Et\ninter initia malam parram pilavit, sed recorrexit costas illius prima\nvindemia: vendidit enim vinum, quanti ipse voluit. Et quod illius mentum\nsustulit, hereditatem accepit, ex qua plus involavit, quam illi relictum\nest. Et ille stips, dum fratri suo irascitur, nescio cui terrae filio\npatrimonium elegavit. Longe fugit, quisquis suos fugit. Habuit autem\noricularios servos, qui illum pessum dederunt.\nNunquam autem recte\nfaciet, qui cito credit, utique homo negotians. Tamen verum quod frunitus\nest, quam diu vixit, . cui datum est, non cui destinatum. Plane\nFortunae filius, in manu illius plumbum aurum fiebat. Facile est autem, ubi\nomnia quadrata currunt. Et quot putas illum annos secum tulisse? Septuaginta\net supra. Sed corneolus fuit, aetatem bene ferebat, niger tanquam corvus.\nNoveram hominem olim oliorum et adhuc salax erat. Non mehercules illum puto\nin domo canem reliquisse. Immo etiam pullarius erat, omnis minervae\nhomo. Nec improbo, hoc solum enim secum tulit.”\nHaec Phileros dixit, illa\nGanymedes: “narratis quod nec ad caelum nec ad terram pertinet, cum interim\nnemo curat, quid annona mordet. Non me hercules hodie\nbuccam panis invenire potui. Et quomodo siccitas perseverat. Iam annum\nesuritio fuit. Aediles male eveniat, qui cum pistoribus colludunt 'Serva me,\nservabo te.' Itaque populus minutus laborat; nam isti maiores maxillae\nsemper Saturnalia agunt. O si haberemus illos leones, quos ego hic inveni,\ncum primum ex Asia veni. Illud erat vivere. Simila si siligine inferior\nesset, laruas sic\nistos percolopabant, ut illis Iupiter iratus esset. Sed memini\nSafinium: tunc habitabat ad arcum veterem, me puero, piper, non homo. Is\nquacunque ibat, terram adurebat. Sed rectus, sed certus, amicus amico, cum\nquo audacter posses intenebris micare. In curia autem quomoda singulos\nvel pilabat tractabat, nec schemas loquebatur sed\nderectum.\nCum ageret porro in foro, sic illius vox crescebat tanquam tuba. Nec sudavit\nunquam nec expuit, puto eum nescio quid Asiadis habuisse. Et quam benignus resalutare,\nnomina omnium reddere, tanquam unus de nobis. Itaque illo tempore annona pro\nluto erat, Asse panem quem emisses, non potuisses cum altera devorare. Nunc\noculum bublum vidi maiorem. Heu heu, quotidie peius. Haec colonia\nretroversus crescit tanquam coda vituli. Sed quare nos habemus aedilem trium\ncauniarum, qui sibi mavult assem quam vitam nostram? Itaque domi gaudet,\nplus in die nummorum accipit, quam alter patrimonium\nhabet. Iam scio, unde acceperit denarios mille aureos. Sed si nos coleos\nhaberemus, non tantum sibi placeret. Nunc populus est domi leones, foras\nvulpes. Quod ad me attinet, iam pannos meos comedi, et si perseverat haec\nannona, casulas meas vendam. Quid enim futurum est, si nec dii nec homines\nhuius coloniae miserentur? Ita meos fruniscar, ut ego puto omnia illa a\ndiibus fieri. Nemo enim caelum caelum putat,\nnemo ieiunium\nservat, nemo Iovem pili facit, sed omnes opertis oculis bona sua computant.\nAntea\nstolatae ibant nudis pedibus in clivum, passis capillis, mentibus puris, et\nIovem aquam exorabant. Itaque statim urceatim plovebat: aut tune aut\nnunquam: et omnes redibant udi tanquam\nmures. Itaque dii pedes lanatos habent, quia nos religiosi non sumus. Agri\niacent”—\n“Oro te” inquit Echion centonarius\n“melius loquere. 'Modo sic, modo sic' inquit rusticus; varium porcum\nperdiderat. Quod hodie non est, eras erit: sic vita truditur.\nNon mehercules patria melior dici potest, si homines haberet. Sed laborat hoc\ntempore, nec haec sola. Non debemus delicati esse, ubique medius caelus est.\nTu si aliubi fueris, dices hie porcos coctos ambulare. Et ecce habituri\nsumus munus excellente in triduo die festa; familia non lanisticia, sed\nplurimi liberti. Et Titus noster magnum animum habet et est ealdicerebrius:\naut hoc aut illud erit, quid utique. Nam illi\ndomesticus sum, non est miscix. Ferrum optimum daturus est, sine fuga,\ncarnarium in medio, ut amphitheater videat. Et habet unde: relictum est illi\nsestertium tricenties, decessit illius pater male. Ut quadringenta impendat,\nnon sentiet patrimonium illius, et sempiterno nominabitur. Iam Manios\naliquot habet et mulierem essedariam et dispensatorem Glyconis, qui\ndeprehensus est, cum dominam suam delectaretur. Videbis populi rixam inter\nzelotypos et amasiunculos. Glyco autem, sestertiarius homo, dispensatorem ad\nbestias dedit. Hoc est se ipsum traducere. Quid servus peccavit, qui coactus\nest facere? Magis illa matella digna fuit quam taurus iactaret. Sed qui\nasinum non potest, stratum caedit. Quid autem Glyco putabat Hermogenis\nfilicem unquam bonum exitum facturam? Ille milvo volanti poterat ungues\nresecare; colubra restem non parit. Glyco, Glyco dedit suas; itaque quamdiu\nvixerit, habebit stigmam, nec illam nisi Orcus delebit. Sed sibi quisque\npeccat. Sed subolfacio, quod nobis epulum daturus est Mammaea, binos\ndenarios mihi et meis. Quod si hoc fecerit, eripiat Norbano totum favorem.\nScias oportet plenis velis hunc vinciturum. Et revera, quid ille nobis boni\nfecit? Dedit gladiatores sestertiarios iam decrepitos, quos si sufflasses,\ncecidissent; iam meliores bestiarios vidi. Occidit de lucerna equites, putares eos gallos gallinaceos; alter burdubasta, alter\nloripes, tertiarius mortuus pro mortuo, qui habebat nervia praecisa. Unus\nalicuius flaturae fuit Thraex, qui et ipse ad dictata pugnavit. Ad summam,\nomnes postea secti sunt; adeo de magna turba 'adhibete' acceperant, plane\nfugae merae. 'Munus tamen' inquit 'tibi dedi': et ego tibi plodo. Computa,\net tibi plus do quam accepi. Manus manum lavat. Videris mihi, Agamemnon,\ndicere:\n'Quid iste argutat molestus?' quia\ntu, qui potes loquere, non loquis. Non es nostrae fasciae, et ideo\npauperorum verba derides. Scimus te prae litteras fatuum esse. Quid ergo\nest? aliqua die te persuadeam, ut ad villam venias et videas casulas\nnostras? Inveniemus quod manducemus, pullum, ova: belle erit, etiam si omnia\nhoc anno tempestas dispare pallavit: inveniemus ergo unde saturi fiamus. Et\niam tibi discipulus crescit cicaro meus. Iam quattuor partis dicit; si\nvixerit, habebis ad latus servulum. Nam quicquid illi vacat, caput de tabula\nnon tollit. Ingeniosus est et bono filo, etiam si in aves morbosus est. Ego\nilli iam tres cardeles occidi, et dixi quod mustella comedit. Invenit tamen\nalias nenias, et libentissime pingit. Ceterum iam Graeculis calcem impingit\net Latinas coepit non male appetere, etiam si magister eius sibi placens\nfit nec uno loco\nconsistit, sed venit, dem litteras, sed non vult\nlaborare. Est et alter non quidem doctus, sed curiosus, qui plus docet quam\nscit. Itaque feriatis diebus solet domum venire, et quicquid dederis,\ncontentus est. Emi ergo nunc puero aliquot libra rubricata, quia volo illum\nad domusionem aliquid de iure gustare. Habet haec res panem. Nam litteris\nsatis inquinatus est. Quod si resilient, destinavi illum artificii docere,\naut tonstreinum aut praeconem aut certe causidicum, quod illi\nauferre non possit nisi Orcus. Ideo illi cotidie clamo: 'Primigeni, crede\nmihi, quicquid discis, tibi discis. Vides Phileronem causidicum: si non\ndidicisset, hodie famem a labris non abigeret. Modo, modo collo\nsuocircumferebat onera venalia, nunc etiam adversus Norbanum se extendit.\nLitterae thesaurum est, et artificium nunquam moritur.â€� '\nEiusmodi fabulae vibrabant, cum\nTrimalchio intravit et detersa fronte unguento manus lavit spatioque minimo\ninterposito “Ignoscite mihi” inquit “amici, multis iam diebus venter mihi\nnon respondit. Nec medici se inveniunt. Profuit mihi tamen\nmalicorium et taeda ex aceto. Spero tamen,\niamveterem pudorem sibi imponet. Alioquin circa stomachum mihi\nsonat, putes taurum. Itaque si quis vestrum voluerit sua re\ncausa facere, non est quod ilium pudeatur. Nemo\nnostrum solide natus est. Ego nullum puto tam magnum tormentum esse quam\ncontinere. Hoc so lum vetare ne Iovis potest. Rides,\nFortunata, quae soles me nocte desomnem facere? Nec tamen in triclinio ullum\nvetuo facere\nquod se iuvet, et medici vetant continere. Vel si quid plus venit, omnia\nforas parata sunt: aqua, lasani et cetera minutalia. Credite mihi,\nanathymiasis in cerebrum it et in toto corpore fluctum facit. Multos scio\nsic periisse, dum nolunt sibi verum dicere.” Gratias agimus liberalitati\nindulgentiaeque eius, et subinde castigamus crebris potiunculis risum. Nec\nadhuc sciebamus nos in medio lautitiarum, quod aiunt, clivo laborare. Nam cum mundatis\nad symphoniam mensis tres albi sues in triclinium adducti sunt capistris et\ntintinnabulis culti, quorum unum bimum nomenculator esse dicebat, alterum\ntrimum, tertium vero iam sexennem, ego putabam petauristarios intrasse et\nporcos, sicut in circulis mos est, portenta aliqua facturos; sed Trimalchio\nexpectatione discussa “Quem” inquit “ex eis vultis in cenam statim fieri?\ngallum enim gallinaceum, penthiacum et eiusmodi nenias rustici faciunt: mei\ncoci etiam vitulos aeno coctos solent facere.” Continuoque cocum vocari\niussit, et non expectata electione nostra maximum natu iussit occidi, et\nclara voce: “Ex quota decuria es?” Cum ille se ex quadragesima respondisset,\n“Empticius an” inquit “domi natus?” “Neutrum” inquit cocus “sed testamento\nPansae tibi relictus sum.” “Vide ergo” ait “ut\ndiligenter ponas; si non, te iubebo in decuriam viatorum\nconici.”\nEt cocum quidem potentiae admonitum\nin culinam obsonium duxit, Trimalchio autem mihi ad nos vultu respexit et\n“Vinum” inquit “si non placet, mutabo; vos illud oportet bonum faciatis.\nDeorum beneficio non emo, sed nunc quicquid ad salivam facit, in suburbano\nnascitur eo, quod ego adhuc non novi. Dicitur confine esse Tarraciniensibus\net Tarentinis. Nunc coniungere agellis Siciliam volo, ut cum Africam\nlibuerit ire, per meos fines navigem. Sed narra tu mihi, Agamemnon, quam\ncontroversiam hodie declamasti? Ego etiam si causas non ago, in\ndomusionem tamen litteras didici. Et ne me putes studia\nfastiditum, II\nbybliothecas habeo, unam Graecam, alteram Latinam. Dic ergo, si me amas,\nperistasim declamationis tuae.” Cum dixisset Agamemnon: “Pauper et dives\ninimici erant,” ait Trimalchio “Quid est pauper?” “Urbane” inquit Agamemnon\net nescio quam controversiam exposuit. Statim Trimalchio Hoc “inquit si\nfactum est, controversia non est; si factum non est, nihil est.” Haec\naliaque cum effusissimis prosequeremur laudationibus, “Rogo” inquit\n“Agamemnon mihi carissime, numquid duodecim aerumnas Herculis tenes, aut de\nVlixe fabulam, quemadmodum illi Cyclops pollicem forcipe extorsit? Solebam\nhaec ego puer apud Homerum legere. Nam Sibyllam quidem Cumis ego ipse oculis\nmeis vidi in ampulla pendere, et cum illi pueri dicerent:\nSi/bulla, ti/ qe/leis; respondebat\nilla: a)poqanei=n qe/lw.”\nNondum efflaverat omnia, cum\nrepositorium cum sue ingenti mensam occupavit. Mirari nos celeritatem\ncoepimus et iurare, ne gallum quidem gallinaceum tam cito percoqui potuisse,\ntanto quidem magis, quod longe maior nobis porcus videbatur esse, quam paulo\nante aper fuerat. Deinde magis magisque Trimalchio intuens eum “Quid? quid?”\ninquit “porcus hic non est exinteratus? Non mehercules est. Voca, voca cocum\nin medio.” Cum constitisset ad mensam cocus tristis et diceret se oblitum\nesse exinterare, “quid? oblitus?” Trimalchio exclamat “Putes ilium piper et\ncuminum non coniecisse. Despolia.” Non fit mora, despoliatur cocus atque\ninter duos tortores maestus consistit. Deprecari tamen omnes coeperunt et\ndicere: “Solet fieri; rogamus, mittas; postea si fecerit, nemo nostrum pro\nillo rogabit.” Ego, crudelissimae severitatis, non potui me tenere, sed\ninclinatus ad aurem Agamemnonis “plane” inquam “hic debet servus esse\nnequissimus; aliquis oblivisceretur porcum exinterare? Non mehercules illi\nignoscerem, si piscem praeterisset.” At non Trimalchio, qui relaxato in\nhilaritatem vultu “Ergo” inquit “quia tam malae memoriae es, palam nobis\nilium exintera.” Recepta cocus tunica cultrum arripuit porcique ventrem\nhinec atque illinc timida manu secuit. Nec mora, ex\nplagis ponderis inclinatione crescentibus tomacula cum botulis effusa sunt.\nPlausum post hoc automatum familia\ndedit et “Gaio feliciter” conclamavit. Nec non cocus potione honoratus est\net argentea corona, poculumque in lance accepit Corinthia. Quam cum\nAgamemnon propius consideraret, ait Trimalchio: “Solus sum qui vera\nCorinthea habeam.” Expectabam, ut pro reliqua insolentia diceret sibi vasa\nCorintho afferri. Sed ille melius:“Et forsitan” inquit “quaeris, quare solus\nCorinthea vera possideam: quia scilicet aerarius, a quo emo, Corinthus\nvocatur. Quid est autem Corintheum, nisi quis Corinthum habet? Et ne me\nputetis nesapium csse, valde bene scio, unde primum Corinthea nata sint. Cum\nIlium captum est, Hannibal, homo vafer et magnus stelio, omnes statuas aeneas et\naureas et argenteas in unum rogum congessit et eas incendit; factae sunt in\nunum aera miscellanea. Ita ex hac massa fabri sustulerunt et fecerunt\ncatilla et paropsides et statuncula. Sic Corinthea nata sunt, ex omnibus in\nunum, nec hoc nec illud. Ignoscetis mihi, quod dixero: ego malo mihi vitrea,\ncerte non olunt. Quod si non frangerentur,\nmallem mihi quam aurum; nunc autem\nvilia sunt. Fuit tamen faber qui fecit phialam vitream, quae non\nfrangebatur. Admissus ergo Caesarem est cum suo munere, deinde fecit\nreporrigere Caesarem et illam in pavimentum proiecit. Caesar non pote valdius\nquam expavit. At ille sustulit phialam de terra; collisa\nerat tanquam vasum aeneum; deinde martiolum de sinu protulit et phialam otio\nbelle correxit. Hoc facto putabat se solium Iovis tenere, utique postquam\nCaesar\nilli dixit: 'Numquid alius scit hanc condituram vitreorum?' vide modo.\nPostquam negavit, iussit illum Caesar decollari: quia enim, si scitum esset,\naurum pro luto haberemus. In argento plane studiosus sum.\nHabeo scyphos urnales plus minus\nC: quemadmodum Cassandra occidit filios suos, et pueri mortui iacent sic ut\nvivere putes. Habeo capides M, quas reliquit patrono meo\nMummius, ubi Daedalus Niobam in equum Troianum includit.\nNam Hermerotis pugnas et Petraitis in poculis habeo, omnia ponderosa; meum\nenim intelligere nulla pecunia vendo.” Haec dum\nrefert, puer calicem proiecit. Ad quem respiciens Trimalchio “Cito” inquit\n“te ipsum caede, quia nugax es.” Statim puer demisso labro orare. At ille\n“Quid me” inquit “rogas? Tanquam ego tibi molestus sim. Suadeo, a te\nimpetres, ne sis nugax.” Tandem ergo exoratus a nobis missionem dedit puero.\nIlle dimissus circa mensam percucurrit. . .“ et “Aquam foras, vinum intro” clamavit\n” excipimus urbanitatem iocantis, et ante omnes Agamemnon, qui\nsciebat, quibus meritis revocaretur ad cenam. Ceterum\nlaudatus Trimalchio hilarius bibit et iam ebrio proximus “Nemo” inquit\n“vestrum rogat Fortunatam meam, ut saltet? Credite mihi: cordacem nemo\nmelius ducit.” Atque ipse erectis supra frontem\nmanibus Syrum histrionem exhibebat concinente tota familia: ma/deia perima/deia. Et prodisset in medium,\nnisi Fortunata ad aurem accessisset; et credo, dixerit non decere\ngravitatem eius tam humiles ineptias. Nihil autem tam inaequale erat; nam\nmodo Fortunatam verebatur, modo ad naturam suam\nrevertebatur.\nEt plane interpellavit saltationis\nlibidinem actuarius, qui tanquam urbis acta recitavit: “VII. kalendas\nsextiles: in praedio Cumano, quod est Trimalchionis, nati sunt pueri xxx,\npuellae XL; sublata in horreum ex area tritici millia modium quingenta;\nboves domiti quingenti. Eodem die: Mithridates servus in crucem actus est,\nquia Gai nostri genio male dixerat. Eodem die: in arcam relatum est, quod\ncollocari non potuit, sestertium centies. Eodem die: incendium factum est in\nhortis Pompeianis, ortum ex aedibus Nastae vilici.” “Quid?” inquit\nTrimalchio “quando mihi Pompeiani horti emptisunt?” “Anno priore” inquit\nactuarius “et ideo in rationem nondum venerunt.” Excanduit Trimalchio et\n“Quicunque” inquit “mihi fundi empti fuerint, nisi intra sextum mensem\nsciero, in rationes meas inferri vetuo.” Iam etiam\nedicta aedilium recitabantur et saltuariorum testamenta, quibus Trimalchio\ncum elogio exheredabatur; iam nomina vilicorum et repudiata a cilcitore\nIiberta in balneatoris contubernio deprehensa et atriensis Baias relegatus;\niam reus factus dispensator et iudicium inter cubicularios actum. Petauristarii autem tandem venerunt. Baro\ninsulsissimus cum scalis constitit puerumque iussit per gradus et in summa\nparte odaria saltare, circulos deinde ardentes transilire et dentibus\namphoram sustinere. Mirabatur haec solus Trimalchio dicebatque ingratum\nartificium esse. Ceterum duo esse in rebus humanis, quae libentissime\nspectaret, petauristarios et cornicines; reliqua\nanimalia acroamata tricas meras esse. “Nam et\ncomoedos” inquit “emeram, sed malui illos Atellaniam facere, et choraulen\nmeum iussi Latine cantare.”\nCum maxime haec dicente Gaio\npuer\nTrimalchionis delapsus est. Conclamavit familia, nec\nminus convivae, non propter hominem tam putidum, cuius et cervices fractas\nlibenter vidissent, sed propter malum exitum cenae, ne necesse haberent\nalienum mortuum plorare. Ipse Trimalchio cum graviter ingemuisset superque\nbrachium tanquam laesum incubuisset, concurrere medici, et inter primos\nFortunat a crinibus passis cum scypho, miseramque se atque infe licem proclamavit. Nam puer quidem, qui ceciderat,\ncircumibat iam dudum pedes nostros et missionem rogabat. Pessime mihi erat,\nne his precibus per ridiculum aliquid catastropha quaereretur.\nNec enim adhuc exciderat cocus ille, qui oblitus fuerat porcum exinterare.\nItaque totum circumspicere triclinium coepi, ne per parietem automatum\naliquod exiret, utique postquam servus verberari coepit, qui brachium domini\ncontusum alba potius quam conchyliata involverat lana. Nec longe aberravit\nsuspicio mea; in vicem enim poenae venit decretum Trimalchionis, quo\npuerum iussit liberum esse, ne quis posset dicere, tantum virum esse a servo\nvulneratum.\nComprobamus nos factum et quam in praecipiti\nres humanae\nessent, vario sermone garrimus.\n“Ita” inquit\nTrimalchio “non oportet hune casum sine inscriptione transire” statimque codicillos\npoposcit et non diu cogitatione distorta haec recitavit: “ \"Quod non expectes, ex transverse fit\n\n—et supra nos Fortuna negotia curat. quare da nobis vina Falerna, puer.” ”\nab hoc epigrammate coepit poetarum esse\nmentio diuque summa\ncarminis penes Mopsum Thracem memorata est done Trimalchio “Rogo” inquit\n\"magister, quid putas inter Ciceronem et Publilium interesse? Ego alterum\nputo disertiorem fuisse, alterum honestiorem. Quid enim his melius dici\npotest? “ “'Luxuriae rictu Martis marcent moenia.Tuo palato clausus pavo pasciturplumato amictus aureo Babylonico,gallina tibi Numidica, tibi gallus spado;ciconia etiam, grata peregrina hospitapietaticultrix gracilipes crotalistria,avis exul hiemis, titulus tepidi temporis,nequitiae nidum in caccabo fecit modo.Quo margarita cara tibi, bacam Indicam?An ut matrona ornataphaleris pelagiistollat pedes indomita in strato extraneo?Zmaragdum ad quam rem viridem, pretiosum vitrum?Quo Carchedonios optas ignes lapideos,nisi ut scintillet probitas e carbunculis?Aequum est induere nuptam ventum textilem,palam prostare nudam in nebula linea?' ”\n“Quod autem inquit putamussecundum litteras difficillimum esse\nartificium? Ego puto medicum et nummularium: medicus, qui scit quid\nhomunciones intra praecordia sua habeant et quando febris veniat, etiam si\nillos odi pessime, quod mihi iubent saepe anatinam parari; nummularius, qui\nper argentum aes videt. Nam mutae bestiae laboriosissimae boves et oves:\nboves, quorum beneficio panem manducamus; oves, quod lana illae nos\ngloriosos faciunt. Et facinus indignum, aliquis ovillam est et tunicam\nhabet. Apes enim ego divinas bestias puto, quae mel vomunt, etiam si\ndicuntur illud a Iove afferre; ideo autem pungunt, quia ubicunque dulce est,\nibi et acidum invenies.”\nIam etiam philosophos de negotio\ndeiciebat, cum pittacia\nin scypho circumferri coeperunt, puerque super hoc positus officium\napophoreta recitavit. “Argentum sceleratum”: allata est perna, super quam\nacetabula erant posita. “Cervical”: offla collaris allata est. “Serisapia et\ncontumelia”: xerophagi ex sapa datae sunt et contus\ncum malo. “Porri et persica”: flagellum et cultrum accepit; “passeres et\nmuscarium”: uvam passam et mel Atticum. “Cenatoria et forensia”: offlam et\ntabulas accepit. “Canale et pedale”: lepus et solea est allata. “Muraena et\nlittera”: murem cum rana alligata fascemque betae accepit. Diu risimus: sexcenta\nhuiusmodi fuerunt, quae iam exciderunt memoriae meae.\nCeterum Ascyltos, intemperantis\nlicentiae, cum omnia sublatis manibus eluderet et usque ad lacrimas rideret,\nunus ex conlibertis Trimalchionis excanduit, is ipse qui supra me\ndiscumbebat, et “Quid rides” inquit “vervex? An tibi non placent lautitiae\ndomini mei? Tu enim beatior es et convivare melius soles. Ita tutelam huius\nloci habeam propitiam, ut ego si secundum illum discumberem, iam illi\nbalatum duxis sem. Bellum pomum, qui rideatur alios;\nlarifuga nescio quis, nocturnus, qui non valet lotium suum. Ad summam, si\ncircumminxero illum, nesciet qua fugiat. Non mehercules soleo cito fervere,\nsed in molle carne vermes nascuntur. Ridet. Quid habet quod rideat? Numquid\npater fetum emit lamna? Eques Romanus es: et ego regis filius. 'Quare ergo\nservivisti?' Quia ipse me dedi in servitutem et malui civis Romanus esse\nquam tributarius. Et nunc spero me sic vivere, ut nemini iocus sim. Homo\ninter homines sum, capite aperto ambulo; assem aerarium nemini debeo;\nconstitutum habui nunquam; nemo mihi in foro dixit redde quod debes.'\nGlebulas emi, lamellulas paravi; viginti ventres pasco et canem;\ncontubernalem meam redemi, ne quis in sinu illius manus tergeret; mille\ndenarios pro capite solvi; sevir gratis factus sum; spero, sic moriar, ut\nmortuus non erubescam. Tu autem tam laboriosus es, ut post te non respicias?\nIn alio peduclum vides, in te ricinum non vides. Tibi soli ridiclei videmur;\necce magister tuus, homo maior natus: placemus illi. Tu lacticulosus, nec mu\nnec ma argutas, vasus fictilis, immo lorus in aqua, lentior, non melior. Tu\nbeatior es: bis prande, bis cena. Ego fidem meam malo quam thesauros. Ad\nsummam, quisquam me bis poposcit? Annis quadraginta servivi; nemo tamen\nsciit, utrum servus essem an liber. Et puer capillatus in hanc coloniam\nveni; adhuc basilica non erat facta. Dedi tamen operam,\nut domino satis facerem, homini maiiesto et dignitosso,\ncuius pluris erat unguis, quam tu totus es. Et habebam in domo, qui mihi\npedem opponerent hac illac; tamen—genio illius gratias— enatavi. Haec sunt\nvera athla; nam in ingenuum nasci tam facile est quam accede\nistoc.' Quid nunc stupes tanquam hircus in ervilia?”\nPost hoc dictum Giton, qui ad pedes\nstabat, risum iam diu compressum etiam indecenter effudit. Quod cum\nanimadvertisset adversarius Ascylti, flexit convicium in puerum et “Tu\nautem” inquit “etiam tu rides, caepa\ncirrata?\nIo Saturnalia, rogo, mensis december est? Quando vicesimam numerasti?\nNescit\nquid faciat, crucis offla, corvorum cibaria. Curabo, iam tibi Iovis iratus\nsit, et isti qui tibi non imperat. Ita satur pane fiam, ut ego istud\nconliberto meo dono; alioquin iam tibi depraesentiarum reddidissem. Bene nos\nhabemus, at isti nugae, qui tibi non imperant. Plane qualis dominus, talis et\nservus. Vix me teneo, nec\nsum natura caldicerebrius, sed cum coepi, matrem meam dupundii non facio.\nRecte, videbo te in publicum, mus, immo terrae tuber: nec sursum nec deorsum\nnon cresco, nisi dominum tuum in rutae folium non conieci, nec tibi parsero,\nlicet mehercules Iovem Olympium clames. Curabo, longe\ntibi sit comula ista besalis et dominus dupunduarius. Recte, venies sub\ndentem: aut ego non me novi, aut non deridebis, licet barbam auream habeas.\nAthana tibi irata sit, curabo, et qui te primus deurode fecit. Non didici geometrias, critica et alogias nenias, sed\nlapidarias litteras scio, partes centum dico ad aes, ad pondus, ad nummum.\nAd summam, si quid vis, ego et tu sponsiunculam: exi, defero\nlamnam. Iam\nscies patrem tuum mercedes perdidisse, quamvis et rhetoricam scis. Ecce“'Qui de\nnobis longe venio, late venio? solve me.'” Dicam tibi, qui de\nnobis currit et de loco non movetur; qui de nobis crescit et minor fit.\nCurris, stupes, satagis, tanquam mus in matella. Ergo aut tace aut meliorem\nnoli molestare, qui te natum non putat; nisi si me iudicas anulos buxeos\ncurare, quos amicae tuae involasti. Occuponem propitium. Eamus in forum et\npecunias mutuemur: iam scies hoc ferrum fidem habere.\nVah, bella res est volpis uda. Ita lucrum faciam et ita bene moriar aut\npopulus per exitum meum iuret, nisi te ubique toga perversa fuero\npersecutus. Bella res et iste, qui te haec docet, mufrius, non magister.\nNos didicimus, dicebat enim magister: 'Sunt vestra salva?\nrecta domum; cave, circumspicias; cave, maiorem maledicas. Aut numera\nmapalia: nemo dupondii evadit.' Ego, quod me sic vides, propter artificium\nmeum diis gratias ago.”\nCoeperat Ascyltos respondere\nconvicio, sed Trimalchio delectatus colliberti eloquentia “Agite” inquit\n“scordalias de medio. Suaviter sit potius, et tu, Hermeros, parce\nadulescentulo. Sanguen illi fervet, tu melior esto. Semper in\nhac re qui vincitur, vincit.\nEt tu cum esses capo, cocococo, atque cor non habebas. Simus ergo, quod\nmelius est, a primitiis hilares et Homeristas spectemus.” Intravit factio\nstatim hastisque scuta concrepuit. Ipse Trimalchio in pulvino consedit, et\ncum Homeristae Graecis versibus colloquerentur, ut insolenter solent, ille\ncanora voce Latine legebat librum. Mox silentio facto “scitis” inquit “quam\nfabulam agant? Diomedes et Ganymedes duo fratres fuerunt. Horum soror erat\nHelena. Agamemnon illam rapuit et Dianae cervam subiecit. Ita nunc Homeros\ndicit, quemadmodum inter se pugnent Troiani et\nParentini. Vicit scilicet et Iphigeniam, filiam suam, Achilli dedit uxorem.\nOb eam rem Aiax insanit et static argumentum explicabit.” Haec ut dixit\nTrimalchio, clamorem Homeristae sustulerunt, interque familiam discurrentem\nvitulus in lance donaria elixus allatus est, et quidem galeatus. Secutus est Aiax\nstrictoque gladio, tanquam insaniret, concidit, ac modo versa modo supina\ngesticulatus mucrone frusta collegit mirantibusque vitulum partitus est.\nNec diu mirari licuit tam elegantes\nstrophas; nam repente lacunaria sonare coeperunt totumque triclinium\nintremuit. Consternatus ego exsurrexi et timui, ne per tectum petauristarius\naliquis descenderet. Nec minus reliqui convivae mirantes erexere vultus,\nexpectantes quid novi de caelo nuntiaretur. Ecce autem diductis lacunaribus\nsubito circulus ingens, de cupa videlicet grandi excussus, demittitur, cuius\nper totum orbem coronae aureae cum alabastris unguenti pendebant. Dum haec\napophoreta iubemur sumere, respiciens ad mensam iam\nillic repositorium cum placentis aliquot erat positum, quod medium Priapus a\npistore factus tenebat, gremioque satis amplo omnis generis poma et uvas\nsustinebat more vulgato. Avidius ad pompam manus porreximus, et repente nova\nludorum remissio hilaritatem hic refecit. Omnes enim placentae omniaque poma\netiam minima vexatione contacta coeperunt effundere crocum, et usque ad\nos molestus umor\nac cidere. Rati ergo sacrum esse fericulum tam\nreligioso apparatu perfusum, consurreximus altius et “Augusto, patri\npatriae, feliciter” diximus. Quibusdam tamen etiam post hanc venerationem\npoma rapientibus et ipsi mappas implevimus, ego praecipue, qui nullo satis amplo\nmunere putabam me onerare Gitonis sinum. Inter haec\ntres pueri candidas succincti tunicas intraverunt, quorum duo Lares bullatos\nsuper mensam posuerunt, unus pateram vini circumferens “dii propitii”\nclamabat. Aiebat autem unum Cerdonem, alterum\nFelicionem, tertium Lucrionem vocari. Nos etiam veram imaginem\nipsius Trimalchionis, cum iam omnes basiarent, erubuimus praeterire.\nPostquam ergo omnes bonam mentem\nbonamque valitudinem sibi optarunt, Trimalchio ad Nicerotem respexit et\n“solebas” inquit “suavius esse in convictu; nescio quid nunc taces nec\nmuttis. Oro te, sic felicem me videas, narra illud quod tibi usu venit.”\nNiceros delectatus affabilitate amici “omne me” inquit “lucrum transeat,\nnisi iam dudum gaudimonio dissilio, quod te talem video. Itaque hilaria mera\nsint, etsi timeo istos scholasticos, ne me rideant. Viderint: narrabo tamen:\nquid enim mihi aufert, qui ridet? Satius est rideri quam derideri.” “Haec\nubi dicta dedit,” talem fabulam exorsus est: “Cum\nadhuc servirem, habitabamus in vico angusto; nune Gavillae domus est. Ibi,\nquomodo dii volunt, amare coepi uxorem Terentii coponis: noveratis Me lissam Tarentinam, pulcherrimum bacciballum. Sed ego\nnon mehercules corporaliter illam aut propter res venerias curavi, sed\nmagis quod benemoria fuit. Si quid ab illa petii, nunquam mihi negatum; fecit\nassem, semissem habui; quicquid habui, in illius sinum demandavi, nec unquam\nfefellitus sum. Huius contubernalis ad villam supremum diem obiit. Itaque\nper scutum per ocream egi aginavi, quemadmodum ad illam pervenirem: scitis\nautem, in angustiis amici apparent.\nForte dominus Capuam exierat ad\nscruta scita expedienda. Nactus ego occasionem persuadeo hospitem nostrum,\nut mecum ad quintum miliarium veniat. Erat autem miles, fortis tanquam\nOrcus. Apoculamus nos circa gallicinia, luna lucebat tanquam meridie.\nVenimus intra monimenta: homo meus coepit ad stelas facere, sedeo ego cantabundus et\nstelas numero. Deinde ut respexi ad comitem, ille exuit se et omnia\nvestimenta secundum viam posuit. Mihi anima in naso esse, stabam tanquam\nmortuus. At ille circumminxit vestimenta sua, et subito lupus factus est.\nNolite me iocari putare; ut mentiar, nullius patrimonium tanti facio. Sed,\nquod coeperam dicere, postquam lupus factus est, ululare coepit et in silvas\nfugit. Ego primitus nesciebam ubi essem, deinde accessi, ut vestimenta eius\ntollerem: illa autem lapidea facta sunt. Qui mori timore nisi ego? Gladium\ntamen strinxi et in tota via umbras cecidi, done ad villam amicae meae pervenirem. Ut larua intravi, paene\nanimam ebullivi, sudor mihi per bifurcum volabat, oculi mortui, vix unquam\nrefectus sum. Melissa mea mirari coepit, quod tam sero ambularem, et 'Si\nante' inquit 'venisses, saltem nobis adiutasses; lupus enim villam intravit\net omnia pecora perculit, tanquam lanius sanguinem illis misit. Nec tamen\nderisit, etiam si fugit; servus enim noster lancea collum eius traiecit.'\nHaec ut audivi, operire oculos amplius non potui, sed luce clara Gai nostri\ndomum fugi tanquam copo compilatus, et postquam veni in illum locum, in quo\nlapidea vestimenta erant facta, nihil inveni nisi sanguinem. Ut vero domum\nveni, iacebat miles meus in lecto tanquam bovis, et collum illius medicus\ncurabat. Intellexi illum versipellem esse, nec postea cum illo panem gustare\npotui, non si me occidisses. Viderint alii quid de hoc exopinissent; ego si\nmentior, genios vestros iratos habeam.â€�\nAttonitis admiratione universis\n“Salvo” inquit “tuo sermone” Trimalchio “si qua fides est, ut mihi pili\ninhorruerunt, quia scio Niceronem nihil nugarum narrare: immo certus est et\nminime linguosus. Nam et ipse vobis rem horribilem narrabo: asinus in\ntegulis. Cum adhuc capillatus essem, nam a puero vitam Chiam gessi, ipsimi\nnostri delicatus decessit, mehercules margaritum,\nzacritus et omnium\nnumerum. Cum ergo illum mater misella plangeret et nos tum plures in\ntristimonio essemus, subito strigae stridere coepe runt; putares canem leporem persequi. Habebamus tune hominem Cappadocem,\nlongum, valde audaculum et qui valebat: poterat bovem iratum tollere. Hic\naudacter stricto gladio extra ostium procucurrit, involuta sinistra manu\ncuriose, et mulierem tanquam hoc loco —salvum sit, quod tango—mediam\ntraiecit. Audimus gemitum, et—plane non mentiar—ipsas non vidimus. Baro\nautem noster introversus se proiecit in lectum, et corpus totum lividum\nhabebat quasi flagellis caesus, quia scilicet illum tetigerat mala manus.\nNos cluso ostio redimus iterum ad officium, sed dum mater amplexaret corpus\nfilii sui, tangit et videt manuciolum de stramentis factum. Non cor habebat,\nnon intestina, non quicquam: scilicet iam puerum strigae involaverant et\nsupposuerant stramenticium vavatonem. Rogo vos, oportet credatis, sunt\nmulieres plussciae, sunt nocturnae, et quod sursum est, deorsum faciunt.\nCeterum baro ille longus post hoc factum nunquam coloris sui fuit, immo post\npaucos dies phreneticus periit.”\nMiramur nos et pariter credimus,\nosculatique mensam rogamus nocturnas, ut suis se teneant, dum redimus a\ncena. Et sane iam lucernae mihi plures videbantur\nardere totumque triclinium esse mutatum, cum Trimalchio “tibi dico” inquit\n“Plocame, nihil narras? Nihil nos delectaris? Et solebas suavius esse,\ncanturire belle deverbia, adicere melicam. Heu heu, abistis dulcis caricae.”\n“Iam” inquit ille “quadrigae meae decu currerunt, ex quo\npodagricus factus sum. Alioquin cum essem adulescentulus, cantando paene\ntisicus factus sum. Quid saltare? Quid deverbia? Quid tonstrinum? Quando\nparem habui nisi unum Apelletem?” Appositaque ad os manu nescio quid taetrum\nexsibilavit, quod postea Graecum esse affirmabat. Nec\nnon Trimalchio ipse cum tubicines esset imitatus, ad delicias suas respexit,\nquem Croesum appellabat. Puer autem lippus, sordidissimis dentibus, catellam\nnigram atque indecenter pinguem prasina involvebat fascia panemque semissem\nponebat super torum atque hac nausea recusantem saginabat. Quo\nadmonitus officii Trimalchio Scylacem iussit adduci “praesidium domus\nfamiliaeque.” Nec mora, ingentis formae adductus est canis catena vinctus,\nadmonitusque ostiarii calce, ut cubaret, ante mensam se posuit. Tum\nTrimalchio iactans candidum panem nemo “inquit in domo mea me plus amat.”\nIndignatus puer, quod Scylacem tam effuse laudaret, catellam in terram\ndeposuit hortatusque est, ut ad rixam properaret. Scylax, canino scilicet\nusus ingenio, taeterrimo latratu triclinium implevit Margaritamque Croesi\npaene laceravit. Nec intra rixam tumultus constitit, sed candelabrum etiam\nsuper mensam eversum et vasa omnia crystallina comminuit et oleo ferventi\naliquot convivas respersit. Trimalchio ne videretur iactura motus, basiavit\npuerum ac iussit super dorsum ascendere suum. Non moratus ille usus est equo\nmanuque plena scapulas eius subinde verberavit, interque risum\nproclamavit; “Bucca, bucca, quot sunt hic?”\nrepressus ergo aliquamdiu Trimalchio camellam grandem iussit misceri . .\npotiones dividi omnibus servis, qui ad pedes sedebant, adiecta exceptione:\n“Si quis” inquit “noluerit accipere, caput illi perfunde. Interdiu severa,\nnune hilaria.”\nHanc humanitatem insecutae sunt\nmatteae, quarum etiam recordatio me, si qua est dicenti fides, offendit.\nSingulae enim gallinae altiles pro turdis circumlatae sunt et ova anserina\npilleata, quae ut comessemus, ambitiosissime a nobis Trimalchio petiit\ndicens exossatas esse gallinas. Inter haec triclinii valvas lictor\npercussit, amictusque veste alba cum ingenti frequentia comissator intravit.\nEgo maiestate conterritus praetorem putabam venisse. Itaque temptavi\nassurgere et nudos pedes in terram deferre. Risit hanc trepidationem\nAgamemnon et “Contine te” inquit “homo stultissime. Habinnas sevir est\nidemque lapidarius, qui videtur monumenta optime facere.” Recreatus hoc sermone reposui cubitum, Habinnamque\nintrantem cumadmiratione ingenti spectabam. Ille autem iam ebrius uxoris\nsuae umeris imposuerat manus, oneratusque aliquot coronis et unguento per\nfrontem in oculos fluente praetorio loco se posuit con\ntinuoque vinum et caldam poposcit. Delectatus hac Trimalchio hilaritate et\nipse capaciorem poposcit scyphum quaesivitque, quomodo acceptus\nesset.“Omnia” inquit “habuimus praeter te; oculi enim mei hic erant. Et\nmehercules bene fuit. Scissa lautum novendiale servo suo misello faciebat,\nquem mortuum manu miserat. Et puto, cum vicensimariis magnam mantissam\nhabet; quinquaginta enim millibus aestimant mortuum. Sed tamen suaviter\nfuit,etiam si coacti sumus dimidias potiones super ossucula eius effundere.”\n“Tamen” inquit Trimalchio “quid\nhabuistis in cena?” “Dicam” inquit “si potuero; nam tam bonae memoriae sum,\nut frequenter nomen meum obliviscar. Habuimus tamen in primo porcum poculo\ncoronatum et circa saviunculum et gizeria optime facta et\ncerte betam et panem autopyrum de suo sibi, quem ego malo quam candidum; et\nvires facit, et cum mea re causa facio, non ploro. Sequens\nferculum fuit scriblita frigida et super mel caldum infusum excellente\nHispanum. Itaque de scriblita quidem non minimum edi, de melle me usque\ntetigi. Circa cicer et lupinum, calvae arbitratu et mala singula. Ego tamen\nduo sustuli et ecce in mappa alligata habeo; nam si aliquid muneris meo\nvernulae non tulero, habebo convicium. Bene me admonet domina mea. In\nprospectu habuimus ursinae frustum, de quo cum imprudens Scintilla\ngustasset, paene intestina sua vomu it; ego contra plus\nlibram comedi, nam ipsum aprum sapiebat. Et si, inquam, ursus homuncionem\ncomest quanto magis homuncio debet ursum comesse? In summo habuimus caseum\nmollem ex sapa et cocleas singulas et cordae frusta et hepatia in catillis\net ova pilleata et rapam et senape et catillum concacatum, pax Palamedes.\nEtiam in alveo circumlata sunt oxycomina, unde quidam etiam improbe ternos\npugnos sustulerunt. Nam pernae missionem dedimus.\nSed narra mihi, Gai, rogo, Fortunata quare non recumbit?”\n“Quomodo nosti” inquit “illam”\nTrimalchio “nisi argentum composuerit, nisi reliquias pueris diviserit,\naquam in os suum non coniciet.” “Atqui” respondit Habinnas “nisi illa\ndiscumbit, ego me apoculo” et coeperat surgere, nisi signo dato Fortunata\nquater amplius a tota familia esset vocata. Venit ergo galbino succincta\ncingillo, ita ut infra cerasina appareret tunica et periscelides tortae\nphaecasiaeque inauratae. Tune sudario manus tergens, quod in collo habebat,\napplicat se illi toro, in quo Scintilla Habinnae discumbebat uxor,\nosculataque plaudentem “est te” inquit “videre?” Eo\ndeinde perventum est, ut Fortunata armillas suas crassissimis detraheret\nlacertis Scintillaeque miranti ostenderet. Ultimo etiam periscelides\nresolvit et reticulum aureum, quem ex obrussa esse\ndicebat. Notavit haec Trimalchio iussitque afferri omnia et “Videtis” inquit\n“mulieris compedes: sic nos barcalae despoliamur. Sex pondo et selibram\ndebet habere. Et ipse nihilo minus habeo decem pondo armillam ex millesimis\nMercurii factam.” Ultimo etiam, ne mentiri videretur, stateram iussit\nafferri et circumlatum approbari pondus. Nec melior Scintilla, quae de\ncervice sua capsellam detraxit aureolam, quam Felicionem appellabat. Inde\nduo crotalia protulit et Fortunatae in vicem consideranda dedit et “Domini”\ninquit “mei beneficio nemo habet meliora.” “Quid?” inquit Habinnas\n“excatarissasti me, ut tibi emerem fabam vitream. Plane si filiam haberem,\nauriculas illi praeciderem. Mulieres si non essent, omnia pro luto\nhaberemus; nunc hoc est caldum meiere et frigidum potare.” Interim mulieres sauciae inter se riserunt ebriaeque\niunxerunt oscula, dum altera diligentiam matris familiae iactat, altera\ndelicias et indiligentiam viri. Dumque sic cohaerent, Habinnas furtim\nconsurrexit pedesque Fortunatae correptos super lectum immisit.“Au au” illa\nproclamavit aberrante tunica super genua. Composita ergo in gremio\nScintillae incensissimam rubore faciem sudario\nabscondit.\nInterposito deinde spatio cum\nsecundas mensas Trimalchio iussisset afferri, sustulerunt servi omnes mensas\net alias attulerunt, scobemque croco et minio tinctam sparserunt et, quod\nnunquam ante videram, ex lapide speculari pulverem\ntritum. Statim Trimalchio “poteram quidem” inquit “hoc fericulo esse\ncontentus; secundas enim mensas habetis. Sed si quid belli habes, affer.”\nInterim puer Alexandrinus, qui caldam ministrabat,\nluscinias coepit imitari clamante Trimalchione subinde:“Muta.” Ecce alius\nludus. Servus qui ad pedes Habinnae sedebat, iussus, credo, a domino suo\nproclamavit subito canora voce:“ “Interea medium Aeneas iam classe tenebat.” ” Nullus sonus unquam acidior percussit aures meas; nam praeter\nerrantis barbariae aut adiectum aut deminutum clamorem miscebat Atellanicos\nversus, ut tune primum me etiam Vergilius offenderit. Plausum tamen, cum\naliquando desisset, adiecit Habinnas et “nunquam” inquit “didicit, sed\nego ad circulatores eum mittendo erudibam. Itaque parem non habet, sive muliones\nvolet sive circulatores imitari. Desperatum valde ingeniosus\nest: idem sutor est, idem cocus idem pistor, omnis musae mancipium. Duo\ntamen vitia habet, quae si non haberet, esset omnium numerum: recutitus est\net stertit. Nam quod strabonus est, non curo: sicut Venus spectat. Ideo\nnihil tacet, vix oculo mortuo unquam.\nIllum emi trecentis denariis.”\nInterpellavit loquentem Scintilla et “plane” inquit “non omnia artificia\nservi nequam narras. Agaga est; at curabo, stigmam habeat.” Risit Trimalchio\net “adcognosco” inquit “Cappadocem: nihil sibi\ndefraudit, et mehercules laudo illum; hoc enim nemo parentat. Tu autem,\nScintilla, noli zelotypa esse. Crede mihi, et vos novimus. Sic me salvum\nhabeatis, ut ego sic solebam ipsumam meam debattuere, ut etiam dominus\nsuspicaretur; et ideo me in vilicationem relegavit. Sed tace, lingua, dabo\npanem.” Tanquam laudatus esset nequissimus servus, lucernam de sinu fictilem\nprotulit et amplius semihora tubicines imitatus est succinente Habinna et\ninferius labrum manu deprimente. Ultimo etiam in medium processit et modo\nharundinibus quassis choraulas imitatus est, modo lacernatus cum flagello\nmulionum fata egit, donec vocatum ad se Habinnas basiavit, potionemque illi\nporrexit et “Tanto melior” inquit “Massa, done tibi caligas.” Nec ullus tot malorum finis fuisset, nisi epidipnis\nesset allata, turdi siliginei uvis passis nucibusque farsi. Insecuta sunt\nCydonia etiam mala spinis confixa, ut echinos efficerent. Et haec quidem\ntolerabilia erant, si non fericulum longe monstrosius effecisset, ut vel\nfame perire mallemus. Nam cum positus esset, ut nos putabamus, anser altilis\ncircaque pisces et omnia genera avium, “Amici” inquit Trimalchio “quicquid videtis\nhic positum, de uno corpore est factum.” Ego, scilicet homo prudentissimus,\nstatim intellexi quid esset, et respiciens Agamemnonem “mirabor” inquam\n“nisi omnia ista de fimo facta sunt aut certe de luto. Vidi Romae\nSaturnalibus eiusmodi cenarum imaginem fieri.”\nNecdum finieram sermonem, cum\nTrimalchio ait: “Ita crescam patrimonio, non corpore, ut\nista cocus meus de porco fecit. Non potest esse pretiosior homo. Volueris,\nde vulva faciet piscem, de lardo palumbum, de perna turturem, de colaepio\ngallinam. Et ideo ingenio meo impositum est illi nomen bellissimum; nam\nDaedalus vocatur. Et quia bonam mentem habet, attuli illi Roma munus cultros\nNorico ferro.” Quos statim iussit afferri inspectosque miratus est. Etiam\nnobis potestatem fecit, ut mucronem ad buccam probaremus. Subito intraverunt duo servi, tanquam qui rixam ad\nlacum fecissent; certe in collo adhuc amphoras habebant. Cum ergo Trimalchio ius inter\nlitigantes diceret, neuter sententiam tulit decernentis, sed alterius\namphoram fuste percussit. Consternati nos insolentia ebriorum intentavimus\noculos in proeliantes notavimusque ostrea pectinesque e gastris labentia,\nquae collecta puer lance circumtulit. Has lautitias aequavit ingeniosus\ncocus; in craticula enim argentea cochleas attulit et tremula taeterrimaque\nvoce cantavit. Pudet referre, quae secuntur: inaudito\nenim more pueri capillati attulerunt unguentum in argentea pelve pedesque\nrecumbentium unxerunt, cum ante crura talosque corollis vinxissent. Hinc ex\neodem unguento in vinarium atque lucernam aliquantum est infusum. Iam coeperat Fortunata velle saltare, iam Scintilla\nfrequentius plaudebat quam loquebatur, cum Trimalchio “Permitto” inquit\n“Philargyre et Cario, etsi prasinianus es famosus, dic\net Menophilae, contubernali tuae, discumbat.” Quid multa? paene de lectis\ndeiecti sumus, adeo totum triclinium familia occupaverat. Certe ego notavi\nsuper me positum cocum, qui de porco anserem fecerat, muria condimentisque\nfetentem. Nec contentus fuit recumbere, sed continuo Ephesum tragoedum\ncoepit imitari et subinde dominum suum sponsione provocare “si prasinus\nproximis circensibus primam palmam.”\nDiffusus hac contentione Trimalchio\n“amici” inquit “et servi homines sunt et aeque unum lactem biberunt, etiam\nsi illos malus fatus oppressit. Tamen me salvo cito aquam\nliberam gustabunt. Ad summam, omnes illos in testamento meo manu mitto.\nPhilargyro etiam fundum lego et contubernalem suam, Carioni quoque insulam\net vicesimam et lectum stratum. Nam Fortunatam meam heredem facio, et\ncommendo illam omnibus amicis meis. Et haec ideo omnia publico, ut familia\nmea iam nunc sic me amet tanquam mortuum.” Gratias agere omnes indulgentiae\ncoeperant domini, cum ille oblitus nugarum exemplar testamenti iussit\nafferri et totum a primo ad ultimum ingemescente familia recitavit.\nRespiciens deinde Habinnam “quid dicis” inquit “amice carissime? Aedificas\nmonumentum meum, quemadmodum te iussi? Valde te rogo, ut secundum pedes\nstatuae meae catellam ponas et coronas et unguenta et Petraitis omnes pugnas, ut mihi contingat tuo beneficio post mortem vivere;\npraeterea ut sint in fronte pedes centum, in agrum pedes ducenti. Omne genus\nenim poma volo sint circa cineres meos, et vinearum largiter. Valde enim\nfalsum est vivo quidem domos cultas esse, non curari eas, ubi diutius nobis\nhabitandum est. Et ideo ante omnia adici volo: hoc monumentum heredem non\nsequitur.'\nCeterum erit mih icurae, ut testamento caveam, ne mortuus iniuriam accipiam.\nPraeponam enim unum ex libertis sepulcro meo custodiae causa, ne in\nmonumentum meum populus cacatum currat. Te rogo, ut naves etiam monumenti mei facias plenis velis euntes, et me in\ntribunali sedentem praetextatum cum anulis aureis quinque et nummos in\npublico de sacculo effundentem; scis enim, quod epulum dedi binos denarios.\nFaciatur, si tibi videtur, et triclinia. Facias et totum populum sibi\nsuaviter facientem. Ad dexteram meam ponas statuam Fortunatae meae columbam\ntenentem: et catellam cingulo alligatam ducat: et cicaronem meum, et\namphoras copiosas gypsatas, ne effluant vinum. Et urnam licet fractam\nsculpas, et super eam puerum plorantem. Horologium in medio, ut quisquis\nhoras inspiciet, velit nolit, nomen meum legat.\nInscriptio quoque vide diligenter si haec satis idonea tibi videtur: “C.\nPompeius Trimalchio Maecenatianus hic requiescit. Huic seviratus absenti\ndecretus est. Cum posset in omnibus decuriis Romae esse, tamen noluit. Pius,\nfortis, fidelis, ex parvo crevit, sestertium reliquit trecenties,nec unquam\nphilosophum audivit. Vale: et tu.””\nHaec ut dixit Trimalchio, flere\ncoepit ubertim. Flebat et Fortunata, flebat et Habinnas, tota denique\nfamilia, tanquam in funus rogata, lamentatione triclinium implevit. Immo iam\ncoeperam etiam ego plorare, cum Trimalchio “Ergo” inquit “cum sciamus nos\nmorituros esse, quare non vivamus? Sic vos felices videam, coniciamus nos in\nbalneum, meo periculo, non paenitebit. Sic calet tanquam furnus.” “Vero,\nvero,” inquit Habinnas “de una die duas facere, nihil malo” nudisque\nconsurrexit pedibus et Trimalchionem plaudentem subsequi coepit. Ego respiciens ad Ascylton “Quid cogitas?” inquam “ego\nenim si videro balneum, statim expirabo.” “Assentemur” ait ille “et dum illi\nbalneum petunt, nos in turba exeamus.” Cum haec\nplacuissent, ducente per porticum Gitone ad ianuam venimus, ubi canis\ncatenarius tanto nos tumultu excepit, ut Ascyltos etiam in piscinam\nceciderit. Nec non ego quoque ebrius, qui etiam pictum timueram canem, dum\nnatanti opem fero, in eundem gurgitem tractus sum. Servavit nos tamen\natriensis, qui interventu suo et canem placavit et nos trementes extraxit in\nsiccum. Et Giton quidem iam dudum se ratione acutissima redemerat a cane;\nquicquid enim a nobis acceperat de cena, latranti sparserat, at\nille avocatus cibo furorem suppresserat. Ceterum cum algentes utique\npetissemus ab atriense, ut nos extra ianuam emitteret,“Erras” inquit “si\nputas te exire hac posse, qua venisti. Nemo unquam convivarum per eandem\nianuam emissus est; alia intrant, alia exeunt.” Quid faciamus homines\nmiserrimi et novi generis labyrintho inclusi,\nquibus lavari iam coeperat votum\nesse? Ultro ergo rogavimus, ut nos ad balneum duceret, proiectisque\nvestimentis, quae Giton in aditu siccare coepit, balneum intravimus,\nangustum scilicet et cisternae frigidariae simile, in quo Trimalchio rectus\nstabat. Ac ne sic quidem putidissimam eius iactationem licuit\neffugere; nam nihil melius esse dicebat quam sine turba lavari, et eo ipso\nloco aliquando pistrinum fuisse. Deinde ut lassatus consedit, invitatus\nbalnei sono diduxit usque ad cameramos ebrium et coepit Menecratis cantica\nlacerare, sicut illi dicebant, qui linguam eius\nintellegebant. Ceteri convivae circa labrum manibus nexis currebant et\ngingilipho ingenti clamore exsonabant. Alii autem aut restrictis\nmanibus anulos de pavimento conabantur tollere aut posito genu cervices post\nterga flectere et pedum extremos pollices tangere. Nos, dum alii sibi ludos\nfaciunt, in solium, quod Trimalchioni vaporabatur, descendimus. Ergo ebrietate discussa in aliud triclinium deducti sumus, ubi Fortunata\ndisposuerat lautitias suas ita ut supra lucernas aeneolosque piscatores notaverim et mensas totas\nargenteas calicesque circa fictiles inauratos et vinum in conspectu sacco\ndefluens. Tum Trimalchio “Amici” inquit “hodie servus meus barbatoriam\nfecit, homo praefiscini frugi et micarius. Itaque tangomenas faciamus et\nusque in lucem cenemus.”\nHaec dicente eo gallus gallinaceus\ncantavit. Qua voce confusus Trimalchio vinum sub mensa iussit effundi\nlucernamque etiam mero spargi. Immo anulum traiecit in dexteram manum et\n“non sine causa” inquit “hic bucinus signum dedit; nam aut incendium oportet\nfiat, aut aliquis in vicinia animam abiciet. Longe a nobis. Itaque quisquis\nhunc indicem attulerit, corollarium accipiet.” Dicto citius de vicinia\ngallus allatus est, quem Trimalchio occidi iussit, ut aeno coctus fieret.\nLaceratus igitur abillo doctissimo coco, qui paulo ante de porco aves\npiscesque fecerat, in caccabum est coniectus. Dumque Daedalus potionem\nfer ventissimam haurit, Fortunata mola buxea piper\ntrivit. Sumptis igitur matteis respiciens ad familiam\nTrimalchio “Quid vos” inquit “adhuc non cenastis? Abite, ut alii veniant ad\nofficium.” Subiit igitur alia classis, et illi quidem exclamavere: “Vale\nGai,” hi autem: “Ave Gai.” Hinc primum hilaritas nostra turbata est; nam cum\npuer non inspeciosus inter novos intrasset ministros, invasit eum Trimalchio\net osculari diutius coepit. Itaque Fortunata, ut ex aequo ius firmum\napprobaret, male dicere Trimalchioni coepit et purgamentum dedecusque\npraedicare, qui non contineret libidinem suam. Ultimo etiam adiecit:“canis.”\nTrimalchio contra offensus convicio calicem in faciem Fortunatae immisit.\nIlla tanquam oculum perdidisset, exclamavit manusque trementes ad faciem\nsuam admovit. Consternata est etiam Scintilla trepidantemque sinu suo texit.\nImmo puer quoque officiosus urceolum frigidum ad malam eius admovit, super\nquem incumbens Fortunata gemere ac flere coepit. Contra Trimalchio “Quid\nenim?” inquit “ambubaia non meminit, sed de machina illam sustuli, hominem\ninter homines feci. At inflat se tanquam rana, et in sinum suum non\nspuit,\ncodex, non mulier. Sed hic, qui in pergula natus est, aedes non somniatur.\nIta genium meum propitium habeam, curabo, domata sit Cassandra caligaria. Et\nego, homo dipundiarius, sestertium centies accipere potui. Scis tu me non\nmentiri. Agatho, unguentarius herae proximae, seduxit me et 'Suadeo' inquit\n'non patiaris genus tuum interire.' At ego dum bonatus ago et nolo videri\nlevis, ipse mihi asciam in crus impegi. Recte,\ncurabo, me unguibus quaeras. Et ut depraesentiarum intelligas, quid tibi\nfeceris: Habinna, nolo, statuam eius in monumento meo ponas, ne mortuus\nquidem lites habeam. Immo, ut sciat me posse malum dare, nolo, me mortuum\nbasiet.”\nPost hoc fulmen Habinnas rogare\ncoepit, ut iam desineret irasci et “Nemo” inquit “nostrum non\npeccat. Homines\nsumus, non dei.” Idem et Scintilla flens dixit ac per genium eius Gaium\nappellando rogare coepit, ut se frangeret. Non tenuit ultra\nlacrimas Trimalchio et “Rogo” inquit “Habinna, sic peculium tuum\nfruniscaris: si quid perperam feci, in faciem meam inspue. Puerum basiavi\nfrugalissimum, non propter formal, sed quia frugi est: decem partes dicit,\nlibrum ab oculo legit, thraecium sibi de diariis fecit, arcisellium de suo\nparavit et duas trullas. Non est dignus quem in oculis feram? sed Fortunata\nvetat. Ita tibi videtur, fulcipedia? suadeo, bonum tuum concoquas, milva, et\nme non facias ringentem, amasiuncula: alioquin experieris cerebrum meum.\nNosti me: quod semel destinavi, clavo tabulari fixum est. Sed vivorum\nmeminerimus. Vos rogo, amici, ut vobis suaviter sit. Nam ego quoque tam fui\nquam vos estis, sed virtute mea ad hoc perveni. Corcillum est quod homines\nfacit, cetera quisquilia omnia. 'Bene emo, bene vendo'; alius alia vobis\ndicet. Felicitate dissilio. Tu autem, sterteia, etiamnum\nploras? iam curabo, fatum tuum plores. Sed, ut coeperam dicere, ad hanc me\nfortunam frugalitas mea perduxit. Tam magnus ex Asia veni, quam hic\ncandelabrus est. Ad summam, quotidie me solebam ad illum metiri, et ut\ncelerius rostrum barbatum haberem, labra de lucerna ungebam. Tamen ad\ndelicias femina ipsimi domini annos\nquattuordecim fui. Nec turpe est, quod dominus iubet. Ego tamen et ipsimae\ndominae satis faciebam. Scitis, quid dicam: taceo, quia non\nsum de gloriosis.\nCeterum, quemadmodum di volunt,\ndominus in domo factus sum, et ecce cepi ipsimi cerebellum. Quid multa?\ncoheredem me Caesari fecit, et accepi patrimonium laticlavium. Nemini tamen\nnihil satis est. Concupivi negotiari. Ne multis vos morer, quinque naves\naedificavi, oneravi vinum—et tunc erat contra aurum—misi Romam. Putares me\nhoc iussisse: omnes naves naufragarunt, factum, non fabula. Uno die Neptunus\ntrecenties sestertium devoravit. Putatis me defecisse? Non mehercules mi\nhaec iactura gusti fuit, tanquam nihil facti. Alteras feci maiores et\nmeliores et feliciores, ut nemo non me virum fortem diceret. Scitis, magna\nnavis magnam fortitudinem habet. Oneravi rursus vinum, lardum, fabam,\nseplasium, mancipia. Hoc loco Fortunata rem piam fecit; omne enim aurum\nsuum, omnia vestimenta vendidit et mi centum aureos in manu posuit. Hoc fuit\npeculii mei fermentum. Cito fit, quod di volunt. Uno\ncursu centies sestertium corrotundavi. Statim redemi fundos omnes, qui\npatroni mei fuerant. Aedifico domum, venalicia coemo iumenta; quicquid\ntangebam, crescebat tanquam favus. Postquam coepi plus habere, quam tota\npatria mea habet, manum de tabula: sustuli me de negotiatione et coepi\nlibertos faenerare. Et sane nolentem me negotium meum agere exhortavit\nmathematicus, qui venerat forte in coloniam nostram, Graeculio, Serapa\nnomine, consiliator deorum. Hic mihi dixit etiam ea, quae oblitus eram; ab\nacia et acu mi omnia exposuit; intestinas meas noverat; tantum quod mihi non\ndixerat, quid pridie cenaveram. Putasses illum semper mecum habitasse.\nRogo, Habinna—puto, interfuisti—:\n'Tu dominam tuam de rebus illis fecisti. Tu parum felix in amicos es. Nemo\nunquam tibi parem gratiam refert. Tu latifundia possides. Tu viperam sub ala\nnutricas' et, quod vobis non dixerim, et nunc mi restare vitae annos\ntriginta et menses quattuor et dies duos. Praeterea cito accipiam\nhereditatem. Hoc mihi dicit fatus meus. Quod si contigerit fundos Apuliae\niungere, satis vivus pervenero. Interim dum Mercurius vigilat, aedificavi\nhanc domum. Ut scitis, casula erat; nunc templum est. Habet quattuor cenationes,\ncubicula viginti, porticus marmoratos duos, susum\ncenationem, cubiculum in quo ipse dormio, viperae huius\nsessorium, ostiarii cel lam perbonam; hospitium hospites\ncapit. Ad summam, Scaurus cum huc venit, nusquam mavoluit hospitari, et\nhabet ad mare paternum hospitium. Et multa alia sunt, quae statim vobis\nostendam. Credite mihi: assem habeas, assem valeas; habes, habeberis. Sic\namicus vester, qui fuit rana, nunc est rex. Interim. Stiche, profer vitalia,\nin quibus volo me efferri. Profer et unguentum et ex illa amphora gustum, ex\nqua iubeo lavari ossa mea.”\nNon est moratus Stichus, sed et\nstragulam albam et praetextam in triclinium attulit\niussitque nos temptare, an bonis lanis essent confecta. Tum subridens “Vide\ntu” inquit “Stiche, ne ista mures tangant aut tineae? alioquin te vivum\ncomburam. Ego gloriosus volo efferri, ut totus mihi populus bene\nimprecetur.” Statim ampullam nardi aperuit omnesque nos unxit et “Spero”\ninquit “futurum ut aeque me mortuum iuvet tanquam vivum.” Nam vinum quidem\nin vinarium iussit infundi et “Putate vos” ait “ad parentalia mea invitatos\nesse.” Ibat res ad summam nausea, cum Trimalchio\nebrietate turpissima gravis novum acroama, cornicines, in triclinium iussit\nadduci, fultusque cervicalibus multis extendit se super torum extremum et\n“Fingite me” inquit “mortuum esse. Dicite aliquid belli.” Consonuere\ncornicines funebri strepitu. Unus praecipue servus libitinarii illius, qui\ninter hos honestissimus erat, tam valde intonuit, ut totam concitaret\nviciniam, Itaque vigiles, qui custodiebant vicinam\nregionem, rati ardere Trimalchionis domum, effregerunt ianuam subito et cum\naqua securibusque tumultuari suo iure coeperunt. Nos occasionem\nopportunissimam nacti Agamemnoni verba dedimus raptimque tam plane quam ex\nincendio fugimus.\nNeque fax ulla in\npraesidio erat, quae iter aperiret errantibus, nec silentium noctis iam mediae\npromittebat occurrentium lumen. Accedebat hue ebrietas et imprudentia\nlocorum etiam interdiu obfutura. Itaque cum hora paene tota per\nomnes scrupos gastrarumque eminentium fragmenta traxissemus cruentos pedes,\ntandem expliciti acumine Gitonis sumus. Prudens enim pridie, cum\nluce etiam clara timeret errorem, omnes pilas columnasque notaverat creta,\nquae\nlineamenta evicerunt spississimam noctem et notabili candore ostenderunt\nerrantibus viam. Quamvis non minus sudoris habuimus etiam postquam ad\nstabulum pervenimus. Anus enim ipsa inter deversitores diutius ingurgitata\nne ignem quidem admotum sensisset. Et forsitan pernoctassemus in limine, ni\ntabellarius Trimalchionis intervenisset X vehiculis dives. Non diu ergo\ntumultuatus stabuli ianuam effregit et nos per eandem intro admisit. . .“ Qualis nox fuit illa, di deaeque,quam mollis torus. Haesimus calenteset transfudimus hinc et hinc labelliserrantes animas. Valete, curaemortalis. Ego sic perire coepi. ” sine causa gratulor mihi. Nam cum solutus mero\nremisissem ebrias manus, Ascyltos, omnis iniuriae inven-. tor,\nsubduxit mihi nocte puerum et in lectum transtulit suum, volutatusque\nliberius cum fratre non suo, sive non sentiente iniuriam sive dissimulante,\nindormivit alienis amplexibus oblitus iuris humani. Itaque ego ut\nexperrectus pertrectavigaudio despoliatum torum Si qua\nest amantibus fides, ego dubitavi, an utrumque traicerem gladio somnumque\nmorti iungerem. Tutius dein secutus consilium Gitona quidem verberibus ex\ncitavi, Ascylton autem truci intuens vultu “quoniam” inquam “fidem scelere\nviolasti et communem amicitiam, res tuas ocius tolle et alium locum, quem\npolluas, quaere.” Non repugnavit ille, sed postquam\noptima fide partiti manubias sumus,\nage “inquit nunc et puerum\ndividamus.” Iocari putabam discedentem. At ille gladium parricidali manu\nstrinxit et “non frueris” inquit “hac praeda, super quam solus incumbis.\npartem meam necesse est vel hoc gladio contemptus abscidam.” Idem ego ex\naltera parte feci et intorto circa brachium pallio composui ad proeliandum\ngradum. Inter hanc miserorum dementiam infelicissimus puer tangebat\nutriusque genua cum fletu petebatque suppliciter, ne Thebanum par humilis\ntaberna spectaret, neve sanguine mutuo pollueremus familiaritatis\nclarissimae sacra. “Quod si utique” proclamabat “facinore opus est, nudo\necce iugulum, convertite huc manus, imprimite mucrones. Ego mori debeo, qui\namicitiae sacramentum delevi.” Inhibuimus ferrum post has preces, et prior\nAscyltos “ego” inquit “finem discordiae imponam. Puer ipse, quem vult, sequatur, ut sit illi saltem in eligendo fratre\nsalva libertas.” Ego qui vetustissimam consuetudinem putabam\nin sanguinis pignus transisse nihil timui, immo condicionem praecipiti\nfestinatione rapui commisique iudici litem. qui ne deliberavit quidem, ut\nvideretur cunctatus, verum statim ab extrema parte verbi consurrexit et fratrem Ascylton elegit. Fulminatus hac\npronuntiatione, sic ut eram, sine gladio in lectulum decidi, et attulissem\nmihi damnatus manus, si noninimicivictoriae invidissem. Egreditur superbus\ncum praemio Ascyltos et paulo ante carissimum sibi commilitonem fortunaeque\netiam similitudine parem in loco peregrino destituit abiectum. “ Nomen amicitiae sic, quatenus expedit,\nhaeret;\n\ncalculus in tabula mobile ducit opus.Cum fortuna manet, vultum servatis, amici;cum cecidit, turpi vertitis ora fuga.Grex agit in scaena mimum: pater ille vocatur,filius hic, nomen divitis ille tenet.Mox ubi ridendas inclusit pagina partes,vera redit facies, dum simulata perit\n\n” “ ”\nNec diu tamen lacrimis indulsi, sed\nveritus, ne Menelaus etiam antescholanus inter cetera mala solum me in\ndeversorio inveniret, collegi sarcinulas locumque secretum et proximum\nlitori maestus conduxi. Ibi triduo inclusus redeunte in animum solitudine\natque contemptu verberabam aegrum planctibus pectus et inter\ntot altissimos gemitus\nfrequenter etiam proclamabam: “ergo me non ruina terra\npotuit haurire? Non iratum etiam innocentibus mare? Effugi iudicium, harenae\nimposui, hospitem occidi, ut inter tot audaciae\nnomina mendicus, exul, in deversorio Graecae urbis iacerem desertus? Et quis\nhanc mihi solitudinem imposuit? Adulescens omni libidine impurus et sua\nquoque confessione dignus exilio, stupro liber, stupro ingenuus, cuius anni\nad tesseram venierunt, quem tanquam puellam conduxit etiam qui virum\nputavit. Quid ille alter? Qui tanquam die togae virilis stolam\nsumpsit, qui ne vir esset, a matre persuasus est, qui opus muliebre in\nergastulo fecit, qui postquam conturbavit et libidinis suae solum vertit,\nreliquit veteris amicitiae nomen et, pro pudor, tanquam mulier secutuleia\nunius noctis tactu omnia vendidit. Iacent nunc amatores obligati noctibus\ntotis, et forsitan mutuis libidinibus attriti derident solitudinem meam. Sed\nnon impune. Nam aut vir ego liberque non sum, aut noxio sanguine parentabo\niniuriae meae.”\nHaec locutus gladio latus cingo, et\nne infirmitas militiam perderet, largioribus cibis excito vires. Mox in\npublicum prosilio furentisque more omnes circumeo porticus. Sed dum attonito\nvultu efferatoque nihil aliud quam caedem et sanguinem cogito frequentiusque\nmanum ad capulum, quem devoveram, refero, notavit me miles, sive ille planus\nfuit sive nocturnus grassator, et “Quid tu” inquit “commilito, ex qua\nlegione es aut cuius centuria?” Cum constantissime et centurionem et\nlegionem essem ementitus, “Age ergo” inquit ille “in exercitu vestro phaecasiati milites ambulant?” Cum deinde vultu atque\nipsa trepidatione mendacium prodidissem, ponere me\niussit arma et malo cavere. Despoliatus ergo,immo praecisa ultione retro ad\ndeversorium tendo paulatimque temeritate laxata coepi grassatoris audaciae\ngratias agere “ Non bibet inter aquas poma aut pendentia carpitTantalus infelix, quem sua vota premunt.Divitis haec magni facies erit, omnia cernensqui timet et sicco concoquit ore famem\n” Non multum oportet consilio credere, quia suam\nhabet fortuna rationem\nIn pinacothecam perveni vario\ngenere tabularum mirabilem. Nam et Zeuxidos manus vidi nondum vetustatis\niniuria victas, et Protogenis rudimenta cum ipsius naturae veritate\ncertantia non sine quodam horrore tractavi. Iam vero Apellis quam\nGraecimono/ knhmon appellant, etiam\nadoravi. Tanta enim subtilitate extremitates imaginum erant ad similitudinem\npraecisae, ut crederes etiam animorum esse picturam. Hinc aquila ferebat\ncaelo sublimis Idaeum, illine candidus Hylas repellebat improbam Naida. Damnabat\nApollo noxias manus lyramque resolutam modo nato flore honorabat. Inter quos\netiam pictorum amantium vultus tauquam in solitudine exclamavi: “Ergo amor etiam deos tangit. Iuppiter in caelo suo non\ninvenit quod diligeret, sed peccaturus in terris nemini tamen iniuriam\nfecit. Hylan Nympha praedata temperasset amori suo, si venturum ad\ninterdictum Herculem credidisset. Apollo pueri umbram revocavit in florem,\net omnes fabulae quoque sine aemulo habuerunt complexus. At ego in\nsocietatem recepi hospitem Lycurgo crudeliorem.” Ecce\nautem, ego dum cum ventis litigo, intravit pinacothecam senex canus,\nexercitati vultus et qui videretur nescio quid magnum promittere, sed cultu\nnon proinde speciosus, ut facile appareret eum ex\nhac nota litteratum esse, quos odisse divites solent. Is ergo ad latus\nconstitit meum\n“Ego” inquit “poeta sum et ut spero, non humillimi\nspiritus, si modo coronis aliquid credendum est, quas etiam ad\nimmeritos deferre gratia solet. 'Quare ergo' inquis 'tam male\nvestitus es?' Propter hoc ipsum. Amor ingenii neminem unquam divitem fecit.“ Qui pelago credit, magno se faenore tollit;\n\nqui pugnas et castra petit, praecingitur auro;vilis adulator picto iacet ebrius ostro,et qui sollicitat nuptas, ad praemia peccat:sola pruinosis horret facundia pannisatque inopi lingua desertas invocat artes. ”\nNon dubie ita est: si quis vitiorum\nomnium inimicus rectum iter vitae coepit insistere, primum propter morum differentiam odium\nhabet; quis enim potest probare diversa? Deinde qui solas extruere\ndivitias curant, nihil volunt inter homines melius\ncredi, quam quod ipsi tenent. Insectantur itaque, quacunque\nratione possunt, litterarum amatores, ut videantur illi quoque infra\npecuniam positi”\n“Nescio quo modo bonae mentis soror est\npaupertas”\n\n“Vellem, tam innocens esset frugalitatis meae hostis,\nut deliniri posset. Nunc veteranus est latro et ipsis lenonibus doctior”\n“In Asiam cum\na quaestore essem stipendio eductus, hospitium Pergami accepi. Ubi cum\nlibenter habitarem non solum propter cultum aedicularum, sed etiam propter\nhospitis formosissimum filium, excogitavi rationem, qua non essem patri\nfamiliae suspectus amator. Quotiescunque enim in convivio de usu formosorum\nmentio facta est, tam vehementer excandui, tam severa tristitia violari\naures meas obsceno sermone nolui, ut me mater praecipue tanquam unum ex\nphilosophis intueretur. Iam ego coeperam ephebum in gymnasium deducere, ego\nstudia eius ordinare, ego docere ac praecipere, ne quis praedator corporis\nadmitteretur in domum”\nForte cum in triclinio iaceremus, quia dies sollemnis\nludum artaverat pigritiamque recedendi imposuerat hilaritas longior, fere\ncirca mediam noctem intellexi puerum vigilare. Itaque timidissimo murmure\nvotum feci et 'domina' inquam 'Venus, si ego hunc puerum basiavero, ita ut\nille non sentiat, cras illi par columbarum donabo.' Audito voluptatis pretio\npuer stertere coepit. Itaque aggressus simulantem aliquot basiolis invasi.\nContentus hoc principio bene mane surrexi electumque par columbarum attuli\nexpectanti ac me voto exsolvi.\nProxima nocte cum idem liceret,\nmutavi optionem et 'si hunc' inquam 'tractavero improba manu, et ille non\nsenserit, gallos gallinaceos pugnacissimos duos donabo patienti.' Ad hoc\nvotum ephebus ultro se admovit et, puto, vereri coepit, ne ego\nobdormiscerem. Indulsi ergo sollicito, totoque corpore citra summam\nvoluptatem me ingurgitavi. Deinde ut dies venit, attuli gaudenti quicquid\npromiseram. Ut tertia nox licentiam dedit, consurrexi\nad aurem male dormientis 'dii' inquam 'immortales, si ego huic dormienti\nabstulero coitum plenum et optabilem, pro hac felicitate cras puero\nasturconem Macedonicum optimum donabo, cum hac tamen exceptione, si ille non\nsenserit.' Nunquam altiore somno ephebus obdormivit. Itaque primum implevi\nlactentibus papillis manus, mox basio inhaesi, deinde in unum omnia vota\nconiunxi. Mane sedere in cubiculo coepit atque expectare consuetudinem meam.\nScis quanto facilius sit, columbas gallosque gallinaceos emere quam\nasturconem, et praeter hoc etiam timebam, ne tam grande munus suspectam\nfaceret humanitatem meam. Ego aliquot horis spatiatus in hospitium reverti\nnihilque aliud quam puerum basiavi. At ille circumspiciens ut cervicem meam\niunxit amplexu, 'rogo' inquit 'domine, ubi est asturco?\nCum ob hanc offensam praeclusissem\nmihi aditum, quem feceram, iterum ad licentiam redii. Interpositis enim\npaucis diebus, cum similis casus nos in eandem fortunam rettulisset, ut\nintellexi stertere patrem, rogare coepi ephebum, ut reverteretur in gratiam\nmecum, id est ut pateretur satis fieri sibi, et cetera quae libido distenta\ndictat. At ille plane iratus nihil aliud dicebat nisi hoc: “aut dormi, aut\nego iam dicam patri.” Nihil est tam arduum, quod non improbitas extorqueat. Dum dicit: “patrem excitabo,” irrepsi tamen\net male repugnanti gaudium extorsi. At ille non indelectatus nequitia mea,\npostquam diu questus est deceptum se et derisum traductumque inter\ncondiscipulos, quibus iactasset censum meum, “videris tamen” inquit “non ero\ntui similis. Si quid vis, fac iterum.” Ego vero deposita omni offensa cum\npuero in gratiam redii ususque beneficio eius in somnum delapsus sum. Sed\nnon fuit contentus iteratione ephebus plenae maturitatis et annis ad\npatiendum gestientibus. Itaque excitavit me sopitum et “numquid vis?”\ninquit. Et non plane iam molestum erat munus. Utcunque igitur inter\nanhelitus sudoresque tritus, quod voluerat, accepit, rursusque in somnum\ndecidi gaudio lassus. Interposita minus hora pungere me manu coepit et\ndicere: “quare non facimus?” tum ego totiens excitatus plane vehementer\nexcandui et reddidi illi voces suas: 'aut dormi, aut ego iam patri dicam'\"\nErectus his sermonibus consulere\nprudentiorem coepi aetates tabularum et quaedam argumenta mihi obscura\nsimulque causam desidiae praesentis excutere, cum pulcherrimae artes\nperissent, inter quas pictura ne minimum quidem sui vestigium reliquisset.\nTum ille “pecuniae” inquit \"cupiditas haec tropica instituit.\nPriscis enim temporibus, cum adhuc nuda virtus placeret, vigebant artes ingenuae\nsummumque certamen inter homines erat, ne quid profuturum saeculis diu\nlateret. Itaque herbarum omnium sucos Democritus expressit, et ne lapidum\nvirgultorumque, vis lateret, aetatem inter experimenta consumpsit. Eudoxos\nquidem in cacumine excelsissimi monis con\nsenuit, ut astrorum caelique motus deprehenderet, et Chrysippus, ut ad\ninventionem sufficeret, ter elleboro animum detersit. Verum ut ad plastas\nconvertar, Lysippum statuae unius lineamentis inhaerentem inopia extinxit,\net Myron, qui paene animas hominum ferarumque aere comprehenderat, non\ninvenit heredem. At nos vino scortisque demersi ne paratas quidem artes\naudemus cognoscere, sed accusatores antiquitatis vitia tantum docemus et\ndiscimus. Ubi est dialectica? Ubi astronomia? Ubi sapientiae\ncultissima via? Quis unquam venit in templum et votum fecit,\nsi ad eloquentiam pervenisset? Quis, si philosophiae fontem attigisset? Ac\nne bonam quidem mentem aut bonam valitudinem petunt, sed statim antequam\nlimen Capitolii tangant, alius donum promittit, si propinquum divitem\nextulerit, alius, si thesaurum effoderit, alius, si ad trecenties sestertium\nsalvus pervenerit. Ipse senatus, recti bonique praeceptor, mille pondo auri\nCapitolio promittere solet, et ne quis dubitet pecuniam concupiscere, Iovem\nquoque peculio exornat. Noli ergo mirari, si pictura defecit, cum omnibus\ndiis hominibusque formosior videatur massa auri, quam quicquid Apelles\nPhidiasque, Graeculi delirantes, fecerunt.\nSed video te totum in illa haerere\ntabula, quae Troiae halosin ostendit. Itaque conabor opus versibus pandere:\n“ Iam decima maestos inter ancipites metusPhrygas obsidebat messis et vatis fidesCalchantis atro dubia pendebat metu,cum Delio profante caesi verticesIdae trahuntur scissaque in molem cadunt\n\nrobora, minacem quae figurarent equum.Aperitur ingens antrum et obducti specus,qui castra caperent. Huc decenni proelioirata virtus abditur, stipant gravesDanai recessus, in suo voto latent.O patria, pulsas mille credidimus ratessolumque bello liberum: hoc titulus feroincisus, hoc ad furta compositus Sinonfirmabat et mens semper in damnum\npotens.Iam turba portis libera ac bello carensin vota properat. Fletibus manant genaementisque pavidae gaudium lacrimas habet,quas metus abegit. Namque Neptuno sacercrinem solutus omne Laocoon repletclamore vulgus. Mox reducta cuspideuterum notavit, fata sed tardant manus,ictusque resilit et dolis addit fidem.Iterum tamen confirmat invalidam manumaltaque bipenni latera pertemptat. Fremitcaptiva pubes intus et, dum murmurat,roborea moles spirat alieno metu.Ibat iuventus capta, dum Troiam capit,bellumque totum fraude ducebat nova.Ecce alia monstra: celsa qua Tenedos maredorso replevit, tumida consurgunt fretaundaque resultat scissa tranquillo minor,qualis silenti nocte remorum sonuslonge refertur, cum premunt classes marepulsumque marmor abiete imposita gemit.Respicimus: angues orbibus geminis feruntad saxa fluctus, tumida quorum pectora ” “ ” “\nrates ut altae lateribus spumas agunt.Dat cauda sonitum, liberae ponto\niubaeconsentiunt luminibus, fulmineum iubarincendit aequor sibilisque undae fremunt.Stupuere mentes. Infulis stabant sacriPhrygioque cultu gemina nati pignoraLauconte. Quos repente tergoribus ligantangues corusci. Parvulas illi manusad ora referunt, neuter auxilio sibi,uterque fratri: transtulit pietas vicesmorsque ipsa miseros mutuo perdit metu.Accumulat ecce liberum funus parens,infirmus auxiliator. Invadunt virumiam morte pasti membraque ad terram trahunt.iacet sacerdos inter aras victimaterramque plangit. Sic profanatis sacrisperitura Troia perdidit primum deos.Iam plena Phoebe candidum extulerat iubarminora ducens astra radianti face,cum inter sepultos Priamidas nocte et meroDanai relaxant claustra et effundunt viros.Temptant in armis se duces, ceu ubi soletnodo remissus Thessali quadrupes iugicervicem et altas quatere ad excursum iubas.Gladios retractant, commovent orbes manubellumque sumunt. Hic graves alius meroobtruncat et continuat in mortem ultimamsomnos, ab aris alius accendit facescontraque Troas invocat Troiae sacra. ” “ ”\nEx is, qui in\nporticibus spatiabantur, lapides in Eumolpum recitantem miserunt. At ille, qui plausum\ningenii sui noverat, operuit caput extraque tem plum\nprofugit. Timui ego, ne me poetam vocaret. Itaque subsecutus fugientem ad\nlitus perveni, et ut primum extra teli coniectum licuit consistere, “Rogo”\ninquam “quid tibi vis cum isto morbo? Minus quam duabus horis mecum moraris,\net saepius poetice quam humane locutus es. Itaque non miror, si te populus\nlapidibus persequitur. Ego quoque sinum meum saxis onerabo, ut quotiescunque\ncoeperis a te exire, sanguinem tibi a capite mittam.” Movit ille vultum et\n“O mi” inquit “adulescens, non hodie primus auspicatus sum. Immo quoties\ntheatrum, ut recitarem aliquid, intravi, hac me adventicia excipere\nfrequentia solet Ceterum ne et tecum quoque habeam rixandum, toto\ndie me ab hoc cibo abstinebo.” “Immo” inquam “ego si eiuras hodiernam bilem,\nuna cenabimus” “ Mando aedicularum custodi cenulae officium\n”\nVideo Gitona cum linteis et\nstrigilibus parieti applicitum tristem confusumque. Scires, non libenter\nservire. Itaque ut experimentum oculorum caperem convertit ille solutum\ngaudio vultum et “Miserere” inquit “frater. Ubi arma non sunt, libere\nloquor. Eripe me latroni cruento et qualibet saevitia paenitentiam iudicis\ntui puni. Satis magnum erit misero solacium, tua voluntate cecidisse.”\nSupprimere ego querellam iubeo, ne quis consilia deprehenderet, relictoque\nEumolpo—nam in balneo carmen recitabat— per tenebrosum et sordidum egressum\nextraho Gitona raptimque in hospitium meum pervolo Praeclusis deinde foribus invado pectus amplexibus et perfusum os\nlacrimis vultu meo contero. Diu vocem neuter invenit; nam puer etiam\nsingultibus crebris amabile pectus quassaverat. O facinus “inquam” indignum,\n“quod amo te quamvis relictus, et in hoc pectore, cum vulnus ingens fuerit,\ncicatrix non est. Quid dicis, peregrini amoris concessio? Dignus hac iniuria\nfui?” Postquam se amari sensit, supercilium altius sustulit. “Nec amoris arbitrium ad alium iudicem\ndetuli. Sed nillil iam queror, nihil\niam memini, si bona fide paenitentiam emendas.” Haec cum inter gemitus\nlacrimasque fudissem, detersit ille pallio vultum et “Quaeso” inquit\n“Encolpi, fidem memoriae tuae appello: ego te reliqui, an tu me prodidisti?\nEquidem fateor et prae me fero: cum duos armatos viderem, ad fortiorem\nconfugi.” Exosculatus pectus sapientia plenum inieci cervicibus manus, et ut\nfacile intellegeret redisse me in gratiam et optima fide reviviscentem\namicitiam, toto pectore adstrinxi.\nEtiam plena nox erat mulierque\ncenae mandata curaverat, cum Eumolpus ostium pulsat. Interrogo ego: “quot\nestis?” obiterque per rimam foris speculari diligentissime coepi, num\nAscyltos una venisset. Deinde ut solum hospitem vidi, momento recepi. Ille\nut se in grabatum reiecit viditque Gitona in conspectu ministrantem, movit\ncaput et “Laudo” inquit “Ganymedem. Oportet hodie bene sit.” Non delectavit\nme tam curiosum principium timuique, ne in contu bernium\nrecepissem Ascylti parem. Instat Eumolpus, et cum puer illi potionem\ndedisset, “Malo te” inquit “quam balneum totum” siccatoque avide poculo\nnegat sibi unquam acidius fuisse. “Nam et dum lavor” ait “paene vapulavi,\nquia conatus sum circa solium sedentibus carmen recitare, et postquam de\nbalneo tanquam de theatro eiectus sum, circuire omnes angulos coepi et clara\nvoce Encolpion clamitare. Ex altera parte iuvenis nudus, qui vestimenta\nperdiderat, non minore clamoris indignatione Gitona flagitabat. Et me quidem\npueri tanquam insanum imitatione petulantissima deriserunt, ilium autem\nfrequentia ingene circumvenit cum plausu et admiratione timidissima. Habebat\nenim inguinum pondus tam grande, ut ipsum hominem laciniam fascini crederes.\nO iuvenem laboriosum: puto ilium pridie incipere, postero die finire. Itaque\nstatim invenit auxilium; nescio quis enim, eques Romanus ut aiebant infamis,\nsua veste errantem circumdedit ac domum abduxit, credo, ut tam magna fortuna\nsolus uteretur. At ego ne mea quidem vestimenta ab officioso custode recepissem, nisi notorem dedissem. Tanto\nmagis expedit inguina quam ingenia fricare.” Haec Eumolpo dicente mutabam\nego frequentissime vultum, iniuriis scilicet inimici mei hilaris, commodis\ntristis. Utcunque tamen, tanquam non agnoscerem fabulam, tacui et cenae\nordinem explicui\n“Vile est, quod licet, et animus\nerrori intentus iniurias diligit. “ Ales Phasiacis petita Colchisatque Afrae volucres placent palato,quod non sunt faciles: at albus anseret pictis anas enovata pennisplebeium sapit. Ultimis ab orisattractus scarus atque arata Syrtis,si quid naufragio dedit, probatur:mullus iam gravis est. Amica vincituxorem. Rosa cinnamum veretur.Quicquid quaeritur, optimum videtur. ”” “Hoc est” inquam “quod promiseras, ne quem\nhodie versum faceres? per fidem, saltem nobis parce, qui te nunquam\nlapidavimus. Nam si aliquis ex is, qui in eodem synoecio potant, nomen\npoetae olfecerit, totam concitabit viciniam et nos omnes sub eadem causa\nobruet. Miserere et aut pinacothecam aut balneum cogita.” Sic me loquentem\nobiurgavit Giton, mitissimus puer, et negavit recte facere, quod seniori\nconviciarer simulque oblitus officii mensam, quam humanitate posuissem,\ncontumelia tollerem, multaque alia moderationis verecundiaeque verba, quae\nformam eius egregie decebant\n“felicem” inquit\n“matrem tuam, quae te talem peperit: macte virtute esto. Raram fecit mixturam cum\nsapientia forma. Itaque ne putes te tot verba perdidisse, amatorem\ninvenisti. Ego laudes tuas carminibus implebo. Ego paedagogus et custos\netiam quo non iusseris, sequar. Nec iniuriam Encolpius accipit, alium amat.”\nProfuit etiam Eumolpo miles ille, qui mihi abstulit gladium; alioquin quem\nanimum adversus Ascylton sumpseram, eum in Eumolpi sanguinem exercuissem.\nNec fefellit hoc Gitona. Itaque extra cellam processit, tanquam aquam\npeteret, iramque meam prudenti absentia extinxit.\nPaululum ergo intepescente saevitia “Eumolpe” inquam “iam malo vel\ncarminibus loquaris, quam eiusmodi tibi vota proponas. Et ego iracundus sum,\net tu libidinosus: vide, quam non conveniat his moribus. Puta igitur me\nfuriosum esse, cede insaniae, id est ocius foras exi.” Confusus hac\ndenuntiatione Eumlolpus non quaesiit iracundiae causam, sed continuo limen egressus\nadduxit repente ostium cellae meque nihil tale expectantem inclusit,\nexemitque raptim clavem et ad Gitona investigandum cucurrit. Inclusus ego suspendio vitam finire constitui. Et iam\nsemicinctio lecti stantis ad parietem spondam\nvinxeram cervicesque nodo condebam, cum reseratis foribus intrat Eumolpus\ncum Gitone meque a fatali iam meta revocat ad lucem. Giton praecipue ex\ndolore in rabiem efferatus tollit clamorem, me utraque manu impulsum\npraecipitat super lectum, “erras” inquit “Encolpi, si putas contingere\nposse, ut ante moriaris. Prior coepi; in Ascylti hospitio gladium quaesivi.\nEgo si te non invenissem, periturus per praecipitia fui. Et ut scias non\nlonge esse quaerentibus mortem, specta invicem, quod me spectare voluisti.”\nHaeclocutus mercennario Eumolpi novaculam rapit et semel iterumque cervice\npercussa ante pedes collabitur nostros. Exclamo ego attonitus, secutusque\nlabentem eodem ferramento ad mortem viam quaero. Sed neque Giton ulla erat\nsuspicione vulneris laesus, neque ego ullum sentiebam dolorem. Rudis enim novacula et in hoc retusa, ut pueris discentibus\naudaciam tonsoris daret, instruxerat thecam. Ideoque nec mercennarius ad\nraptum ferramentum expaverat, nec Eumolpus interpellaverat mimicam mortem.\nDum haec fabula\ninter amantes luditur, deversitor cum parte cenulae intervenit, contemplatusque\nfoedissimam volutationem iacentium “rogo” inquit “ebrii estis, an fugitivi,\nan utrumque? Quis autem grabatum illum erexit, aut quid sibi vult tam\nfurtiva molitio? Vos mehercules ne mercedem cellae daretis, fugere nocte in\npublicum voluistis. Sed non impune. Iam enim faxo sciatis non viduae hanc\ninsulam esse sed M. Mannicii.” Exclamat Eumolpus “etiam minaris?” simulque\nos hominis palma excussissima pulsat. Ille tot hospitum potionibus liberum\nurceolum fictilem in Eumolpi caput iaculatus est solvitque clamantis frontem\net de cella se proripuit. Eumolpus contumeliae impatiens rapit ligneum\ncandelabrum sequiturque abeuntem et creberrimis ictibus supercilium suum\nvindicat. Fit concursus familiae hospitumque ebriorum frequentia. Ego autem\nnactus occasionem vindictae Eumolpum excludo, redditaque scordalo vice sine\naemulo scilicet et cella utor et nocte. Interim\ncoctores insulariique mulcant exclusum et alius veru extis stridentibus\nplenum in oculos eius intentat, alius furca de carnario rapta statum\nproeliantis componit. Anus praecipue lippa, sordidissimo praecincta linteo,\nsoleis ligneis imparibus imposita, canem ingentis\nmagnitudinis catena trahit instigatque in Eumolpon. Sed ille candelabro se\nab omni periculo vindicabat.\nVidebamus nos omnia per foramen\nvalvae, quod paulo ante ansa ostioli rupta laxaverat, favebamque ego\nvapulanti. Giton autem non oblitus misericordiae suae reserandum esse ostium\nsuccurrendumque periclitanti censebat. Ego durante adhuc iracundia non\ncontinui manum, sed caput miserantis stricto acutoque articulo percussi. Et\nille quidem flens consedit in lecto. Ego autem alternos opponebam foramini\noculos iniuriaque Eumolpi velut quo dam cibo me replebam\nadvocationemque commendabam, cum procurator insulae Bargates a cena excitatus a\nduobus lecticariis in mediam rixam perfertur; nam erat etiam pedibus aeger,\nis ut rabiosa barbaraque voce in ebrios fugitivosque diu peroravit,\nrespiciens ad Eumolpon “o poetarum” inquit “disertissime, tu eras? Et non\ndiscedunt ocius nequissimi servi manusque continent a rixa?”\n“Contubernalis mea mihifastum facit.\nItasi,me amas, maledic\nillam versibus, ut habeat pudorem” . .\nDum Eumolpus cum Bargate in secreto\nloquitur, intrat stabulum praeco cum servo publico aliaque sane modica\nfrequentia, facemque fumosam magis quam lucidam quassans haec proclamavit:\n“puer in balneo paulo ante aberravit, annorum circa XVI, crispus, mollis,\nformosus, nomine Giton. Si quis eum reddere aut commonstrare voluerit,\naccipiet nummos mille.” Nec longe a praecone Ascyltos\nstabat amictus discoloria veste atque in lance argentea indicium et fidem\npraeferebat. Imperavi Gitoni, ut raptim grabatum subiret annecteretque pedes\net manus institis, quibus sponda culcitam ferebat, ac sic ut olim Vlixes\nCyclopis arieti adhaesisset, extentus infra grabatum scrutantium eluderet\nmanus. Non est moratus Giton imperium momentoque temporis inseruit vinculo\nmanus et Vlixem astu simillimo vicit. Ego ne suspicioni relinquerem locum,\nlectulum vestimentis implevi uniusque hominis vestigium ad corporis mei\nmensuram figuravi. Interim Ascyltos ut pererravit\nomnes cum viatore cellas, venit ad meam, et hoc quidem pleniorem spem\nconcepit, quo diligentius oppessulatas invenit fores. Publicus vero servus\ninsertans commissuris secures claustrorum firmitatem laxavit. Ego ad genua\nAscylti procubui et per memoriam amicitiae perque societatem miseriarum\npetii, ut saltem ostenderet fratrem. Immo ut fidem haberent fictae preces,\n“scio te” inquam “Ascylte, ad occidendum me venisse. Quo enim secures\nattulisti? Itaque satia iracundiam tuam: praebeo ecce cervicem, funde\nsanguinem, quem sub praetextu quaestionis petisti.” Amolitur Ascyltos\ninvidiam et se vero nihil aliud quam fugitivum suum dixit quaerere, mortem\nnec hominis concupisse nec supplicis, utique eius quem post fatalem rixam\nhabuisset\ncarissimum.\nAt non servus publicus tam\nlanguide agit, sed raptam cauponi harundinem subter lectum mittit omniaque\netiam foramina parietum scrutatur. Subducebat Giton ab ictu corpus et\nreducto timidissime spiritu ipsos sciniphes ore tangebat\nEumolpus autem, quia effractum ostium cellae neminem\npoterat excludere, irrumpit perturbatus et “mille” inquit “nummos inveni;\niam enim persequar abeuntem praeconem et in potestate tua esse Gitonem\nmeritissima proditione monstrabo.” Genua ego perseverantis amplector, ne\nmorientes vellet occidere, et “merito” inquam “excandesceres, si posses\nperditum\nostendere. Nunc inter turbam puer fugit, nec quo abierit, suspicari possum.\nPer fidem, Eumolpe, reduc puerum et vel Ascylto redde.” Dum haec ego iam\ncredenti persuadeo, Giton collectione spiritus plenus ter continuo ita\nsternutavit, ut grabatum concuteret. Ad quem motum Eumolpus conversus\nsalvere Gitona iubet. Remota etiam culcita videt Vlixem, cui vel esuriens\nCyclops potuisset parcere. Mox conversus ad me “quid est” inquit “latro? ne\ndeprehensus quidem ausus es mihi verum dicere. Immo ni deus quidam humanarum\nrerum arbiter pendenti puero excussisset indicium, elusus circa popinas\nerrarem”\nGiton longe blandior quam ego, primum araneis oleo\nmadentibus vulnus, quod in supercilio factum erat, coartavit. Mox palliolo\nsuo laceratam mutavit vestem, amplexusque iam mitigatum\nosculis tanquam fomentis aggressus est et “in tua” inquit “pater carissime,\nin tua sumus custodia. Si Gitona tuum amas, incipe velle servare. Utinam me\nsolum inimicus ignis hauriret vel hibernum invaderet mare. Ego enim omnium\nscelerum materia, ego causa sum. Si perirem, conveniret inimicis”\n“ego sic semper et ubique vixi, ut\nultimam quamque lucem tanquam non redituram consumerem”\nprofusis ego lacrimis rogo quaesoque, ut mecum quoque redeat in gratiam:\nneque enim in amantium esse potestate furiosam aemulationem. Daturum tamen\noperam, ne aut dicam aut faciam amplius, quo possit offendi. Tantum omnem\nscabitudinem animo tanquam bonarum artium magister deleret sine\ncicatrice.“Incultis asperisque regionibus diutius nives haerent, ast ubi\naratro domefacta tellus nitet, dum loqueris, levis pruina dilabitur.\nSimiliter in pectoribus ira considit: feras quidem mentes obsidet, eruditas\npraelabitur.” “Ut scias” inquit Eumolpus “verum esse, quod dicis, ecce etiam\nosculo iram finio. Itaque, quod bene eveniat, expedite sarcinulas et vel\nsequimini me vel, si mavultis, ducite.” Adhuc loquebatur, cum crepuit ostium\nimpulsum, stetitque in limine barbis horrentibus nauta et “moraris” inquit\n“Eumolpe, tanquam propudium ignores.” Haud mora, omnes consurgimus, et\nEumolpus quidem mercennarium suum iam olim dormientem exire cum sarcinis\niubet. Ego cum Gitone quicquid erat, in iter compono et adoratis sideribus intro\nnavigium\n“molestum est quod puer hospiti\nplacet. Quid autem? Non commune est, quod natura optimum fecit? Sol omnibus\nlucet. Luna innumerabilibus comitata sideribus etiam feras ducit ad pabulum.\nQuid aquis dici formosius potest? In publico tamen manant. Solus ergo amor\nfurtum potius quam praemium erit? Immo vero nolo habere bona, nisi quibus\npopulus inviderit. Unus, et senex, non erit gravis; etiam cum voluerit\naliquid sumere,opus anhelitu prodet.” Haec ut infra fiduciam posui\nfraudavique animum dissidentem, coepi somnum obruto tunicula capite mentiri.\nSed repente quasi destruente fortuna constantiam\nmeam eiusmodi vox super constratum puppis congemuit: “ergo me derisit?” Et\nhaec quidem virilis et paene auribus meis familiaris animum palpitantem\npercussit. Ceterum eadem indignatione mulierlacerata ulterius excanduit et\n“Si quis deus manibus meis” inquit “Gitona imponeret, quambene exulem\nexciperem.” Uterque nostrum tam inexpectato\nictus sono amiserat sanguinem. Ego praecipue quasi somnio quodam turbulento\ncircumactus diu vocem collegi tremebundisque manibus Eumolpi iam in soporem\nlabentis laciniam duxi et “Per fidem” inquam “pater, cuius haec navis est,\naut quos vehat, dicere potes?” Inquietatus ille moleste tulit et “Hoc erat”\ninquit “quod placuerat tibi, ut supra constratum navis occuparemus\nsecretissimum locum, ne nos patereris requiescere? Quid porro ad rem\npertinet, si dixero Licham Tarentinum esse dominum\nhuiusce navigii, qui Tryphaenam exulem Tarentum ferat?”\nIntremui post hoc fulmen\nattonitus, iuguloque detecto “aliquando” inquam “Totum me, Fortuna,\nvicisti.” Nam Giton quidem super pectus meum positus diu animam egit. Deinde\nut effusus sudor utriusque spiritum revocavit, comprehendi Eumolpi genua et\n“Miserere” inquam “morientium et pro consortio studiorum commoda manum; mors\nvenit, quae nisi per te non licet, potest esse pro munere.” Inundatus hac\nEumolpus invidia iurat per deos deasque se neque scire quid acciderit, nec\nullum dolum malum consilio adhibuisse, sed mente simplicissima et vera fide\nin navigium comites induxisse, quo ipse iam pridem fuerit usurus. “Quae\nautem hic insidiae sunt” inquit “aut quis nobiscum Hannibal navigat? Lichas\nTarentinus, homo verecundissimus et non tantum huius navigii dominus, quod\nregit, sed fundorum etiam aliquot et familiae negotiantis, onus deferendum\nad mercatum conducit. Hic est Cyclops ille et archipirata, cui vecturam\ndebemus; et praeter hunc Tryphaena, omnium feminarum formosissima, quae\nvoluptatis causa hue atque illuc vectatur.” “Hi sunt” inquit Giton “quos\nfugimus” simulque raptim causas odiorum et instans periculum trepidanti\nEumolpo exponit. Confusus ille et consilii egens iubet quemque suam\nsententiam promere et “Fingite” inquit “nos antrum Cyclopis intrasse.\nQuaerendum est aliquod effugium, nisi naufragium pommus\net omni nos periculo liberamus.” “Immo” inquit Giton “persuade gubernatori,\nut in aliquem portum navem deducat, non sine praemio scilicet, et affirma ei\nimpatientem maris fratrem tuum in ultimis esse. Poteris hanc simulationem et\nvultus confusione et lacrimis obumbrare, ut misericordia permotus gubernator\nindulgeat tibi.” Negavit hoc Eumolpus fieri posse, “quia magna” inquit\n“navigia portubus se curvatis insinuant, nec tam cito fratrem defecisse veri\nsimile erit. Accedit his, quod forsitan Lichas officii causa visere\nlanguentem desiderabit. Vides, quam valde nobis expediat, ultro dominum ad\nfugientes accersere. Sed finge navem ab ingenti posse cursu deflecti et\nLicham non utique circumiturum aegrorum cubilia: quomodo possumus egredi\nnave, ut non conspiciamur a cunctis? Opertis capitibus, an nudis? Opertis,\net quis non dare manum languentibus volet? Nudis, et quid erit aliud quam se\nipsos proscribere?”\n“Quin potius” inquam ego “ad\ntemeritatem confugimus et per funem lapsi descendimus in scapham praecisoque\nvinculo reliqua fortunae committimus? Nec ego in hoc periculum Eumolpon\narcesso. Quid enim attinet innocentem alieno periculo imponere? Contentus\nsum, si nos descendentes adiuverit casus.” “Non imprudens” inquit\n“consilium” Eumolpos “si aditum haberet. Quis enim non euntes notabit?\nUtique gubernator, qui pervigil nocte siderum quoque motus custodit. Et\nutcunque imponi nihil dormienti posset, si per aliam partem navis fuga\nquaereretur: nunc per puppim, per ipsa gubernacula delabendum est, a quorum\nregione funis descendit, qui scaphae custodiam tenet.\nPraeterea illud miror, Encolpi, tibi non succurrisse, unum nautam stationis\nperpetuae interdiu noctuque iacere in scapha, nec posse inde custodem nisi\naut caede expelli aut praecipitari viribus. Quod an fieri possit,\ninterrogate audaciam vestram. Nam quod ad meum quidem comitatum attinet,\nnullum recuso periculurn, quod salutis spem ostendit. Nam sine causa\nquidem spiritum tanquam rem vacuam impendere ne vos quidem\nexistimo velle. Videte, numquid hoc placeat: ego vos in duas iam pelles\nconiciam vinctosque loris inter vestimenta pro sarcinis habebo, apertis\nscilicet aliquatenus labris, quibus et spiritum recipere possitis et cibum.\nConclamabo deinde nocte servos poenam graviorem timentes praecipitasse se in\nmare. Deinde cum ventum fuerit in portum, sine ulla suspicione pro sarcinis\nvos efferam.” “Ita vero” inquam ego “tanquam solidos alligaturus, quibus non\nsoleat venter iniuriam facere? An tanquam eos qui sternutare non soleamus\nnec stertere? An quia hoc genus furti semel mea feliciter cessit?\nSed finge una die vinctos posse durare: quid ergo, si diutius aut\ntranquillitas nos tenuerit aut adversa tempestas? Quid facturi sumus? Vestes\nquoque diutius vinctas ruga consumit, et chartae alligatae mutant figuram.\nIuvenes adhuc laboris expertes statuarum ritu patiemur pannos et vincla?”\n\n“Adhuc aliquod iter salutis quaerendum est. Inspicite,\nquod ego inveni. Eumolpus tanquam litterarum studiosus\nutique atramentum habet. Hoc ergo remedio mutemus colores a capillis usque\nad ungues. Ita tanquam servi Aethiopes et praesto tibi erimus sine\ntormentorum iniuria hilares, et permutato colore imponemus inimicis.”\n“Quidni?” inquit Giton “etiam circumcide nos, ut Iudaei videamur, et\npertunde aures, ut imitemur Arabes, et increta facies, ut suos Gallia cives\nputet: tanquam hic solus color figuram possit pervertere et non multa una\noporteat consentiant et non ratione, ut mendacium constet.\nPuta infectam medicamine faciem diutius durare posse; finge nec aquae\nasperginem imposituram aliquam corpori maculam, nec vestem atramento\nadhaesuram, quod frequenter etiam non accersito ferrumine infigitur: age,\nnumquid et labra possumus tumore taeterrimo implere Numquid et crines\ncalamistro convertere? Numquid et frontes cicatricibus scindere? Numquid et\ncrura in orbem pandere? Numquid et talos ad terram deducere? Numquid et barbam peregrina ratione figurare? Color arte\ncompositus inquinat corpus, non mutat. Audite, quid amenti succurrerit:\npraeligemus vestibus capita et nos in profundum mergamus.”\n“Ne istud dii hominesque\npatiantur” Eumolpus exclamat “ut vos tam turpi exitu vitam finiatis. Immo\npotius facite, quod iubeo. Mercennarius meus, ut ex novacula comperistis,\ntonsor est: hic continuo radat utriusque non solum\ncapita, sed etiam supercilia. Sequar ego frontes notans inscriptione\nsollerti, ut videamini stigmate esse puniti. Ita eaedem litterae et\nsuspicionem declinabunt quaerentium et vultus umbra supplicii tegent.” Non est dilata fallacia, sed ad latus navigii furtim\nprocessimus capitaque cum superciliis denudanda tonsori praebuimus. Implevit\nEumolpus frontes utriusque ingentibus litteris et notum fugitivorum\nepigramma per totam faciem liberali manu duxit. Unus forte ex vectoribus,\nqui acclinatus lateri navis exonerabat stomachum nausea gravem, notavit sibi\nad lunam tonsorem intempestivo inhaerentem ministerio, execratusque omen,\nquod imitaretur naufragorum ultimum votum, in cubile reiectus est. Nos\ndissimulata nauseantis devotione ad ordinem tristitiae redimus, silentioque\ncompositi reliquas noctis horas male soporati consumpsimus\n“Videbatur mihi secundum quietem\nPriapus dicere: 'Encolpion quod quaeris, scito a me in navem tuam esse\nperductum.” ' Exhorruit Tryphaena et “Putes” inquit “una nos dormiisse; nam\net mihi simulacrum Neptuni, quod Baiis in\ntetrastylo notaveram, videbatur dicere: in nave Lichae Gitona\ninvenies.'” “Hinc scies” inquit Eumolpus “Epicurum esse hominem divinum, qui\neiusmodi ludibria facetissima ratione condemnat”\nceterum Lichas ut Tryphaenae somnium expiavit,“quis”\ninquit “prohibet navigium scrutari, ne videamur divinae mentis opera\ndamnare?”\nIs qui nocte miserorum furtum deprehenderat, Hesus\nnomine, subito proclamat: “Ergo illi qui sunt, qui nocte ad lunam radebantur\npessimo medius fidius exemplo? Audio enim non licere cuiquam mortalium in\nnave neque ungues neque capillos deponere, nisi cum pelago ventus\nirascitur.”\nExcanduit Lichas hoc sermone\nturbatus et “Itane” inquit “capillos aliquis in nave praecidit, et hoc nocte\nintempesta? Attrahite ocius nocentes in medium, ut sciam, quorum capitibus\ndebeat navigium lustrari.” “Ego” inquit Eumolpus “hoc iussi. Nec in eodem futurus\nnavigio auspicium mihi feci, sed quia nocentes horridos longosque habebant\ncapillos, ne viderer de nave carcerem facere, iussi squalorem damnatis\nauferri; simul ut notae quoque litterarum non adumbratae comarum praesidio\ntotae ad oculos legentium acciderent. Inter cetera apud communem amicam\nconsumpserunt pecuniam meam, a qua illos proxima nocte extraxi mero\nunguentisque perfusos. Ad summam, adhuc patrimonii mei reliquias olent”\nitaque ut tutela navis expiaretur, placuit quadragenas\nutrique plagas imponi. Nulla ergo fit mora; aggrediuntur nos furentes nautae\ncum funibus temptantque vilissimo sanguine tutelam placare. Et ego quidem\ntres plagas Spartana nobilitate concoxi. Ceterum Giton semel ictus tam valde\nexclamavit, ut Tryphaenae aures notissima voce repleret. Non solum\nera turbata\nest, sed ancillae etiam omnes familiari sono inductae ad vapulantem\ndecurrunt. Iam Giton mirabili forma exarmaverat nautas\ncoeperatque etiam sine voce saevientes rogare, cum ancillae pariter\nproclamant: “Giton est, Giton, inhibete crudelissimas manus; Giton est,\ndomina, succurre.” Deflectit aures Tryphaena iam sua sponte credentes\nraptimque ad puerum devolat. Lichas, qui me optime noverat, tanquam et ipse\nvocem audisset, accurrit et nec manus nec faciem meam consideravit, sed\ncontinuo ad inguina mea luminibus deflexis movit officiosam manum et “Salve”\ninquit “Encolpi.” Miretur nunc aliquis Vlixis nutricem post vicesimum annum\ncicatricem invenisse originis indicem, cum homo prudentissimus confusis\nomnibus corporis orisque lineamentis ad unicum fugitivi argumentum tam\ndocte pervenerit. Tryphaena lacrimas effudit decepta supplicio—vera enim\nstigmata credebat captivorum frontibus impressa—sciscitarique submissius\ncoepit, quod ergastulum intercepisset errantes, aut cuius tam crudeles manus\nin hoc supplicium durassent. Meruisse quidem contumeliam aliquam fugitives,\nquibus in odium bona sua venissent. . .\nconcitatus iracundia prosiliit\nLichas et “O te” inquit “feminam simplicem, tanquam vulnera ferro praeparata\nlitteras biberint. Utinam quidem hac se inscriptione frontis maculassent:\nhaberemus nos extremum solacium. Nunc mimicis artibus petiti sumus et\nadumbrata inscriptione derisi.” Volebat Tryphaena\nmisereri, quia non totam voluptatem perdiderat, sed Lichas memor adhuc\nuxoris corruptae contumeliarumque, quas in Herculis\nporticu acceperat, turbato vehementius vultu proclamat: “Deos immortales\nrerum humanarum agere curam, puto, intellexisti, o Tryphaena. Nam\nimprudentes noxios in nostrum induxere navigium, et quid fecissent,\nadmonuerunt pari somniorum consensu. Ita vide, ut possit illis ignosci, quos\nad poenam ipse deus deduxit. Quod ad me attinet, non sum crudelis, sed\nvereor, ne quod remisero, patiar.” Tam superstitiosa oratione Tryphaena\nmutata negat se interpellare supplicium, immo accedere etiam iustissimae\nultioni. Nec se minus grandi vexatam iniuria quam Licham, cuius pudoris\ndignitas in contione proscripta sit\n“Me, ut puto, hominem non ignotum,\nelegerunt ad hoc officium legatum petieruntque, ut se\nreconciliarem aliquando amicissimis. Nisi forte putatis iuvenes casu in has\nplagas incidisse, cum omnis vector nihil prius quaerat, quam cuius se\ndiligentiae credat. Flectite ergo mentes satisfactione lenitas, et patimini\nliberos homines ire sine iniuria, quo destinant. Saevi quoque\nimplacabilesque domini crudelitatemn suam impediunt, si quando paenitentia\nfugitivos reduxit, et dediticiis hostibus parcimus. Quid ultra petitis aut\nquid vultis? In conspectu vestro supplices iacent iuvenes ingenui, honesti,\net quod utroque potentius est, familiaritate vobis aliquando coniuncti. Si\nmehercules intervertissent pecuniam vestram, si fidem proditione laesissent, satiari tamen potuissetis hac poena, quam\nvidetis. Servitia ecce in frontibus cernitis et vultus ingenuos voluntaria\npoenarum lege proscriptos.” Interpellavit deprecationem\nsupplicii Lichas et “Noli” inquit “causam confundere, sed impone\nsingulis modum. Ac primum omnium, si ultro venerunt, cur nudavere crinibus\ncapita? Vultum enim qui permutat, fraudem parat, non satisfactionem. Deinde,\nsi gratiam a legato moliebantur, quid ita omnia fecisti, ut quos tuebaris,\nabsconderes? Ex quo apparet casu incidisse noxios in plagas et te artem\nquaesisse, qua nostrae animadversionis impetum eluderes. Nam quod invidiam\nfacis nobis ingenuos honestosque clamando, vide, ne deteriorem facias\nconfidentia causam. Quid debent laesi facere, ubi rei ad poenam confugiunt?\nAt enim amici fuerunt nostri: eo maiora meruerunt supplicia; nam qui ignotos\nlaedit, latro appellatur, qui amicos, paulo minus quam parricida.” Resolvit\nEumolpos tam iniquam declamationem et “Intellego” inquit “nihil magis obesse\niuvenibus miseris, quam quod nocte deposuerunt capillos: hoc argumento\nincidisse videntur in navem, non venisse. Quod velim tam candide ad aures\nvestras perveniat, quam simpliciter gestum est. Voluerunt enim antequam\nconscenderent, exonerare capita molesto et supervacuo pondere, sed celerior\nventus distulit curationis propositum. Nec tamen putaverunt ad rem\npertinere, ubi inciperent, quod placuerat ut fieret, quia nec omen nec legem\nnavigan tium noverant.” “Quid” inquit Lichas\n“attinuit supplices radere? Nisi forte miserabiliores calvi solent esse.\nQuamquam quid attinet veritatem per interpretem quaerere? quid dicis tu,\nlatro? quae salamandra supercilia tua exussit? cui deo crinem vovisti?\npharmace, responde.”\nObstupueram ego supplicii metu\npavidus, nec quid in re manifestissima dicerem, inveniebam turbatus et deformis praeter spoliati capitis dedecus\nsuperciliorum etiam aequalis cum fronte calvities, ut nihil nec facere\ndeceret nec dicere. Ut vero spongia uda facies plorantis detersa est et\nliquefactum per totum os atramentum omnia scilicet lineamenta fuliginea nube\nconfudit, in odium se ira convertit. Negat Eumolpus passurum se, ut quisquam\ningenuos contra fas legemque contaminet, interpellatque saevientium minas\nnon solum voce sed etiam manibus. Aderat interpellanti mercennarius comes et\nunus alterque infirmissimus vector, solacia magis litis quam virium auxilia.\nNec quicquam pro me deprecabar, sed intentans in oculos Tryphaenae manus\nusurum me viribus meis clara liberaque voce clamavi, ni abstineret a Gitone\niniuriam mulier damnata et in toto navigio sola verberanda. Accenditur\naudacia mea iratior Lichas, indignaturque quod ego relicta mea causa tantum\npro alio clamo. Nec minus Tryphaena contumelia saevit accensa totiusque\nnavigii turbam diducit in partes. Hinc mercennarius tonsor ferramenta sua\nnobis et ipse armatus distribuit, illinc Tryphaenae\nfamilia nudas expedit manus, ac ne ancillarum quidem clamor aciem destituit,\nuno tantum gubernatore relicturum se navis ministerium denuntiante, sinon\ndesinat rabies libidine perditorum collecta. Nihilo minus tamen perseverat\ndimicantium furor, illis pro ultione, nobis pro vita pugnantibus. Multi ergo\nutrinque sine morte labuntur, plures cruenti vulneribus referunt veluti ex\nproelio pedem, nec tamen cuiusquam ira laxatur. Tune fortissimus Giton ad\nvirilia sua admovit novaculam infestam, minatus se abscisurum tot miseriarum\ncausam, inhibuitque Tryphaena tam grande facinus non dissimulata missione.\nSaepius ego cultrum tonsorium super iugulum meum posui, non magis me\noccisurus, quam Giton, quod minabatur, facturus. Audacius tamen ille\ntragoediam implebat, quia sciebat se illam habere novaculam, qua iam sibi\ncervicem praeciderat. Stante ergo utraque acie, cum appareret\nfuturum non\ntralaticium bellum, aegre expugnavit gubernator, ut caduceatoris more\nTryphaena indutias faceret. Data ergo acceptaque ex more patrio fide\npraetendit ramum oleae a tutela navigii raptum, atque in colloquium venire\nausa“ “Quis furor” exclamat “pacem convertit in arma?Quid nostrae meruere manus? Non Troius heroshac in classe vehit decepti pignus Atridae,nec Medea furens fraterno sanguine pugnat.Sed contemptus amor vires habet. Ei mihi, fatahos inter fluctus quis raptis evocat armis?\n\nCui non est mors una satis? Ne vincite pontumgurgitibusque feris alios imponite fluctus.” ”\nHaec ut turbato clamore mulier\neffudit, haesit paulisper acies, revocataeque ad pacem manus intermisere\nbellum. Utitur paenitentiae occasione dux Eumolpos et castigate ante\nvehementissime Licha tabulas foederis signat, quis haec formula erat: “Ex\ntui animi sententia, ut tu, Tryphaena, neque iniuriam tibi factam a Gitone\nquereris, neque si quid ante hunc diem factum est, obicies vindicabisve aut\nullo alio genere persequendum curabis; ut tu nihil imperabis puero\nrepugnanti, non amplexum, non osculum, non coitum venere constrictum, nisi\npro qua re praesentes numeraveris denarios centum. Item, Licha, ex tui animi\nsententia, ut tu Encolpion nec verbo contumelioso insequeris nec vultu,\nneque quaeres ubi nocte dormiat, aut si quaesieris, pro singulis iniuriis\nnumerabis praesentes denarios ducenos.” In haec verba foederibus compositis\narma deponimus, et ne residua in animis etiam post iusiurandum ira\nremaneret, praeterita aboleri osculis placet. Exhortantibus universis odia\ndetumescunt, epulaeque ad certamen prolatae conciliant hilaritate\nconcordiam.\nExsonat ergo cantibus totum navigium, et quia repentina tranquillitas\nintermiserat cursum, alius exultantes quaerebat fuscina pisces, alius hamis\nblandientibus convellebat praedam repugnantem. Ecce etiam per antemnam\npelagiae consederant volucres, quas textis harundinibus peritus artifex tetigit; illae viscatis illigatae viminibus\ndeferebantur ad manus. Tollebat plumas aura volitantes, pinnasque per maria\ninanis spuma torquebat. Iam Lichas redire mecum in\ngratiam coeperat, iam Tryphaena Gitona extrema parte potionis spargebat, cum\nEumolpus et ipse vino solutus dicta voluit in calvos stigmososque iaculari,\ndonec consumpta frigidissima urbanitate rediit ad carmina sua coepitque\ncapillorum elegidarion dicere:“ Quod solum. formae decus est, cecidere capilli,vernantesque comas tristis abegit hiemps.Nunc umbra nudata sua iam tempora maerent,areaque attritis ridet adulta pilis.O fallax natura deum: quae prima dedistiaetati nostrae gaudia, prima rapis.Infelix, modo crinibus nitebasPhoebo pulchrior et sorore Phoebi.At nunc levior aere vel rotundohorti tubere, quod creavit unda,ridentes fugis et times puellas.Ut mortem citius venire credas,scito iam capitis perisse partem. ”\nPlura volebat proferre, credo, et\nineptiora praeteritis, cum ancilla Tryphaenae Gitona in partem navis\ninferiorem ducit corymbioque dominae pueri adornat caput. Immo supercilia\netiam profert de pyxide sciteque iacturae lineamenta secuta totam illi\nformam suam reddidit. Agnovit Tryphaena verum Gitona, lacrimisque turbata\ntune primum bona fide puero basium dedit.\nEgo etiam si repositum in pristinum decorem puerum gaudebam, abscondebam tamen\nfrequentius vultum intellegebamque me non tralaticia deformitate esse\ninsignitum, quem alloquio dignum ne Lichas quidem crederet. Sed huic\ntristitiae eadem illa succurrit ancilla, sevocatumque me non minus decoro\nexornavit capillamento; immo commendatior vultus enituit, quia\nflavum corymbion erat\nCeterum Eumolpos, et periclitantium\nadvocatus et praesentis\nconcordiae auctor, ne sileret sine fabulis hilaritas, multa in muliebrem\nlevitatem coepit iactare: quam facile adamarent, quam cito etiam filiorum\nobliviscerentur, nullamque esse feminam tam pudicam, quae non peregrina\nlibidine usque ad furorem averteretur. Nec se tragoedias veteres curare aut\nnomina saeculis nota, sed rem sua memoria factam, quam expositurum se esse,\nsi vellemus audire. Conversis igitur omnium in se vultibus auribusque sic\norsus est:\nâ€œMatrona\nquaedam Ephesi tam notae erat pudicitiae, ut vicinarum quoque gentium\nfeminas ad spectaculum sui evocaret. Haec ergo cum virum extulisset, non\ncontenta vulgari more funus passis prosequi crinibus aut nudatum pectus in\nconspectu frequentiae plangere, in conditorium etiam prosecuta est\ndefunctum, positumque in hypogaeo Graeco more corpus custodire ac flere\ntotis noctibus diebusque coepit. Sic afflictantem se ac mortem inedia\npersequentem non parentes potuerunt abducere, non propinqui; magistratus\nultimo repulsi abierunt, complorataque singularis\nexempli femina ab omnibus quintum iam diem sine alimento trahebat. Assidebat\naegrae fidissima ancilla, simulque et lacrimas commodabat lugenti, et\nquotienscunque defecerat positum in monumento lumen renovabat. Una igitur in\ntota civitate fabula erat, solum illud affulsisse verum pudicitiae amorisque\nexemplum omnis ordinis homines confitebantur, cum interim imperator\nprovinciae latrones iussit crucibus affigi secundum illam casulam, in qua\nrecens cadaver matrona deflebat. Proxima ergo nocte, cum miles, qui cruces\nasservabat, ne quis ad sepulturam corpus detraheret, notasset sibi\net lumen inter monumenta clarius fulgens et gemitum lugentis\naudisset, vitio gentis humanae concupiit scire, quis aut quid faceret.\nDescendit igitur in conditorium, visaque pulcherrima muliere primo quasi\nquodam monstro infernisque imaginibus turbatus substitit. Deinde ut et\ncorpus iacentis conspexit et lacrimas consideravit faciemque unguibus\nsectam, ratus scilicet id quod erat, desiderium extincti non posse feminam\npati, attulit in monumentum cenulam suam coepitque hortari lugentem, ne\nperseveraret in dolore supervacuo ac nihil profuturo gemitu pectus\ndiduceret: omnium eundem esse exitum sed et idem domicilium, et\ncetera quibus exulceratae mentes ad sanitatem revocantur. At illa ignota\nconsolatione percussa laceravit vehementius pectus ruptosque crines super\ncorpus\niacentisimposuit. Non recessit tamen miles, sed eadem exhortatione temptavit\ndare mulierculae cibum, done ancilla vini certe ab eo\nodore corrupta primum ipsa porrexit ad humanitatem invitantis victam manum,\ndeinde refecta potione et cibo expugnare dominae pertinaciam coepit et 'Quid\nproderit' inquit 'hoc tibi, si soluta inedia fueris, si te vivam sepelieris,\nsi antequam fata poscant, indemnatum spiritum effuderis? Id cinerem aut manes credis sentire sepultos? Vis tu\nreviviscere? Vis discusso muliebri errore, quam diu licuerit, lucis commodis\nfrui? Ipsum te iacentis corpus admonere debet, ut vivas.' Nemo invitus\naudit, cum cogitur aut cibum sumere aut vivere. Itaque mulier aliquot dierum\nabstinentia sicca passa est frangi pertinaciam suam, nec minus avide\nreplevit se cibo quam ancilla, quae prior victa est.\nCeterum scitis, quid plerumque\nsoleat temptare humanam satietatem. Quibus blanditiis impetraverat miles, ut\nmatrona vellet vivere, isdem etiam pudicitiam eius aggressus est. Nec\ndeformis aut infacundus iuvenis castae videbatur, conciliante gratiam\nancilla ac subinde dicente:“ 'Placitone etiam pugnabis amori?Nec venit in mentem, quorum consederis arvis?' ” quid diutius moror? ne hanc quidem partem corporis mulier abstinuit,\nvictorque miles utrumque persuasit. Iacuerunt ergo una non tantum illa\nnocte, qua nuptias fecerunt, sed postero etiam ac tertio die, praeclusis\nvidelicet conditorii foribus, ut quisquis ex notis ignotisque ad monumentum\nvenisset, putaret expirasse super corpus viri pudicissimam uxorem.\nCeterum delectatus miles et forma mulieris et\nsecreto, quicquid boni per facultates poterat, coemebat et prima statim\nnocte in monumentum ferebat. Itaque unius cruciarii parentes ut viderunt\nlaxatam custodiam, detraxere nocte pendentem supremoque mandaverunt officio.\nAt miles circumscriptus dum desidet, ut postero die vidit unam sine cadavere\ncrucem, veritus supplicium, mulieri quid accidisset exponit: nec se\nexspectaturum iudicis sententiam, sed gladio ius dicturum ignaviae suae.\nCommodaret ergo illa perituro locum et fatale conditorium familiari ac viro\nfaceret. Mulier non minus misericors quam pudica 'ne istud' inquit 'dii\nsinant, ut eodem tempore duorum mihi carissimorum hominum duo funera\nspectem. Malo mortuum impendere quam vivum occidere.' Secundum hanc\norationem iubet ex arca corpus mariti sui tolli atque illi, quae vacabat,\ncruci affigi. Usus est miles ingenio prudentissimae feminae, posteroque die\npopulus miratus est, qua ratione mortuus isset in crucem.”\nRisu excepere fabulam nautae,\net erubescente non mediocriter Tryphaena vultumque suum super\ncervicem Gitonis amabiliter ponente. At non Lichas risit, sed iratum\ncommovens caput “Si iustus” inquit “imperator fuisset, debuit patris\nfamiliae corpus in monumentum referre, mulierem affigere cruci.” Non dubie redierat in animum Hedyle expilatumque\nlibidinosa migratione navigium. Sed nec foederis verba\npermittebant meminisse, nec hilaritas, quae occupaverat mentes, dabat\niracundiae locum. Ceterum Tryphaena in gremio Gitonis posita modo implebat\nosculis pectus, interdum concinnabat spoliatum crinibus vultum. Ego maestus et impatiens foederis novi non cibum, non potionem capiebam, sed\nobliquis trucibusque oculis utrumque spectabam. Omnia me oscula vulnerabant,\nomnes blanditiae, quascunque mulier libidinosa fingebat. Nec tamen adhuc\nsciebam, utrum magis puero irascerer, quod amicam mihi auferret, an amicae,\nquod puerum corrumperet: utraque inimicissima oculis meis et captivitate\npraeterita tristiora. Accedebat huc, quod neque Tryphaena me alloquebatur\ntanquam familiarem et aliquando gratum sibi amatorem, nec Giton me aut\ntralaticia propinatione dignum iudicabat, aut quod minimum est, sermone\ncommuni vocabat, credo, veritus ne inter initia coeuntis gratiae recentem\ncicatricem rescinderet. Inundavere pectus lacrimae dolore paratae,\ngemitusque suspirio tectus animam paene submovit\nIn partemvoluptatis temptabat admitti, nec domini\nsupercilium induebat, sed amici quaerebat obsequium\n“Si quid ingenui sanguinis habes, non pluris illam\nfacies, quam scortum. Si vir fueris, non ibis ad spintriam” . . . Me nihil magis pungebat, quam ne Eumolpus sensisset, quicquid illud fuerat, et\nhomo dicacissimus carminibus vindicaret “ Iurat Eumolpus verbis conceptissimis\n”\nDum haec taliaque iactamus,\ninhorruit mare nubesque undique adductae obruere tenebris diem. Discurrunt\nnautae ad officia trepidantes velaque tempestati subducunt. Sed nec certos\nfluctus ventus impulerat, nec quo destinaret cursum, gubernator sciebat.\nSiciliam modo ventus dabat, saepissime in oram Italici litoris\naquilo possessor convertebat huc illuc obnoxiam ratem, et quod omnibus\nprocellis periculosius erat, tam spissae repente tenebrae lucem\nsuppresserant, ut ne proram quidem totam gubernator videret. Itaque hercules\npostquam maris ira infesta convaluit, Lichas trepidans ad me\nsupinas porrigit manus et “tu” inquit “Encolpi, succurre periclitantibus et\nvestem illam divinam sistrumque redde navigio. Per fidem, miserere,\nquemadmodum quidem soles.” Et illum quidem\nvociferantem in mare ventus excussit, repetitumque infesto gurgite procella\ncircumegit atque hausit. Tryphaenam autem prope iam fidelissimi rapuerunt\nservi, scaphaeque impositam cum maxima sarcinarum parte abduxere certissimae\nmorti. . . Applicitus cum clamore flevi et “Hoc”\ninquam “a diis meruimus, ut nos sola morte coniungerent? Sed non crudelis\nfortuna concedit. Ecce iam ratem fluctus evertet, ecce iam amplexus amantium\niratum dividet mare. Igitur, si vere Encolpion dilexisti, da oscula, dum\nlicet, et ultimum hoc gaudium fatis properantibus\nrape.” Haec ut ego dixi, Giton vestem deposuit meaque\ntunica contectus exeruit ad osculum caput. Et ne sic cohaerentes malignior\nfluctus distraheret, utrumque zona circumvenienti praecinxit et “Si nihil\naliud, certe diutius” inquit “iunctos nos mare feret, vel si\nvoluerit misericors ad idem litus expellere, aut praeteriens aliquis\ntralaticia humanitate lapidabit, aut quod ultimum est iratis etiam\nfluctibus, imprudens harena componet.” Patior ego vinculum extremum, et\nveluti lecto funebri aptatus exspecto mortem iam non molestam. Peragit\ninterim tempestas mandata fatorum omnesque reliquias navis expugnat. Non\narbor erat relicta, non gubernacula, non funis aut remus, sed quasi rudis\natque infecta materies ibat cum fluctibus\nProcurrere piscatores parvulis expediti navigiis ad\npraedam rapiendam. Deinde ut aliquos viderunt, qui suas opes defenderent,\nmutaverunt crudelitatem in auxilium . . .\nAudimus murmur insolitum et sub\ndiaeta magistri quasi cupientis exire beluae gemitum. Persecuti igitur sonum\ninvenimus Eumolpum sedentem membranaeque ingenti versus ingerentem. Mirati\nergo, quod illi vacaret in vicinia mortis poema facere, extrahimus clamantem\niubemusque bonam habere mentem. At ille interpellatus excanduit et “Sinite\nme” inquit “sententiam explere; laborat carmen in fine.” Inicio ego\nphrenitico manum iubeoque Gitona accedere et in terram trahere poetam\nmugientem\nHoc opere tandem elaborate casam piscatoriam subimus\nmaerentes, cibisque naufragio corruptis utcunque curati\ntristissimam exegimus noctem. Postero die, cum poneremus consilium, cui nos\nregioni crederemus, repente video corpus humanum circumactum levi vertice ad\nlitus deferri. Substiti ergo tristis coepique umentibus\noculis maris fidem inspicere et “Hunc forsitan” proclamo “in aliqua parte\nterrarum secura exspectat uxor, forsitan ignarus tempestatis filius aut\npater;\nutique reliquit aliquem, cui proficiscens osculum dedit. Haec sunt consilia\nmortalium, haec vota magnarum cogitationum. En homo quemadmodum natat.”\nAdhuc tanquam ignotum deflebam, cum inviolatum os fluctus convertit in\nterram, agnovique terribilem paulo ante et implfacablem Licham pedibus meis\npaene subiectum. Non tenui igitur diutius lacrimas, immo percussi semel\niterumque manibus pectus et “Ubi nunc est” inquam “iracundia tua, ubi\nimpotentia tua? nempe piscibus beluisque expositus es, et qui paulo ante\niactabas vires imperii tui, de tam magna nave ne tabulam quidem naufragus\nhabes. Ite nunc mortales, et magnis cogitationibus pectora implete. Ite\ncauti, et opes fraudibus captas per mille annos disponite. Nempe hic proxima\nluce patrimonii sui rationes inspexit, nempe diem etiam, quo venturus esset\nin patriam, animo suo fixit. Dii deaeque, quam longe a destinatione sua iacet. Sed non\nsola mortalibus maria hanc fidem praestant. Illum bellantem arma decipiunt,\nillum diis vota reddentem penatium suorum ruina sepelit. Ille vehiculo\nlapsus properantem spiritum excussit, cibus avidum strangu lavit, abstinentem frugalitas. Si bene calculum ponas, ubique naufragium\nest. At enim fluctibus obruto non contingit sepultura. Tanquam intersit,\nperiturum corpus quae ratio consumat, ignis an fluctus an mora. Quicquid\nfeceris, omnia haec eodem ventura sunt. Ferae tamen corpus lacerabunt.\nTanquam melius ignis accipiat; immo hanc poenam gravissimam credimus, ubi\nservis irascimur. Quae ergo dementia est, omnia facere, ne quid de nobis\nrelinquat sepultura?”\nEt Licham quidem rogus inimicis collatus manibus\nadolebat. Eumolpus autem dum epigramma mortuo facit, oculos ad arcessendos\nsensus longius mittit\nHoc peracto libenter officio\ndestinatum carpimus iter ac momento temporis in montem sudantes con\nscendimus, ex quo haud procul impositum arce sublimi oppidum cernimus. Nec\nquod esset, sciebamus errantes, donec a vilico quodam Crotona esse\ncognovimus, urbem antiquissimam et aliquando Italiae primam. Cum deinde\ndiligentius exploraremus, qui homines inhabitarent nobile solum, quodve\ngenus negotiationis praecipue probarent post attritas bellis frequentibus\nopes, “O mi” inquit “hospites, si negotiatores estis, mutate propositum\naliudque vitae praesidium quaerite. Sin autem urbanioris notae homines\nsustinetis semper mentiri, recta ad lucrum curritis. In hac enimurbe non\nlitterarum studia celebrantur, non eloquentia locum habet, non frugalitas\nsanctique mores laudibus ad fructum perveniunt, sed quoscunque homines in hac urbe videritis, scitote in duas partes esse\ndivisos. Nam aut captantur aut captant. In hac urbe nemo liberos tollit,\nquia quisquis suos heredes habet, non ad cenas, non ad spectacula\nadmittitur, sed omnibus prohibetur commodis, inter ignominiosos latitat. Qui\nvero nec uxores unquam duxerunt nec proximas necessitudines habent, ad\nsummos honores perveniunt, id est soli militares, soli fortissimi atque\netiam innocentes habentur. Adibitis” inquit “oppidum tanquam in pestilentia\ncampos, in quibus nihil aliud est nisi cadavera, quae lacerantur, aut corvi,\nqui lacerant”\nprudentior Eumolpus convertit ad\nnovitatem rei mentem genusque divinationis sibi non displicere confessus\nest. Iocari ego senem poetica levitate credebam, cum ille “Utinam quidem\nsufficeret largior scaena, id est vestis humanior, instrumentum lautius,\nquod praeberet mendacio fidem: non mehercules penam istam differrem, sed\ncontinuo vos ad magnas opes ducerem. Atquin promitto, quicquid exigeret,\ndummodo placeret vestis, rapinae comes, et quicquid Lycurgi villa\ngrassantibus praebuisset. Nam nummos in praesentem usum deum matrem pro fide\nsua reddituram”\n“Quid ergo” inquit Eumolpus “cessamus mimum componere?\nFacite ergo me dominum, si negotiatio placet.” Nemo ausus est artem damnare\nnihil auferentem. Itaque ut duraret inter omnes tutum mendacium, in verba\nEumolpi sacramentum iuravimus: uri, vinciri, verberari ferroque necari, et\nquicquid aliud Eumolpus iussisset. Tanquam legitimi gladia tores domino corpora animasque religiosissime addicimus. Post peractum\nsacramentum serviliter ficti dominum consalutamus, elatumque ab Eumolpo\nfilium pariter condiscimus, iuvenem ingentis eloquentiae et spei, ideoque de\ncivitate sua miserrimum senem exisse, ne aut clientes sodalesque filii sui\naut sepulcrum quotidie causam lacrimarum cerneret. Accessisse huic\ntristitiae proximum naufragium, quo amplius vicies sestertium amiserit; nec\nillum iactura moveri, sed destitutum ministerio non agnoscere dignitatem\nsuam. Praeterea habere in Africa trecenties sestertium fundis nominibusque\ndepositum; nam familiam quidem tam magnam per agros Numidiae esse sparsam,\nut possit vel Carthaginem capere. Secundum hanc formulam imperamus Eumolpo,\nut plurimum tussiat, ut sit modo solutions stomachi cibosque omnes palam\ndamnet; loquatur aurum et argentum fundosque mendaces et perpetuam terrarum\nsterilitatem; sedeat praeterea quotidie ad rationes tabulasque testamenti\nomnibus mensibus renovet. Et ne quid scaenae\ndeesset, quotiescunque aliquem nostrum vocare temptasset, alium pro alio\nvocaret, ut facile appareret dominum etiam eorum meminisse, qui praesentes\nnon essent. His ita ordinatis, “quod belle\nfeliciterque eveniret” precati deos viam ingredimur. Sed neque Giton sub\ninsolito fasce durabat, et mercennarius Corax, detrectator ministerii,\nposita frequentius sarcina male dicebat properantibus affirmabatque se aut\nproiecturum sarcinas aut cum onere fugiturum. “Quid vos” inquit “iumen tum me putatis esse aut lapidariam navem? Hominis\noperas locavi, non caballi. Nec minus liber sum quam vos, etiam si pauperem\npater me reliquit.” Nec contentus maledictis tollebat subinde altius pedem\net strepitu obsceno simul atque odore viam implebat. Ridebat contumaciam\nGiton et singulos crepitus eius pari clamore prosequebatur\n“Multos inquit\nEumolpos, o iuvenes carmen decepit. Nam ut quisque versum pedibus instruxit\nsensumque teneriorem verborum ambitu intexuit, putavit se continuo in\nHeliconem venisse. Sic forensibus ministeriis exercitati frequenter ad\ncarminis tranquillitatem tanquam ad portum feliciorem refugerunt, credentes facilius poema exstrui\nposse, quam controversiam sententiolis vibrantibus pictam. Ceterum neque\ngenerosior spiritus vanitatem amat, neque concipere aut edere partum mens potest nisi\ningenti flumine litterarum inundata. Refugiendum est ab omni verborum, ut\nita dicam, vilitate et sumendae voces a plebe semotae, ut fiat 'odi\nprofanum vulgus et arceo.' Praeterea curandum est, ne sententiae emineant\nextra corpus orationis expressae, sed intexto vestibus colore niteant.\nHomerus testis et lyrici Romanusque Vergilius et Horatii curiosa felicitas.\nCeteri enim aut non viderunt viam, qua iretur ad carmen, aut\nvisam timuerunt\ncalcare. Ecce belli civilis ingens opus quisquis\nattigerit, nisi plenus litteris, sub onere labetur. Non enim res gestae\nversibus comprehendendae sunt, quod longe melius historici faciunt, sed per\nambages deorumque ministeria et fabulosum sententiarum tormentum\npraecipitandus est liber spiritus, ut potius furentis animi vaticinatio\nappareat quam religiosae orationis sub testibus fides: tanquam si placet hic\nimpetus, etiam si nondum recepit ultimam manum”\n“ Orbem iam totum victor Romanus habebat,qua mare, qua terrae, qua sidus currit utrumque.Nec satiatus erat. Gravidis freta pulsa carinisiam peragebantur; si quis sinus abditus ultra,si qua foret tellus, quae fulvum mitteret aurum,hostis erat, fatisque in tristia bella paratisquaerebantur opes. Non vulgo nota placebantgaudia, non usu plebeio trita voluptas.Aes Ephyreiacum laudabat miles in unda;quaesitus tellure nitor certaverat ostro;hinc Numidae accusant, illinc nova vellera Seres,atque Arabum populus sua despoliaverat arva.Ecce aliae clades et laesae vulnera pacis.Quaeritur in silvis auro fera, et ultimus HammonAfrorum excutitur, ne desit belua dentead mortes pretiosa; fames premit advena classes,tigris et aurata gradiens vectatur in aula,ut bibat humanum populo plaudente cruorem.Heu, pudet effari perituraque prodere fata,Persarum ritu male pubescentibus annis\n\nsurripuere viros exsectaque viscera ferroin venerem fregere, atque ut fuga nobilis aevicircumscripta mora properantes differat annos,quaerit se natura nec invenit. Omnibus ergoscorta placent fractique enervi corpore gressuset laxi crines et tot nova nomina vestis,quaeque virum quaerunt. Ecce Afris eruta terriscitrea mensa greges servorum ostrumque renidens,ponitur ac maculis imitatur vilius\naurumquae sensum trahat. Hoc sterile ac male nobile lignumturba sepulta mero circum venit, omniaque orbispraemia corruptis miles vagus esurit armis.Ingeniosa gula est. Siculo scarus aequore mersusad mensam vivus perducitur, atque Lucriniseruta litoribus vendunt conchylia cenas,ut renovent per damna famem. Iam Phasidos undaorbata est avibus, mutoque in litore tantumsolae desertis adspirant frondibus aurae.Nec minor in campo furor est, emptique Quiritesad praedam strepitumque lucri suffragia vertunt.Venalis populus, venalis curia patrum,est favor in pretio. Senibus quoque libera virtusexciderat, sparsisque opibus conversa potestasipsaque maiestas auro corrupta iacebat.Pellitur a populo victus Cato; tristior ille est,\n\nqui vicit, fascesque pudet rapuisse Catoni.Namque—hoc dedecoris populo morumque ruina—non homo pulsus erat, sed in uno victa potestasRomanumque decus. Quare tam perdita Romaipsa sui merces erat et sine vindice praeda.Praeterea gemino deprensam gurgite plebemfaenoris illuvies ususque exederat aeris.Nulla est certa domus, nullum sine pignore corpus,sed veluti tabes tacitis concepta medullisintra membra furens curis latrantibus errat.Arma placent miseris, detritaque commoda luxuvulneribus reparantur. Inops audacia tuta est.Hoc mersam caeno Romam somnoque iacentemquae poterant artes sana ratione movere,ni furor et bellum ferroque excita libido? ” “\nTres tulerat Fortuna duces, quos obruit omnesarmorum strue diversa feralis Enyo.Crassum Parthus habet, Libyco iacet aequore Magnus,Iulius ingratam perfudit sanguine Romam,et quasi non posset tot tellus ferre sepulcra,divisit cineres. Hos gloria reddit honores.Est locus exciso penitus demersus hiatuParthenopen inter magnaeque Dicarchidos arva,Cocyti perfusus aqua; nam spiritus, extraqui furit effusus, funesto spargitur aestu.Non haec autumno tellus viret aut alit herbas ” “\ncaespite laetus ager, non verno persona cantumollia discordi strepitu virgulta locuntur,sed chaos et nigro squalentia pumice saxagaudent ferali circum tumulata cupressu.Has inter sedes Ditis pater extulit orabustorum flammis et cana sparsa favilla,ac tali volucrem Fortunam voce lacessit:Rerum humanarum divinarumque potestas,Fors, cui nulla placet nimium secura potestas,quae nova semper amas et mox possessa relinquis,ecquid Romano sentis te pondere victam,nec posse ulterius perituram extollere molem?Ipsa suas vires odit Romana iuventuset quas struxit opes, male sustinet. Aspice lateluxuriam spoliorum et censum in damna furentem.Aedificant auro sedesque ad sidera mittunt,expelluntur aquae saxis, mare nascitur arvis,et permutata rerum statione rebellant.En etiam mea regna petunt. Perfossa dehiscitmolibus insanis tellus, iam montibus haustisantra gemunt, et dum vanos lapis invenit usus,inferni manes caelum sperare fatentur.Quare age, Fors, muta pacatum in proelia vultumRomanosque cie ac nostris da funera regnis.Iam pridem nullo perfundimus ora cruore,nec mea Tisiphone sitientis perluit artus,\n\nex quo Sullanus bibit ensis et horrida tellusextulit in lucem nutritas sanguine fruges.' ” “\nHaec ubi dicta dedit, dextrae coniungere dextramconatus rupto tellurem solvit hiatu.Tune Fortuna levi defudit pectore voces:'O genitor, cui Cocyti penetralia parent,si modo vera mihi fas est impune profari,vota tibi cedent; nec enim minor ira rebellatpectore in hoc leviorque exurit flamma medullas,Omnia, quae tribui Romanis arcibus, odimuneribusque meis irascor. Destruet istasidem, qui posuit, moles deus. Et mihi cordiquippe cremare viros et sanguine pascere luxum.Cerno equidem gemina iam stratos morte PhilipposThessaliaeque rogos et funera gentis Hiberae.Iam fragor armorum trepidantes personat aures.EtLibyae cerno tua, Nile, gementia claustraActiacosque sinus et Apollinis arma timentes.Pande, age, terrarum sitientia regna tuarumatque animas accerse novas. Vix navita Porthmeussufficiet simulacra virum traducere cumba;classe opus est. Tuque ingenti satiare ruina,pallida Tisiphone, concisaque vulnera mande:ad Stygios manes laceratus ducitur orbis.' ” “\nVixdum finierat, cum fulgure rupta coruscointremuit nubes elisosque abscidit ignes.Subsedit pater umbrarum, gremioque reductotelluris pavitans fraternos palluit ictus.Continuo clades hominum venturaque damnaauspiciis patuere deum. Namque ore cruentodeformis Titan vultum caligine texit:civiles acies iam tum spectare putares.Parte alia plenos exstinxit Cynthia vultuset lucem sceleri subduxit. Rupta tonabantverticibus lapsis montis iuga, nec vaga passimflumina per notas ibant morientia ripas.Armorum strepitu caelum furit et tuba Martemsideribus tremefacta ciet, iamque Aetna voraturignibus insolitis et in aethera fulmina mittit.Ecce inter tumulos atque ossa carentia bustisumbrarum facies diro stridore minantur.Fax stellis comitata novis incendia ducit,sanguineoque recens descendit Iuppiter imbre.Haec ostenta brevi solvit deus. Exuit omnesquippe moras Caesar, vindictaeque actus amoreGallica proiecit, civilia sustulit arma.Alpibus aeriis, ubi Graio numine pulsaedescendunt rupes et se patiuntur adiri, ” “\nest locus Herculeis aris sacer: hunc nive duraclaudit hiemps canoque ad sidera vertice tollit.caelum illinc cecidisse putes: non solis adultimansuescit radiis, non verni temporis aura,sedglacie concreta rigent hiemisque pruinis:totum ferre potest umeris minitantibus orbem.Haec ubi calcavit Caesar iuga milite laetooptavitque locum, summo de vertice montisHesperiae campos late prospexit et ambasintentans cum voce manus ad sidera dixit:'Iuppiter omnipotens, et te, Saturnia tellus,armis laeta meis olimque onerata triumphis,testor, ad has acies invitum accersere Martem,invitas me ferre manus. Sed vulnere cogor,\npulsus ab urbe mea, dum Rhenum sanguine tinguo,dum Gallos iterum Capitolia nostra petentesAlpibus excludo, vincendo certior exsul.Sanguine Germano sexagintaque triumphisesse nocens coepi. Quanquam quos gloria terret,aut qui sunt qui bella vident? Mercedibus emptaeac viles operae, quorum est mea Roma noverca.At reor, haud\nimpune, nec hanc sine vindice dextramvinciet ignavus. Victores ite furentes,ite mei comites, et causam dicite ferro.Namque omnes unum crimen vocat, omnibus unaimpendet clades. Reddenda est gratia vobis,non solus vici. Quare, quia poena tropaeisimminet et sordes meruit victoria nostra,\n\niudice Fortuna cadat alea. Sumite bellumet temptate manus. Certe mea causa peracta est:inter tot fortes armatus nescio vinci.'Haec ubi personuit, de caelo Delphicus alesomina laeta dedit pepulitque meatibus auras.Nec non horrendi nemoris de parte sinistrainsolitae voces flamma sonuere sequenti.Ipse nitor Phoebi vulgato laetior orbecrevit et aurato praecinxit fulgure vultus. ” “\nFortior ominibus movit Mavortia signaCaesar et insolitos gressu prior occupat ausus.Prima quidem glacies et cana vincta pruinanon pugnavit humus mitique horrore quievit.Sed postquam turmae nimbos fregere ligatoset pavidus quadrupes undarum vincula rupit,incaluere nives. Mox flumina montibus altisundabant modo nata, sed haec quoque—iussa putares—stabant,et vincta fluctus stupuere ruina,et paulo ante lues iam concidenda iacebat.Tum vero male fida prius vestigia lusitdecepitque pedes; pariter turmaeque viriquearmaque congesta strue deplorata iacebant.Ecce etiam rigido concussae flamine nubesexonerabantur, nec rupti turbine ventiderant aut tumida confractum grandine caelum.Ipsae iam nubes ruptae super arma cadebant,et concreta gelu ponti velut unda ruebat.Victa erat ingenti tellus nive victaque caelisidera, victa suis haerentia flumina ripis;nondum Caesar erat, sed magnam nixus in hastamhorrida securis frangebat gressibus arva,qualis Caucasea decurrens arduus arceAmphitryoniades, aut torvo Iuppiter ore,cum se verticibus magni demisit Olympiet periturorum disiecit tela Gigantum.Dum Caesar tumidas iratus deprimit arces,interea volucer motis conterrita pinnisFama volat summique petit iuga celsa Palatiatque hoc Romano tonitru ferit omnia signa:iam classes fluitare mari totasque per Alpesfervere Germano perfusas sanguine turmas.Arma, cruor, caedes, incendia totaque bellaante oculos volitant. Ergo pulsata tumultupectora perque duas scinduntur territa causas.Huic fuga per terras, illi magis unda probaturet patria pontus iam tutior. Est magis armaqui temptare velit fatisque iubentibus uti.Quantum quisque timet, tantum fugit. Ocior ipsehos inter motus populus, miserabile visu,quo mens icta iubet, deserta ducitur urbe.Gaudet Roma fuga, debellatique Quiritesrumoris sonitu maerentia tecta relinquunt.Ille manu pavida natos tenet, ille penatesoccultat gremio deploratumque relinquitlimen et absentem votis interficit hostem.Sunt qui coniugibus maerentia pectora iungant,grandaevosque patres onerisque ignara iuventusid pro quo metuit, tantum trahit. Omnia secumhic vehit imprudens praedamque in proelia ducit: ” “\nac velut ex alto cum magnus inhorruit austeret pulsas evertit aquas, non arma ministris,non regimen prodest, ligat alter pondera pinus,alter tuta sinus tranquillaque litora quaerit:hic dat vela fugae Fortunaeque omnia credit.Quid tam parva queror? Gemino cum consule Magnus,ille tremor Ponti saevique repertor Hydaspiset piratarum scopulus, modo quem ter ovantemluppiter horruerat, quem fracto gurgite Pontuset veneratus erat submissa Bosporos unda,pro pudor, imperii deserto nomine fugit,ut Fortuna levis Magni quoque terga videret. ” “\nErgo tanta lues divum quoque numina vicit,consensitque fugae caeli timor. Ecce per orbemmitis turba deum terras exosa furentesdeserit atque hominum damnatum avertitur agmen.Pax prima ante alias niveos pulsata lacertosabscondit galea victum caput atque relictoorbe fugax Ditis petit inplacabile regnum.Huic comes it submissa Fides et crine solutoIustitia ac maerens lacera Concordia palla.At contra, sedes Erebi qua rupta dehiscit,emergit late Ditis chorus, horrida Erinyset Bellona minax facibusque armata MegaeraLetumque Insidiaeque et lurida Mortis imago.Quas inter Furor, abruptis ceu liber habenis,sanguineum late tollit caput oraque millevulneribus confossa cruenta casside velat;haeret detritus laevae Mavortius umboinnumerabilibus telis gravis, atque flagrantistipite dextra minax terris incendia portat.Sentit terra deos mutataque sidera pondusquaesivere suum; namque omnis regia caeliin partes diducta ruit. Primumque DioneCaesaris acta sui ducit, comes additur illiPallas et ingentem quatiens Mavortius hastam.Magnum cum Phoebo\nsoror et Cyllenia prolesexcipit ac totis similis Tirynthius actis.Intremuere tubae ac scisso Discordia crineextulit ad superos Stygium caput. Huius in oreconcretus sanguis, contusaque lumina flebant,stabant aerati scabra rubigine dentes,tabo lingua fluens, obsessa draconibus ora,atque inter torto laceratam pectore vestemsanguineam tremula quatiebat lampada dextra. ” “ ” “\nHaec ut Cocyti tenebras et Tartara liquit,alta petit gradiens iuga nobilis Appennini,\n\nunde omnes terras atque omnia litora possetaspicere ac toto fluitantes orbe catervas,atque has erumpit furibundo pectore voces:Sumite nunc gentes accensis mentibus arma,sumite et in medias immittite lampadasurbes.Vincetur, quicunque latet; non femina cesset,non puer aut aevo iam desolata senectus;ipsa tremat tellus lacerataque tecta rebellent.Tu legem, Marcelle, tene. Tu concute plebem,Curio. Tu fortem ne supprime, Lentule, Martem.Quid porro tu, dive, tuis cunctaris in armis,non frangis portas, non muris oppida solvisthesaurosque rapis? Nescis tu, Magne, tueriRomanas arces? Epidamni moenia quaereThessalicosque sinus humano sanguine tingue.'Factum est in terris, quicquid Discordia iussit. ” “ ” Cum haec Eumolpos ingenti volubilitate\nverborum effudisset, tandem Crotona intravimus. Ubi quidem parvo deversorio\nrefecti, postero die amplioris fortunae domum quaerentes incidimus in turbam\nheredipetarum sciscitantium, quod genus hominum aut unde veniremus. Ex\npraescripto ergo consilii communis exaggerata verborum\nvolubilitate, unde aut qui essemus, haud dubie credentibus indicavimus. Qui statim opes suas summo cum certamine in Eumolpum congesserunt. Certatim omnes heredipetae muneribus gratiam Eumolpi\nsollicitant\ndum haec magno tempore Crotone\naguntur et Eumolpus felicitate plenus prioris fortunae\nesset oblitus statim adeo, ut suis iactaret, neminem gratiae suae ibi posse\nresistere impuneque suos, si quid deliquissent in ea urbe, beneficio\namicorum laturos. Ceterum ego, etsi quotidie magis magisque superfluentibus\nbonis saginatum corpus impleveram putabamque a custodia mei removisse vultum\nFortunam, tamen saepius tam consuetudinem meam cogitabam quam causam, et\n“quid” aiebam “si callidus captator exploratorem in\nAfricam miserit mendaciumque deprehenderit nostrum? Quid, si etiam\nmercennarius Eumolpi praesenti felicitate lassus indicium ad\namicos detulerit totamque fallaciam invidiosa proditione detexerit? Nempe\nrursus fugiendum erit et tandem expugnata paupertas nova mendicitate\nrevocanda. Dii deaeque, quam male est extra legem viventibus: quicquid\nmeruerunt, semper exspectant.\nQuia nosti venerem tuam, superbiam\ncaptas vendisque amplexus, non commodas. Quo enim spectant flexae pectine\ncomae, quo facies medicamine attrita et oculorum quoque mollis petulantia,\nquo incessus arte\ncompositus et ne vestigia quidem pedum extra mensuram aberrantia, nisi quod\nformam prostituis, ut vendas? Vides me: nec auguria novi\nnec mathematicorum caelum curare soleo, ex vultibus tamen hominum mores\ncolligo, et cum spatiantem vidi, quid cogitet scio. Sive ergo nobis\nvendis quod peto, mercator paratus est, sive quod humanius est, commodas,\neffice ut beneficium debeamus. Nam quod servum te et humilem fateris,\naccendis desiderium aestuantis. Quaedam enim feminae sordibus calent, nec\nlibidinem concitant, nisi aut servos viderint aut statores altius cinctos.\nHarena alias accendit aut perfusus pulvere mulio aut histrio scaenae\nostentatione traductus. Ex hac nota domina est mea: usque ab orchestra\nquattuordecim transilit et in extrema plebe quaerit quod diligat.” Itaque oratione blandissima plenus “rogo” inquam\n“numquid illa, quae me amat, tu es?” Multum risit ancilla post; tam frigidum\nschema et “nolo” inquit “tibi tam valde placeas. Ego adhuc servo nunquam\nsuccubui, nec hoc dii sinant, ut amplexus meos in crucem mittam. Viderint\nmatronae, quae flagellorum vestigia osculantur; ego etiam si ancilla sum,\nnunquam tamen nisi in equestribus sedeo.” Mirari equidem tam discordem\nlibidinem coepi atque inter monstra numerare, quod ancilla haberet matronae\nsuperbiam et matrona ancillae humilitatem. Procedentibus deinde longius iocis rogavi ancillam, ut in platanona\nperduceret dominam. Placuit puellae consilium. Itaque collegit altius\ntunicam flexitque se in eum daphnona, qui ambulationi\nhaerebat. Nec diu morata dominam producit e latebris laterique meo applicat,\nmulierem omnibus simulacris emendatiorem. Nulla vox est quae formam eius\npossit comprehendere, nam quicquid dixero, minus erit. Crines ingenio suo\nflexi per totos se umeros effuderant, frons minima et quae radices\ncapillorum retro flexerat, supercilia usque ad malarum scripturam currentia\net rursus confinio luminum paene permixta, oculi clariores stellis extra\nlunam fulgentibus, nares paululum inflexae et osculum quale Praxiteles\nhabere Dianam credidit. Iam mentum, iam cervix, iam manus, iam pedum candor\nintra auri gracile vinculum positus: Parium marmor exstinxerat. Itaque tunc\nprimum Dorida vetus amator contempsi “ Quid factum est, quod tu proiectis, Iuppiter, armisinter caelicolas fabula muta taces?Nunc erat a torva submittere cornua fronte,nunc pluma canos dissimulare tuos.Haec vera est Danae. Tempta modo tangere corpus,iam tua flammifero membra calore fluent\n”\nDelectata illa risit tam blandum,\nut videretur mihi plenum os extra nubem luna proferre. Mox digitis\ngubernantibus vocem “Si non fastidis” inquit “femi nam\nornatam et hoc primum anno virum expertam, concilio tibi, o iuvenis,\nsororem. Habes tu quidem et fratrem, neque enim me piguit inquirere, sed\nquid prohibet et sororem adoptare? Eodem gradu venio. Tu tantum dignare et\nmeum osculum, cum libuerit, agnoscere.” “Immo” inquam ego “per formam tuam\nte rogo, ne fastidias hominem peregrinum inter cultores admittere. Invenies\nreligiosum, si te adorari permiseris. Ac ne me iudices ad hoc templum Amoris\ngratis accedere, dono tibi fratrem meum.” “Quid? tu” inquit illa “donas mihi\neum, sine quo non potes vivere, ex cuius osculo pendes, quem sic tu amas,\nquemadmodum ego te volo?” Haec ipsa cum diceret, tanta gratia conciliabat\nvocem loquentis, tam dulcis sonus pertemptatum mulcebat aëra, ut putares\ninter auras canere Sirenum concordiam. Itaque miranti et toto\nmihi caelo clarius nescio quid relucente libuit deae nomen quaerere. “Ita”\ninquit “non dixit tibi ancilla mea me Circen vocari? Non sum quidem Solis\nprogenies, nec mea mater, dum placet, labentis mundi cursum detinuit. Habebo\ntamen quod caelo imputem, si nos fata coniunxerint. Immo iam nescio quid\ntacitis cogitationibus deus agit. Nec sine causa Polyaenon Circe amat:\nsemper inter haec nomina magna fax surgit. Sume ergo amplexum, si placet.\nNeque est quod curiosum aliquem extimescas: longe ab hoc\nloco frater est.” Dixit haec Circe, implicitumque me brachiis mollioribus\npluma deduxit in terram vario gramine indutam. “ Idaeo quales fudit de vertice floresterra parens, cum se concesso iunxit amoriIuppiter et toto concepit pectore flammas:emicuere rosae violaeque et molle cyperon,albaque de viridi riserunt lilia prato:talis humus Venerem molles clamavit in herbas,candidiorque dies secreto favit amori. ” In hoc gramine pariter compositi mille osculis\nlusimus, quaerentes voluptatem robustam\n“Quid est?” inquit\n“numquid te osculum meum\noffendit? Numquid spiritus ieiunio marcens? Numquid alarum negligens sudor?\nAut si haec non\nsunt, numquid Gitona times?” Perfusus ego rubore manifesto etiam si quid\nhabueram virium, perdidi, totoque corpore velut luxato quaeso “inquam\nregina, noli suggillare miserias. Veneficio contactus sum”\n“Dic, Chrysis, sed verum: numquid indecens sum?\nNumquid incompta? Numquid ab aliquo naturali vitio formam meam excaeco? Noli\ndecipere dominam tuam. Nescio quid peccavimus.” Rapuit deinde tacenti\nspeculum, et postquam omnes vultus temptavit, quos solet inter amantes risus\nfingere, excussit vexatam solo vestem raptimque aedem Veneris intravit. Ego\ncontra damnatus et quasi quodam visu in horrorem perductus interrogare\nanimum meum coepi, an vera voluptate fraudatus essem. “ Nocte soporifera veluti cum somnia ludunt\n\nerrantes oculos effossaque protulit aurumin lucem tellus: versat manus improba furtumthesaurosque rapit, sudor quoque perluit oraet mentem timor altus habet, ne forte gravatumexcutiat gremium secreti conscius auri:mox ubi fugerunt elusam gaudia mentemveraque forma redit, animus, quod perdidit, optatatque in praeterita se totus imagine versat\n” “Itaque hoc nomine tibi gratias\nago, quod me Socratica\nfide diligis. Non tam intactus Alcibiades in praeceptoris sui lecto iacuit”\n“Crede mihi,\nfrater, non intellego me virum esse, non sentio. Funerata est illa pars\ncorporis, qua quondam Achilles eram\nVeritus puer, ne in secreto deprehensus daret\nsermonibus locum, proripuit se et in partem aedium interiorem fugit\ncubiculum autem meum Chrysis intravit\ncodicillosque mihi\ndominae suae reddidit, in quibus haec erant scripta: Circe Polyaeno salutem.\nSi libidinosa essem, quererer decepta; nunc etiam languori tuo gratias ago.\nIn umbra voluptatis diutius lusi. Quid tamen agas, quaero, et an tuis\npedibus perveneris domum; negant enim medici sine nervis homines ambulare\nposse. Narrabo tibi, adulescens, paralysin cave. Nunquam ego aegrum tam\nmagno periculo vidi; medius fidius iam peristi. Quod si idem frigus genua\nmanusque temptaverit tuas, licet ad tubicines mittas.\nQuid ergo est? Etiam si gravem iniuriam accepi, homini tamen misero non\ninvideo medicinam. Si vis sanus esse, Gitonem roga. Recipies, inquam, nervos\ntuos, si triduo sine fratre dormieris. Nam quod ad me attinet, non timeo, ne\nquis inveniatur cui minus placeam. Nec speculum mihi nec fama mentitur.\nVale, si potes.” Ut intellexit Chrysis perlegisse me\ntotum convicium,“Solent” inquit “haec fieri, et praecipue in hac civitate,\nin qua mulieres etiam lunam deducunt . . itaque huius quoque rei cura\nagetur. Rescribe modo blandius dominae animumque eius candida humanitate\nrestitue. Verum enim fatendum est: ex qua hora iniuriam accepit, apud se non\nest.”\nLibenter quidem parui ancillae\nverbaque codicillis talia imposui: “Polyaenos Circae salutem. Fateor me,\ndomina, saepe peccasse; nam et homo sum et adhuc iuvenis. Nunquam tamen ante\nhunc diem usque ad mortem deliqui. Habes confitentem reum: quicquid\niusseris, merui. Proditionem feci, hominem occidi, templum violavi: in haec\nfacinora quaere supplicium. Sive occidere placet, ferro meo venio, sive\nverberibus contenta es, curro nudus ad dominam. Illud unum memento, non me\nsed instrumenta peccasse. Paratus miles arma non habui. Quis hoc turbaverit,\nnescio. Forsitan animus antecessit corporis moram, forsitan dum omnia\nconcupisco, voluptatem tempore consumpsi. Non invenio, quod feci. Paralysin\ntamen cavere iubes: tanquam ea maior fieri possit, quae abstulit mihi,\nper quod etiam te habere potui. Summa tamen excusationis meae haec est:\nplacebo tibi, si me culpam emendare permiseris”\nDimissa cum eiusmodi pollicitatione\nChryside curavi\ndiligentius noxiosissimum corpus, balneoque praeterito modica unctione usus,\nmox cibis validioribus pastus, id est bulbis cochlearumque sine iure\ncervicibus, hausi parcius merum. Hinc ante somnum levissima ambulatione\ncompositus sine Gitone cubiculum intravi. Tanta erat placandi cura, ut\ntimerem, ne latus meum frater convelleret.\nPostero die, cum sine offensa\ncorporis animique consurrexissem, in eundem platanona descendi, etiam si\nlocum inauspicatum timebam, coepique inter arbores ducem itineris exspectare\nChrysidem. Nec diu spatiatus consederam, ubi hesterno die fueram, cum illa\nintus venit comitem aniculam trahens. Atque ut me consalutavit,\n“Quid est” inquit “fastose, ecquid bonam mentem habere coepisti?” Illa de sinu licium protulit varii coloris filis\nintortum cervicemque vinxit meam. Mox turbatum sputo pulverem medio sustulit\ndigito frontemque repugnantis signavit. . . Hoc\nperacto carmine ter me iussit exspuere terque lapillos conicere in sinum,\nquos ipsa praecantatos purpura involverat, admotisque manibus temptare\ncoepit inguinum vires. Dicto citius nervi paruerunt imperio manusque\naniculae ingenti motu repleverunt. At illa gaudio\nexsultans “Vides” inquit “Chrysis mea, vides, quod aliis leporem excitavi?”\n“ Nobilis aestivas platanus diffuderat umbras\n\net bacis redimita Daphne tremulaeque cupressuset circum tonsae trepidanti vertice pinus.Has inter ludebat aquis errantibus amnisspumeus et querulo vexabat rore lapillos.Dignus amore locus: testis silvestris aedonatque urbana Procne, quae circum gramina fusaeac molles violas cantu sua furta colebant\n” Premebat illa resoluta marmoreis cervicibus\naureum torum myrtoque florenti quietum . . . verberabat. Itaque ut me vidit,\npaululum erubuit, hesternae scilicet iniuriae memor; deinde ut remotis\nomnibus secundum invitantem consedi, ramum super oculos meos posuit, et\nquasi pariete interiecto audacior facta “Quid est” inquit “paralytice?”\necquid hodie totus venisti? “Rogas” inquam ego “potius quam temptas?”\nTotoque corpore in amplexum eius immissus non praecantatis usque ad\nsatietatem osculis fruor\nIpsa corporis\npulchritudine me ad se vocante trahebat ad venerem. Iam pluribus osculis\ncollisa labra crepitabant, iam implicitae manus omne genus amoris\ninvenerant, iam alligata mutuo ambitu corpora animarum quoque mixturam\nfecerant\nManifestis matronacontumeliis verberata tandem ad\nultionem decurrit vocatque cubicularios et me iubet\ncatomidiari. Nec contenta mulier tam gravi iniuria mea convocat omnes quasillarias familiaeque\nsordidissimam partem ac me conspui iubet. Oppono ego manus oculis meis,\nnullisque effusis precibus, quia sciebam quid meruissem, verberibus\nsputisque\nextra ianuam eiectus sum. Eicitur et Proselenos,\nChrysis vapulat, totaque familia tristis inter se mussat quaeritque, quis\ndominae hilaritatem confuderit\nItaque pensatis vicibus animosior verberum notas arte\ncontexi, ne aut Eumolpus contumelia mea hilarior fieret aut tristior Giton.\nQuod solum igitur salvo pudore poteram, contingere languorem\nsimulavi, conditusque lectulo totum ignem furoris in eam converti, quae mihi\nomnium malorum causa fuerat: “ ter corripui terribilem manu bipennem,ter languidior coliculi repente thyrsoferrum timui, quod trepido male dabat usum.Nec iam poteram, quod modo conficere libebat;namque illa metu frigidior rigente brumaconfugerat in viscera mille operta rugis.Ita non potui supplicio caput aperire,sed furciferae mortifero timore lususad verba, magis quae poterant nocere, fugi. ” Erectus igitur in cubitum hac fere oratione\ncontumacem vexavi: “Quid dicis” inquam “omnium hominum deorumque pudor? Nam\nne nominare quidem te inter res serias fas est. Hoc de te merui, ut me in\ncaelo positum ad inferos traheres? Ut traduceres annos primo florentes\nvigore senectaeque ultimae mihi lassitudinem imponeres? Rogo te, mihi\napodixin defunctoriam redde.” Haec ut iratus effudi, “ illa solo fixos oculos aversa tenebat, nec magis incepto vultum sermone moveturquam lentae salices lassove papavera collo. ” Nec minus ego tam foeda obiurgatione finita\npaenitentiam agere sermonis mei coepi secretoque rubore perfundi, quod\noblitus verecundiae meae cum ea parte corporis verba contulerim, quam ne ad\ncognitionem quidem admittere severioris notae homines solerent. Mox\nperfricata diutius fronte “Quid autem ego” inquam “mali feci, si dolorem meum naturali convicio exoneravi? Aut quid est quod\nin corpore humano ventri male dicere solemus aut gulae capitique etiam, cum\nsaepius dolet? Quid? Non et Vlixes cum corde litigat suo, et\nquidam tragici oculos suos tanquam audientes castigant? Podagrici pedibus suis male\ndicunt, chiragrici manibus, lippi oculis, et qui offenderunt saepe digitos,\nquicquid doloris habent, in pedes deferunt: “ Quid me constricta spectatis fronte\nCatonesdamnatisque novae simplicitatis opus?Sermonis puri non tristis gratia ridet,quodque facit populus, candida lingua refert.Nam quis concubitus, Veneris quis gaudia nescit?Quis vetat in tepido membra calere toro?Ipse pater veri doctos Epicurus amareiussit, et hoc vitam dixit habere te/los\n\n”” “Nihil est hominum inepta\npersuasione falsius nec\nficta severitate ineptius”. .\nHac declamatione\nfinita Gitona voco et “Narra mihi” inquam “frater, sed tua fide,: ea nocte, qua te\nmihi Ascyltos subduxit, usque in iniuriam vigilavit, an\ncontentus fuit vidua pudicaque nocte?” Tetigit puer oculos suos\nconceptissimisque iuravit verbis sibi ab Ascylto nullam vim factam\nPositoque in limine genu sic deprecatus sum numina\nversu: “ Nympharum Bacchique comes, quem pulchra Dionedivitibus silvis numen dedit, inclita paretcui Lesbos viridisque Thasos, quem Lydus adoratsemper ovans templumque\nsuis\nimponit Hypaepis:hue ades etBacchi tutor Dryadumque voluptas,et timidas admitte preces. Non sanguine tristiperfusus venio, non templis impius hostisadmovi dextram, sed inops et rebus egenisattritus facinus non toto corpore feci.Quisquis peccat inops, minor est reus. Hac prece quaeso,exonera mentem culpaeque ignosce minori,et quandoque mihi fortunae arriserit hora,non sine honore tuum patiar decus. Ibit ad aras,sancte tuas hircus, pecoris pater, ibit ad arascorniger et querulae fetus suis, hostia lactens.Spumabit pateris hornus liquor, et ter ovantemcirca delubrum gressum feret ebria pubes\n” Dum haec ago curaque sollerti deposito meo\ncaveo, intravit delubrum anus laceratis crinibus nigraque veste deformis,\nextraque vestibulum me iniecta manu duxit\n“Quae striges comederunt nervos\ntuos, aut quod\npurgamentum nocte calcasti in trivio aut cadaver? Ne a\npuero quidem te vindicasti, sed mollis, debilis, lassus tanquam caballus in\nclivo, et operam et sudorem perdidisti. Nec contentus ipse peccare, mihi\ndeos iratos excitasti”\n\nAc me iterum in cellam sacerdotis nihil\nrecusantem perduxit\nimpulitque super lectum et harundinem ab ostio rapuit iterumque nihil\nrespondentem mulcavit. Ac nisi primo ictu harundo quassata impetum\nverberantis minuisset, forsitan etiam brachia mea caputque fregisset.\nIngemui ego utique propter mascarpionem, lacrimisque ubertim manantibus\nobscuratum dextra caput super pulvinum inclinavi. Nec minus illa fletu\nconfusa altera parte lectuli sedit aetatisque longae moram tremulis vocibus\ncoepit accusare, donec intervenit sacerdos. “Quid vos”\ninquit “in cellam meam tanquam ante recens bustum venistis?\nUtique die feriarum, quo\netiam lugentes rident.” “O” inquit\n“Oenothea, hunc adulescentem quem vides: malo astro natus est; nam neque puero neque\npuellae bona sua vendere potest. Nunquam tu hominem tam infelicem vidisti:\nlorum in aqua, non inguina habet. Ad summam, qualem putas\nesse, qui de Circes\ntoro sine voluptate surrexit?” His auditis Oenothea inter utrumque consedit\nmotoque diutius capite “Istum” inquit “morbum sola sum\nquae emendare scio. Et ne me putetis perplexe agere,\nrogo ut adulescentulus mecum nocte dormiat\n“ nisi illud tam rigidum reddidero quam cornu:\n\nQuicquid in orbe vides, paret mihi. Florida\ntellus,cum volo, siccatis arescit languida sucis,cum volo, fundit opes, scopulique atque horrida saxaNiliacas iaculantur aquas. Milli pontus inertessubmittit fluctus, zephyríque tacentia ponuntante meos sua flabra pedes. Mihi flumina parentHyrcanaeque tigres et iussi stare dracones.Quid leviora loquor? Lunae descendit imagocarminibus deducta meis, trepidusque furentesflectere Phoebus equos revoluto cogitur orbe.Tantum dicta valent. Taurorum flamma quiescitvirgineis exstincta sacris, Phoebeia Circecarminibus magicis socios mutavit Vlixis,Proteus esse solet quicquid libet. His ego callensartibus Idaeos frutices in gurgite sistamet rursus fluvios in summo vertice ponam. ””\nInhorrui ego tam fabulosa\npollicitatione conterritus, anumque inspicere diligentius coepi\n“Ergo” exclamat Oenothea “imperio parete” detersisque curiose manibus inclinavit se in lectulum ac\nme semel iterumque basiavit\nOenothea mensam veterem posuit in medio\naltari, quam vivis\nimplevit carbonibus, et camellam etiam vetustate ruptam pice temperata\nrefecit. Tum clavum, qui detrahentem secutus cum camella lignea fuerat,\nfumoso parieti reddidit. Mox incincta quadrato pallio cucumam ingentem foco\napposuit, simulque pannum de carnario detulit furca, in quo faba erat ad\nusum reposita et sincipitis vetustissima particula mille\n\nplagis dolata. Ut solvit ergo licio\npannum, partem\nleguminis super mensam effudit iussitque me diligenter purgare. Servio ego\nimperio granaque sordidissimis putaminibus vestita curiosa manu segrego. At\nilla inertiam meam accusans improba tollit, dentibusque folliculos pariter\nspoliat atque in terram veluti muscarum imagines despuit\nMirabar equidem paupertatis ingenium singularumque\nrerum quasdam artes:“ Non Indum fulgebat ebur, quod inhaeserat auro,nec iam calcato radiabat marmore terramuneribus delusa suis, sed crate salignaimpositum Cereris vacuae nemus et nova terraepocula, quae facili vilis rota finxerat actu.Hinc molli stillae lacus et de caudice lentovimineae lances maculataque testa Lyaeo.At paries circa palea satiatus inanifortuitoque luto clavos numerabat agrestes,et viridi iunco gracilis pendebat harundo.Praeterea quae fumoso suspensa tigilloconservabat opes humilis casa, mitia sorbainter odoratas pendebant texta coronaset thymbrae veteres et passis uva racemis:qualis in Actaea quondam fuit hospita terra,digna sacris Hecales, quam Musa loquentibus annisBattiadae vatis mirandam tradidit aevo\n”\nDum illa carnis etiam paululum\ndelibat et dum coaequale natalium suorum sinciput in\ncarnarium furca reponit, fracta est putris sella, quae\nstaturae altitudinem adiecerat, anumque pondere suo deiectam super foculum\nmittit. Frangitur ergo cervix cucumulae ignemque modo convalescentem\nrestinguit. Vexat cubitum ipsa stipite ardenti faciemque totam excitato\ncinere perfundit. Consurrexi equidem turbatus anumque non sine risu erexi\nL Statimque, ne\nres aliqua sacrificium moraretur, ad reficiendum ignem in viciniam cucurrit\n“ Itaque ad casae ostiolum processi\n”\ncum ecce tres anseres sacri qui, ut puto medio die solebant ab anu\ndiaria exigere, impetum in me faciunt foedoque ac veluti rabioso\nstridore circumsistunt trepidantem. Atque alius tunicam meam lacerat, alius\nvincula calceamentorum resolvit ac trahit; unus etiam, dux ac magister\nsaevitiae, non dubitavit crus meum serrato vexare morsu. Oblitus itaque\nnugarum pedem mensulae extorsi coepique pugnacissimum animal armata elidere\nmanu. Nec satiatus defunctorio ictu, morte me anseris vindicavi:“ Tales Herculea Stymphalidas arte coactasad caelum fugisse reor, pennaeque fluentisHarpyias, cum Phineo maduere venenofallaces epulae. Tremuit perterritus aetherplanctibus insolitis, confusaque regia caeli\n” Iam reliqui revolutam passimque\nper totum effusam\npavimentum collegerant fabam, orbatique, ut existimo, duce redierant in\ntemplum, cum ego praeda simul atque hac vindicta gaudens post\nlectum occisum anserem mitto vulnusque cruris haud altum aceto diluo. Deinde convicium verens abeundi formavi\nconsilium, collectoque cultu meo ire extra casam coepi. Necdum\nsuperaveram cellulae limen, cum animadverto\nOenotheam cum testo ignis pleno venientem. Reduxi igitur gradum proiectaque\nveste, tanquam exspectarem morantem, in aditu steti. Collocavit illa ignem\ncassis harundinibus collectum, ingestisque super pluribus lignis excusare\ncoepit moram, quod amica se non dimisisset nisi tribus potionibus e lege\nsiccatis. “Quid” porro “tu” inquit “me absente fecisti, aut ubi est faba?”\nEgo, qui putaveram me rem laude etiam dignam fecisse, ordine illi totum\nproelium exposui, et ne diutius tristis esset, iacturae pensionem anserem\nobtuli. Quem anus ut vidit, tam magnum aeque clamorem sustulit, ut putares\niterum anseres limen intrasse.\nConfusus itaque et novitate\nfacinoris attonitus quaerebam, quid excanduisset, aut quare anseris potius\nquam mei misereretur. At illa complosis manibus “Scelerate” inquit “etiam\nloqueris? Nescis quam magnum flagitium admiseris: occidisti Priapi delicias,\nanserem omnibus matronis acceptissimum. Itaque ne te putes nihil egisse, si\nmagistratus hoc scierint, ibis in crucem. Polluisti sanguine domicilium meum\nante hunc diem inviolatum, fecistique ut me, quisquis voluerit inimicus,\nsacerdotio pellat.”\n“Rogo” inquam “noli clamare: ego tibi\npro ansere\nstruthocamelum reddam”\n\nDum haec me stupente in lectulo sedet anserisque fatum\ncomplorat, interim Proselenos cum impensa sacrificii venit, visoque ansere\nocciso sciscitata causam tristitiae et ipsa flere vehementius coepit meique\nmisereri, tanquam patrem meum, non publicum anserem, occidissem. Itaque\ntaedio fatigatus “rogo” inquam “expiare manus pretio liceat\nsi vos provocassem, etiam si homicidium fecissem. Ecce\nduos aureos pono, unde possitis et deos et anseres emere.” Quos ut vidit\nOenothea, “ignosce” inquit “adulescens, sollicita sum tua causa. Amoris est\nhoc argumentum, non malignitatis. Itaque dabimus operam, ne quis sciat. Tu\nmodo deos roga, ut illi facto tuo ignoscant.” “ Quisquis habet nummos, secura\nnavigat aura\n\nfortunamque suo temperat arbitrio.Uxorem ducat Danaen ipsumque licebitAcrisium iubeat credere quod Danaen.Carmina componat, declamet, concrepet omneset peragat causas sitque Catone prior.Iurisconsultus “parret, non parret” habetoatque esto quicquid Servius et Labeo.Multa loquor: quod vis, nummis praesentibus opta,et veniet. Clausum possidet area Iovem\n” Infra manus meas camellam vini posuit, et cum\ndigitos pariter\nextensos porris apioque lustrasset, abellanas nuces cum precatione mersit in\nvinum. Et sive in summum redierant, sive subsederant, ex hoc coniecturam ducebat. Nec me fallebat inanes\nscilicet ac sine medulla ventosas nuces in summo umore consistere, graves\nautem et plenas integro fructu ad ima deferri. Recluso\npectore extraxit fartissimum iecur et inde mihi futura\npraedixit. Immo, ne quod vestigium sceleris\nsuperesset, totum anserem laceratum verubus confixit epulasque etiam lautas\npaulo ante, ut ipsa dicebat, perituro paravit “ Volabant inter haec potiones meracae\n”\nProfert Oenothea scorteum\nfascinum, quod ut oleo et minuto pipere atque urticae trito circumdedit\nsemine, paulatim coepit inserere ano meo\nHoc crudelissima anus spargit subinde umore femina mea\n\nNasturcii sucum cum habrotono miscet perfusisque\ninguinibus meis viridis urticae fascem comprehendit omniaque infra umbilicum\ncoepit lenta manu caedere\nAniculae quamvis solutae mero ac libidine essent,\neandem viam tentant et per aliquot vicos secutae fugientem “Prende furem”\nclamant. Evasi tamen omnibus digitis inter praecipitem decursum cruentatis\n\n“Chrysis, quae priorem fortunam tuam oderat, hanc vel\ncum periculo capitis persequi destinat”\n“Quid huic formae aut Ariadne habuit aut Leda simile?\nQuid contra hanc Helene, quid Venus posset? Ipse Paris, dearum\nlitigantium iudex, si hanc in compa\nratione vidisset tam petulantibus oculis, et Helenen huic donasset et deas.\nSaltem si permitteretur osculum capere, si illud caeleste ac divinum pectus\namplecti forsitan rediret hoc corpus ad vires et resipiscerent partes\nveneficio, credo, sopitae. Nec me contumeliae lassant: quod verberatus sum,\nnescio; quod eiectus sum, lusum puto. Modo redire in gratiam liceat”\nTorum frequenti tractatione\nvexavi, amoris mei quasi quandam imaginem. “ Non solum me numen et implacabile fatumpersequitur. Prius Inachia Tirynthius oraexagitatus onus caeli tulit, ante profanamLaomedon gemini satiavit numinis iram,Iunonem Peliassensit, tulit inscius armaTelephus et regnum Neptuni pavit Vlixes.Me quoque per terras, per cani Nereos aequorHellespontiaci sequitur gravis ira Priapi\n” Quaerere a Gitone meo coepi, num aliquis me\nquaesisset. “Nemo” inquit “hodie. Sed hesterno die mulier quaedam haud\ninculta ianuam intravit, cumque diu mecum esset locuta et me accersito\nsermone lassasset, ultimo coepit dicere, te noxam meruisse daturumque\nserviles poenas, si laesus in querella perseverasset”\n\nNondum querellam finieram, cum Chrysis intervenit\namplexuque effusissimo me invasit et “Teneo te” inquit “qualem speraveram:\ntu desiderium meum, tu voluptas mea, nunquam finies hunc ignem, nisi\nsanguine exstinxeris”\nUnus ex noviciis servulis subito accurrit et mihi\ndominum iratissimum esse affirmavit, quod biduo iam officio defuissem. Recte\nergo me facturum, si excusationem aliquam idoneam praeparassem. Vix enim\nposse fieri, ut rabies irascentis sine verbere consideret\nMatrona inter primas honesta,\nPhilomela nomine, quae multas saepe hereditates officio aetatis extorserat,\ntum anus et floris exstincti, filium filiamque ingerebat orbis senibus, et\nper hanc successionem artem suam perseverabat extendere. Ea ergo ad Eumolpum\nvenit et commendare liberos suos eius prudentiae bonitatique credere se et vota sua. Illum esse solum in toto orbe\nterrarum, qui praeceptis etiam salubribus instruere iuvenes quotidie posset.\nAd summam, relinquere se pueros in domo Eumolpi, ut ilium loquentem audirent\nquae sola posset hereditas iuvenibus dari. Nec\naliter fecit ac dixerat, filiamque speciosissimam cum fratre ephebo in\ncubiculo reliquit simulavitque se in templum ire ad vota nuncupanda.\nEumolpus, qui tam frugi erat ut illi etiam ego puer viderer, non distulit\npuellam invitare ad pigiciaca sacra. Sed et podagricum se esse lumborumque\nsolutorum omnibus dixerat, et si non servasset integram simulationem,\npericlitabatur totam paene tragoediam evertere. Itaque ut constaret mendacio\nfides, puellam quidem exoravit, ut sederet super commendatam bonitatem,\nCoraci autem imperavit, ut lectum, in quo ipse iacebat, subiret\npositisque in pavimento manibus dominum lumbis suis\ncommoveret. Ille lente parebat imperio puellaeque artificium pari motu\nremunerabat. Cum ergo res ad effectum spectaret, clara Eumolpus voce\nexhortabatur Coraca, ut spissaret officium. Sic inter mercennarium amicamque\npositus senex veluti oscillatione ludebat. Hoc semel iterumque ingenti risu,\netiam suo, Eumolpus fecerat. Itaque ego quoque, ne desidia consuetudinem\nperderem, dum frater sororis suae automata per clostellum miratur, accessi\ntemptaturus, an pateretur iniuriam. Nec se reiciebat a blanditiis\ndoctissimus puer, sed me numen inimicum ibi quoque invenit\n“Dii maiores sunt, qui me restituerunt in integrum\nMercurius enim, qui animas ducere et reducere solet, suis beneficiis\nreddidit mihi, quod manus irata praeciderat, ut scias me gratiosiorem esse\nquam Protesilaum aut quemquam alium antiquorum.” Haec locutus sustuli\ntunicam Eumolpoque me totum approbavi. At ille primo exhorruit, deinde ut\nplurimum crederet, utraque manu deorum beneficia tractat\n“Socrates, deorum hominumque ,\ngloriari solebat, quod nunquam neque in tabernam conspexerat nec ullius\nturbae frequentioris concilio oculos suos crediderat. Adeo nihil est\ncommodius quam semper cum sapientia loqui.” “Omnia”\ninquam “ista vera sunt; nec ulli enim celerius homines incidere debent in\nmalam fortunam, quam qui alienum concupiscunt. Unde plani autem, unde\nlevatores viverent, nisi aut locellos aut sonantes aere sacellos pro hamis\nin turbam mitterent? Sicut muta animalia cibo inescantur, sic homines non\ncaperentur nisi spei aliquid morderent”. .\nEx Africa navis, ut promiseras,\ncum pecunia tua familia non venit. Captatores iam exhausti liberalitatem\nimminuerunt. Itaque aut fallor, aut fortuna communis coepit redire ad\npaenitentiam tuam”\n\n“Omnes, qui in testamento meo legata habent, praeter\nlibertos meos hac condicione percipient, quae dedi, si corpus meum in partes\nconciderint et astante populo comederint”\n“Apud quasdam gentes scimus adhuc legem servari, ut a\npropinquis suis consumantur defuncti, adeo quidem, ut obiurgentur aegri\nfrequenter, quod carnem suam faciant peiorem. His admoneo amicos meos, ne\nrecusent quae iubeo, sed quibus animis devoverint spiritum meum, eisdem\netiam corpus consumant”. . . Excaecabat pecuniae\ningens fama oculos animosque miserorum. “ Gorgia paratus erat exsequi\n” “De stomachi tui recusatione non habeo quod\ntimeam. Sequetur imperium, si promiseris illi pro unius horae fastidio\nmultorum bonorum pensationem. Operi modo oculos et finge te non humana\nviscera sed centies sestertium comesse. Accedit hue, quod aliqua inveniemus\nblandimenta, quibus saporem mutemus. Neque enim ulla care per se placet, sed\narte quadam corrumpitur et stomacho conciliatur averso. Quod si exemplis\nquoque vis probari consilium, Saguntini oppressi ab Hannibale humanas edere\ncarnes, nec nereditatem exspectabant.\nPetelini\nidem fecerunt in ultima fame, nec quicquam aliud in hac epulatione\ncaptabant, nisi tantum ne esurirent. Cum esset Numantia a Scipione capta,\ninventae sunt matres, quae liberorum suorum tenerent semesa in sinu corpora”\n"};
