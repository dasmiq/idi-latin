var sequence = {"name":"Itinera Hierosolymitana / Egragia. S. Silviae Peregrinatio","data":"ostendebantur iuxta scripturas. Interea ambulantes peruenimus\nad quendam locum, ubi se tamen montes illi, inter\nquos ibamus, aperiebant et faciebant uallem infinitam ingens,\nplanissimam et ualde pulchram, et trans uallem apparebat\nmons sanctus Dei Syna. Hic autem locus, ubi se montes\naperiebant, iunctus est cum eo loco, quo sunt memoriae\nconcupiscentiae.\nIn eo ergo loco cum uenitnr, ut tamen commonuerunt deductores sancti illi, qui nobiscum erant,\ndicentes: consuetudo est, ut fiat hic oratio ab his qui\nueniunt, quando de eo loco primitus uidetur mons Dei: sicut\net nos fecimus. Habebat autem de eo loco ad montem\nDei forsitan quattuor milia totum per ualle illa, quam dixi\ningens.\nVallis autem ipsa ingens est ualde, iacens subter latus\nmontis Dei, quae habet forsitan, quantum potuimus uidentes\naestimare aut ipsi dicebant, in longo milia passos forsitan\nsedecim, in lato autem quattuor milia esse appellabant. Ipsam\n20 ergo uallem nos trauersare habebamus, ut possimus montem\ningredi.\nHaec est autem uallis ingens et planissima, in qua\nfilii Israhel commorati sunt his diebus, quod sanctus Moyses\nascendit in montem Domini, et fuit ibi quadraginta diebus\net quadraginta noctibus. Haec est autem uallis, in qua factus\nuitulus, qui locus usque in hodie ostenditur; nam lapis\ngrandis ibi fixus stat in ipso loco. Haec ergo uallis ipsa est,\n\n\n\n\n\niit cuius capite ille locus est, ubi sanctus Moyses cum pasceret\npecora soceri sui, iterum locutus est ei Deus de rubo in\nigne.\nEt quoniam nobis ita erat iter, ut prius montem Dei\nascenderemus, qui hinc paret, < quia> unde ueniebamus, melior\nascensus erat, et illinc denuo ad illud caput uallis descenderemus,\nid est ubi rubus erat, quia melior descensus montis\nDei erat inde: itaque ergo hoc placuit, ut uisis omnibus\nquae desiderabamus, descendentes a monte Dei, ubi est rubus,\nueniremus, et inde totum per mediam uallem ipsam, qua iacet\nin longo, rediremus ad iter cum hominibus Dei, qui nobis\nsingula loca, quae scripta sunt, per ipsam uallem ostendebant,\nsicut et factum est.\nNobis ergo euntibus ab eo loco, ubi\nuenientes a Faran feceramus orationem, iter sic fuit, ut per\nmedium transuersaremus caput ipsius uallis, et sic plecaremus\nnos ad montem Dei.\nMons autem ipse per giro quidem unus\nesse uidetur; intus autem quod ingrederis, plures sunt, sed\ntotum mons Dei appellatur; specialis autem ille, in cuius\nsummitate est hic locus, ubi descendit maiestas Dei, sicut\nscriptum est.\nin medio illorum omnium est. Et cum hi\nomnes, qui per girum sunt, tam excelsi sint, quam nunquam\nme puto uidisse, tamen ipse ille medianus, in quo\ndescendit maiestas Dei, tanto altior est omnibus illis, ut cum\nsubissemus in illo, prorsus toti illi montes, quos excelsos\nuideramus, ita infra nos essent, ac si colliculi permodici\nessent.\nIllud sane satis admirabile est et sine Dei gratia puto\nillud non esse, ut cum omnibus altior sit ille medianus, qui\nspecialis Syna dicitur, id est in quo descendit maiestas Domini.\ntamen uideri non possit, nisi ad propriam radicem illius\nueneris, ante tamen quam eum subeas; nam posteaquam\ncompleto desiderio descenderis inde, et de contra illum uides,\nquod, antequam subeas, facere non potes. Hoc autem,\n\n\n\n\n\n\nantequam perueniremus ad montem Dei, iam referentibus fratribus\ncognoueram, et postquam ibi perueni, ita esse manifeste\ncognoui.\nNos ergo sabbato sera ingressi sumus montem, et peruenientes\nad monasteria quaedam susceperunt nos ibi satis\nhumane monachi, qui ibi commorabantur, praebentes nobis\nomnem humanitatem; nam et ecclesia ibi est cum presbytero.\nIbi ergo mansimus in ea nocte et inde maturius die dominica\ncum ipso presbytero et monachis, qui ibi commorabantur,\ncoepimus ascendere montes singulos. Qui montes cum infinito\nlabore ascenduntur, quoniam non eos subis lente et lente per\ngirum, ut dicimus in cocleas, sed totum ad directum subis\nac si per parietem et ad directum descendi necesse est singulos\nipsos montes, donec peruenias ad radicem propriam illius\nmediani, qui est specialis Syna.\nHac sic ergo iubente Christo\nDeo nostro adiuta orationibus sanctorum, qui comitabantur,\net sic cum grandi labore, quia pedibus me ascendere necesse\nerat, (quia prorsus nec in sella ascendi poterat, tamen ipse\nlabor non sentiebatur, ex ea parte autem non sentiebatur labor,\nquia desiderium, quod habebam, iubente Deo, uidebam compleri):\nhora ergo quarta peruenimus in summitatem illam\nmontis Dei sancti Syna, ubi data est lex, in eo id est loco,\nubi descendit maiestas Domini in ea die, qua mons fumigabat.\nIn eo ergo loco est nunc ecclesia non grandis, quoniam et\nipse locus, id est summitas montis, non satis grandis est;\nquae tamen ecclesia habet de se gratiam grandem.\nCum ergo,\niubente Deo, persubissemus in ipsa summitate, et peruenissemus\nad hostium ipsius ecclesiae, ecce et occurrit presbyter\nueniens de monasterio suo, qui ipsi ecclesiae deputabatur,\nsenex integer et monachus a prima uita, et ut hic dicunt\n\n\n\n\n\n\nascitis, et quid plura? qualis dignus est esse in eo loco.\nOccurrerunt etiam et alii presbyteri, nec non etiam et omnes\nmonachi, qui ibi commorabantur iuxta montem illum, id est\nqui tamen aut inbecillitate aut aetate non fuerunt impediti.\nVerum autem in ipsa summitate montis illius mediani nullus\ncommanet; nichil enim est ibi aliud nisi sola ecclesia et\nspelunca, ubi fuit sanctus Moyses.\nLecto ergo ipso loco omni\nde libro Moysi et facta oblatione ordine suo hac sic communicantibus\nnobis, iam ut exiremus de ecclesia, dederunt nobis\npresbyteri loci ipsius eulogias, id est de pomis, quae in ipso\nmonte nascuntur. Nam cum ipse mons sanctus Syna totus\npetrinus sit, ita ut nec fruticem habeat, tamen deorsum prope\nradicem montium ipsorum, id est seu circa illius, qui medianus\nest, seu circa illorum, qui per giro sunt, modica terrola est;\nstatim sancti monachi pro diligentia sua arbusculas ponunt\net pomariola instituunt uel orationes et iuxta sibi monasteria,\nquasi ex ipsius montis terra aliquos fructus capiant, quos\ntamen manibus suis elaborasse uideantur.\nHac sic ergo,\nposteaquam communicaueramus et dederant nobis eulogias\nsancti illi et egressi sumus foras hostium ecclesiae, tunc coepi\neos rogare, ut ostenderent nobis singula loca. Tunc statim\nilli sancti dignati sunt singula ostendere. Nam ostenderunt\nnobis speluncam illam, ubi fuit sanctus Moyses, cum iterato\nascendisset in montem Dei, ut acciperet denuo tabulas, posteaquam\npriores illas fregerat peccante populo, et cetera loca,\nquaecumque desiderabamus, uel quae ipsi melius nouerant,\ndignati sunt ostendere nobis.\nIllud autem uos uolo scire,\ndominae uenerabiles sorores, quia de eo loco, ubi stabamus,\nid est in giro parietes ecclesiae, id est de summitate montis\n\n\n\n\n\n\nipsius mediani, ita infra nos uidebantur esse illi montes, quos\nprimitus uix ascenderamus, iuxta istum medianum, in quo\nstabamus, ac si essent illi colliculi, cum tamen ita infiniti essent,\nut non me putarem aliquando altiores uidisse, nisi quod hic\nmedianus eos nimium praecedebat. Egyptum autem et Palestinam\net mare rubrum et mare illud Parthenicum, quod mittit\nAlexandriam, nec non et fines Saracenorum infinitos ita subter\nnos inde uidebamus, ut credi uix possit; quae tamen singula\nnobis illi sancti demonstrabant.\nCompleto ergo omni desiderio, quo festinaueramus ascendere,\ncoepimus iam et descendere ab ipsa summitate montis\nDei, in qua ascenderamus, in alio monte, qui ei periunctus est,\nqui locus appellatur in Choreb; ibi enim est ecclesia.\nNam\nhic est locus Choreb, ubi fuit sanctus Helias propheta, qua\nfugit a facie Achab regis, ubi ei locutus est Deus dicens:\nquid tu hie Helias ? sicut scriptum est in libris regnorum.\nNam et spelunca, ubi latuit sanctus Helias, in hodie ibi\nostenditur ante hostium ecclesiae, quae ibi est; ostenditur\netiam ibi altarium lapideum, quem posuit ipse sanctus Helias\nad offerendum Deo, sicut et illi sancti singula nobis ostendere\ndignabantur.\nFecimus ergo et ibi oblationem et orationem\nimpensissimam, et lectus est ipse locus de libro regnorum:\nid enim nobis uel maxime f ea desideraueram semper, ut ubicumque\nuenissemus, semper ipse locus de libro regnorum.\nFacta ergo et ibi oblatione accessimus denuo ad alium locum\nnon longe inde ostendentibus presbyteris uel monachis, id est\nad eum locum, ubi steterat sanctus Aaron cum septuaginta\nsenioribus, cum sanctus Moyses acciperet a Domino legem ad\nfilios Israhel. In eo ergo loco, licet et tectum non sit, tamen\n\n\n\n\n\n\npetra ingens est per girum habens planitiem supra se, in qua\nstetisse dicuntur ipsi sancti; nam et in medio ibi quasi altarium\nde lapidibus factum habet. Lectus est ergo et ibi ipse\nlocus de libro Moysi et dictus unus psalmus aptus loco; ac\nsic facta oratione descendimus inde.\nEcce et coepit iam esse hora forsitan octaua, et adhuc\nnobis superabant milia tria, ut perexiremus montes ipsos,\nquos ingressi fueramus pridie sera; sed non ipsa parte exire\nhabebamus, qua intraueramus, sicut superius dixi, quia necesse\nnos erat et loca omnia sancta ambulare et monasteria, quaecumque\nerant ibi, uidere et sic ad uallis illius, quam superius\ndixi, caput exire, id est huius uallis, quae subiacet monti Dei.\nPropterea autem ad caput ipsius uallis exire nos necesse erat,\nquoniam ibi erant monasteria plurima sanctorum hominum et\necclesia in eo loco, ubi est rubus; qui rubus usque in hodie\nuiuet et mittet uirgultas.\nAc sic ergo perdescenso monte Dei\nperuenimus ad rubum hora forsitan decima. Hic est autem\nrubus, quem superius dixi, de quo locutus est Dominus Moysi\nin igne, qui est in eo loco, ubi monasteria sunt plurima et\necclesia in capite uallis ipsius. Ante ipsam autem ecclesiam\nhortus est gratissimus, habens aquam optimam abundantem,\nin quo horto ipse rubus est.\nLocus etiam ostenditur ibi iuxta,\nubi stetit sanctus Moyses, quando ei dixit Deus: solue corrigiam\ncalciamenti tui et cetera. Et in eo ergo loco\ncum peruenissemus, hora decima erat iam et ideo, quia iam\nsera erat, oblationem facere non potuimus. Sed facta est oratio\nin ecclesia nec non etiam et in horto ad rubum; lectus est\netiam locus ipse de libro Moysi iuxta consuetudinem; et sic,\nquia sera erat, gustauimus nobis loco in horto ante rubum cum\n\n\n\n\n\n\nsanctis ipsis; ac sic ergo fecimus ibi mansionem. Et alia die\nmaturius uigilantes rogauimus presbyteros, ut et ibi fieret\noblatio, sicut et facta est.-\nEt quoniam nobis iter sic erat, ut per ualle illa media,\nqua tenditur per longum, iremus, id est illa ualle, quam\nsuperius dixi, ubi sederant filii Israhel, dum Moyses ascenderet\nin montem Dei, et descenderet: itaque ergo singula,\nquemadmodum uenimus per ipsam totam uallem, semper\nnobis sancti illi loca demonstrabant.\nNam in primo capite\nipsius uallis, ubi manseramus et uideramus rubum illum,\nde quo locutus est Deus sancto Moysi in igne, uideramus\netiam et illum locum, in quo steterat ante rubum sanctus\nMoyses, quando ei dixit Deus: solue corrigiam calciamenti\ntui, locus enim, in quo stas, terra sancta\nest.\nAc sic ergo cetera loca, quemadmodum profecti sumus\nde rubo, semper nobis coeperunt ostendere. Nam et monstrauerunt\nlocum, ubi fuerunt castra filiorum Israhel his diebus,\nquibus Moyses fuit in montem. Monstrauerunt etiam locum,\nubi factus est uitulus ille; nam in eo loco fixus est usque in\nhodie lapis grandis.\nNos etiam, quemadmodum ibamus, de\ncontra uidebamus summitatem montis, quae inspiciebat super\nipsa ualle tota, de quo loco sanctus Moyses uidit filios Israhel\nhabentes choros his diebus, qua fecerant uitulum. Ostenderunt\netiam petram ingentem in ipso loco, ubi descendebat sanctus\nMoyses cum Iesu filio Naue, ad quam petram iratus fregit\ntabulas, quas afferebat.\nOstenderunt etiam, quemadmodum\nper ipsam uallem unusquisque eorum abitationes habuerant,\nde quibus abitationibus usque in hodie adhuc fundamenta\nparent, quemadmodum fuerunt lapide girata; ostenderunt etiam\nlocum, ubi filios Israhel iussit currere sanctus Moysos de\n\n\n\n\n\n\nporta in porta, regressus a monte.\nItem ostenderunt nobis\nlocum, ubi incensus est uitulus ipse iubente sancto Moyse,\nquem fecerat eis Aaron. Item ostenderunt torrentem illum,\nde quo potauit sanctus Moyses filios Israhel, sicut scriptum\nest in Exodo.\nOstenderunt etiam nobis locum, ubi de spiritu\nMoysi acceperunt septuaginta uiri. Item ostenderunt locum,\nubi filii Israhel habuerunt concupiscentiam escarum. Nam\nostenderunt nobis etiam et illum locum, qui appellatus est\nincendium, quia incensa est quaedam pars castrorum, tunc\nqua orante sancto Moyse cessauit ignis.\nOstenderunt etiam\net illum locum, ubi eis pluit manna et coturnices. Ac sic\nergo singula, quaecumque scripta sunt in libris sanctis Moysi\nfacta fuisse in eo loco, id est ea in ualle, quam dixi subiacere\nmonti Dei, id est sancto Syna, ostensa sunt nobis; quae\nquidem omnia singulatim scribere satis fuit, quia nec retineri\npoterant tanta, sed cum leget affectio uestra libros sanctos\nMoysi, omnia diligentius peruidet, quae ibi facta sunt.\nHaec\nest ergo uallis, ubi celebrata est pascha completo anno profectionis\nfiliorum Israhel de terra Egypti, quoniam in ipsa\nualle filii Israhel commorati sunt aliquandiu, id est donec\nsanctus Moyses ascenderet in montem Dei, et descenderet\nprimum et iterato; et denuo tandiu ibi inmorati sunt, donec\nfieret tabernaculum, et singula, quae ostensa sunt in montem\nDei. Nam ostensus est nobis et ille locus, in quo confixum\na Moyse est primitus tabernaculum, et perfecta sunt singula,\nquae iusserat Deus in montem Moysi, ut fierent.\nVidimus\netiam in extrema iam ualle ipsa memorias concupiscentiae,\n\n\n\n\n\n\nin eo tamen loco, in quo denuo reuersi sumus ad iter nostrum,\nhoc est ubi exeuntes de ualle illa grande reingressi sumus\nuia, qua ueneramus, inter montes illos, quos superius dixeram.\nNam etiam ipsa die accessimus et ad ceteros monachos ualde\nsanctos, qui tamen pro aetate aut inbecillitate occurrere in\nmonte Dei ad oblationem faciendam non poterant; qui tamen\nnos dignati sunt in monasteriis suis aduenientes ualde humane\nsuscipere.\nAc sic ergo uisa loca sancta omnia, quae desiderauimus,\nnec non etiam et omnia loca, quae filii Israhel tetigerant\neundo uel redeundo ad montem Dei, uisis etiam et sanctis\nuiris, qui ibi commorabantur, in nomine Dei regressi sumus\nin Faran.\nEt licet semper Deo in omnibus gratias agere\ndebeam, non dicam in his tantis et talibus quae circa me\nconferre dignatus est indignam et non merentem, ut perambularem\nomnia loca, quae mei meriti non erant, tamen etiam\net illis omnibus sanctis nec sufficio gratias agere, qui meam\nparuitatem dignabantur in suis monasteriis libenti animo\nsuscipere uel certe per omnia loca deducere, quae ego semper\niuxta scripturas sanctas requirebam. Plurimi autem ex ipsis\nsanctis, qui in montem Dei uel circa ipsum montem commorabantur,\ndignati sunt nos usque in Faran deducere, qui tamen\nfortiori corpore erant:\nAc sic ergo cum peruenissemus Faran, quod sunt a monte\nDei milia triginta et quinque, necesse nos fuit ibi ad resumendum\nbiduo immorari. Ac tertia die inde maturantes uenimus\ndenuo ad mansionem, id est in desertum Faran, ubi et euntes\nmanseramus, sicut et superius dixi. Inde denuo alia die facientes\naquam et euntes adhuc aliquantulum inter montes peruenimus\nad mansionem, quae erat iam super mare, id est in eo loco,\nubi iam de inter montes exitur et incipitur denuo totum iam\niuxta mare ambulari, sic tamen iuxta mare, ut subito fluctus\nanimalibus pedes caedat, subito etiam et in centum et in\n\n\n\n\nducentos passus, aliquotiens etiam et plus. quam quingentos\npassus de mari per heremum ambuletur; uia enim illic penitus\nnon est, sed totum heremi sunt arenosae.\nFaranitae autem,\nqui ibi consueuerunt ambulare cum camelis suis, signa sibi\nlocis et locis ponent, ad quae signa se tendent, et sic ambulant\nper diem. Nocte autem signa cameli attendunt. Et quid\nplura? diligentius et securius iam in eo loco ex consuetudine\nFaranitae ambulant nocte, quam aliqui hominum ambulare\npotest in his locis, ubi uia aperta est.\nIn eo ergo loco de\ninter montes exiuimus redeuntes, in quo loco et euntes inter\nmontes intraueramus, ac sic ergo denuo plicauimus nos ad mare.\nFilii etiam Israhel reuertentes a monte Dei Syna usque ad\neum locum reuersi sunt per iter quod ierant, id est usque ad\neum locum, ubi de inter montes exiuimus, et iunximus nos\ndenuo ad mare rubrum, et inde nos iam iter nostrum, quo\nueneramus, reuersi sumus, filii autem Israhel de eodem loco,\nsicut scriptum est in libris sancti Moysi, ambulauerunt iter\nsuum.\nNos autem eodem itinere et eisdem mansionibus, quibus\nieramus, reuersi sumus in Clesma. In Clesma autem cum\nuenissemus < denuo, > necesse nos fuit et ibi denuo resumere,\nquoniam iter heremi arenosum ualde feceramus.\nSane licet terram Gesse iam nossem, id est qua primitus\nad Egyptum fueram, tamen ut peruiderem omnia loca, quae\nfilii Israhel exeuntes de Ramesse tetigerant euntes, donec\nperuenirent usque ad mare rubrum, qui locus nunc de castro,\nquod ibi est, appellatur Clesma: desiderii ergo fuit, ut de\nClesma ad terram Gesse exiremus, id est ad ciuitatem, quae\nappellatur Arabia, quae ciuitas in terra Gesse est; nam\ninde ipsum territorium sic appellatur, id est terra Arabiae,\n\n\n\n\n\n\nterra Iesse, quae tamen terra Egypti pars est, sed melior\nsatis quam omnis Egyptus est.\nSunt ergo a Clesma, id est a\nmare rubro, usque ad Arabiam ciuitatem mansiones quattuor\nper heremo, sic tamen per heremum, ut cata mansiones\nmonasteria sint cum militibus et praepositis, qui nos deducebant\nsemper de castro ad castrum. In eo ergo itinere sancti\nqui nobiscum erant, hoc est clerici uel monachi, ostendebant\nnobis singula loca, quae semper ego iuxta scripturas requirebam;\nnam alia in sinistro, alia in dextro de itinere nobis erant,\nalia etiam longius de uia, alia in proximo.\nNam michi credat\nuolo affectio uestra, quantum tamen peruidere potui, filios\nIsrahel sic ambulasse, ut quantum irent dextra, tantum reuerterentur\nsinistra, quantum denuo inante ibant, tantum denuo\nretro reuertebantur, et sic fecerunt ipsum iter, donec peruenirent\nad mare rubrum.\nNam et Epauleum ostensum est nobis, de\ncontra tamen, et Magdalum fuimus. Nam castrum est ibi\nnunc habens praepositum cum milite, qui ibi nunc praesidet\npro disciplina romana. Nam et nos iuxta consuetudinem deduxerunt\ninde usque ad aliud castrum, et locus Belsefon\nostensus est nobis, immo in eo loco fuimus. Nam ipse est\ncampus supra mare rubrum, iuxta latus montis, quem superius\ndixi, ubi filii Israhel, cum uidissent Egyptios post se uenientes,\nexclamauerunt.\nOton etiam ostensum est nobis, quod est iuxta\ndeserta loca, sicut scriptum est, nec non etiam et Socchoth.\nSocchoth autem est cliuus modicus in media ualle. iuxta quem\ncolliculum fixerunt castra filii Israhel; nam hic est locus, ubi\naccepta est lex paschae.\nPithona etiam ciuitas, quam aedificanerunt\nfilii Israhel, ostensa est nobis in ipso itinere, in\n\n\n\n\n\n\neo tamen loco ubi iam fines Egypti intrauimus. relinquentes\niam terras Saracenorum; nam et ipsud nunc Phitona castrum\nest.\nHeroum autem ciuitas, quae fuit illo tempore, id est ubi\noccurrit Ioseph patri suo Iacob uenienti, sicut scriptum est\nin libro Genesis, nunc est come, sed grandis, quod nos\ndicimus uicus. Nam ipse uicus ecclesiam habet et martyria\net monasteria plurima sanctorum monachorum, ad quae singula\nuidenda necesse nos fuit ibi descendere iuxta consuetudinem,\nquam tenebamus.\nNam ipse uicus nunc appellatur Hero, quae\ntamen Hero a terra Iesse miliario iam sexto decimo est,\nnam in finibus Egypti est; locus autem ipse satis gratus\nest, nam et pars quaedam fluminis Nili ibi currit.\nAc sic ergo\nexeuntes de Hero peruenimus ad ciuitatem, quae appellatur\nArabia, quae est ciuitas in terra Iesse. Unde scriptum est\ndixisse Pharaonem ad Ioseph: In meliori terra Egypti\ncolloca patrem tuum et fratres in terra lessen, in\nterra Arabiae.\nDe Arabia autem ciuitate quattuor milia passus sunt Ramessen.\nNos autem, ut ueniremus ad mansionem Arabiae,\nper media Ramesse transiuimus, quae Ramessen ciuitas nunc\ncampus est, ita ut nec unam habitationem habeat. Paret sane,\nquoniam et ingens fuit per girum et multas fabricas habuit;\nruinae enim ipsius, quemadmodum collapsae sunt, in hodie\ninfinitae parent.\nNunc autem ibi nichil aliud est, nisi tantum\nunus lapis ingens thebeus, in quo sunt duae statuae excisae,\ningentes, quas dicunt esse sanctorum hominum, id est Moysi\net Aaron; nam dicent, eo quod filii Israhel in honore ipsorum\neas posuerint.\nEt est ibi praeterea arbor sicomori. quae dicitur\na patriarchis posita esse; nam iam uetustissima est et ideo\npermodica est, licet tamen adhuc fructus afferat. Nam\n\n\n\n\n\n\n\ncuicumque incommoditas fuerit, uadent ibi et tollent surculos et\nprode illis est.\nHoc autem referente sancto episcepo de Arabia\ncognouimus; nam ipse nobis dixit nomen ipsius arboris, quemadmodum\nappellant eam graece, id est dendros alethiae, quod\nnos dicimus arbor ueritatis. Qui tamen sanctus episcopus\nnobis Ramessen occurrere dignatus est; nam est iam senior\n* uir, uere satis religiosus ex monacho et affabilis, suscipiens\nperegrinos ualde bene; nam et in scripturis Dei ualde eruditus\nest.\nIpse ergo cum se dignatus fuisset uexare et ibi nobis\noccurrere, singula ibi ostendit seu retulit de illas statuas,\nquas dixi, ut etiam et de illa arbore sicomori. Nam et hoc\nnobis ipse sanctus episcopus retulit, eo quod Farao, quando\nuidit, quod filii Israhel dimiserant eum, tunc ille, priusquam\npost illos occuparet, isset cum omni exercitu suo intra Ramesse\net incendisset eam omnem, quia infinita erat ualde, et inde\npost filios Israhel fuisset profectus.\nNobis autem fortuitu hoc gratissimum euenit, ut ea die,\nqua uenimus ad mansionem Arabia, pridie a beatissimo die\nepiphania esset; nam eadem die uigiliae agendae erant in\necclesia. Ac sic ergo aliquo biduo ibi tenuit nos sanctus\nepiscopus, sanctus et uere homo Dei, notus mihi iam satis\nde eo tempore, a quo ad Thebaidam fueram.\nIpse autem\nsanctus episcopus ex monacho est, nam a pisinno in monasterio\nnutritus est, et ideo aut tam eruditus in scripturis est, aut\ntam emendatus in omni uita sua, ut et superius dixi.\nNos\nautem inde iam remisimus milites, qui nobis pro disciplina\nromana auxilia praebuerant, quamdiu per loca suspecta ambulaueramus,\niam autem, quoniam ager publicus erat per Egyptum,\n\n\n\n\n\n\n\n\nquod transiebat per Arabiam ciuitatem. id est quodam<linquente mittit de\nThebaida in Pelusio, et ideo iam non fuit necesse( castrum\nmilites.\nProfiscentes ergo inde totum per terram Gess est ubi\nfecimus semper inter uineas, quae dant uinum, et um est\nquae dant balsamum, et inter pomaria et agros cultissinos\net hortos pulcherrimos iter habuimus totum super ripam flumin\\'25 I\nNili inter fundos frequentissimos, quae fuerant quondam uillae\nfiliorum Israhel. Et quid plura? pulchriorem territorium puto\nme nusquam uidisse, quam est terra Iessen.\nAc sic ergo ab\nArabia ciuitate iter facientes per biduo totum per terram\nGessen peruenimus Tatnis in ea ciuitate, ubi natus est sanctus\nMoyses. Haec est autem ciuitas Tathnis, quae fuit quondam\nmetropolis Pharaonis.\nEt licet ea loca, ut superius dixi, iam\nnossem, id est quando Alexandriam uel ad Thebaidem fueram,\ntamen quia ad plenum discere uolebam loca, quae ambulauerunt\nfilii Israhel proficiscentes ex Ramesse usque ad montem Dei\nsanctum Syna, ac sic necesse fuit etiam denuo ad terram\nGessen reuerti et inde Tathnis: proficiscentes ergo de Tathnis,\nambulans per iter iam notum perueni Pelusio.\nEt inde proficiscens\ndenuo, faciens iter per singulas mansiones Egypti, per\nquas iter habueramus, perueni ad fines Palestinae. Et inde\nin nomine Christi Dei nostri faciens denuo mansiones aliquot\nper Palestina regressa sum in Helia, id est in Ierusolimam.\nItem transacto aliquanto tempore et iubente Deo fuit\ndenuo uoluntas accedendi usque ad Arabiam, id est ad montem\nNabau, in eo loco, in quo iussit Deus ascendere Moysen\ndicens ad eum: Ascende in montem Arabot, montem\nNabau, qui est in terra Moab contra faciem Iericho,\net uide terram Chanaan, quam ego do filiis\n\n\n\n\n\n\n\n\nIsrahel in possessionem, et morere in monte ipso,\n\\'in quem ascenderis.\nitaque ergo Deus noster esus, qui\nsperantes in se non deseret, etiam et in hoc uoluntati meae\neffectum praestare dignatus est.\nProficiscens ergo Ieruso lima\nfaciens iter cum sanctis, id est presbytero et diaconibus de\nIerusolima et fratribus aliquantis, id est monachis, peruenimus\nergo usque ad eum locum Iordanis, ubi filii Israhel transierant,\nquando eos sanctus Iesus filius Naue Iordanem traiecerat,\nsicut scriptum est in libro Iesu Naue. Nam et locus ille\nostensus est nobis quasi modice altior, ubi filii Ruben et\nGad et dimidia tribus Manasse fecerant aram, in ea parte\nripae, qua est Iericho.\nTranseuntes ergo fluuium peraenimus\nad ciuitatem, quae appellatur Libiada, quae est in eo campo,\nin quo tunc filii Israhel castra fixerant. Nam et fundamenta\nde castris filiorum Israhel et habitationibus ipsorum, ubi\ncommorati sunt, in eo loco in hodie parent. Campus enim\nipse est infinitus subter montes Arabiae super Iordanem. Nam\nhic est locus, de quo scriptum est: Et plorauerunt\nfilii Israhel Moysen in Arabot Moab et Iordane\ncontra Iericho quadraginta diebus.\nHic etiam\nlocus est, ubi post recessum Moysi statim Iesus filius\nNaue repletus est spiritu scientiae: imposuerat enim Moyses\nmanus suas super eum, sicut scriptum est.\nNam ipse\nest locus, ubi scripsit Moyses librum Deuteronomii; hic\netiam est locus, ubi locutus est Moyses in aures totius\necclesiae Israhel uerba cantici usque in finem huius, qui\nscriptus est in libro Deuteronomii. Hic est ipse locus, ubi\nbenedixit sanctus Moyses homo Dei filios Israhel singulatim\nper ordinem ante obitum suum.\nNos ergo cum uenissemus\nin eodem campo, peraccessimus ad locum ipsum et facta est\nibi oratio, lecta etiam pars quaedam Deuteronomii in eo loco\nnec non etiam et canticus ipsius, sed et benedictiones, quas\n\n\n\n\n\n\n\n\ndixerat super filios Israhel. Et iterato post lectione facta est\noratio, et gratias Deo agentes mouimus inde. Id enim nobis\nsemper consuetudinis erat, ut ubicumque ad loca desiderata\naccedere ualebamus, primum ibi fieret oratio, deinde legeretur\nlectio ipsa de codice, diceretur etiam psalmus unus pertinens\nad rem et iterato fieret ibi oratio. Hanc ergo consuetudinem\niubente Deo semper tenuimus, ubicumque ad loca desiderata\npotuimus peruenire.\nAc sic ergo, ut coeptum opus perficeretur,\ncoepimus festinare, ut perueniremus ad montem Nabau. Euntibus\nnobis commonuit presbyter loci ipsius, id est de Libiade,\nquem ipsum nobiscum rogantes moueramus de mansione, quia\nmelius ipsa loca nouerat: dicit ergo nobis ipse presbyter: si\nuultis uidere aquam, quae fluit de petra, id est quam dedit\nMoyses filiis Israhel sitientibus, potestis uidere; si tamen\nuolueritis laborem uobis imponere, ut de uia camsemus forsitan\nmiliario sexto.\nQuod cum dixisset, nos satis auidi optati\nsumus ire; et statim diuertentes a uia secuti sumus presbyterum,\nqui nos ducebat. In eo ergo loco ecclesia est pisinna\nsubter montem non Nabau, sed alterum interiorem, sed nec\nipse longe est de Nabau; monachi autem plurimi commanent\nibi uere sancti, et quos hic ascites uocant.\nHi ergo sancti monachi dignati sunt nos suscipere ualde\nhumane, nam et ad salutationem suam permiserunt nos ingredi.\nCum autem ingressi fuissemus ad eos, facta oratione cum\nipsis eulogias nobis dare dignati sunt, sicut habent consue- tudinem dandi his, quos humane suscipiunt. Ibi ergo inter\necclesiam et monasteria in medio fluit de petra aqua ingens,\npulchra ualde et limpida, saporis optimi. Tunc interrogauimus\nnos etiam et illos sanctos monachos, qui ibi manebant, quae\nesset haec aqua talis et tanti saporis. Tunc illi dixerunt: haec 80\n\n\n\n\n\n\nest aqua, quam dedit sanctus Moyses filiis Israhel in hac\nheremo.\nFacta est ergo iuxta consuetudinem ibi oratio et\nlectio ipsa de libris Moysi lecta, dictus etiam psalmus unus,\net sic simul cum illis sanctis clericis et monachis, qui nobiscum\nuenerant, perexiuimus ad montem. Multi autem et ex\nipsis monachis sanctis, qui ibi commanebant iuxta aqua ipsa,\nqui tamen potuerunt imponere sibi laborem, dignati sunt\nnobiscum ascendere montem Nabau.\nItaque ergo proficiscentes\nde eodem loco peruenimus ad radicem montis Nabau,\nqui erat ualde excelsus, ita tamen ut pars eius maxima\nsedendo in asellis possit subiri, modicum autem erat acrius,\nquod pedibus necesse erat subiri cum labore, sicut et factum\nest.\nPeruenimus ergo ad summitatem montis illius, ubi est nunc\necclesia non grandis in ipsa summitate montis Nabau. Intra\nquam ecclesiam, in eo loco, ubi pulpitus est, uidi locum\nmodice quasi altiorem tantum hispatii habentem quantum\nmemoriae solent habere.\nTunc ergo interrogaui illos sanctos,\nquidnam esset hoc, qui responderunt: hic positus est sanctus\nMoyses ab angelis, quoniam, sicut scriptum est, sepulturam\nillius nullus hominum scit: <quoniam certum est eum\nab angelis fuisse sepultum. Nam memoria illius, ubi positus\nsit, in hodie [non] ostenditur; sicut enim nobis a maioribus,\nqui hic manserunt, ubi < positus sit> ostensum est, ita et\nnos uobis monstramus, qui et ipsi tamen maiores ita sibi\ntraditum a maioribus suis esse dicebant.\nItaque ergo mox\nfacta est oratio, et omnia quae in singulis locis sanctis per\nordinem consueueramus facere, etiam et hic facta sunt: et sic\ncoepimus egredere de ecclesia. Tunc autem qui erant loci\nnotores, id est presbyteri uel monachi sancti, dixerunt nobis:\n\n\n\n\n\n\nsi uultis uidere loca, quae scripta sunt in libris Moysi, accedite\nforas hostium ecclesiae et de summitate ipsa, ex parte tamen\nut possunt hinc parere, attendite et uidete, et dicimus uobis\nsingula, quae sunt loca haec, quae parent.\nTunc nos gauisi\nsatis statim egressi sumus foras. Nam de hostio ipsius\necclesiae uidimus locum, ubi intrat Iordanis in mare mortuum,\nqui locus subter nos, quemadmodum stabamus, parebat. Vidimus\netiam de contra non solum Libiadam, quae citra Iordanem\nerat, sed et Iericho, quae trans Iordanem; tantum eminebat\nexcelsus locus, ubi stabamus, id est ante hostium ecclesiae.\nMaxima etiam pars Palestinae, quae est terra repromissionis,\ninde uidebatur, nec non et omnis terra Iordanis, in quantum\ntamen poterat oculis conspici. In sinistra autem parte uidimus\nterras Sodomitum omnes nec non et Segor, quae tamen Segor\nsola de illis quinque in hodie constat.\nNam et memoriale ibi\nest, de ceteris autem illis ciuitatibus nichil aliud apparet\nnisi subuersio ruinarum, quemadmodum in cinerem conuersae\nsunt. Locus etiam, ubi fuit titulus uxoris Loth, ostensus est\nnobis, qui locus etiam in scripturis legitur.\nSed mihi credite,\ndominae uenerabiles, quia columna ipsa iam non paret, locus\nautem ipse tantum ostenditur; columna autem ipsa dicitur\nmari mortuo fuisse cooperta. Certe locum cum uideremus,\ncolumnam nullam uidimus, et ideo fallere uos super hanc rem\nnon possum. Nam episcopus loci ipsius, id est de Segor,\ndixit nobis, quoniam iam aliquot anni essent, a quo non\npareret columna illa. Nam de Segor forsitan sexto miliario\nipse locus < est, > ubi stetit columna illa, quod nunc totum\ncooperit aqua.\nItem de dextra parte ecclesiae, a foras tamen,\n\n\n\n\n\n\naccessimus et ostensae sunt nobis inde a contra duae ciuitates,\nid est Esebon, quae fuit regis Seon regis Amorreorum, quae\nnunc appellatur Exebon, et alia Og regis Basan, quae nunc\ndicitur Sasdra. Item de eodem loco ostensa est nobis a contra\nFogor, quae fuit ciuitas regni Edom.\nHae autem ciuitates\nomnes, quas uidebamus, in montibus erant positae, infra autem\nmodice deorsum planior locus nobis uidebatur. Tunc dictum\nest nobis, quia in isdem diebus, qua sanctus Moyses uel filii\nIsrahel contra illas ciuitates pugnauerant, castra ibi fixa habuissent:\nnam et signa ibi parebant castrorum.\nSane < de>\nilla parte montis, quam dixi sinistra, quae erat super mare\nmortuum, ostensus est nobis mons praecisus ualde, qui dictus\nest ante Agrispecula. Hic est mons, in quo posuit Balac\nfilius Beor Balaam diuinum ad maledicendos filios Israhel et\nnoluit Deus ita permittere, sicut scriptum est.\nAc sic ergo\nuisis omnibus, quae desiderabamus, in nomine Dei reuertentes\nper Iericho et iter omne, quod iueramus, regressi sumus in\nIerusolimam.\nItem post aliquantum tempus uolui etiam ad regionem\nAusitidem accedere propter uisendam memoriam sancti Iob\ngratia orationis; multos enim sanctos monachos uidebam inde\nuenientes in Ierusolimam ad uisenda loca sancta gratia orationis,\nqui singula referentes de eisdem locis, fecerunt magis\ndesiderium imponendi michi laboris, ut etiam usque ad illa\nloca accederem, si tamen labor dici potest, ubi homo desiderium\nsuum compleri uidet.\nItaque ergo profecta sum de\nIerusolima cum sanctis, qui tamen dignati sunt itineri meo\ncomitatum praestare, et ipsi tamen gratia orationis: habens\n\n\n\n\n\n\nergo iter ab Ierusolima usque ad Carneas eundo per mansiones\nocto — Carneas autem dicitur nunc ciuitas Iob, quae ante\ndicta est Dennaba in terra Ausitidi, in finibus Idumeae et\nArabiae —: in quo itinere hiens uidi super ripam Iordanis\nfluminis uallem pulchram satis et amoenam. habundantem\nuineis et arboribus, quoniam aquae multae ibi erant et\noptimae satis.\nNam in ea ualle uicus erat grandis, qui appellatur\nnunc Sedima. In eo ergo uico, qui est in media planitie\npositus, in medio loco est monticulus non satis grandis, sed\nfactus sicut solent esse tumbae, sed grandes: ibi ergo in\nsummo ecclesia est et deorsum per girum ipsius colliculi\nparent fundamenta grandia antiqua; nunc autem in ipso uico\nturbae aliquantae commanent.\nEgo autem cum uiderem locum\ntam gratum, requisiui, quisnam locus esset ille tam amoenus.\nTunc dictum est michi: haec est ciuitas regis Melchisedech,\nquae dicta est ante Salem, unde nunc, corrupto sermone,\nSedima appellatur ipse uicus. Nam in isto colliculo, qui est\nmedio uico positus, in summitatem ipsius fabricam quam\nuides ecclesia est, quae ecclesia nunc appellatur graeco sermone\nt opu Melchisedech. Nam hic est locus, ubi optulit\nMelchisedech hostias Deo puras, id est panes et uinum, sicut\nscriptum est eum fecisse.\nStatim ergo ut haec audiui, descendimus de animalibus,\net ecce occurrere dignatus est sanctus presbyter ipsius loci, et\nclerici; qui nos statim suscipientes duxerunt suso ad ecclesiam.\nUbi cum uenissemus, statim iuxta consuetudinem primum\nfacta est oratio, deinde lectus est ipse locus de libro sancti\nMoysi, dictus est etiam psalmus unus competens loco ipsi,\net denuo facta oratione descendimus.\nCum ergo descendissemus.\nait nobis ille sanctus presbyter iam senior et de scripturis\n\n\n\n\n\n\nbene instructus, id est, qui ipsi loco praeerat ex monacho, cui\npresbytero et episcopi plurimi, quantum postmodum cognouimus,\nuitae ipsius testimonium grande ferebant, nam hoc de ipso\ndicebant, dignus qui praesit in hoc loco, ubi sanctus Melchisedech\naduenientem sanctum Abraam hostias Deo puras primus\noptulit: cum ergo descendissemus, ut superius dixi, de ecclesia\ndeorsum, ait nobis ipse sanctus presbyter: ecce ista fundamenta\nin giro colliculo isto. quae uidetis, hae sunt de palatio\nregis Melchisedech. Nam inde adhuc sic si quis subito iuxta\nsibi uult facere domum et fundamenta inde contiget, aliquotiens\net de argento et aeramento modica frustella ibi inuenit.\nNam ecce ista uia, quam uidetis transire inter tiuuium Iordanem\net uicum istum, haec est qua uia regressus est sanctus Abraam\nde caede Codollagomor regis gentium reuertens in Sodomis,\nqua ei occurrit sanctus Melchisedech rex Salem.\nTunc ergo quia retinebam scriptum esse babtizasse sanctum\nIohannem in Enon iuxta Salim, requisiui de eo, quam longe esset\nipse locus. Tunc ait ille sanctus presbyter: ecce hic est in ducentis\npassibus; nam si uis, ecce modo pedibus duco uos ibi. Nam\nhaec aqua tam grandis et tam pura, quam uidetis in isto uico,\nde ipso fonte uenit.\nTunc ergo gratias ei agere coepi et\nrogare, ut duceret nos ad locum, sicut et factum est. Statim\nergo c??pimus ire cum eo pedibus totum per uallem amoenissimam,\ndonec perueniremus usque ad hortum pomarium ualde\namoenum, ubi ostendit nobis in medio fontem aquae optimae\nsatis et purae, qui a semel integrum fluuium dimittebat. Habebat\nautem ante se ipse fons quasi lacum, ubi parebat fuisse\noperatum sanctum Iohannem baptistam.\nTunc dixit nobis ipse\nsanctus presbyter: in hodie hic hortus aliter non appellatur\n\n\n\n\n\n\ngraeco sermone nisi cepos tu agiu iohanni, id est quod uos\ndicitis latine hortus sancti Iohannis. Nam et multi fratres\nsancti monachi de diuersis locis uenientes tendunt se, ut\nlauentur in eo loco.\nDenuo ergo et ad ipsum fontem, sicut\net in singulis locis, facta est oratio et lecta est ipsa lectio,\ndictus etiam psalmus competens et singula, quae consuetudinis\nnobis erant facere, ubicumque ad loca sancta ueniebamus, ita\net ibi fecimus.\nIllud etiam presbyter sanctus dixit nobis, eo\nquod usque in hodierna die semper cata pascha, quicumque\nessent baptizandi in ipso uico, id est in ecclesia, quae appellatur\nopus Melchisedech, omnes in ipso fonte baptizarentur, sic\nredirent mature ad candelas cum clericis et monachis dicendo\npsalmos uel antiphonas et sic a fonte usque ad ecclesiam\nsancti Melchisedech deducerentur mature omnes, qui fuissent\nbaptizati.\nNos ergo accipientes de presbytero eulogias, id est\nde pomario sancti Iohannis baptistae, similiter et de sanctis\nmonachis, qui ibi monasteria habebant in ipso horto pomario,\net gratias semper Deo agentes profecti sumus iter nostrum,\nquo ibamus.\nAc sic ergo euntes aliquandiu per uallem Iordanis super\nripam fluminis ipsius, quia ibi nobis iter erat aliquandiu, ad\nsubito uidimus ciuitatem sancti prophetae Heliae, id est Thesbe,\nunde ille habuit nomen Helias Thesbites. Inibi est ergo usque\nin hodie spelunca, in qua sedit ipse sanctus, et ibi est memoria\nsancti Gethae, cuius nomen in libris Iudicum legimus.\nAc\nsic ergo et ibi gratias Deo agentes iuxta consuetudinem\nperexiuimus iter nostrum. Item euntes in eo itinere uidimus\nuallem de sinistro nobis uenientem amoenissimam, quae uallis\nerat ingens mittens torrentem in Iordanem infinitum, et ibi\nin ipsa ualle uidimus monasterium cuiusdam fratris nunc id\nest monachi.\nTunc ego, ut sum satis curioaa..requirere coepi,\n\n\n\n\n\n\nquae esset haec uallis, ubi sanctus monachus nunc monasterium\nsibi fecisset; non enim putabam hoc sine causa esse.\nTunc dixerunt nobis sancti, qui nobiscum iter faciebant, id\nest loci notores: haec est uallis Corra, ubi sedit sanctus\nHelias Thesbites temporibus Achab regis, qua famis fuit, et\ninsso Dei coruus ei escam portabat et de eo torrente aquam\nbibebat. Nam hic torrens, quem uides de ipsa ualle percurrentem\nin Iordanem, hic est Corra.\nAc sic ergo nichilominus Deo\ngratias agentes, qui nobis non merentibus singula, quae desiderabamus,\ndignabatur ostendere, itaque ergo ire coepimus iter\nnostrum sicut singulis diebus. Ac sic ergo facientes iter\nsingulis diebus ad subito de latere sinistro, unde e contra\npartes Fenicis uidebamus, apparuit nobis mons ingens et altus\ninfinitum, qui tendebatur in longo\nUnum folium excisum est\nqui sanctus monachus uir ascitis necesse habuit post tot\nannos, quibus sedebat in heremum, mouere se et descendere\nad ciuitatem Carneas, ut commoneret episcopum uel clericos\ntemporis ipsius, iuxta quod ei fuerat reuelatum, ut foderent\nin eo loco, qui ei fuerat ostensus, sicut et factum est.\nQui\nfodientes in eo loco, qui ostensus fuerat, inuenerunt speluncam,\nquam sequentes fuerunt forsitan per passus centum, quo adsubito\nfodientibus illis adparuit lapis, quem lapidem cum\nperdiscoperuissent, inuenerunt sculptum in coperculo ipsius Iob.\nCui Iob ad tunc in eo loco facta est ista ecclesia, quam\nuidetis, ita tamen ut lapis cum corpore non moueretur in alio\nloco, sed ibi, ubi inuentum fuerat corpus, positus esset, et\nut corpus subter altarium iaceret. Illa autem ecclesia, quam\ntribunus nescio qui faciebat, sic fuit inperfecta usque in\n\n\n\n\n\n\nhodie.\nAc sic ergo nos alia die mane rogauimus episcopum.\nut faceret oblationem, sicut et facere dignatus est, et benedicens\nnos episcopus profecti sumus. Communicantes ergo et\nibi, gratias agentes Deo semper regressi sumus in Ierusolimam,\niter facientes per singulas mansiones, per quas ieramus tres\nannos.\nItem in nomine Dei, transacto aliquanto tempore, cum iam\ntres anni pleni essent, a quo in Ierusolimam uenissem, uisis\netiam omnibus locis sanctis, ad quos orationis gratia me\ntenderam, et ideo iam reuertendi ad patriam animus esset,\nuolui iubente Deo etiam et ad Mesopotamiam Syriae accedere\nad uisendos sanctos monachos, qui ibi plurimi et tam eximiae\nuitae esse dicebantur, ut uix referri possit, nec non etiam et\ngratia orationis ad martyrium sancti Thomae apostoli, ubi\ncorpus illius integrum positum est, id est apud Edessam,\nquem se illuc missurum, postea quam in caelis ascendisset,\nDeus noster Iesus testatus est per epistolam, quam ad Aggarum\nregem per Ananiam cursorem misit, quaeque epistola cum grandi\nreuerentia apud Edessam ciuitatem, ubi est ipsud martyrium.\ncustoditur. Nam mihi credat uolo affectio uestra, quoniam\nnullus christianorum est, qui non se tendat illuc gratia orationis,\nquicumque tamen usque ad loca sancta, id est in Ierusolimis\naccesserit; et hic locus de Ierusolima uicesima et quinta\nmansione est.\nEt quoniam de Antiochia propius est Mesopotamiam,\nfuit mihi iubente Deo oportunum satis, ut quemadmodum\nreuertebar Constantinopolim, quia per Antiochiam\niter erat, inde ad Mesopotamiam irem, sicut et factum est\nDeo iubente.\nItaque ergo in nomine Christi Dei nostri profecta sum\nde Antiochia ad Mesopotamiam habens iter per mansiones seu\n\n\n\n\nciuitates aliquot prouinciae Siriae Celen, quae est Antiochiae,\net inde ingressa fines prouinciae Augustofratensis, perueni ad\nciuitatem Gerapolim, quae est metropolis ipsius prouinciae, id\nest Augustofratensis. Et quoniam haec ciuitas ualde pulchra\net opulenta est atque abundans omnibus, necesse me fuit ibi\nfacere statiuam, quoniam iam inde non longe erant fines\nMesopotamiae.\nItaque ergo proficiscens de Ierapolim in quintodecimo\nmiliario in nomine Dei perueni ad unum Eufraten,\nde quo satis bene scriptum est esse flumen magnum Eufraten\net ingens, et quasi terribilis est; ita enim decurrit habens\nimpetum, sicut habet fluuius Rodanus, nisi quod adhuc\nmaior est Eufrates.\nItaque ergo quoniam necesse erat eum\nnauibus transire, et nauibus nonnisi maioribus, ac sic immorata\nsum ibi forsitan plus media die; et inde in nomine\nDei transito flumine Eufraten, ingressa sum fines Mesopotamiae\nSiriae.\nAc sic denuo faciens iter per mansiones aliquot, perueni ad :\nciuitatem, cuius nomen in scripturis positum legimus, id est\nBatanis, quae ciuitas usque in hodie est. Nam et ecclesia\ncum episcopo uere sancto et monacho et confessore habet,\net martyria aliquanta. Ipsa etiam ciuitas habundans multitudine\nhominum est, nam et miles ibi sedet cum tribuno suo.\nUnde\ndenuo proficiscens, peruenimus in nomine Christi Dei nostri\nEdessam. Ubi cum peruenissemus, statim perreximus ad\necclesiam et ad martyrium sancti Thomae. Itaque ergo iuxta\nconsuetudinem factis orationibus et cetera, quae consuetudo\nerat fieri in locis sanctis, nec non etiam et aliquanta ipsius\nsancti Thomae ibi legimus.\nEcclesia autem, ibi quae est, ingens\net ualde pulchra et noua dispositione, ut uere digna est esse\ndomus Dei; et quoniam multa erant, quae ibi desiderabam\nuidere, necesse me fuit ibi statiua triduana facere.\nAc sic ergo\nuidi in eadem ciuitate martyria plurima nec non et sanctos\n\n\n\n\n\n\nmonachos, commanentes alios per martyria, alios longius de\nciuitate in secretioribus locis habentes monasteria.\nEt quoniam\nsanctus episcopus ipsius ciuitatis, uir uere religiosus et\nmonachus et confessor, suscipiens me libenter ait michi:\nquoniam uideo te, filia, gratia religionis tam magnum laborem\ntibi imposuisse, ut de extremis porro terris uenires ad haec\nloca, itaque ergo, si libenter habes, quaecumque loca sunt\nhic grata ad uidendum christianis, ostendimus tibi: tunc ergo\ngratias agens Deo primum et sic ipsi rogaui plurimum, ut\ndignaretur facere, quod dicebat.\nItaque ergo duxit me primum\nad palatium Aggari regis et ibi ostendit michi archiotepam\nipsius ingens simillimam, ut ipsi dicebant, marmoream, tanti\nnitoris, ac si de margarita esset, in cuius Aggari uultu parebat\nde contra uere fuisse hunc uirum satis sapientem et honoratum.\nTunc ait mihi sanctus episcopus: ecce rex Aggarus, qui antequam\nuideret Dominum, credidit ei, quia esset uere filius\nDei. Nam erat et iuxta archiotipa similiter de tali marmore\nfacta, quam dixit filii ipsius esse Magni, similiter et ipsa\nhabens aliquid gratiae in uultu.\nItem perintrauimus in interiori\nparte palatii; et ibi erant fontes piscibus pleni, quales ego\nadhuc nunquam uidi, id est tantae magnitudinis uel tam\nperlustres aut tam boni saporis. Nam ipsa ciuitas aliam aquam\npenitus non habet nunc nisi eam, quae de palatio exit, quae\nest ac si fluuius ingens argenteus.\nEt tunc retulit michi de\nipsa aqua sic sanctus episcopus dicens: quodam tempore,\nposteaquam scripserat Aggarus rex ad Dominum et Dominus\nrescripserat Aggaro per Ananiam cursorem, sicut scriptum est\nin ipsa epistola: transacto ergo aliquanto tempore super- ueniunt Persae et girant ciuitatem istam. Sed statim Aggarus\nepistolam Domini ferens ad portam cum omni exercitu suo\npublice orauit. Et post dixit: Domine Iesu, tu promiseras\n\n\n\n\nnobis. ne aliquis hostium ingrederetur ciuitatem istam, et ecce\nnunc Persae inpugnant nos: quod cum dixisset, tenens manibus\nleuatis epistolam ipsam apertam rex, ad subito tantae tenebrae\nfactae sunt, foras ciuitatem tamen ante oculos Persarum,\ncum iam prope plicarent ciuitati, ita ut usque tertium miliarium\nde ciuitate essent: sed ita mox tenebris turbati sunt,\nut uix castra ponerent et pergirarent in miliario tertio totam\nciuitatem.\nIta autem turbati sunt Persae, ut nunquam uiderent\npostea, qua parte in ciuitate ingrederentur, sed custodirent\nciuitatem per giro clusam hostibus in miliario tamen tertio,\nquam tamen custodierunt mensibus aliquot.\nPostmodum\nautem, cum uiderent se nullo modo posse ingredi in ciuitatem,\nuoluerunt siti eos occidere, qui in ciuitate erant.\nNam monticulum istum, quem uides, filia, super ciuitate\nhac, in illo tempore ipse huic ciuitati aquam ministrabat.\nTunc uidentes hoc Persae auerterunt ipsam aquam a ciuitate\net fecerunt ei decursum contra ipso loco, ubi ipsi\ncastra posita habebant.\nIn ea ergo die et in ea hora, qua\nauerterant Persae aquam, statim hii fontes, quos uides in eo\nloco, iusso Dei a semel eruperunt; ex ea die hi fontes usque\nin hodie permanent hic gratia Dei. Illa autem aqua, quam\nPersae auerterant, ita siccata est in ea hora, ut nec ipsi\nhaberent uel una die quod biberent, qui obsedebant ciuitatem,\nsicut tamen et usque In hodie apparet; nam postea nunquam\nnec qualiscumque humor ibi apparuit usque in hodie.\nAc sic\niubente Deo, qui hoc promiserat futurum, necesse fuit eos\nstatim reuerti ad sua, id est in Persida. Nam et postmodum\nquotienscumque uoluerunt uenire et expugnare hanc ciuitatem\nhostes, haec epistola prolata est et lecta est in porta, et\nstatim nutu Dei expulsi sunt omnes hostes.\nIllud etiam retulit\nsanctus episcopus, eo quod hii fontes ubi eruperunt, ante sic\nfuerit campus intra ciuitatem subiacens palatio Aggari. Quod\npalatium Aggari quasi in editiori loco positum erat, sicut et\n\n\n\n\nnunc paret, ut uides. Nam consuetudo talis erat in illo\ntempore, ut palatia, quotiensque fabricabantur, semper in\neditioribus locis fierent.\nSed postmodum quam hii fontes in\neo loco eruperunt, tunc ipse Aggarus filio suo Magno, id est\nisti, cuius archiotipa uides iuxta patre posita, hoc palatium\nfecit in eo loco, ita tamen ut hii fontes intra palatium includerentur.\nPostea ergo quam haec omnia retulit sanctus episcopus,\nait ad me: eamus nunc ad portam, per quam ingressus\nest Ananias cursor cum illa epistola, quam dixeram. Cum\nergo uenissemus ad portam ipsam, stans episcopus fecit\norationem et legit nobis ibi ipsas epistolas et denuo benedicens\nnos facta est iterata oratio.\nlllud etiam retulit nobis sanctus\nipse dicens, eo quod ex ea die, qua Ananias cursor per\nipsam portam ingressus est cum epistolam Domini, usque in\npraesentem diem custodiatur, ne quis immundus, ne quis\nlugubris per ipsam portam transeat, sed nec corpus alicuius\nmortui eiciatur per ipsam portam.\nOstendit etiam nobis\nsanctus episcopus memoriam Aggari uel totius familiae ipsius\nualde pulchra, sed facta more antiquo. Duxit etiam nos et\nad illum palatium superiorem, quod habuerat primitus rex\nAggarus, et si qua praeterea loca erant, monstrauit nobis.\nIllud etiam satis mihi grato fuit, ut epistolas ipsas siue\nAggari ad Dominum, siue Domini ad Aggarum, quas nobis\nibi legerat sanctus episcopus, acciperem michi ab ipso sancto.\nEt licet in patria exemplaria ipsarum haberem, tamen\ngratius mihi uisum est, ut et ibi eas de ipso acciperem,\nne quid forsitan minus ad nos in patria peruenisset; nam\nuere amplius est, quod hic accepi. Unde si Deus noster\nIesus iusserit et uenero in patria, legitis et uos, dominae\nanimae meae.\nAc sic ergo facto ibi triduano necesse me fuit adhuc in\n\n\n\n\nante accedere usque ad Charris, quia modo sic dicitur. Nam\nin scripturis sanctis dicta est Charra, ubi moratus est sanctus\nAbraam, sicut scriptum est in Genesi, dicente Domino ad Abraam:\nExi de terra tua et de domo patris tui et uade in\nCharram et reliqua.\n<Ibi) ergo cum uenissem, id est in\nCharra, ibi statim fui ad ecclesiam, quae est intra ciuitate\nipsa, uidi etiam mox episcopum loci ipsius uere sanctum et\nhominem Dei, et ipsum et monachum et confessorem, qui\nmox nobis omnia loca ibi ostendere dignatus est, quae desiderabamus.\nNam duxit nos statim ad ecclesiam, quae est foras\nciuitatem in eo loco, ubi fuit domus sancti Abrahae, id est\nin ipsis fundamentis et de ipso lapide, ut tamen dicebat sanctus\nepiscopus. Cum ergo uenissemus in ipsa ecclesia, facta est\noratio et lectus ipse locus de Genesi, dictus etiam unus\npsalmus, et iterata oratione et sic benedicens nos episcopus\negressi sumus foras.\nItem dignatus est nos ducere ad puteum\nillum, unde portabat aquam sancta Rebecca. Et ait nobis\nsanctus episcopus: ecce puteus, unde potauit sancta Rebecca\ncamelos pueri sancti Abrahae, id est Eleazari; et singula ita\nnobis dignabatur ostendere.\nNam ecclesia, quam dixi foras\nciuitatem, dominae sorores uenerabiles, ubi fuit primitus domus\nAbrahae, nunc et martyrium ibi positum est, id est sancti\ncuiusdam monachi nomine Helpidi. Hoc autem nobis satis\ngratum euenit, ut pridie martyrium die ibi ueniremus, id est\nsancti ipsius Helpidii, nono k. maias, ad quam diem necesse\nfuit undique et de omnibus Mesopotamiae finibus omnes\nmonachos in Charra descendere, etiam et illos maiores, qui\nin solitudine sedebant, quos ascites uocant, per diem ipsum.\nqui ibi satis granditer attenditur, et propter memoriam sancti\nAbrahae, quia domus ipsius fuit, ubi nunc ecclesia est, in\nqua positum est corpus ipsius sancti martyris.\nitaque ergo\n\n\n\n\n\n\n\n\n\n\n\n\nhoc nobis ultra spem grate satis euenit, ut sanctos et uere\nhomines Dei monachos mesopotamenos ibi uideremus, etiam\net eos, quorum fama uel uita longe audiebatur, quos tamen\nnon aestimabam me penitus posse uidere, non quia inpossibile\nesset Deo etiam et hoc praestare michi, qui omnia praestare\ndignabatur, sed quia audieram eos, eo quod extra diem\npaschae et extra diem hanc, non eos descendere de locis suis,\nquoniam tales sunt, ut et uirtutes faciant multas, et quoniam\nnesciebam, quo mense esset dies hic martyrii, quem dixi.\nItaque Deo iubente sic euenit, ut ad diem, quem nec sperabam,\nibi uenirem.\nFecimus ergo et ibi biduum propter diem martyrii\net propter uisionem sanctorum illorum, qui dignati sunt\nad salutandum libenti satis animo me suscipere et alloqui.\nin quo ego non merebar. Nam et ipsi statim post martyrii\ndiem nec nisi sunt ibi, sed mox de nocte petierunt heremum\net unusquisque eorum monasteria sua, qui ubi habebat.\nIn\nipsa autem ciuitate extra paucos clericos et sanctos monachos\nsi qui tamen in ciuitate commorantur, penitus nullum christianum\ninueni, sed totum gentes sunt. Nam sicut nos cum\ngrandi reuerentia attendimus locum illum, ubi primitus domus\nsancti Abrahae fuit, pro memoria illius. ita et illae gentes ;\nforte ad mille passus de ciuitate cum grandi reuerentia ad- 1\ntendunt locum, ubi sunt memoriae Naor et Bathuhelis.\nEt 1\nquoniam episcopus illius ciuitatis ualde instructus est de\nscripturis, requisiui ab eo dicens: rogo te, domine, ut dicas\nmichi, quod desidero audire. Et ille ait: dic, filia, quod uis,\net dicam tibi, si scio. Tunc ego dixi: sanctum Abraam cum\npatre Thara et Sarra uxore et Loth fratris filio scio per\nscripturas in eo loco uenisse: Naor autem uel Bathuhelem\nnon legi, quando in isto loco transierint, nisi quod hoc solum\nscio, quia postmodum puer Abraae, ut peteret Rebeccam I\n«•\n\n\n\n\n\n\nfiliam Bathuhelis filii Nahor filio domini sui Abraae, id est\nYsaac, in Chan\\'a uenerit.\nTunc ait michi sanctus episcopus:\nuere, filia, scriptum est, sicut dicis, in Genesi sanctum\nAbraam hic transisse cum suis; Nachor autem cum suis uel\nBathuhelem non dicit scriptura canonis, quo tempore transierint\n\n\nSed manifeste postmodum hic transierunt et ipsi, denique et memoriae illorum hic sunt forte ad mille passus de ciuitate.\nNam uere scriptura hoc testatur, quoniam ad accipiendam\nsanctam Rebeccam huc uenerit puer sancti Abraae, et denuo\nsanctus Iacob hic uenerit, quando accepit filias Laban Syri.\nTunc ego requisiui, ubi esset puteus ille, ubi sanctus lacob\npotasset pecora, quae pascebat Rachel filia Laban Syri. Et\nait mihi episcopus: in sexto miliario est nine locus ipse\niuxta uicum, qui fuit tunc uilla Laban Syri; sed cum uolueris\nire, imus tecum et ostendimus tibi, nam et multi monachi\nibi sunt ualde sancti et ascites et sancta ecclesia est ibi.\nIllud etiam requisiui a sancto episcopo, ubinam esset locus\nille Chaldaeorum, ubi habitauerant primo Thara cum suis.\nTunc ait mihi ipse sanctus episcopus: locus ille, filia, quem\nrequiris, decima mansione est hinc intus in Persida. Nam\nhinc usque ad Nisibin mansiones sunt quinque et inde usque\nad Hur, quae fuit ciuitas Chaldaeorum, aliae mansiones sunt\nquinque; sed modo ibi accessus Romanorum non est; totum\nenim illud Persae tenent. Haec autem specialiter orientalis\nappellatur, quae est in confinium Romanorum et Persarum\nuel Chaldaeorum.\nEt cetera plura referre dignatus est, sicut\net ceteri sancti episcopi uel sancti monachi facere dignabantur,\nomnia tamen de scripturis Dei uel sanctis uiris gesta, id est\nmonachis, siue qui iam recesserant, quae mirabilia fecerint,\nsiue etiam qui adhuc in corpore sunt, quae cotidie faciant, hi\n\n\n\n\n\n\n\n\ntamen, qui sunt ascites. Nam nolo aestimet affectio uestra,\nmonachorum aliquando [aliquando] alias fabulas esse nisi aut\nde scripturis Dei aut gesta monachorum maiorum.\nPost biduo autem, quam ibi feceram, duxit nos episcopus\nad puteum illum, ubi adaquauerat sanctus Iacob pecora sanctae\nRachel; qui puteus sexto miliario est a Charris; in cuius\nputei honorem fabricata est ibi iuxta sancta ecclesia ingens\nualde et pulchra. Ad quem puteum cum uenissemus, facta\nest ab episopo oratio, lectus etiam locus ipse de Genesi,\ndictus etiam unus psalmus competens loco atque iterata\noratione benedixit nos episcopus.\nVidimus etiam loco iuxta\nputeum iacentem lapidem illum infinitum nimis, quem mouerat\nsanctus Iacob a puteo, qui usque hodie ostenditur.\nIbi autem\ncirca puteo nulli alii commanent nisi clerici de ipsa ecclesia,\nquae ibi est, et monachi habentes iuxta monasteria sua, quorum\nuitam sanctus episcopus nobis retulit, sed uere inauditam.\nAc sic ergo facta oratione in ecclesia accessi cum episcopo\nad sanctos monachos per monasteria ipsorum et Deo gratias\nagens et ipsis, qui dignati sunt me per monasteria sua, ubicumque\ningressa sum, libenti animo suscipere et alloqui illis\nsermonibus, quos dignum erat de ore illorum procedere. Nam\net eulogias dignati sunt dare michi et omnibus, qui mecum\nerant, sicut est consuetudo monachis dare, his tamen, quos\nlibenti animo suscipiunt in monasteriis suis.\nEt quoniam ipse\nlocus in campo grandi est, de contra ostensus est michi a\nsancto episcopo uicus ingens satis forte ad quingentos passos\nde puteo, per quem uicum iter habuimus. Hic autem uicus,\nquantum episcopus dicebat, fuit quondam uilla Laban Syri,\nqui uicus appellatur Fadana. Nam ostensa est michi in ipso\nuico memoria Laban Syri, soceri Iacob; ostensus est etiam\nmichi locus, unde furata est Rachel idola patris sui.\nAc sic\n\n\n\n\n\n\nergo in nomine Dei peruisis omnibus faciens uale sancto episcopo\net sanctis monachis, qui nos usque ad illum locum\ndeducere dignati fuerant, regressi sumus per iter uel mansiones,\nquas ueneramus de Antiochia.\nAntiochia autem cum fuissem regressa, feci postmodum\nseptimana, quousque ea, quae necessaria erant itineri, pararentur.\nEt sic proficiscens de Antiochia faciens iter per\nmansiones aliquot perueni ad prouinciam, quae Cilicia appellatur,\nquae habet ciuitatem metropolim Tharso, ubi quidem\nTharso et eundo Ierusolimam iam fueram.\nSed quoniam de\nTharso tertia mansione, id est in Hisauria, est martyrium\nsanctae Teclae, gratum fuit satis, ut etiam illuc accederem,\npraesertim cum tam in proximo esset.\nNam proficiscens de Tharso perueni ad quandam ciuitatem\nsupra mare adhuc Ciliciae, quae appellatur Ponpeiopolin. Et\ninde iam ingressa fines Hisauriae mansi in ciuitate, quae\nappellatur Corico, ac tertia die perueni ad ciuitatem, quae\nappellatur Seleucia Hisauriae. Ubi cum peruenissem, fui ad\nepiscopum uere sanctum ex monacho, uidi etiam ibi ecclesiam\nualde pulchram in eadem ciuitate.\nEt quoniam inde ad sapctam\nTeclam, qui locus est ultra ciuitatem in colle sed plano,\nhabebat de ciuitate forsitan mille quingentos passus, malui\nergo perexire illuc, ut statiuam, quam factura eram, ibi facerem.\nIbi autem ad sanctam ecclesiam nichil aliud est nisi monasteria\nsine numero uirorum ac mulierum.\nNam inueni ibi\naliquam amicissimam michi, et cui omnes in oriente testimonium\nferebant uitae ipsius, sancta diaconissa nomine Marthana,\nquam ego aput Ierusolimam noueram, ubi illa gratia\norationis ascenderat; haec autem monasteria aputactitum seu\nuirginum regebat. Quae me cum uidisset, quod gaudium .\nillius uel meum esse potuerit, nunquid uel scribere possum?\nSed ut redeam ad rem, monasteria ergo plurima sunt ibi per\n\n\n\n\nipsum collem et in medio murus ingens, qui includet ecclesiam,\nin qua est martyrium. quod martyrium satis pulchrum est.\nPropterea autem murus missus est ad custodiendam ecclesiam\npropter Hisauros, quia satis mali sunt et frequenter latrunculantur,\nne forte conentur aliquid facere circa monasterium,\nquod ibi est deputatum.\nIbi ergo cum uenissem in nomine\nDei, facta oratione ad martyrium nec non etiam et lectus\nomnis actus sanctae Teclae, gratias Christo Deo nostro egi\ninfinitas, qui mihi dignatus est indignae et non merenti in\nomnibus desideria complere. Ac sic ergo facto ibi biduo uisis\netiam sanctis monachis uel aputactitis, tam uiris quam feminis,\nqui ibi erant, et facta oratione et communione reuersa sum\nTharso ad iter meum, ubi facta statiua triduana in nomine\nDei profecta sum inde iter meum. Ac sic perueniens eadem\ndie ad mansionem, quae appellatur Mansocrenas, quae est sub\nmonte Tauro, ibi mansi.\nEt inde alia die subiens montem\nTaurum et faciens iter iam notum per singulas prouincias,\nquas eundo transiueram, id est Cappadociam, Galatiam et\nBithiniam, perueni Calcedona, ubi propter famosissimum martyrium\nsanctae Eufimiae ab olim michi notum iam, quod ibi\nest, mansi loco.\nAc sic ergo alia die transiens mare perueni\nConstantinopolim agens Christo Deo nostro gratias, quod michi\nindignae et non merenti praestare dignatus est tantam gratiam,\nid est, ut non solum uoluntatem eundi, sed et facultatem\nperambulandi, quae desiderabam, dignatus fuerat praestare et\nreuertendi denuo Constantinopolim.\nUbi cum uenissem, per\nsingulas ecclesias uel apostolos nec non et per singula martyria,\nquae ibi plurima sunt, non cessabam Deo nostro Iesu\ngratias agere, qui ita super me misericordiam suam praestare\ndignatus fuerat.\nDe quo loco, domnae, lumen meum, cum haec\n\n\n\n\nad uestram affectionem darem, iam propositi erat in nomine\nChristi Dei nostri ad Asiam accedendi, id est Efesum, propter\nmartyrium sancti et beati apostoli Iohannis gratia orationis.\nSi autem et post hoc in corpore fuero, si qua praeterea loca\ncognoscere potuero, aut ipsa praesens, si Deus fuerit praestare\ndignatus, uestrae affectioni referam aut certe, si aliud animo\nsederit, scriptis nuntiabo. Vos tantum, dominae, lumen meum,\nmemores mei esse dignamini, siue in corpore, siue iam extra\ncorpus fuero.\nUt autem sciret affectio uestra, quae operatio singulis diebus\ncotidie in locis sanctis habeatur, certas uos facere debui\nsciens, quia libenter haberetis haec cognoscere. Nam singulis\ndiebus ante pullorum cantum aperiuntur omnia hostia Anastasis\net descendent omnes monazontes et parthenae, ut hic dicunt,\net non solum hii, sed et laici praeter uiri aut mulieres, qui\ntamen uolunt maturius uigilare. Et ex ea hora usque in lucem\ndicuntur ymni et psalmi responduntur, similiter et antiphonae;\net cata singulos ymnos fit oratio. Nam presbyteri bini uel\nterni, similiter et diacones, singulis diebus uices habent simul\ncum monazontes, qui cata singulos ymnos uel antiphonas\norationes dicunt.\nlam autem ubi coeperit lucescere, tunc\nincipiunt matutinos ymnos dicere. Ecce et superuenit episcopus\ncum clero et statim ingreditur intro spelunca et de intro\ncancellos primum dicet orationem pro omnibus; commemorat\netiam ipse nomina, quorum uult, sic benedicet cathecuminos.\nItem dicet orationem et benedicet fideles. Et post hoc exeunte\nepiscopo de intro cancellos omnes ad manum ei accedunt,\net ille eos uno et uno benedicet exiens iam ac sic fit missa\niam luce.\nItem hora sexta denuo descendent omnes similiter\nad Anastasim et dicuntur psalmi et antiphonae, donec commonetur\nepiscopus; similiter descendet et non sedet, sed statim\n\n\n\n\n\n\nintrat intra cancellos intra Anastasim, id est intra speluncam,\nubi et mature, et inde similiter primum facit orationem, sic\nbenedicet fideles, et sic exiens de <intro> cancellos similiter\nei ad manum acceditur. Ita ergo et hora nona fit sicuti et ad\nsexta.\nHora autem decima, quod appellant hic licinicon, nam\nnos dicimus lucernare, similiter se omnis multitudo colliget\nad Anastasim, incenduntur omnes candelae et cerei et fit\nlumen infinitum. Lumen autem de foris non affertur, sed de\nspelunca interiori eicitur, ubi noctu ac die semper lucerna\nlucet, id est de intro cancellos, dicuntur etiam psalmi lucernares,\nsed et antiphonae diutius. Ecce et commonetur episcopus\net descendet et sedet susum nec non etiam et presbyteri\nsedent locis suis, dicuntur ymni uel antiphonae.\nEt at ubi\nperdicti fuerint iuxta consuetudinem, leuat se episcopus et\nstat ante cancellum, id est ante speluncam, et unus ex diaconibus\nfacit commemorationem singulorum, sicut solet esse consuetudo.\nEt diacono dicente singulorum nomina semper pisinni\nplurimi stant respondentes semper: kyrie eleyson, quod dicimus\nnos: miserere Domine, quorum uoces infinitae sunt.\nEt at ubi\ndiaconus perdixerit omnia, quae dicere habet, dicet orationem\nprimum episcopus et orat pro omnibus et sic orant omnes,\ntam fideles quam et cathecumini simul. Item mittet uocem\ndiaconus, ut unusquisque, quomodo stat, cathecuminus inclinet\ncaput, et sic dicet episcopus stans benedictionem super\ncathecuminos. Item fit oratio et denuo mittit diaconus uocem\net commonet, ut unusquisque stans fidelium inclinent capita\nsua, item benedicet fideles episcopus et sic fit missa Anastasi.\nEt incipient episcopo ad manum accedere singuli. Et postmodum\nde Anastasim usque ad Crucem <cum> ymnis ducitur\nepiscopus, simul et omnis populus uadet. Ubi cum peruentum fuerit, primum facit orationem,\nitem benedicet cathecuminos.\n\n\n\n\nitem fit alia oratio, item benedicit fideles. Et post hoc denuo\ntam episcopus quam omnis turba uadet denuo post Crucem\net ibi denuo similiter fit sicuti et ante Crucem. Et similiter\nad manum episcopo acceditur sicut ad Anastasim ita et ante\nCrucem, ita et post Crucem. Candelae autem uitreae ingentes\nubique plurimae pendent et cereofala plurima sunt tam ante\nAnastasim quam etiam ante Crucem, sed et post Crucem; finiuntur\nergo haec omnia cum tenebris. Haec operatio cotidie per\ndies sex ita habetur ad Crucem et ad Anastasim.\nSeptima\nautem die, id est dominica die, ante pullorum cantum coge\nse omnis multitudo, quaecumque esse potest in eo loco, ac\nsi per pascha in basilica, quae est loco iuxta Anastasim, foras\ntamen, ubi luminaria pro hoc ipsud pendent. Dum enim\nuerentur, ne ad pullorum cantum non occurrant, antecessus\nueniunt et ibi sedent. Et dicuntur ymni nec non et antiphonae,\net fiunt orationes cata singulos ymnos uel antiphonas. Nam et\npresbyteri et diacones semper parati sunt in eo loco ad uigilias\npropter multitudinem, quae se colliget. Consuetudo enim talis\nest. ut ante pullorum cantum loca sancta non aperiantur.\nMox autem primus pullus cantauerit, statim descendet episcopus\net intrat intro speluncam ad Anastasim, aperiuntur\nhostia omnia et intrat omnis multitudo ad Anastasim, ubi\niam luminaria infinita lucent, et quemadmodum ingressus\nfuerit populus, dicet psalmum quicumque de presbyteris et\nrespondent omnes, post hoc fit oratio. Item dicit psalmum\nquicumque de diaconibus, similiter fit oratio, dicitur et tertius\npsalmus a quocumque clerico, fit et tertio oratio et commemoratio\nomnium.\nDictis ergo his tribus psalmis et factis\norationibus tribus ecce etiam thymiataria inferuntur intro\nspelunca Anastasis, ut tota basilica Anastasis repleatur odoribus.\nEt tunc ibi stat episcopus intro cancellos, prendet\n\n\n\n\neuangelium et accedet ad hostium et leget resurrectionem Domini\nepiscopus ipse. Quod cum coeperit legi, tantus rugitus et\nmugitus fit omnium hominum et tantae lacrimae, ut quamuis\ndurissimus possit moueri in lacrimis Dominum pro nobis tanta\nsustinuisse.\nLecto ergo euangelio exit episcopus et ducitur cum\nymnis ad Crucem et omnis populus cum illo. Ibi denuo dicitur\nunus psalmus et fit oratio. Item benedicit fideles et fit missa.\nEt exeunti episcopo omnes ad manum accedunt. Mox autem\nrecipit se episcopus in domum suam, et iam ex illa hora reuertuntur\nomnes monazontes ad Anastasim et psalmi dicuntur\net antiphonae usque ad lucem et cata singulos psalmos uel\nantiphonas fit oratio; uicibus enim quotidie presbyteri et\ndiacones uigilant ad Anastasim cum populo. De laicis etiam\nuiris aut mulieribus, si qui uolunt, usque ad lucem loco\nsunt, si qui nolunt, reuertuntur in domos suas et reponent\nse dormito.\nCum luce autem, quia dominica dies est, et proceditur in\necclesia maiore, quam fecit Constantinus, quae ecclesia in\nGolgotha est post Crucem, et fiunt omnia secundum consuetudinem,\nqua et ubique fit die dominica. Sane quia hic\nconsuetudo sic est, ut de omnibus presbyteris, qui sedent,\nquanti uolunt, praedicent, et post illos omnes episcopus praedicat,\nquae praedicationes propterea semper dominicis diebus\nsunt, ut semper erudiatur populus in scripturis et in Dei\ndilectione: quae praedicationes dum dicuntur, grandis mora\nfit, ut fiat missa ecclesiae, et ideo ante quartam horam aut\nforte quintam missa fit.\nAt ubi autem missa facta fuerit\necclesiae iuxta consuetudinem, qua et ubique fit, tunc de\necclesia monazontes cum ymnis ducunt episcopum usque ad\n\n\n\n\nAnastasim. Cum autem coeperit episcopus uenire cum ymnis,\naperiuntur omnia hostia de basilica Anastasis, intrat omnis\npopulus, fidelis tamen, nam cathecumini non.\nEt at ubi\nintrauerit populus, intrat episcopus et statim ingreditur intra\ncancellos [martyrii] speluncae. Primum aguntur gratiae Deo,\net sic fit oratio pro omnibus, postmodum mittet uocem diaconus,\nut inclinent capita sua omnes, quomodo stant, et sic benedicet\neos episcopus stans intra cancellos interiores et postmodum\negreditur. Egredienti autem episcopo omnes ad manum accedent.\nAc sic est, ut prope usque ad quintam aut sextam horam\nprotraitur missa. Item et ad lucernare similiter fit iuxta\nconsuetudinem cotidianam. Haec ergo consuetudo singulis\ndiebus ita per totum annum custoditur exceptis diebus sollennibus,\nquibus et ipsis quemadmodum fiat infra annotabimus.\nHoc autem inter omnia satis praecipuum est, quod faciunt,\nut psalmi uel antiphonae apti semper dicantur, tam qui nocte\ndicuntur, tam qui contra mature, tam etiam qui per diem\nuel sexta aut nona uel ad lucernare semper ita apti et ita\nrationabiles, ut ad ipsam rem pertineant, quae agitur.\nEt cum\ntoto anno semper dominica die in ecclesia maiore procedatur,\nid est quae in Golgotha est, id est post Crucem, quam fecit\nConstantinus, una tantum die dominica, id est quinquagesimarum\nper pentecosten, in Syon proceditur, sicut infra\nannotatum inuenietis, sic tamen in Syon ut, antequam sit hora\ntertia, illuc eatur, fiat primum missa in ecclesia maiorem\nDeest unum folium.\n\nBenedictus qui uenit in nomine Domini et cetera, quae\nsecuntur. Et quoniam pro monazontes, qui pedibus uadent,\nnecesse est lenius iri: ac sic peruenitur in Ierusolima ea hora,\nqua incipit homo hominem posse cognoscere, id est prope\n\n.\n\n\n\n\nluce, ante tamen quam lux fiat.\nUbi cum peruentum fuerit,\nstatim sic in Anastase ingreditur episcopus et omnes cum\neo, ubi luminaria iam supra modo lucent. Dicitur ergo ibi\nunus psalmus, fit oratio, benedicuntur ab episcopo primum\ncathecumini, item fideles. Recipit se episcopus et uadent\nse unusquisque ad hospitium suum, ut se resumant. Monazontes\nautem usque ad lucem ibi sunt et ymnos dicunt.\nAt ubi\nautem resumpserit se populus hora incipiente secunda, colligent\nse omnes in ecclesia maiore, quae est in Golgotha. Qui autem\nornatus sit illa die ecclesiae uel Anastasis aut Crucis aut\nin Bethleem, superfluum fuit scribi. Ubi extra aurum et\ngemmas aut sirico nichil aliud uides; nam et si uela uides,\nauroclaua oloserica sunt, si cortinas uides, similiter auroclauae\nolosericae sunt. Ministerium autem omne genus aureum\ngemmatum profertur illa die. Numerus autem uel ponderatio\nde ceriofalis uel cicindelis aut lucernis uel diuerso ministerio\nnunquid uel aestimari aut scribi potest?\nNam quid dicam de\nornatu fabricae ipsius, quam Constantinus sub praesentia\nmatris suae, in quantum uires regni sui habuit, hornauit auro.\nmusiuo et marmore pretioso tam ecclesiam maiorem quam\nAnastasim uel ad Crucem uel cetera loca sancta in Ierusolima?\nSed ut redeamus ad rem, fit ergo prima die missa in ecclesia\nmaiore, quae est in Golgotha. Et quoniam dum praedicant,\nuel legent singulas lectiones uel dicunt ymnos, omnia tamen\napta ipsi diei, et inde postmodum cum missa ecclesiae facta\nfuerit, hitur cum ymnis ad Anastasim iuxta consuetudinem: ac sic fit missa forsitan sexta hora. Ipsa autem die similiter\net ad lucernare iuxta consuetudinem cotidianam fit.\nAlia\ndenuo die similiter in ipsa ecclesia proceditur in Golgotha,\nhoc idem et tertia die; per triduo ergo haec omnis laetitia 30\n\n\n\n\nin ecclesia, quam fecit Constantinus, celebratur usque ad\nsextam. Quarta die in Eleona, id est in ecclesia, quae est in\nmonte Oliueti, pulchra satis, similiter omnia ita ornantur et\nita celebrantur ibi, quinta die in Lazariu, quod est ab Ierusolima\nforsitan ad mille quingentos passus, sexta die in Syon,\nseptima die in Anastase, octaua die ad Crucem. Ac sic ergo\nper octo dies haec omnis laetitia et is hornatus celebratur\nin omnibus locis sanctis, quos superius nominaui.\nIn Bethleem\nautem per totos octo dies cotidie is ornatus est et ipsa\nlaetitia celebratur a presbyteris et ab omni clero ipsius loci et\na monazontes, qui in ipso loco deputati sunt. Nam ex illa hora,\nqua omnes nocte in Ierusolima reuertuntur cum episcopo, tunc\nloci ipsius monachi, quicumque sunt, usque ad lucem in ecclesia\nin Bethleem peruigilant ymnos seu antiphonas dicentes, quia\nepiscopum necesse est hos dies semper in Ierusolima tenere.\nPro sollemnitate autem et laetitia ipsius diei infinitae turbae\nse undique colligent in Ierusolima, non solum monazontes, sed\net laici uiri aut mulieres.\nSane quadragesimae de epiphania ualde cum summo honore\nhic celebrantur. Nam eadem die processio est in Anastase\net omnes procedunt et ordine suo aguntur omnia cum summa\nlaetitia ac si per pascha. Praedicant etiam omnes presbyteri\net sic episcopus semper de eo loco tractantes euangelii, ubi\nquadragesima die tulerunt Dominum in templo Ioseph et\nMaria et uiderunt eum Symeon uel Anna prophetissa filia\nFanuhel et de uerbis eorum, quae dixerunt uiso Domino, uel\nde oblatione ipsa, quam optulerunt parentes. Et postmodum\ncelebratis omnibus per ordinem, quae consuetudinis sunt,\naguntur sacramenta et sic fit missa.\nItem dies paschales cum uenerint, celebrantur sic. Nam\nsicut apud nos quadragesimae ante pascha adtenduntur, ita\nhic octo septimanae attenduntur ante pascha. Propterea autem\nocto septimanae attenduntur, quia dominicis diebus et sabbato\nnon ieiunantur excepta una die sabbati, qua uigiliae paschales\nsunt et necesse est ieiunari: extra ipsum ergo diem penitus\nnunquam hic toto anno sabbato ieiunatur. Ac sic ergo de\nocto septimanis deductis octo diebus dominicis et septem\nsabbatis, quia necesse est una sabbati ieiunari, ut superius\ndixi, remanent dies quadraginta et unus, qui ieiunantur, quod\nhic appellant eortae, id est quadragesimas.\nSinguli autem dies\nsingularum ebdomadarum aguntur sic, id est, ut die dominica\nde pullo primo legat episcopus intra Anastase locum resurrectionis\nDomini de euangelio, sicut et toto anno dominicis\ndiebus fit, et similiter usque ad lucem aguntur ad Anastasem\net ad Crucem, quae et toto anno dominicis diebus fiunt.\nPostmodum mane sicut et semper dominica die proceditur\net aguntur, quae dominicis diebus consuetudo est agi, in\necclesia maiore, quae appellatur Martyrio, quae est in Golgotha\npost Crucem. Et similiter missa de ecclesia facta ad Anastase\nitur cum ymnis, sicut semper dominicis diebus fit. Haec ergo\ndum aguntur, facit se hora quinta; lucernare hoc idem hora\nsua fit sicut semper ad Anastasem et ad Crucem, sicut et\nsingulis locis sanctis fit; dominica enim die nona fit. Item\nsecunda feria similiter de pullo primo ad Anastasem itur sicut\net toto anno et aguntur usque ad mane, quae semper. Denuo\nad tertia itur ad Anastasim et aguntur, quae toto anno ad\nsextam solent agi, quoniam in diebus quadragesimarum et\nhoc additur, ut et ad tertiam eatur. Item ad sextam et nonam .\net lucernare ita aguntur, sicut consuetudo est per totum 30\n\n\n\n\nannum agi semper in ipsis locis sanctis.\nSimiliter et tertia\nferia similiter omnia aguntur sicut et secunda feria. Quarta\nferia autem similiter itur de noctu ad Anastase et aguntur\nea, quae semper, usque ad mane, similiter et ad tertiam et\nad sextam; ad nonam autem, quia consuetudo est semper,\nid -est toto anno, quarta feria et sexta feria ad nonam in Syon\nprocedi, quoniam in istis locis, excepto si martyrorum dies\neuenerit, semper quarta et sexta feria etiam et a cathecuminis\nieiunatur, et ideo ad nonam in Syon proceditur. Nam si\nfortuito in quadragesimis martyrorum dies euenerit quarta\nferia aut sexta feria neque ad nona in Syon proceditur.\nDiebus\nuero quadragesimarum, ut superius dixi, quarta feria ad nona\nin Syon proceditur iuxta consuetudinem totius anni et omnia\naguntur, quae consuetudo est ad nonam agi praeter oblatio; nam\nut semper populus discat legem, et episcopus et presbyter\npraedicant assidue. Cum autem facta fuerit missa, inde cum\nymnis populus deducet episcopum usque ad Anastasem; inde\nsic uenitur, ut cum intratur in Anastase, iam et hora lucernari\nsit; sic dicuntur ymni et antiphonae, fiunt orationes et fit\nmissa lucernaris in Anastase et ad Crucem.\nMissa autem\nlucernarii in isdem diebus, id est quadragesimarum, serius\nfit semper quam per toto anno. Quinta feria autem similiter\nomnia aguntur sicut secunda feria et tertia feria. Sexta feria\nautem similiter omnia aguntur sicut quarta feria et similiter\nad nonam in Syon itur et similiter inde cum ymnis usque\nad Anastase adducetur episcopus. Sed sexta feria uigiliae in\nAnastase celebrantur ab ea hora, qua de Sion uentum fuerit\ncum ymnis, usque in mane, id est de hora lucernarii,\n\n\n\n\nquemadmodum intratum fuerit in alia die mane, id est sabbato.\nFit autem oblatio in Anastase maturius, ita ut fiat missa ante\nsolem.\nTota autem nocte uicibus dicuntur psalmi responsorii,\nuicibus antiphonae, uicibus lectiones diuersae, quae omnia\nusque in mane protrahuntur. Missa autem, quae fit sabbato\nad Anastase, ante solem fit, hoc est oblatio, ut ea hora, qua\nincipit sol procedere, et missa in Anastase facta sit. Sic ergo\nsingulae septimanae celebrantur quadragesimarum.\nQuod autem\ndixi, maturius fit missa sabbato, id est ante solem, propterea\nfit, ut citius absoluant hi, quos dicunt hic ebdomadarios. Nam\ntalis consuetudo est hic ieiuniorum in quadragesimis, ut hi,\nquos appellant ebdomadarios, id est qui faciunt septimanas,\ndominica die, quia hora quinta fit missa, ut manducent. Et\nquemadmodum prandiderint dominica die, iam non manducant\nnisi sabbato mane, mox communicauerint in Anastase. Propter\nipsos ergo, ut citius absoluant, ante sole fit missa in Anastase\nsabbato. Quod autem dixi, propter illos fit missa mane, non\nquod illi soli communicent, sed omnes communicant, qui uolunt\neadem die in Anastase communicare.\nIeiuniorum enim consuetudo hic talis est in quadragesimis,\nut alii quemadmodum manducauerint dominica die post missa,\nid est hora quinta aut sexta, iam non manducent per tota\nseptimana nisi sabbato ueniente post missa Anastasis, hi qui\nfaciunt ebdomadas.\nSabbato autem quod manducauerint mane,\niam nec sera manducant, sed ad aliam diem, id est dominica,\nprandent post missa ecclesiae hora quinta uel plus et postea\niam non manducant nisi sabbato ueniente, sicut superius dixi.\nConsuetudo enim hic talis est, ut omnes, qui sunt, ut hic\ndicunt, aputactitae, uiri uel feminae, non solum diebus quadragesimarum,\nsed et toto anno, qua manducant, semel in die\n\n\n\n\nmanducant. Si qui autem sunt de ipsis aputactitis, qui non\npossunt facere integras septimanas ieiuniorum, sicut superius\ndiximus, in totis quadragesimis in medio quinta feria cenant;\nqui autem nec hoc potest, biduanas facit per totas quadragesimas;\nqui autem nec ipsud, de sera ad seram manducant.\nNemo autem exigit, quantum debeat facere, sed unusquisque\nut potest id facit, nec ille laudatur, qui satis fecerit, nec ille\nuituperatur, qui minus. Talis est enim hic consuetudo. Esca\nautem eorum quadragesimarum diebus haec est, ut nec\npanem, quod librari non potest, nec oleum gustent, nec\naliquid, quod de arboribus est, sed tantum aqua et sorbitione\nmodica de farina: ... quadragesimarum sic fit, ut diximus.\nEt completo earum septimanarum .... uigiliae in Anastase\nsunt de hora lucernarii sexta feria, qua de Syon uenitur cum\npsalmis, usque in mane sabbato, qua oblatio fit in Anastase.\nItem secunda septimana et tertia et iiii* et quinta et sexta\nsimiliter fiunt, ut prima de quadragesimis.\nSeptima autem\nseptimana cum uenerit, id est quando iam duae superant cum\nipsa, ut pascha sit, singulis diebus omnia quidem sic aguntur\nsicut et ceteris septimanis, quae transierunt; tantummodo\nquod uigiliae, [quae] in illis sex septimanis in Anastase factae\nsunt, septima autem septimana, id est sexta feria, in Syon\nfiunt uigiliae iuxta consuetudinem eam, qua in Anastase\nfactae sunt per sex septimanas. Dicuntur autem totis uigiliis\napti psalmi semper uel antiphonae tam loco quam diei.\nAt\nubi autem coeperit se mane facere sabbato illucescente, offeret\nepiscopus et facit oblationem mane sabbato. Iam ut fiat\n\n\n\n\n\n\n\n\nmissa, mittit uocem archidiaconus et dicit: omnes hodie\nhora septima in Lazario parati simus. Ac sic ergo cum coeperit\nse hora septima facere, omnes ad Lazarium ueniunt. Lazarium\nautem, id est Bethania, est forsitan secundo miliario a ciuitate.\nEuntibus autem de [Ierusolima in Lazarium forsitan ad quingentos\npassus de eodem loco ecclesia est in strata in eo loco,\nin quo occurrit Domino Maria soror Lazari. Ibi ergo cum\nuenerit episcopus, occurrent illi omnes monachi, et populus\nibi ingreditur, dicitur unus ymnus et una antiphona et legitur\nipse locus de euangelio, ubi occurrit soror Lazari Domino.\nEt sic facta oratione et benedictis omnibus inde iam usque\nad Lazarium cum ymnis itur.\nIn Lazario autem cum uentum\nfuerit, ita se omnis multitudo colligit, ut non solum ipse\nlocus, sed et campi omnes in giro pleni sint hominibus.\nDicuntur ymni etiam et antiphonae apti ipsi diei et loco,\nsimiliter et lectiones aptae diei quaecumque leguntur. Iam\nautem, ut fiat missa, denuntiatur pascha, id est, subit presbyter\nin altiori loco et leget illum locum, qui scriptus est in\neuangelio: Cum uenisset Iesus in Bethania ante sex dies\npaschae et cetera. Lecto ergo eo loco et annuntiata pascha\nfit missa.\nPropterea autem ea die hoc agitur, quoniam sicut\nin euangelio scriptum est, ante sex dies paschae factum hoc\nfuisset in Bethania; de sabbato enim usque in quinta feria,\nqua post cena noctu comprehenditur Dominus, sex dies sunt.\nReuertuntur ergo omnes ad ciuitatem rectus ad Anastase et\nfit lucernare iuxta consuetudinem.\nAlia ergo die, id est dominica, qua intratur in septimana\npaschale, quam hic appellant septimana maior, celebratis de\npullorum cantu his, quae consuetudinis sunt in Anastase uel\nad Crucem usque ad mane agi: die ergo dominica mane\n\n\n\n\n\n\nproceditur iuxta consuetudinem in ecclesia maiore, quae appellatur\nMartyrium. Propterea autem Martyrium appellatur, quia\nin Golgotha est, id est post Crucem, ubi Dominus passus\nest, et ideo Martyrio.\nCum ergo celebrata fuerint omnia iuxta\nconsuetudinem in ecclesia maiore, et antequam fiat missa,\nmittet uocem archidiaconus et dicit primum: ista septimana\nomni, id est de die crastino, hora nona, omnes ad Martyrium\nconueniamus, id est in ecclesia maiore. Item mittet uocem\nalteram et dicet: hodie omnes hora septima in Eleona\nparati simus.\nFacta ergo missa in ecclesia maiore, id est ad\nMartyrium, deducitur episcopus cum ymnis ad Anastase et\nibi completis, quae consuetudo est diebus dominicis fieri in\nAnastase post missa Martyrii et iam unusquisque hiens ad\ndomum suam festinat manducare, ut hora inchoante septima,\nomnes in ecclesia parati sint, quae est in Eleona, id est in\nmonte Oliueti, ubi est spelunca illa, in qua docebat Dominus.\nHora ergo septima omnis populus ascendet in monte oliueti,\nid est in Eleona, in ecclesia, sed et episcopus; dicuntur ymni\net antiphonae aptae diei ipsi uel loco, lectiones etiam similiter.\nEt cum coeperit se facere hora nona, subitur cum ymnis in\nInbomon, id est in eo loco, de quo ascendit Dominus in caelis,\net ibi seditur; nam omnis populus semper praesente episcopo,\niubetur sedere, tantum quod diacones soli stant semper.\nDicuntur et ibi ymni uel antiphonae aptae loco aut diei:\nsimiliter et lectiones interpositae et orationes.\nEt iam cum\ncoeperit esse hora undecima, legitur ille locus de euangelio,\nubi infantes cum ramis uel palmis occurrerunt Domino dicentes:\nBenedictus, qui uenit in nomine Domini. Et statim leuat\nse episcopus et omnis populus, porro inde de summo monte\noliueti totum pedibus itur. Nam totus populus ante ipsum\ncum ymnis uel antiphonis respondentes semper: Benedictus,\n\n\n\n\n\n\n\n\nqui uenit in nomine Domini.\nEt quotquot sunt infantes in\nhisdem locis, usque etiam qui pedibus ambulare non possunt,\nquia teneri sunt, in collo illos parentes sui tenent, omnes\nramos tenentes alii palmarum, alii oliuarum; et sic deducetur\nepiscopus in eo typo, quo tunc Dominus deductus est.\nEt de\nsummo monte usque ad ciuitatem et inde ad Anastase per\ntotam ciuitatem totum pedibus omnes, sed et si quae matronae\nsunt aut si qui domini, sic deducunt episcopum respondentes\net sic lente et lente, ne lassetur populus, porro iam sera\nperuenitur ad Anastase. Ubi cum uentum fuerit, quamlibet\nsero sit, tamen fit lucernare, fit denuo oratio ad Crucem et\ndimittitur populus.\nItem alia die, id est secunda feria, aguntur, quae consuetudinis\nsunt de pullo primo agi usque ad mane ad Anastase, similiter\net ad tertia et ad sexta aguntur ea, quae totis quadragesimis.\nAd nona autem omnes in ecclesia maiore, id est ad Martyrium,\ncolligent se et ibi usque ad horam primam noctis semper\nymni et antiphonae dicuntur, lectiones etiam aptae diei et\nloco leguntur, interpositae semper orationes.\nLucernarium\netiam agitur ibi, cum coeperit hora esse; sic est ergo, ut\nnocte etiam fiat missa ad Martyrium. Ubi cum facta fuerit\nmissa, inde cum ymnis ad Anastase ducitur episcopus. In\nquo autem ingressus fuerit in Anastase, dicitur unus ymnus,\nfit oratio, benedicuntur cathecumini. item fideles. et fit missa.\nItem tertia feria similiter omnia I fiunt sicut secunda feria.\nIllud solum additur tertia feria, quod nocte sera, postea quam\nmissa facta fuerit ad Martyrium et itum fuerit ad Anastase\net denuo in Anastase missa facta fuerit, omnes illa hora\nnoctu uadent in ecclesia, quae est in monte Eleona.\nIn qua\necclesia cum uentum fuerit, intrat episcopus intra spelunca,\nin qua spelunca solebat Dominus docere discipulos, et accipit\n\n\n\n\n\n\ncodicem euangelii et stans ipse episcopus leget uerba Domini,\nquae scripta sunt in euangelio in cata Matheo, id est ubi dicit:\nVidete, ne quis uos seducat. Et omnem ipsam allocutionem\nperleget episcopus. At ubi autem illa perlegerit, fit\noratio, benedicuntur cathecumini, item et fideles, fit missa et\nreuertuntur a monte unusquisque ad domum suam satis sera\niam nocte.\nItem quarta feria aguntur omnia per tota die a pullo primo\nsicut secunda feria et tertia feria, sed posteaquam missa facta\nfuerit nocte ad Martyrium et deductus fuerit episcopus cum\nymnis ad Anastase, statim intrat episcopus in spelunca, quae\nest in Anastase, et stat intra cancellos. presbyter autem ante\ncancellum stat et accipit euangelium et legit illum locum,\nubi ludas Scariothes hiuit ad Iudeos et definiuit quid ei darent,\nut traderet Dominum. Qui locus at ubi lectus fuerit, tantus\nrugitus et mugitus est totius populi, ut nullus sit, qui moueri\nnon possit in lacrimis in ea hora. Postmodum fit oratio,\nbenedicuntur cathecumini, postmodum fideles et fit missa.\nItem quinta feria aguntur ea de pullo primo, quae consuetudinis\nest usque ad mane ad Anastase, similiter ad tertia et\nad sexta. Octaua autem hora iuxta consuetudinem ad Martyrium\ncolliget se omnis populus, propterea autem temporius quam\nceteris diebus, quia citius missa fieri necesse est. Itaque ergo\ncollecto omni populo aguntur, quae agenda sunt, fit ipsa die\noblatio ad Martyrium et facitur missa hora forsitan decima ibidem.\nAntea autem quam fiat missa, mittet uocem archidiaconus\net dicet: Hora prima noctis omnes in ecclesia, quae est in\nEleona, conueniamus, quoniam maximus labor nobis instat\nhodie nocte ista.\nFacta ergo missa Martyrii uenitur post\nCrucem, dicitur ibi unus ymnus tantum, fit oratio et offeret\nepiscopus ibi oblationem et communicant omnes. Excepta\n\n\n\n\n\n\nenim ipsa die una per totum annum nunquam offeritur post\nCrucem nisi ipsa die tantum. Facta ergo et ibi missa itur\nad Anastase, fit oratio, benedicuntur iuxta consuetudinem\ncathecumini et sic fideles et fit missa. Et sic unusquisque\nfestinat reuerti in domum suam, ut manducet, quia statim ut\nmanducauerint, omnes uadent in Eleona in ecclesia ea, in qua\nest spelunca, in qua ipsa die Dominus cum apostolis fuit.\nEt ibi usque ad hora noctis forsitan quinta semper aut ymni\naut antiphonae aptae diei et loco, similiter et lectiones dicuntur,\ninterpositae orationes fiunt, loca etiam ea de euangelio\nleguntur, in quibus Dominus allocutus est discipulos eadem die sedens in eadem spelunca, quae in ipsa ecclesia est. Et\ninde iam hora noctis forsitan sexta itur susu in Imbomon cum\nymnis in eo loco, unde ascendit Dominus in caelis. Et ibi\ndenuo similiter lectiones et ymni et antiphonae aptae diei\ndicuntur, orationes etiam ipsae quaecumque fiunt, quas dicet\nepiscopus, semper et diei et loco aptas dicet.\nI Ac sic ergo cum coeperit esse pullorum cantus, descenditur\nde Imbomon cum ymnis et acceditur eodem loco, ubi orauit\nDominus, sicut scriptum-est in euangelio: Et accessit quantum\niactus lapidis et orauit et cetera. In eo enim loco ecclesia\nest elegans. Ingreditur ibi episcopus et omnis populus, dicitur\nibi oratio apta loco et diei, dicitur etiam unus ymnus aptus\net legitur ipse locus de euangelio, ubi dixit discipulis suis:\nVigilate, ne intretis in temptationem. Et omnis ipse\nlocus perlegitur ibi et fit denuo oratio.\nEt iam inde cum ymnis\nusque ad minimus infans in Gessamani pedibus cum episcopo\ndescendent, ubi prae tam magna turba multitudinis et fatigati\nde uigiliis et ieiuniis cotidianis lassi, quia tam magnum\nmontem necesse habent descendere, lente et lente cum ymnis\nuenitur in Gessamani. Candelae autem ecclesiasticae super\nducentae paratae sunt propter lumen omni populo.\nCum ergo\n\n\n\n\n\n\nperuentum fuerit in Gessamani, fit primum oratio apta, sic\ndicitur ymnus, item legitur ille locus de euangelio, ubi comprehensus\nest Dominus. Qui locus ad quod lectus fuerit,\ntantus rugitus et mugitus totius populi est cum fletu, ut\nforsitan porro ad ciuitatem gemitus populi omnis auditus sit.\nEt iam ex illa hora hitur ad ciuitatem pedibus cum ymnis,\nperuenitur ad portam ea hora, qua incipit quasi homo hominem\ncognoscere, inde totum per mediam ciuitatem omnes usque\nad unum, maiores atque minores, diuites, pauperes, toti ibi\nparati, specialiter illa die nullus recedit a uigiliis usque in\nmane. Sic deducitur episcopus a Gessemani usque ad portam\net inde per totam ciuitatem usque ad Crucem.\nAnte Crucem\nautem at ubi uentum fuerit, iam lux quasi clara incipit esse.\nIbi denuo legitur ille locus de euangelio, ubi adducitur Dominus\nad Pilatum, et omnia quaecumque scripta sunt Pilatum ad\nDominum dixisse aut ad Iudeos totum legitur.\nPostmodum\nautem alloquitur episcopus populum confortans eos, quoniam\net tota nocte laborauerint et adhuc laboraturi sint ipsa die,\nut non lassentur, sed habeant spem in Deo, qui eis pro eo\nlabore maiorem mercedem redditurus sit. Et sic confortans eos,\nut potest ipse, alloquens dicit eis: Ite interim nunc unusquisque\nad domumcellas uestras, sedete uobis et modico, et ad horam\nprope secundam diei omnes parati estote hic, ut de ea hora\nusque ad sexta sanctum lignum crucis possitis uidere ad\nsalutem sibi unusquisque nostrum credens profuturum; de hora\nenim sexta denuo necesse habemus hic omnes conuenire in\nisto loco, id est ante Crucem, ut lectionibus et orationibus\nusque ad noctem operam demus.\nPost hoc ergo missa I facta de Cruce, id est antequam sol\nprocedat, statim unusquisque animosi uadent in Syon orare\nad columnam illam, ad quam flagellatus est Dominus. Inde\nreuersi sedent modice in domibus suis et statim toti parati\nsunt. Et sic ponitur cathedra episcopo in Golgotha post\nCrucem, quae stat nunc, residet episcopus in cathedra, ponitur\nante eum mensa sublinteata, stant in giro mensa diacones et\naffertur loculus argenteus deauratus, in quo est lignum sanctum\ncrucis, aperitur et profertur, ponitur in mensa tam lignum\ncrucis quam titulus.\nCum ergo positum fuerit in mensa,\nepiscopus sedens de manibus suis summitates de ligno sancto\npremet, diacones autem, qui in giro stant, custodent. Hoc\nautem propterea sic custoditur, quia consuetudo est, ut unus\net unus omnis populus ueniens, tam fideles quam cathecumini,\nacclinantes se ad mensam osculentur sanctum lignum et\npertranseant. Et quoniam nescio quando- dicitur quidam fixisse\nmorsum et furasse de sancto ligno, ideo nunc a diaconibus,\nqui in giro stant, sic custoditur, ne qui ueniens audeat denuo\nsic facere.\nAc sic ergo omnis populus transit unus et unus\ntoti acclinantes se, primum de fronte, sic de oculis tangentes\ncrucem et titulum, et sic osculantes crucem pertranseunt,\nmanum autem nemo mittit ad tangendum. At ubi autem\nosculati fuerint crucem <et> pertransierint, stat diaconus, tenet\nanulum Salomonis et cornu illud, de quo reges unguebantur.\nOsculantur et cornu, attendunt et anulum\nminus secunda\nusque ad horam sextam\nomnis populus transit, per unum ostium intrans, per alterum\n\n\n\n\n[per alterum] perexiens. quoniam hoc in eo loco fit, in quo\npridie, id est quinta feria, oblatio facta est.\nAt ubi autem\nsexta hora se fecerit, sic itur ante Crucem, siue pluuia siue,\naestus sit, quia ipse locus subdiuanus est, id est quasi atrium\nualde grande et pulchrum satis, quod est inter Cruce et\nAnastase. Ibi ergo omnis populus se colliget, ita ut nec\naperiri possit.\nEpiscopo autem cathedra ponitur ante Cruce\net de sexta usque ad nona aliud nichil fit, nisi leguntur\nlectiones sic: id est ita legitur primum de psalmis ubicumque\nde passione dixit, legitur et de apostolis siue de epistolis\napostolorum uel de actionibus, ubicumque de passione Domini\ndixerunt, nec non et de euangeliis leguntur loca, ubi patitur.\nItem legitur de prophetis, ubi passurum Dominum dixerunt,\nitem legitur de euangeliis, ubi de passione dicit.\nAc sic ab\nhora sexta usque ad horam nonam semper sic leguntur\nlectiones aut dicuntur ymni, ut ostendatur omni populo, quia\nquicquid dixerunt prophetae futurum de passione Domini,\nostendatur tam per euangelia quam etiam per apostolorum\nscripturas factum esse. Et sic per illas tres horas docetur\npopulus omnis nichil factum esse, quod non prius dictum sit,\net nichil dictum esse, quod non totum completum sit. Semper\nautem interponuntur orationes, quae orationes et ipsae aptae\ndiei sunt.\nAd singulas autem lectiones et orationes tantus\naffectus et gemitus totius populi est, ut mirum sit; nam\nnullus est neque maior neque minor, qui non illa die illis\ntribus horis tantum ploret, quantum nec aestimari potest,\nDominum pro nobis ea passum fuisse. Post hoc cum coeperit\nse iam hora nona facere, legitur iam ille locus de euangelio\ncata Iohannem, ubi reddidit spiritum; quo lecto iam fit oratio\net missa., At ubi autem missa facta fuerit de ante Cruce,\nstatim omnes in ecclesia maiore ad Martyrium ... aguntur ea,\nquae per ipsa septimana de hora nona, qua ad Martyrium\nconuenitur, consueuerunt agi usque ad sero per ipsa septimana.\nMissa autem facta de Martyrium uenitur ad Anastase;\net ibi cum uentum fuerit, legitur ille locus de euangelio,\nubi petit corpus Domini Ioseph a Pilato <et) ponet illud in\nsepulcro nouo. Hoc autem lecto fit oratio, benedicuntur\ncathecumini, sic fit missa.\nIpsa autem die non mittitur uox,\nut peruigiletur ad Anastase, quoniam scit populum fatigatum\nesse, sed consuetudo est, ut peruigiletur ibi. Ac sic qui uult\nde populo, immo qui possunt, uigilant, qui autem non\npossunt, non uigilant ibi usque in mane, clerici autem uigilant\nibi, id est qui aut fortiores sunt, aut iuueniores; et tota\nnocte dicuntur ibi ymni et antiphonae usque ad mane. Maxima\nautem turba peruigilant, alii de sera, alii de media nocte,\nqui ut possunt.\nSabbato autem alia die iuxta consuetudinem fit ad tertia,\nitem fit ad sexta; ad nonam autem iam non fit sabbato, sed\nparantur uigiliae paschales in ecclesia maiore, id est in Martyrium.\nVigiliae autem paschales sic fiunt, quemadmodum ad\nnos; hoc solum hic amplius fit, quod infantes, cum baptidiati\nfuerint et uestiti, quemadmodum exierint de fonte, simul cum\nepiscopo primum ad Anastase ducuntur.\nIntrat episcopus intro\ncancellos Anastasis, dicitur unus ymnus, et sic facit orationem\nepiscopus pro eis, et sic uenit ad ecclesiam maiorem cum eis,\nubi iuxta consuetudinem omnis populus uigilat. Aguntur\n\n\n\n\n\n\nibi, quae consuetudinis est etiam et aput nos, et facta oblatione\nfit missa. Et post facta missa uigiliarum in ecclesia\nmaiore statim cum ymnis uenitur ad Anastase et ibi denuo\nlegitur ille locus euangelii resurrectionis, fit oratio et denuo\nibi offeret episcopus; sed totum ad momentum fit propter\npopulum, ne diutius tardetur, et sic iam dimittetur populus.\nEa autem hora fit missa uigiliarum ipsa die, qua hora et\naput nos.\nSero autem illi dies paschales sic attenduntur quemadmodum\net ad nos et ordine suo fiunt missae per octo dies\npaschales, sicut et ubique fit per pascha usque ad octauas.\nHic autem ipse ornatus est et ipsa compositio et per octo\ndies paschae, quae et per epiphania, tam in ecclesia maiore\nquam ad Anastase aut ad Crucem uel in Eleona, sed et in\nBethleem nec non etiam in Lazariu uel ubique, quia dies\npaschales sunt.\nProceditur autem ipsa die dominica prima in\necclesia maiore, id est ad Martyrium, et secunda feria et\ntertia feria, ubi ita tamen, ut semper missa facta de Martyrio\nad Anastase ueniatur cum ymnis. Quarta feria autem in\nEleona proceditur, quinta feria ad Anastase, sexta feria in\nSyon, sabbato ante Cruce, dominica autem die, id est octauis,\ndenuo in ecclesia maiore, id est ad Martyrium.\nIpsis autem\nocto diebus paschalibus cotidie post prandium episcopus cum\nomni clero et omnibus infantibus, id est qui baptidiati fuerint,\net omnibus, qui aputactitae sunt uiri ac feminae, nec non etiam\net de plebe quanti uolunt, in Eleona ascendent. Dicuntur\nymni, fiunt orationes tam in ecclesia, quae in Eleona est, in\nqua est spelunca, in qua docebat Iesus discipulos, tam etiam\nin Imbomon, id est in eo loco, de quo Dominus ascendit in\ncaelis.\nEt posteaquam dicti fuerint psalmi et oratio facta\nfuerit, inde usque ad Anastase cum ymnis descenditur hora\nlucernae; hoc per totos octo dies fit. Sane dominica die per\n\n\n\n\npascha post missa lucernarii, id est de Anastase, omnis populus\nepiscopum cum ymnis in Syon ducet.\nUbi cum uentum fuerit,\ndicuntur ymni apti diei et loco, fit oratio et legitur ille locus\nde euangelio, ubi eadem die Dominus in eodem loco, ubi\nipsa ecclesia nunc in Syon est, clausis ostiis ingressus est\ndiscipulis, id est quando tunc unus ex discipulis ibi non erat,\nid est Thomas, qua reuersus est et dicentibus ei aliis apostolis,\nquia Dominum uidissent, ille dixit: Non credo, nisi uidero.\nHoc lecto fit denuo oratio, benedicuntur cathecumini, item\nfideles, et reuertuntur unusquisque ad domum suam sera hora\nforsitan noctis secunda.\nItem octauis paschae, id est die dominica, statim post sexta\nomnis populus cum episcopo ad Eleona ascendit; primum in\necclesia, quae ibi est, aliquandiu sedetur, dicuntur ymni,\ndicuntur antiphonae aptae diei et loco, fiunt orationes similiter\naptae diei et loco. Denuo inde cum ymnis itur in Imbomon\nsusu, similiter et ibi ea aguntur, quae et illic. Et cum coeperit\nhora esse, iam omnis populus et omnes aputactitae deducunt\nepiscopum cum ymnis usque ad Anastase. Ea autem hora\nperuenitur ad Anastase, qua lucernarium fieri solet.\nFit ergo\nlucernarium tam ad Anastase quam ad Crucem et inde omnis\npopulus usque ad unum cum ymnis ducunt episcopum usque\nad Syon. Ubi cum uentum fuerit, similiter dicuntur ymni apti\nloco et diei, legitur denuo et ille locus de euangelio, ubi octauis\npaschae ingressus est Dominus, ubi erant discipuli, et arguet\nThomam, quare incredulus fuisset. Et tunc omnis ipsa lectio\nperlegitur, postmodum fit oratio, benedictis <tam> cathecuminis\nquam fidelibus iuxta consuetudinem reuertuntur unusquisque\nad domum suam similiter ut die dominica paschae hora\nnoctis secunda.\nA pascha autem usque ad quinquagesima, id est pentecosten,\nhic penitus nemo ieiunat, nec ipsi aputactitae qui sunt. Nam\n\n\n\n\n\n\nsemper ipsos dies sicut toto anno ita ad Anastase de pullo\nprimo usque ad mane consuetudinaria aguntur, similiter et ad\nsexta et ad lucernare. Dominicis autem diebus semper in Martyrio,\nid est in ecclesia maiore, proceditur iuxta consuetudinem et inde\nitur ad Anastase cum ymnis. Quarta feria autem et sexta feria,\nquoniam ipsis diebus penitus nemo ieiunat, in Syon proceditur,\nsed mane; fit missa ordine suo.\nDie autem quadragesimarum post pascha, id est quinta feria,\npridie omnes post sexta, id est quarta feria, in Bethleem uadunt\npropter uigilias celebrandas. Fiunt autem uigiliae in ecclesia\nin Bethleem, in qua ecclesia spelunca est, ubi natus est\nDominus. Alia die autem, id est quinta feria quadragesimarum,\ncelebratur missa ordine suo, ita ut et presbyteri et episcopus\npraedicent, dicentes apte diei et loco; et postmodum sera\nreuertuntur unusquisque in Ierusolima.\nQuinquagesimarum autem die, id est dominica, qua die\nmaximus labor est populo, aguntur omnia sic de pullo quidem\nprimo iuxta consuetudinem: uigilatur in Anastase, ut legat\nepiscopus locum illum euangelii, qui semper dominica die\nlegitur, id est resurrectionem Domini, et postmodum sic ea\naguntur in Anastase, quae consuetudinaria sunt, sicut toto\nanno.\nCum autem mane factum fuerit, procedit omnis populus\nin ecclesia maiore, id est ad Martyrium, aguntur etiam omnia,\nquae consuetudinaria sunt agi; praedicant presbyteri, postmodum\nepiscopus, aguntur omnia legitima, id est offertur\niuxta consuetudinem, qua dominica die consueuit fieri; sed\neadem adceleratur missa in Martyrium, ut ante hora tertia\nfiat. Quemadmodum enim missa facta fuerit ad Martyrium,\nomnis populus usque ad unum cum ymnis ducent episcopum\nin Syon, sed <ut> hora tertia plena in Syon sint.\nUbi cum\nuentum fuerit, legitur ille locus de Actus apostolorum, ubi\n\n\n\n\ndescendit spiritus, ut omnes linguae audirentur et omnes>\nintellegerent, quae dicebantur; postmodum fit ordine suo\nmissa. Nam presbyteri de hoc ipsud, quod lectum est,\nquia ipse est locus in Syon, alia modo ecclesia est, ubi\nquondam post passionem Domini collecta erat multitudo cum\napostolis, qua hoc factum est, ut superius diximus, legunt\nibi de actibus apostolorum. Postmodum fit ordine suo missa,\noffertur et ibi, et iam ut dimittatur populus, mittit uocem\narchidiaconus et dicet: Hodie statim post sexta omnes in\nEleona parati simus in Inbomon.\nReuertitur ergo omnis\npopulus unusquisque in domum suam resumere se et statim\npost prandium ascenditur mons Oliueti, id est in Eleona,\nunusquisque quomodo potest, ita ut nullus christianorum\nremaneat in ciuitate, qui non omnes uadent.\nQuemadmodum\nergo subitum fuerit in monte Oliueti, id est in Eleona,\nprimum itur in Imbomon, id est in eo loco, unde ascendit\nDominus in caelis, et ibi sedet episcopus et presbyteri, sedet\nomnis populus, leguntur ibi lectiones, dicuntur interpositi\nymni, dicuntur et antiphonae aptae diei ipsi et loco; orationes\netiam, quae interponuntur, semper tales pronuntiationes habent,\nut et diei et loco conueniunt; legitur etiam et ille locus de\neuangelio, ubi dicit de ascensu Domini, legitur et denuo de\nactus apostolorum, ubi dicit de ascensu Domini in caelis post resurrectionem. Cum autem hoc factum fuerit, benedicuntur\ncathecumini, sic fideles, et hora iam nona descenditur inde et\ncum ymnis itur ad illam ecclesiam, quae et ipsa in Eleona\nest, id est in qua spelunca sedens docebat Dominus apostolos.\nIbi autem cum uentum fuerit, iam est hora plus decima; fit\n\n\n\n\n\n\nibi lucernare, fit oratio, benedicuntur cathecumini et sic fideles.\nEt iam inde descenditur cum ymnis, omnis populus usque ad\nunum toti cum episcopo ymnos dicentes uel antiphonas aptas\ndiei ipsi; sic uenitur lente et lente usque ad Martyrium.\nCum\nautem peruenitur ad portam ciuitatis, iam nox est et occurrent\ncandelae ecclesiasticae uel ducentae propter populo; de porta\nautem, quoniam satis est usque ad ecclesia maiore, id est ad\nMartyrium, porro hora noctis forsitan secunda peruenitur, quia\nlente et lente itur totum pro populo, ne fatigentur pedibus.\nEt apertis ualuis maioribus, quae sunt de quintana parte,\nomnis populus intrat in Martyrium cum ymnis et episcopo.\nIngressi autem in ecclesia dicuntur ymni, fit oratio, benedicuntur\ncathecumini et sic fideles; et inde denuo cum ymnis\nitur ad Anastase.\nSimiliter ad Anastase cum uentum fuerit,\ndicuntur ymni seu antiphonae, ut oratio, benedicuntur cathecumini,\nsic fideles; similiter fit et ad Crucem. Et denuo inde\nomnis populus christianus usque ad unum cum ymnis ducunt\nepiscopum usque ad Syon.\nUbi cum uentum fuerit, leguntur\nlectiones aptae, dicuntur psalmi uel antiphonae, fit oratio,\nbenedicuntur cathecumini et sic fideles et fit missa. Missa\nautem facta accedunt omnes ad manum episcopi et sic reuertuntur\nunusquisque ad domum suam hora noctis forsitan media. Ac\nsic ergo maximus labor in ea die suffertur, quoniam de pullo\nprimo uigilatum est ad Anastase et inde per tota die nunquam\ncessatum est; et sic omnia, quae celebrantur, protrahuntur, ut\nnocte media post missa, quae facta fuerit in Sion, omnes ad\ndomos suas reuertantur.\nIam autem de alia die quinquagesimarum omnes ieiunant\niuxta consuetudinem sicut toto anno, qui prout potest, excepta\ndie sabbati et dominica, qua numquam ieiunatur in hisdem\nlocis. Etiam postmodum ceteris diebus ita singula aguntur\n\n\n\n\nut toto anno, id est <ut> semper de pullo primo ad Anastase uigiletur. Nam si dominica dies est, primum leget de pullo\nprimo episcopus euangelium iuxta consuetudinem intro Anastase\nlocum resurrectionis Domini, qui semper dominica die legitur,\net postmodum ymni seu antiphonae usque ad lucem dicuntur\nin Anastase; si autem dominica dies non est, tantum quod\nymni uel antiphonae similiter de pullo primo usque ad lucem dicuntur in Anastase. Aputactitae omnes uadent, de plebe\nautem qui quomodo possunt uadent, clerici autem cotidie\nuicibus uadent; clerici autem de pullo primo, episcopus autem\nalbescente uadet semper, ut missa fiat matutina, cum omnibus\nclericis excepta dominica die, quia necesse est illum de pullo\nprimo ire, ut euangelium legat in Anastase. Denuo ad horam\nsextam aguntur, quae consuetudinaria sunt, in Anastase, similiter\net ad nona, similiter et ad lucernare iuxta consuetudinem,\nqua consueuit toto anno fieri. Quarta autem et sexta feria\nsemper nona in Syon fit iuxta consuetudinem.\nEt illud etiam scribere debui, quemadmodum docentur hi,\nqui baptidiantur per pascha. Nam qui dat nomen suum, ante\ndiem quadragesimarum dat et omnium nomina annotat presbyter,\nhoc est ante illas octo septimanas, quibus dixi hic\nattendi quadragesimas.\nCum autem annotauerit omnium nomina\npresbyter, postmodum alia die de quadragesimis, id est qua\ninchoantur octo ebdomadae, ponitur episcopo cathedra media\necclesia maiore, id est ad Martyrium, sedent hinc et inde\npresbyteri in cathedris et stant clerici omnes; et sic adducuntur\nunus et unus conpetens; si uiri sunt cum patribus\nsuis ueniunt, si autem feminae cum matribus suis.\nEt.-:sic\nsingulariter interrogat episcopus uicinos eius, qui intrauit,\ndicens: Si bonae uitae est hic, si parentibus deferet, si ebriacus 30\n\n\n\n\nnon est aut uanus? et singula uitia, quae sunt tamen grauiora\nid homine, requiret.\nAt si probauerit sine reprehensione esse\nae his omnibus, quibus requisiuit praesentibus testibus, annotat\nipse manu sua nomen illius. Si autem in aliquo accusatur,\niubet illum foras exire dicens: emendet se, et cum emendauerit\nse, tunc accedet ad lauacrum. Sic de uiris, sic de\nmulieribus requirens dicit. Si quis autem peregrinus est, nisi\ntestimonia habuerit, qui eum nouerint, non tam facile accedet\nad baptismum.\nHoc autem, dominae sorores, ne aestimaretis sine ratione\nfieri, scribere debui. Consuetudo est enim hic talis, ut qui\naccedunt ad baptismum per ipsos dies quadraginta, quibus\nieiunatur, primum mature a clericis exorcizentur, mox missa\nfacta fuerit de Anastase matutina. Et statim ponitur cathedra\nepiscopo ad Martyrium in ecclesia maiore et sedent omnes\nin giro prope episcopo, qui baptidiandi sunt tam uiri quam\nmulieres, etiam loco stant patres uel matres, nec non etiam\nqui uolunt audire de plebe, omnes intrant et sedent, sed\nfideles.\nCathecuminus autem ibi non intrat, tunc qua episcopus\nÂ» docet illos legem sic: id est inchoans a Genese per illos dies\nquadraginta percurret omnes scripturas primum exponens\ncarnaliter et sic illud soluens spiritualiter. Nec non etiam et\nde resurrectione, similiter et de fide omnia docentur per illos\ndies; hoc autem cathecisis appellatur.\nEt iam quando completae\nfuerint septimanae quinque, a quo docentur, tunc\naccipient simbolum, cuius simboli rationem similiter sicut\nomnium scripturarum rationem exponet eis singulorum sermonum\nprimum carnaliter et sic spiritualiter, ita et simbolum\nexponet. Ac sic est, ut in hisdem locis omnes fideles\n\n\n\n.\n\n\n\n\nsequantur scripturas, quando leguntur in ecclesia, quia omnes docentur\nper illos dies quadraginta, id est ab hora prima usque ad\nhoram tertiam, quoniam per tres horas fit cathecisin.\nDeus\nautem scit, dominae sorores, quoniam maiores uoces sunt\nfidelium, qui ad audiendum intrant in cathecisen ad ea, quae\ndicuntur uel exponuntur per episcopum, quam quando sedet\net praedicat in ecclesia ad singula, quae taliter exponuntur.\nMissa autem facta cathecisis hora iam tertia statim inde cum\nymnis ducitur episcopus ad Anastase et fit missa ad tertia;\nac sic tribus horis docentur ad die per septimanas septem.\nOctaua enim septimana quadragesimarum, id est quae appellatur\nseptimana maior, iam non uacat eos doceri, ut impleantur ea,\nquae superius <dicta> sunt.\nCum autem iam transierint septem\nseptimanae <et> superat illa una septimana paschalis, quam hic\nappellant septimana maior, iam tunc uenit episcopus mane\nin ecclesia maiore ad Martyrium. Retro in absida post altarium\nponitur cathedra episcopo, et ibi unus et unus uadet, uir\ncum patre suo aut mulier cum matre sua, et reddet simbolum\nepiscopo.\nKeddito autem simbolo episcopo alloquitur omnes\nepiscopus et dicet: Per istas septem septimanas legem omnem\nedocti estis scripturarum nec non etiam de fide audistis;\naudistis etiam et de resurrectione carnis, sed et simboli omnem\nrationem, ut potuistis tamen adhuc cathecumini audire; uerba\nautem, quae sunt misterii altioris, id est ipsius baptismi, quia\nadhuc cathecumini (estis), audire non potestis; et ne aestimetis\naliquid sine ratione fieri, cum in nomine Dei baptidiati fueritis,\nper octo dies paschales post missa facta de ecclesia in Anastase\naudietis; quia adhuc cathecumini estis, misteria Dei secretiora\ndici uobis non possunt.\nPost autem uenerint dies paschae, per illos octo dies, id\nest a pascha usque ad octauas, quemadmodum missa facta\nfuerit de ecclesia, et itur cum ymnis ad Anastase, mox: fit\noratio, benedicuntur fideles et stat episcopus incumbens in\ncancello interiore, qui est in spelunca Anastasis, et exponet\nomnia, quae aguntur in baptismo.\nIlla enim hora cathecuminus\nnullus accedet ad Anastase; tantum neofiti et fideles, qui\nuolunt audire misteria, in Anastase intrant. Clauduntur autem\nostia, ne qui cathecuminus se dirigat. Disputante autem\nepiscopo singula et narrante, tantae uoces sunt collaudantium,\nut porro foras ecclesia audiantur uoces eorum. Vere enim ita\nmisteria omnia absoluet, ut nullus non possit commoueri ad\nea, quae audit sic exponi.\nEt quoniam in ea prouincia pars\npopuli et graece et siriste nouit, pars etiam alia per se graece,\naliqua etiam pars tantum siriste, itaque, quoniam episcopus,\nlicet siriste nouerit, tamen semper graece loquitur et nunquam\nsiriste: itaque ergo stat semper presbyter, qui, episcopo\ngraece dicente, siriste interpretatur, ut omnes audiant, quae\nexponuntur.\nLectiones etiam, quaecumque in ecclesia leguntur,\nquia necesse est graece legi, semper stat, qui siriste interpretatur\npropter populum, ut semper discant. Sane quicumque\nhic latini sunt, id est qui nec siriste nec graece nouerunt, ne\ncontristentur, et ipsis exponitur eis, quia sunt alii fratres et\nsorores graecolatini, qui latine exponunt eis.\nIllud autem hic\nante omnia ualde gratum fit et ualde admirabile, ut semper\ntam ymni quam antiphonae et lectiones nec non etiam et\norationes, quas dicet episcopus, tales pronuntiationes habeant,\nut et diei, qui celebratur, et loco, in quo agitur, aptae et\nconuenientes sint semper.\nItem dies enceniarum appellantur, quando sancta ecclesia,\nquae in Golgotha est, quam Martyrium uocant, consecrata est\nDeo; sed et sancta ecclesia, quae est ad Anastase, id est in\neo loco, ubi Dominus resurrexit post passionem, ea die et ipsa\nconsecrata est Deo. Harum ergo ecclesiarum sanctarum encenia\ncum summo honore celebrantur, quoniam crux Domini inuenta\nest ipsa die.\nEt ideo propter hoc ita ordinatum est, ut\nquando primum sanctae ecclesiae suprascriptae consecrabantur,\nea dies esset, qua crux Domini fuerat inuenta, ut simul omni\nlaetitia eadem die celebrarentur. Et hoc per scripturas sanctas\ninuenitur, quod ea dies sit enceniarum, qua et sanctus Salomon\nconsummata domo Dei, quam aedificauerat, steterit ante\naltarium Dei et orauerit, sicut scriptum est in libris Paralipomenon.\nHi ergo dies enceniarum cum uenerint, octo diebus attenduntur;\nnam ante plurimos dies incipiunt se undique colligere\nturbae non solum monachorum uel aputactitum de diuersis\nprouinciis, id est tam de Mesopotamia uel Syria uel de\nEgypto aut Thebaida, ubi plurimi monazontes sunt, sed et de\ndiuersis omnibus locis uel prouinciis; nullus est enim, qui\nnon se eadem die in Ierusolima tendat ad tantam laetitiam et\ntam honorabiles dies; saeculares autem tam uiri quam feminae\nfideli animo propter diem sanctum similiter se de omnibus\nprouinciis isdem diebus Ierusolima colligunt.\nEpiscopi autem,\nquando parui fuerint, hisdem diebus Ierusolima plus quadraginta\naut quinquaginta sunt; et cum illis ueniunt multi clerici\nsui. Et quid plura? putat se maximum peccatum incurrisse,\nqui in hisdem diebus tantae sollennitati inter non fuerit, si\ntamen nulla necessitas contraria fuerit, quae hominem a bono\n\n\n\n\n\n\nproposito retinet.\nHis ergo diebus enceniarum ipse ornatus\nomnium ecclesiarum est, qui et per pascha uel epiphania, et ita\nper singulos dies diuersis locis sanctis proceditur ut per pascha\nuel epiphania. Nam prima et secunda die in ecclesia maiore,\nquae appellatur Martyrium, proceditur. Item tertia die in\nEleona, id est in ecclesia, quae est in ipso monte, a quo\nascendit Dominus in caelis post passionem, intra qua ecclesia\nest spelunca illa, in qua docebat Dominus apostolos in monte\nOliueti. Quarta autem die ............\n"};
