var sequence = {"name":"Claudianus Mamertus. De Statu Animae","data":"I. DE OPINIONIBVS INPERITORVM ET PERVICACIIS IN DEFENDENDA SVPERBIA. Magnum in genere humano, Solli Sidoni, frater amantissime,\nmultorum uitium est adrogans inperitia et peruicax in denfen-\\'\ndendis perperam praesumptis opinionibus pertinacia. nam\nplerique mortalium aut per sensus corporis corporearum\nrerum haustis imaginibus ueluti quibusdam rerum umbris\nobtutu mentis inluduntur, aut tenellis adhuc infantiae quondam\nsuae persuasionibus in senectute puerascunt. si qua illis\ndicendi copia est, neglectis rerum causis rationis animam\nspernunt et uerborum corpora diligunt, cumque duplici ad\nueritatem ueniatur uia, ut aut praeiudicatae auctoritati creduli-.\ntate subdamur aut ad scientiam ratiocinatione tendamus,\n\n\n\n\nnihil quod uel auctoritas iubeat uel ratio suadeat potissimum\ndicentes, spreta paucitate doctorum inludunt inperitos, quae\n. maxima turba est. sed et ipsi ab eisdem quos fallunt,\nreciproca inlusione falluntur. laudantur namque falsoque laudantur\net credunt, quo mentis sanitas maxime periclitatur.\naccedit ad hoc etiam acescentis semper liuoris intentio, inuidentis\nanimi crimen et poena. nam si quid ab his, quos\niniquo lacessunt odio, ad utilitatem publicam ueri prodatur,\ndiuersum protinus adstruunt, etsi idem sentiant, ac sic inexhausto\nfirmatoque odio cum his, quos sibi odisse institutum\nest, nequaquam metuunt ueritatis fecisse iacturam. oderunt\nigitur proximum, oderunt et deum. atque in his duobus praeceptorum\nomnium totiusque legis spreta plenitudine non mirandum\nest, si uel de deo uel de homine probe non sentiant, qui\nutrumque a se odio mediante longinquant. sed istoc eorundem\nquamquam plectibili uitio moueor exilius, quia etsi maliuolentiae\nin alios tela moliuntur, ipsi magis propriis transfixi\nictibus uulnera quae inferre conantur excipiunt: namque odiorum\nstimulis eorundem prius puniuntur auctores. illud\n\n\n\n\n\n\nmulto maximum longeque periculosius crimen est, quod\ncatholicae sanitati opiniones inimicas stulte concipiunt, uane\nproferunt, superbe adstruunt, cum temeritate. scribunt, cum\nintentione defendunt, et quoniam humanitus per inprudentiam\nlapsi sunt, eligunt audaciae culpam suae peruicaci obstinatione\ndefendere, ne uideantur potuisse peccare. ita enim palam\nsententias suas adstruunt, ut clam nihilo minus mussitantes\nblandimentis lenocinantibus ignaros rerum sedulo precentur, ut\nsuae potissimum sententiae adquiescant, sibimet adsentiantur:\nillud ueri plenum, illud esse salutiferum, quod ipsi doceant,\netiam deierando confirmant. si auctoritatom quaeras, subiciunt\nistius modi causarum secreta adiri nequaquam posse, nisi\nsubtilissima rerum indagatrice ratione. si eandem in articulo\nreposcas, adiciunt auctoritati potius oportere concedi, neque\nului praefatus sum propter argumentorum latentes quosdam scopulos\npelagus disputationis intrare. ita auctoritate rationem, ut\nauctoritatem obiectu rationis eludunt et utroque horum ad id\nutuntur, ut neutro utantur. at si eosdem paulo strictius\nartum disputationis includat, aiunt quosdam esse sanctorum,\nquibus huiusce modi sit facillimum soluere quaestiones, se ab\naliena magis auctoritate pendere, illud se maxime, quod alius\nsanxerit, esse secuturos. haec quis ferat ulloque ferri pacto\nposse iudicet, hominum quempiam et infitiari scientiam et\nuindicare doctrinam, cogitata sua, si discussor absit, adstruere,\n\n\n\n\nsi adsit, operire? at, inquis, quorsum sermo progreditur? ego\nuero longiuscule. quam uolui praefatus sum, dum praesentium\npiget taedetque, nuper etenim offendi in quosdam, qui chartulam\nquandam oppido studiose lectitabant, et quia mortalium\ngeneri mos est, noui operis agnitione pellecti ad id percipiendum\nsedulo animo intenderant: hoc idem mihi acsi cognitu\nnecessarium ultro ingerentibus inspicere plane non abnui.\nII. VBI LIBRVM SINE AVCTORE INCVRRISSE SE MEMINIT. Prima opusculi facies de genito ingenitoque deo sublimissimae\nquaestionis uix foribus oberrans non perincatholicam\npraeferebat etsi longe inpari disputatione sententiam: ita\npenes me ratiocinandi lenitatem grauis causa pensauit. ubi\nlegendi progressu reliquum lectionis acoessi, animaduerti quibusdam\ncircumlocutionibus id inpensius molientem opelli\nipsius auctorem, ut diuinitas passibilis crederetur. percontor\nde nomine: nec responso nec scripto proditur. coepi, fateor.\ntalis equidem paginae stilum oppido ferre suspectum, et qu\n\n\n\n\nin eis solemus locis, quae uel humoris adsidui subterluuione\ncedentia uel leui prono lubrica uel cauo pendula uel sudibus\naspera sunt, suspenso uestigio iter incognitum potius tentare\nquam currere, donec tertiae, ut illic est, partem quaestionis, ingredior.\nhinc iam non exploranda, sed explodenda sententia\nnequaquam pensi sermonis adparuit satis sedulo efficere cupiens,\nsi quo pacto queat, ut anima corpus esse uideatur. nulla\nigitur argumentandi uirtute, nulla iubente lege, nulla persuadente\nratione in hoc nequiquam uidelicet negotio tertius sermo\nfinitur.\n\n\nAc mihi primum quaerere cordi est, quidnam rationis\nexstiterit, ut tantas initurus causas deque tam sublimibus\nlocuturus sciri uitauerit. si bene conscius disputas, cur nomen\noccultas? si agnosci metuis, cur opus prodis, ne dicam, cur\nista conscribis? an maiorum super hoc forsitan exempla sectaris?\nsed uideo prophetas, euangelistas, apostolos, post etiam\nauthenticorum plurimos tractatores sua propriis uoluminibus\nnomina praenotasse, alios etiam operum suorum propriis\nuocabulis inchoasse principia, ut est illud: Petrus apostolus\nChristi, et Paulus, nec non alii atque alii fundatores\necclesiae atque eruditores: uidelicet praecauenda fore nouerant\napocryphorum uana uel noxia. sed ne sic quidem fallacium\ntemerariorum uitari figmenta potuerunt. hinc est quod pleraque\nPauli multorumque sanctorum uocabulis praenotata sanitas\ncatholicae nostrae non recipit, quia non lenocinio nominis\noperis meritum pensat, sed auctorem sibi stili ueritate\n\n\n\n\noccultatur. enimuero illud, quod ista pagina propalatur eiusdemque\nauctor occultatur, euidens facit indicium eandem scilicet, a\nquo sit conposita, fuisse damnatam. nemo enim studet occultari,\nnisi qui formidat agnosci. ego tamen satis mirari nequeo,\ncur in eodem uitandae noxae non fuerit studium, in quo\nsubprimendi nominis potuit esse indicium.\nIII. QVOD DIVINITAS INPASSIBILIS NVLLI PRORSVS ADPECTVI SVBIACEAT. Sed ad propositum reuertentes ipsa praefati operis uerba\nuideamus: ad illum uidelicet cui talia destinat, quem perinde\natque se celatum studuit, sicait: quaeris a me quo modo\niuxta substantiam dei in epistula quadam dictum\nsit, et hic, nec quae, nec cuius, nec ad quem, nec de quo\nepistula foret indicatum uoluit. continuatque de deo: nil\nsensit patientis sensu, sed sensit conpatientis\nadfectu. subiungit istud nec philosophos ignorasse: quia,\ninquit, in homine diuersae adfectiones, id est, iustitia,\nmisericordia, sanctitas res accidentes sunt\net ideo adfectus uocantur. deus uero his non passibiliter\nadficitur.s o non passibiliter!s o adficitur! quo\n\n\n\n\n\n\nadficitur, si non patitur? cur tam celer est memoria tua ad\nobliuionem eorum etiam ipse quae protuleris P iustitiam et\nmisericordiam, quia in homine accidentiae sint, adfectus esse\ndixisti. igitur si in homine, quia accidentiae sunt, adfectus\nsunt, in deo quia accidentiae non sunt, adfectus non -sunt.\nnon ergo sensit conpatientis adfectu, in quo quia accidentia\nnon fuit, adfectus esse non potuit. sedadicis: ergo quod in\nhomine adfectus et gratia, in deo uirtus est et\nnatura. at quae in deo uirtus est, cum data fuerit homini,\nnon est uirtus? deus enim procul dubio uirtus est, qui si\ninmutabilis est, etiam cum se homini dederit, uirtus in homine\nest. ergo quod in deo uirtus est, et in homine uirtus est\nhoc tantum differens, quod illic substantialiter, hic accessibiliter.\nunde dominus ad apostolos: sedete, inquit, in ciuitate,\nquoad usque induamini uirtute ex alto, et\npropheta: diligam te, domine, uirtus mea. tu uero\ndeum in se uirtutem esse et in homine dicis non esse. sed\ntalis sententiae causa luce liquidior est: sequitur scilicet, ut\nquem dicis adfici, adstruas commutari.\n\nAc mihi primum proprietas huius nominis maxime discutienda\nest. adfectus nempe ab eo dicitur quod aliquid adficiat,\nquidquid autem adficitur, patitur. pati uero non est nisi\npassibilis creataeque substantiae, quae quoniam a summa.\nessentia, quae deus est, ut exsisteret, uocata de nihilo est inter\nillud, de quo facta, et illud, a quo facta est, media: ita\n\n\n\n\n\n\nsubstantiam adfici potest at proficiat, sicut inferioribus ut deficiat.\nde anima quippe loquor humana. igitur nec nihilum adfici\naliquo pacto potest, quia substantiam non habet, nec deus,\nquia detrimenta non sentit augmentaue non recipit. adficiuntur\nautem media, sicut supra dictum est, uel profectu uel\ndefectu. enim uero quidquid adficitur patitur, et quidquid\npatitur non esse deum nemo sanorum infitias ierit, quia\nutrumque mutuo reciprocat, ut nec mutabile nisi passibile,\nnec passibile possit esse nisi mutabile. quod autem philosophorum\ntestimonio misericordiam atque iustitiam et istius\nmodi bona adfectiones passibilis dicit esse creaturae easdemque\nin deo essentialiter, non accessibiliter, haud intendit animo\nsibi semet aduersa proferre, quia adfectio accessio est non\nautem aliquid deo accidit: igitur adfectioni non subiacet.\nnam quidquid adficitur, contrariis congruentibusque pariter\nobnoxium ambifariae subditur passioni. quocirca si summa\ndiuinitas sensit conpatientis adfectu, etiam malae passionis\nsubiacet stimulo. sensit dicis: utique sentire accidens eius\nest, qui ante non sensit. aeternitati autem, quia passionem\nChristi sempiterne sciuit, ut pote quam ipsa disposuit, passionis\ntempore noui nihil, quod nosset, ne dicam quod sentiret,\naccessit.\n\n\n\n\n\nSed quid nunc ego de adfectu disseram eundemque inpassibilem\nfore disputando conuincam, cum is ipse cui entradieimus,\nhaud dubie fassus sit crucifixo homini deum fuisse\nconpassum ? quidnam, quaeso, istud est: non sensit patientis\nsensu, sed sensit conpatientis adfectu ? quid\nest sensit, quidue non sensit? aut quo modo passus est,\nsi non sensit? numquid si quispiam dicat: ambulat ille,\net ille coambulat, aut: loquitur ille, et ille conloquitur,\nnonne et conloquentem loqui et coambulantem\nambulare significat? aut si quis aiat: mortuus ille est, et\nille commortuus, nonne utrumque mortuum fuisse confirmat?\nnam qui commoritur, utique moritur. ergo et qui\nconpatitur, utique patitur. passa est igitur, si conpassa\ndiuinitas, ergo fortassis et mortua, aut si istud etiam cogitatu\nnefas est: non ergo passus est deus, igitur nec adfectus. ubi\nest nunc conpatientis adfectus?\n\nPost subicit, quid prophetico spiritu ueterum quique sanctorum\nproterrendis coercendisque carnaliter humanitusque\nsapientibus tropice prophetauerint, inquiens scriptum: domine,\nne in ira tua arguas me, et: iurauit dominus, nec\neum paenitebit. abhinc superius etiam per philosophos\naccidentias deo non obicit et hic per prophetas etiam uitiorum\nnecessitates inponit, quia res, quae figuraliter accipiendae\nsunt, nisi sollerter intro inspiciantur, non ad uiuificantem\nspiritum peruenitur, sed in occidente littera remanetur.\n\n\n\n\n\n\nsecilicet scilicet, ut incontaminabilem praecelsae diuinitatis essentiam\npassibilem fore credamus, si uaticinia prophetarum\nallegoricis animata secretis in litterae tantum corpore cogitemus.\nquia cum propheticis oraculis uel irasci uel paenitere\nmemoratur, effectus harum uidelicet passionum considerandi\nsunt, non adfectus. porro qui neotericus scriptor iuxta propheticae\nlocutionis exemplum meditatiunculas suas autumat\ndebere pensari, non tractatorem profitetur se iste, sed uatem,\ncum uirginis partus ora uatum obserauerit, ut uaticinia reseraret.\nsecus igitur est ac ratio postulat, mystico prophetarum\nstilo texere periodos oratorias, quo fit ut ille qui aliena expositurum\nse spondet, non possit exponi. igitur aut uatum uerbis\nnon utere aut uaticinare. nequaquam profecto conducit uel\npraesenti uaticinium tempori uel prophetica locutio tractatori.\nquocirca quidquid in defensionem tui ex prophetico sermone\nmutuatus es, aduersatur tibi potius quam opitulatur, quia uel\nquaesita defensio fatetur inbecillitatem uel incongruens patrocinium\nnon purgat errorem.\n\nIntemerabilis ergo diuinitas haudquaquam recte adfici dicitur,\nquia effectus est ab opifice, adfectus in opere. quando enim\ndeus quempiam temporaliter punit, aeterno consilio ille utique\npatitur qui punitur. pateretur aliquid et deus, si uel temporaliter\ncuiuspiam peccata cognosceret uel eundem ad exercendam\niustitiam iracundia commoueret. omne etenim temporaneum\nmobile atque mutabile inmutabilis et stans sempiternitas\n\n\n\n\nincludit adficiens salubriter aliqua, iudicialiter aliqua adfici\nsinens, ipsa ab omni adfectu uel motu temporis et loci satis\naliena, praedita illo tantum motu qui stabilis dicitur, ex qua\net per quam et in qua est omne quod solo tempore et ab\nipsa tantum mouetur, et omne quod et per tempus et locum\nab illa mouetur neque solo tantum tempore. sed istinc alias.\nnunc autem missa facientes, quae talia profecto sunt merito\nuel uiribus, ut eadem inprobari sit iustum, inpugnari non\nnecessarium, ad testimonia illa ueniamus, quae ex apostolo\nin patrocinium sui mutuatus est. ait enim, cur dici non possit:\nsensit conpatientis adfectu, quando apostolus dicendum\nputauit: numquam dominum gloriae crucifixissent,\ncum, sicut lux nullam sentire possit plagam uulneris, ita et\nauctor lucis nullam poenam senserit passionis. potest ergo\ndici: sed sensit conpatientis adfectu. potest quidem,\nquia omnia licent, sed non debet, quia non omnia\naedificant.\n\nRisum tamen in isto conparationum ac prolocutionum\ntuarum genere tenere uix possum. paulo prius adstruxeras\ndeum desinere esse uirtutem idcircoque mutari, nunc itidem\nsententia flaccente declamas quod sicut lux nullam sentire\npossit plagam uulneris, ita et auctor lucis nullam poenam\nsenserit passionis. ergo plagam lux sola sentit. numquidnam\n\n\n\n\n\n\nterra ant aqua aut aer cuiuspiam uulneris plagam sentit,\naut lux fortassis animata sit, ant quodlibet corpus inanimum\nsentire potest, aut corpus est ullum, quod etsi uulnus non\nsentit, uulnerari non possit? uulnerari igitur lux potest, etsi\nsentire non potest, quia sicut nox inmissu luminis rumpitur,\nita lux tenebris uulneratur. unde iucundissimis Asclepiadeis\nlusit poeta notissimus dicens:\nabsentemque diem lux agit aemula,\nquam nox cum lacero uicta fugit peplo.\nquid dicis, ut lux plagam non sentit, ita diuinitas uulnus\nin passione non sensit? si ita est, uulnerari ergo potuit, etsi\nsentire non potuit, unumque fuit insensibilitatis, aliud corruptibilitatis.\nnon enim pro incorruptibilitate non doluit, si uulnerari\npotuit, quia lux et insensibilis est pariter et uulnerabilis.\nuide ne forsitan iste sit quem nobis adprobandum rere alti\nprolapsus erroris. tu dicis lucem corpoream homini\ncommunem simul et pecori eatenus, ut deum non sentire\nuulnus inflictum et quamlibet pulchrum corpus, corpus tamen\nsummo incorporeo non adsimilas, sed exaequas, et in tam\nplectibili sententia non innocentiae tantum priuilegium tibi,\nsed laudis adrogas et nos, quia similitudinem dei, ut eius\n\n\n\n\n\n\nsicuti est similitudo sit, incorpoream dicamus, extra fidem.\nfore pronuntias. sed hinc postmodum, de adfectu interim\ndisseramus. ergone si sic crucifixus est Christus, ut summae\ndiuinitatis uniuerso mundo intemerabilis incorruptibilitas\ncrucifixa credatur, dicas uelim, nisi iniuriosum est, quem\npost humilitatem mortis a summo deo, id est ipsa trinitate\nexaltatum esse credi sit licitum, cui nomen, quod\nsupra omne sit nomen, fuisse conlatum? illi nempe\narbitror, qui oboediens factus usque ad mortem\npropter ineffabilis humilitatis oboedientiam ineffabiliter sublimatus\nin gloriam est dei patris. aude sis non fateri\neundem gloriae dominum quem fateris hominis filium. uerum\ntu illo, quo dictum est: numquam dominum gloriae\ncrucifixissent, in id uti uoles, ut haud dubie credatur,\nquod ipsa diuinitas queat adfici, \\' si potuit crucifigi. igitur\naperto proloquio manifestasti sententiam tuam. nam cum\nidcirco adfici deum inreprehensibiliter te dixisse arbitreris,\nquoniam gloriae dominum crucifixum apostolus dicit, et crucifixum\ngloriae dominum sic accipi ueritas suadeat, ne diuinitas\ncrucifixa credatur, tu uero adfici diuinitatem obnixius argumentere,\ndefensitandi erroris studio haud animaduertis poenale\nillud, quod in homine Christo persequentium scelus exercuit,\nipsi inuiolabili diuinitati inflictum fuisse te dicere. quod si\n\n\n\n\n\n\n\n\n\n\nita est, pati pro hominibus deus et non adsumpto potuit\nhomine, quia si in homine passibilis, et extra hominem potuit\nesse passibilis. sed eundem forte contendas substantiae humanae\ncontagione mutatum. idcircoque post adsumptum hominem\nfactum fuisse passibilem. non igitur incorruptibilis deus,\nquia quidquid deteriorari potest et corrumpi profecto potest\nsed corrumpi diuinitas non potest nec commutari, igitur nec\npati potest.\n\nNunc porro superest, ut quoniam Christus homo uerus\ndeus uerus ex duplici substantia una persona et deus homo\net homo deus est, idem gloriae dominus et non sit crucifixus\npro inuiolabili diuinitate et crucifixus sit in homine pro\nunitate personae. itaque miro atque incogitabili modo passus\nest [homo] deus, et non est passa diuinitas. cerne nunc igitur\nin id tantum temet apostoli testimonium uindicasse, non ut\nex eodem robur sententia tua capesseret, sed ut scaeuae sententiae\nprauitas non lateret. tu scilicet uelut stipulante tibi\nper apostolum ueritate adfici diuinitatem dicis, sed apostolus\ncrucifixum gloriae dominum in ea sui parte cogit\nintellegi, qua potuit crucifigi. tibi igitur, tibi admodum soli\nhaec relicta sententia est, ut intemerabilis atque inaestimata\ndiuinitas flagris caesa, clauis transfixa, lancea transfossa,\ndoloribus adfecta, morte consumpta sit, quia in uno eodemque\nChristo credi renuis aliud subditum morti, aliud passioni.\nsed premente ueritate uerba commutas inquiens, quod quibus\n\n\n\n\nadficitur creata substantia substantialiter in deo sint, non\naccessibiliter. perge sic dicere, non interspergat sinceritati\nueritatis ignorantia praesumptiosa mendacium. humanum\nest nempe delinquere: humanum est pro delicto paenitere.\nnemo periculosius peccauerit, quam qui peccata defendit.\nnamque inpassibilem nullique adfectui subiacentem summae\ndiuinitatis essentiam, ut tute pronuntias, cum philosophis non\nrecusas. proinde intestinum bellum pelle animo. certum tibi\nsit ueritatem falso, sicut essentiam nihilo, haudquaquam posse\nmisceri. tu autem dicis adfici, quem negas pati. si enim\nadfectu non caret, inpassibilitatis de eodem fallax professio\nest alterum alteri inmodice repugnat : qui ait, sensit conpatientis\nadfectu, non ait, quod in passione nihil senserit.\nporro tu dicis, quod deus non adficitur passibiliter, ergo adficitur\nnon passibiliter. quod ita est ac si quispiam dicat: stat\niste currens, dormit ille uigilans, quod utique non\nsinit contrariorum discrepantia. quo igitur proficit quod\nadicis passibiliter, cum dici uerissime plenissimeque possit\nnon adficitur deus? non caret naeuo suspicionis biceps\nista prolocutio. deum non dicis pati, quem dicis adfici.\nadfectio et passio unum idemque significat: aut utrumque\nsustuleris aut in alterutro utrumque seruaueris. non igitur\n\n\n\n\n\n\ndicendum est: non adficitur passibiliter deus, sed:\nnon adficitur deus. si non adficitur, non sensit conpatientis\nadfectu. si sensit conpatientis adfectu, consequenter\nadficitur..\n\nAio ego: nullis adficitur diuina substantia, inquis tu: deus\nnon adficitur. redeamus in gratiam. pessumdetur e medio,\nqui te fortassis ignarum, quod certe patet, incautum respergit\ninfamia. sed superadicis et apostolum dixisse pronuntias de\nChristo iam in caelis posito: habemus talem pontificem,\nqui possit conpati infirmitatibus nostris, et tamquam\nnihil hic sit pertractandum discutiendumque, satisfecisse\nte proposito gloriaris transiturus ad tertiam quaestionem.\nigitur ut quam breuissime responsum referam, pontifex ille,\ncredo, est qui principaliter apud diuinitatem summae trinitatis\nhumani generis oblata sacrificat, peccata expiat, uota commendate\nipse ergo uerus sacerdos est, quia si filius dei secundum\nid quod aequalis est patri, non tam preces fundit, quam\nprecantes exaudit, homo potius hic intellegendus est, quem\npontificem apostolus dicens nostrisque infirmitatibus conpati\npronuntians de ipso itidem dicit: Christus Iesus, qui\nmortuus est, immo etiam qui et resurrexit, qui\nest in dextera dei, qui etiam interpellat pronobis.\nille ergo pontifex conpatitur nobis, qui et interpellat pro\nnobis. ille uero . qui interpellanti adnuit, ipsa trinitas non\nhaberet utique quem sibi interpellare necessarium foret, si\npati, aut adfici ullatenus posset. iamne intellegis aduersum\n\n\n\n\n\n\npotius ueritatis testimonium in patrocinium falsitatis adsumi ?\nquoniam si quid huius modi, sicut supra diximus, in diuinis\nuoluminibus inuenitur, ad unitatem personae referendum est,\nquia sicut anima et corpus ex diuersa substantia unus est\nhomo, ita deus et homo ex diuersa substantia unus est Christus.\nac per hoc cum sit unus ex diuersa substantia, ipse se quodam\nmodo petit, ipse se quodam modo pro nobis exaudit.\ninnumera sunt quae super hoc dici promptissimum sit, sed\nquoniam non inpendio emolienda sunt, quae per se labascunt;\nin praesentiarum de his ista sufficiant.\nIIII. ABHINC DE STATV ANIMAE DISPVTAT. Status nunc animae humanae, hoc est imaginis diuinae\nuocatur in dubium. haec nempe est tertia illa quaestio, qua\niste necessarius meus discernendarum naturarum causas\ningressus spiritum uitae corpus esse pronuntiat adstruens se\nsuper hoc praeiudicatae auctoritatis patrum scita proferre,\nquos quidem non tam aliquid sibi perceptu mentis cognitum\ndefinisse, quam quaedam opinatos fuisse commemorat. et quia\nipse, quantum loquitur, non tam probatae rationi aut intemerandae\nauctoritati, sed humanae magis opinioni concessit, id\ninpenso opere nititur, ut spreta auctoritate diuina, omissa\nquoque ratione perspicua, clausis ut aiunt oculis sibimet\nadsentiamur.\nQuicumque de deo ueraciter ac pie sentiunt, nihil ab eo\n\n\n\n\nnon creatum, quod creari oportuerit, consequenter intellegunt.\ncausa enim creandarum rerum bonitas creatoris est, qui creare\npotens uniuersa quae uelit ut nihil bonitatis exercuisset, si\nnihil creasset, ita semiplena benignitate usus esset, si semiplenum\naliquid condidisset. mirum autem uidetur subplemento\nrerum defore aliquid, si rosae flosculus non exsisteret, et non\ndefore si incorporea substantia non esset creata. ne ergo non\nminimum aliquid, sed uel potissimum deforet creaturae plenitudini,\ndebuit incorporea quoque substantia creari sed ad\ncreatoris forte referatur iniuriam, si incorporeum aliquid ac\nsibi simile condidisse dicatur, quia simile deo nihil inuenitur\nin corpore. sed ab ipso deo similitudo dei anima dicitur\nhumana, in corpore autem nulla esse potest similitudo diuina:\nincorporeum ergo erit, quod deo sit simile, humanus uero\nanimus ad similitudinem dei factus est, incorporeus igitur\nest animus humanus.\nV. QVOD INCORPOREVM CORPOREO ET INLOCALE LOCALI DIGNITATE PRAEPONITVR. Omne autem incorporeum corporeo et inlocale locali et\ninsecabile secabili et uiuens non uiuenti in naturae dignitate\npraeponitur. enimuero creator omnipotentissimus idemque\n\n\n\n\nbenignissimus substantiam omni corpore potiorem sibique\nsimilem si non creauit, quam I creari debuisse iam constitit,\naut noluit aut certe non potuit. si noluit et non potuit,\nomnipotentia caruit. si potuit et noluit, quod etiam cogitatu\nest nefas, inuidit. non autem potest uel omnipotentia non\nposse uel bonitas inuidere. creare ergo incorporeum et potuit\net uoluit, igitur et creauit. nisi forte dicas fieri non debuisse,,\nquod ille potuit uelle, qui non potuit uelle, nisi quod debuit\nfacere. quid mihi nunc creatum non esse contendas, quod\ncreari debuisse non dubitas? creari certe debuisse, quia cum\ncreator incorporeus maximum bonum sit, et creatum incorporeum\nmagnum bonum sit, et creatum corpus, quod nisi\ncreatum non est, aliquod bonum sit, a summo deo qui est\nmaximum bonum, sicut creatum est corpus aliquod bonum, ita\ncreari debuit incorporeum magnum bonum, quia non conueniret\nomnipotenti bono, qui fecit omnia bona ualde, perfectionem\nplenitudinis rerum uel in minimis truncam facere, non\ndicam potissima non creare. sed fortassis adstruetur aut\nincorpoream creaturam bonum non esse aut bonum creari non\noportuisse aut quod Oportuerit fieri nequiuisse. sed summum\nbonum incorporeus creator, magnum bonum incorporea\n\n\n\n\n\n\ncreatura: oportuit igitur a summo bono fieri magnum bonum, et\npotuit omnipotens facere, quod debuit bonus uelle. creauit\nergo incorpoream substantiam, qui non facere non potuit\nquod fieri debuit, nisi forte dicatur aliquid debuisse fieri,\nquod ille non fecerit: consequens ergo erit aliquid illum\nfecisse, quod non debuerit.\n\nSed dices mihi: si aliquod incorporeum creatum est,\naequiperat ergo creatorem. de uero homine, hoc est\nde hominis anima quaerimus. non est haec aequalis deo, sed\nsimilis: similis utique quantum incorporea incorporeo, inferior\nquantum creata creatori, similis quantum intellectualis lux\nluci intellegibili: quantum mutabilis creatura inmutabili creatori\ndissimilis. aliud namque est ueritas, aliud imago ueritatis.\nsed sicut rei corporeae nulla imago esse potest nisi corpus,\nita nequaquam imago incorporei inuenitur in corpore. nam\nillic ubi de creatione hominis Moyses loquitur, sic ait: et\ndixit deus: faciamus hominem ad imaginem et\nsimilitudinem nostram. et fecit hominem ad imaginem\net similitudinem suam. ad imaginem dei\ncreauit eum, masculum et feminam. diuinae istud.\nauctoritatis oraculum nec eloquio eludi potest nec argumento\nfalli nec uirtute uinci nec arte uitiari. si imago dei est\nhumana anima, incorporei uidelicet imago est, si incorporei\nimago est, incorporea utique ipsa est. at si incorporea non\n\n\n\n\n\n\nest, incorporei prorsus imago non est. sed incorporei imago\nest, incorporea igitur est: nam quia creata est, non est deus,\nquia imago dei est, non est corpus.\nVI. QVOD CVM OMNE INCORPOREVM INVISIBILE SIT, NON AVTEM OMNE CORPOREVM VISIBILE EST. Sed subicis a nescio quibus, quorum tamen nominum nobis\nnotitiam subripis, sic doceri, ut alia dicant esse incorporea,\nalia inuisibilia. tremendae scilicet peritiae tractatores, qui\nusque ad hoc penetrauere secretum: si alia incorporea sunt,\nalia inuisibilia, ergo incorporea non sunt inuisibilia. postponendum\nest igitur incorporeum omni corporeo, quia dicit per\napostolum ueritas: quae uidentur, temporalia sunt,\nquae autem non uidentur, aeterna sunt. uerum tu\ncreatricem creatamque substantiam ita discernis, ut alia sint\nincorporea, alia inuisibilia. inuisibile igitur omne corporeum,\net incorporeum omne uisibile. istic egomet audeo sciscitari,\ninuisibilisne sit deus anne uisibilis? si corporeum negas,\nuisibilem non recusas. si inuisibilem dicis, corporeum confiteris.\nsecundum hanc ergo sententiam, quae tibi nobisque\nsit procul, aeternus inuisibilis incorporeus deus aut\n\n\n\n\n\n\nincorporeus non erit, aut uisibilis erit et aeternus non erit. quiddam\ntamen cogitare uoluit, sed eloqui non ualuit patentium nempe\ncausarum doctor ignarus, quem dicere uisum reor esse quaedam\ncorporea quae uideri nequeant, cum sit uniuerso incorporeo\nproprium non uideri, ac per hoc corporea quaepiam inuisibilia\nesse posse, porro incorporea nisi inuisibilia esse non\nposse. nam cum omne incorporeum inuisibile sit, non omne\ninuisibile incorporeum est. uox enim non uidetur et corpus\nest quamquam propter eminentiam uisus etiam quae ad\nreliquos pertinent sensus uideri dicamus, sicut saepe dicimus:\nuide quid sonat, cum sonus ad auditum pertineat, non ad\nuisum, nec tamen ita dicimus: audi quid lucet, quia praeeminentior\nceteris sensibus uisus quae inferiorum sunt abusiue\nsibi uindicat, cum potestatibus eorum potentiam suam non\nmisceat. quocirca et uisibilia sunt omnia quae sentiri quocumque\nsensu corporis possunt, si ad uisum cuncta referamus,\net non omnia uisibilia sunt, si unicuique sensui quod sibi\nest speciale reddamus. hinc omnia scilicet principalia corpora\nquae dicuntur elementa procul dubio uisibilia sunt, sentiri\nexperimur. ex quorum metrico pro portione conuentu, conpactis\nrate dimensionibus, uegetante anima uiuens corpus\n\n\n\n\nefficitur, quamquam multa sint, quae animata non sunt et\nuiuere negari non possunt. sed de eis loquimur, quae non\nsolum uiuunt, sed etiam sentiunt, sicut sunt animata rationis\nexpertia. de quibus paululum disputatione dilata de\nnobis loquimur.\n\n\nIgitur cum ex anima simus et corpore atque, ut corpus\nanimus esse non potest, sic animus corpus esse non possit,\nanimus qui sentit in corpore, etsi per uisibile sentit, inuisibiliter\nsentit. aliud enim est uisus, aliud oculus, aliud aures,\naliud auditus, et nares aliud, aliud odoratus, et os aliud, aliud\ngustus. nec hoc idem manus et tactus. igitur tactu calentia\nfrigentiaque discernimus, ipsum uero sensum tangendi non\ntangimus. nec frigus illic namque nec calor est. et gustatu\ndulcia atque amara sentimus, sed gustatum gustare non possumus.\nnihil enim uel amarum in illo uel dulce est. naribus\nodores accipimus, olfactum tamen olfactu non capimus, quia\nnihil olet olfactus, et auribus uoces haurimus, sed cum nihil\nsonet auditus, ipsum non audimus auditum. coloratas oculis\nformas adspicimus et oculis quia coloratae formataeque sunt,\ncernimus, sed uisum, quia nec coloratus nec formatus est,\nnon uidemus: iuge namque uideremus, si luceret uisus, et\naudiremus semper, si sonaret auditus, et perpetuo odoraremur,\nsi fraglaret olfactus, et indefessim gustaremus, si saperet\ngustatus, aeternumque tangeremus, si se ipsum tangeret tactus.\n\n\n\n\natque ut de ceteris taceam, si gustari posset gustatus, nemo\nposset esse ieiunus, nec extrinsecus adhibenda forent in quae\nsemet sensus exsereret, si se ipse sentiret. aliud est ergo\nmembrum per quod sentimus, et sensus aliud quo sentimus,\nquia inter inuisibile incorporeum et corpus uisibile est illud\ninuisibile corporeum, quod in nobis uisus, auditus, odoratus,\ngustus et tactus est: quae quoniam non nisi in animato sunt\ncorpore, ex utriusque diuersi commercio eadem et corporea\nsunt et inuisibilia trahentia de corpore uisibili ut corporea\nsint, de incorporeo animo ut sint inuisibilia. non igitur iurta\nsententiam tuam illud erit inuisibile, quod incorporeum non\nerit, tamquam incorporeo uisibile et corporeo inuisibile esse\nsit proprium, quando quidem nihil inuisibile corporis foret,\nnisi inuisibile illud incorporei inuisibilitas faceret, quia in\neodem, sicut supra diximus, homine et incorporeum inuisibile\nest anima et inuisibile corporeum, quod de corpore uisibili\ninuisibiliter agit anima.\nVII. QVOD EX QVATVOR ELEMENTIS CONSTENT QVINQVEPERTITI SENSVS CORPORIS. Iam uero quaecumque corporis sensibus tangimus, ita ad\nquosque eorum quaeque ex illis speciatim pertinent, ut in\n\n\n\n\ncommunionem propriorum alios non admittant. est ergo inter\nuniuersa corporea solis lux sine dubitatione praestantior.\nhaec ad illud supremum in uniuerso corporeo pertinet elementum,\nquod ignis dicitur. hinc est quod etiam in corpore\nhumano principalem prae omnibus sensibus locum uisus accepit.\nab interno scilicet calore cordis ac iecoris igniculi quidam\nindefessim scintillantes in cameram capitis quasi in caelum\nnostri corporis subuolant. ex quibus radii per oculorum media\nprofusi ac lumini extero commixti corporum quae inciderint.\nrepercussu retrouersim cedentes eorundem colores ac formas\nhauriunt. animaduertis igitur summum in elementis ignem,\npulcherrimam in coloribus lucem, praecipuum in sensibus uisum. :\nhunc merito atque potentia auditus insequitur illi elemento\ncompos, quod Graeci uocant aethera: qui licet aeris sit natura,,\ntamen quia quasdam quasi faeculentias e supremis suis deor-\\'\nsum uersus uelut in fundum digerit, purior atque subtilior\nhunc procellosum aerem et naturaliter nubigenum et loco et\ndignitate supereminet. hinc est quod purissimus aer faciliorem.\net longius potentem facit auditum. nam sicut oculi sine formis\ncorporum atque extrario lumine contemplari nequeunt,\nsic aures nisi aere aut percusso aut flato non sentiunt. ita et\nnarium sensus, nam sicut aer sonis inficitur, ut in auribus\noperetur auditum, sic itidem hic ipse inficitur odoribus, ut in\n\n\n\n\nnaribus faciat odoratum, quibus inesse naturaliter nisi adtracto\naere non sentitur. gustandi uero sensus absque humoris adminiculo\nnequaquam agere se posse hinc euidens facit\nindicium, quod nihil sapidum, si accipitur lingua arente, sentitur.\nde tactu uero dubitari non aestimo <imo> elementorum,\nhoc est terrae esse simillimum.\n\nAge nunc ut ad illud, propter quod ista tractauimus,\nreuertamur: en uisus et lucem et alia per eandem corpora\ncontemplatur ac sentit. num quidnam sibi aliquid hinc usurpat\nauditus? rursum meatus aurium sonos et formatas accipiunt\nuoces. numquid hinc aliquid sibi uindicat uisus ? per antra\nnarium generis innumeri capimus odores, nihil certe de his\nsentire ualet auditus. forte in saporum exploratione odoratui\ncommunicat gustus, aut ad sentienda aspera uel lenia gustus\npermittit aliquid tactus? ecce uox uisu sensu eminentiore non\ncernitur, lux perinde non auditur, uox naribus certe non capitur,\ngustu fraglantia non accipitur, sapor tantum in ore sentitur.\nVIII. QVOD OMNIS ANIMA EX NVLLO PRORSVS ELEMENTO AVT QVOLIBET CORPORE SIT FACTA. Ecce habes omnigenum corpus ex omnibus elementis in\nfabricam corporis humani aeternae illius musicae uix cogitabilibus\nmodis atque harmoniae ratione permixtum. elige nunc\nex quo corporum genere anima sit, si corpus est anima. quia\nsi non aut ex uno horum aut ex aliquibus aut ex omnibus\ncorporibus est anima, non est corpus. sed quid nunc faciam?\nquo me uertam acutissimi et doctissimi disputatoris ingenio\net arte praeuentus? qui scilicet intellegens nullum corpus esse\nposse, nisi aut principaliter ex nihilo creatum, sicut elementa\nsunt corporum, aut ex his analogica ratione formatum, animam\ncorpus esse decernens maluit eandem ex uno principalium corporum\nfictam quam ex omnibus fuisse conpositam. callido\nuidelicet cautus ingenio noluit animae substantiam multorum\ncorporum congregare mixtura, ne ex hisdem contracta principiis\nquibus corpus extrarium, si perinde diceretur potuisse\nformari, eatenus uideretur posse dissolui. quapropter aerem\ndelegit, ex quo aut cui animam similem fore decernat adiciens\ntestimonium sui nescio cuius auctoris, cuius haec uerba sunt:\nnonnullae sunt, inquit, spiritales naturae, ut angeli,\n\n\n\n\n\n\narchangeli ceteraeque uirtutes: ipsa quoque anima\nnostra uel certe aer iste subtilis, tamen incorporeae\nnullatenus aestimandae. haeccine mandantur uerba\nmembranis? eo istud agitur negotium, quod agimus? omissis\nomnibus hac tantum lance pendebit, ut si animam aut ex aere\nfactam aut aeri similem ratio discussa patefecerit, nunc in\naduersarii, tunc in magistri sententiam pedibus ut aiunt transeam\nueniam deprecaturus erroris mei. sin, ut est et egomet\npro ratae ueritatis iure mihi uindico, non humana tantum, sed\nomnis omnino anima non solum non ex aere, sed ex nullo\nprorsus (constare) corpore ratiocinando probabitur, fas erit ut\nnobis aut consentias aut ignoscas.\nVIIII. ARQVMENTVM QVOD ANIMA EX NVLLO PRORSVS CORPORE SIT CREATA. Iam superius patuit ignis elementum elemento aeris sicut\nloco, ita etiam potentia praeeminere. quod euidenter ostendit\nignis iste terrenus, qui mobilitate uix conprehensibili uelut\nin regionem suam sursum uersus naturali pondere rapitur.\n\n\n\n\nquod si etiam ex hoc non daretur agnosci, uel hinc manifesto\nposset intellegi, quod omnis aer solis praesentia clarescit et\ntenebrescit absentia. sed et . illud maximae rationis est, quod\naer ignem patitur ut caleat, nec tamen ab aere aliquid patitur\nignis ut frigeat. aer quibuslibet uasculis includi et contineri\npotest, cum hoc prorsus igni non accidat. est ergo ignis\naere perspicua ratione praestantior, uisus uero nobis ex igne,\nqui utique sensus homini belluaeque communis est, sic tamen\nut nonnullae inrationales animantes prae hominibus uigeant\nacumine uidendi. si ergo negari nequit uisus ex igne esse et\nsecundum tuam rationem anima ex aere, eminentior ergo est\ndignitate substantiae oculus pecudis, quam anima hominis, quia\nille ex igne et haec ex aere.\n\nNon inmerito animam localem putat et claustro corporis\nconfirmat includi qui eandem aeriam iudicat. alterutrum nunc\nigitur eligas oportet: aut deteriorem uisu pecudis animam, si\naeriam, aut non aeriam, si praestantiorem. cernis quam facile\nindoctae figmentum praesumptionis euanuit, praeterquam innumera\nsuper hoc argumentari promptissimum est. nempe si\naeria est, ergo tenebrae illius corporei huius solis abscessus\net lux eius huius ipsius itidem solis aduentus est. falsumque\nerit illud, quod euangelista pronuntiat dicens : eratluxuera,\nquae inluminat omnem hominemuenientem inhunc\nmundum, et illud quod propheta sub peccatorum persona\n\n\n\n\n\n\n\n\n\n\nloquitur: lumen ergo iustitiae non luxit nobis, et\nsol non est ortus nobis. numquid isti hunc corporeum\nsolem uiuentes in hoc mundo non uiderant, sed incerporales\noculi solem incorporeum requirebant P ualde autem mirum uidetur,\nsi lux ista habeat oculos quos inluminet, illa autem uera\nnon habeat: aut si habet. sicuti uere habet unde uideri incorporeum\npotest, non solum non aerium, sed arbitror non esse\ncorpoream.\nX. QVOD IAM FORMATA SVBSTANTIA NON POTEST DICI MATERIA. Illud iam quale est, quod in ipso disputationis tuae principio\nadmonendum credidisti esse lectorem, ut ad subtiliora\nilla cogitanda animum praeparet? a summis ad ima, ab incorporeis\nad corporea rationalem nostrum conaris abducere et\nquasi docens nos ad subtilia mentis oculum praeparare paulo\npost adicis et dicis: quidquid creatum est, materiam\nuideri, quam corpoream esse decernis. si adhuc creatura\nmateria est, nondum ergo homo formatus est, quia dicitur deo:\nqui creasti hominem ex materia informi. formarum\nautem siue minus siue amplius pro qualitate uel genere speciosarum\nplenus est mundus, materia uero informis est mundusque\nformatus, non est ergo creatura materia.\nXI. QVOD OMNE INCORPOREVM SIVE CORPOREVM QVIDQVID EST CREATVM EST. Post haec argumentaris ac dicis, idcirco incorporeum\ncreatum nil esse, quia quidquid factori s.uo conprehensibile\nsit incorporeum esse non. possitsub\nhac ergo ratione ipse sibi deus ignotus es.t: qui si idcirco\nincorporeum nihil creauit, ne aliquid creatum notitiam creatoris\nexcederet, cum uel corporeum uel incorporeum nihil\nnisi praecedente scientia creantis exstiterit, uidelicet quia nihil\nnesciens fecit, se ipsum ergo prae omnibus nescit, qui incorporaliter\nantecellit omnem substantiam quam creauit, ac per\nhoc maior se ipso est, qui sui capax non est. quod quia dici\nratione non sinitur, consequens est, ut ideo incorporeum quippiam\nnon creauerit, ne sibi creatum aliquid inconprehensibile\nesse possit, cum ipse summus incorporeus sibi ignotus esse\nnon possit. uide quam paruo negotio ueritatis calor frigentium\nuerborum pruinas liquefaciat. et cum discernere nequeas a\ncreato materiam, ab informi formatum, ab aere spiritum, sic\nimaginem dei pronuntias tamquam potissimorum scitus, qui\nminimorum probaris ignarus. iam nunc testimoniorum uel\nmaxime penuria coactus de quodam opere sancti Hieronymi\ncapitulum quoddam, quod quidem te constat non intellexisse,\nsubiungis, quo ait: globos siderum corporatos esse\nspiritus arbitrantur. omnem qui arbitratur dubitare non\ndubium est. beatum uero Hieronymum de spiritibus corporatis\n\n\n\n\n\n\n\n\nquorundam referre dicis arbitrium: qui si arbitrantium, hoc\nest dubitantium sequitur forte sententiam, cum eiusdem <quo>que\ntu sequare, cumque non nisi ab ignorantia proficiscatur\ndubiets arbitrantis, agnosce te nobis quaerentibus ueritatem\n1 pro una quam polliceris scientia multorum nescientias adtulisse.\nnam cum quasi probatissimo testimonio eius utaris, qui\nde eis dubitans, quorum testimoniis utitur, eos dubitantes\nadfert, quos testes adhibet, quid te posse pronuntiare censendum\nest, qui ab auctoris tui dubitantis auctore dubio tertius\nipse iam dubitas?\nXII. QVOD PHILOSOPHOS NON INTELLEGENS GLOBOS SIDERVM CORPORATOS SPIRITVS ARBITRATVS SIT ET ANGELOS CORPORA ESSE DECERNAT. Istud ego tamen philosophos reperio dicere, qui nonnullis\ndisputationibus adstruunt et ipsos lunae uel solis globos incorporeis\nuidelicet spiritibus sub diuina quadam mente uegetari.\nsed oportet agnoscas hoc idem testimonium non solum pro\nsententia tua contra nos nihil, sed aduersus eandem pro nobis\nualere plurimum. quod eo tibi accidit, quia philosophicam\nnon intellegendo sententiam illud pro tua uidelicet parte\nposuisti, quod probe intellectum non nisi nostris tantum possit\npartibus suffragari. si enim corporeos spiritus esse dixissent,\n\n\n\n\nV\nin eorundem non definientium, sed arbitrantium potius auctoritate\ntotus nihilominus argumentationis tuae cardo titubaret.\ncum uero illi non dubitanter, sed scienter, non corporeos, sed\ncorporatos spiritus dixerint, nonne dinoscitur quodcumque est\ncorporatum non esse corporeum? alioquin corporeos, non corporatos\nspiritus esse dixissent, quia illud est corporeum, quod\nincorporeus spiritus animat, illud autem incorporeum, quo\ncorpus animatur. quapropter cum dilucide uiuificatum corpus\nab, incorporeo uiuificante discreuerint, uidetur mihi quod iste\ncorporis aduocatus aut philosophicam de substantia incorporali\nsententiam non intellexerit aut nequaquam pro se obiectare\ndebuerit sub ipso sancti Hieronymi nomine.\n\nSequitur, et adiungit: si angeli, inquit, caelestia\netiam corpora ad conparationem dei inmunda esse\ndicuntur, quid putas homo aestimandus est? quantum\nuideo, uiolentissimus disputator nec istud intellegit. angelos\nenim unius credit esse substantiae, ut melius de sideribus\nsentiat, quae corporatos spiritus iudicat. nam quid hic aliud\nuir doctus Hieronymus dixisse censebitur, nisi angelorum corpora\nhabilitate sui atque potentia humanis longe praestare\ncorporibus? pariter cum dixit: si angeli, etadiecit: caelestia\netiam corpora, duo quaedam intellegi uoluit, angelos\net caelestia corpora, quia cum angeli spiritus corporati sint,\n\n\n\n\n\n\nsunt in caelo quaedam quae sola sunt corpora. igitur euidenter\nostendit nullum corpus quamlibet supremum loco, quamlibet\npotens motu incorporeis posse praeponi. rursum in conparatione\ngradum faciens dicit: adeo diuinis hominem conparari non\nposse, ut nec angelus possit. discernit praeterea corpus et carnem,\nquia cum omnis caro etiam corpus sit, non omne corpus\nest caro. unde apostolus: alia caro uolucrum, alia caro\npiscium, alia autem hominum. et corpora caelestia\net corpora terrestria, euidenter ostendens terrenum corpus\netiam carnem fore, caeleste uero non etiam carnem. ne\nforte hic aptari conueniat illud quod eundem Hieronymum\ndicere meminit: globos siderum corporatos esse spiritus\narbitrantur, ut ipsa sidera siue angelorum corpora\ncorpora utique caelestia sint, cum illi spiritus qui istis corporati\nsunt corporei non sint, sicut et deum dicimus incarnatum,\net sicut ipsa anima humana incarnatur utique, cum administrandam\nsuscipit carnem. cui quamlibet illud accidat, quod\nscriptura testatur dicens: corpus quod corrumpitur,\nadgrauat animam, non tamen eandem in corpus conuerti\ncredendum est, quamlibet pondere carnis oneretur, quia nec\ncorpus unquam in animae naturam commutabitur, quamlibet\neadem uegetante moueatur, alioquin non erit corpus. unde\n\n\n\n\n\n\nillud quod apostolus dixit: et corpora caelestia et corpora\nterrestria, utrumnam de angelis an de sideribus an\n<de> terrenis quibusque corporibus, de quibus non est quaestio,\nintellegi uoluerit, ex consequentibus adparebit. indisimctim\nnamque mox adicit ac dicit: alia caelestium gloria, alia\nautem terrestrium. et quae ista caelestia essent corpora,\nut euidenter ostenderet: alia, inquit, claritas solis et\nalia claritas lunae et alia claritas stellarum.\nstella enim ab stella differt in gloria. ita et\nresurrectio mortuorum, eandem scilicet docens, quae est\nin siderum qualitate discrepantia, resuscitatorum corporum\nfore pro meritorum diuersitate distantiam. hic utique absque\nambiguo doctor gentium de sola resurrectione humanorum\ncorporum disputans huius modi conparationibus usus est. nam\nsic causam loci huius ingreditur: dicit aliquis, quo modo\nresurgent mortui? quali autem corpore uenient? w\net ab hoc loco usque ad istam de sideribus conparationem id\nipsum sine alterius cuiusquam causae interiectione persequitur\nnullam faciens de anima mentionem, ne scilicet illud, quod de\nselis lunaeue stellarumque, corporum profecto caelestium,\ndifferentiis disseruit, scaeuo forte iudicio de animabus dictum\nquisque sentiret.\nXIII. DE RESVRRECTIONE. Nunc ergo si humanum corpus, terrenum scilicet atque\nmoribundum, in id gloriae transformabitur, ut fiat de carnali\nspiritale secundum apostolum, qui ait: seminatur corpus\nanimale, resurget corpus spiritale, et anima humana\nsic nunc spiritalis est, ut tamen corpus sit, ergo humana\ncaro transferetur in animae dignitatem, cum facta fuerit corpus\nspiritale, et anima quae corpori iuste dominata, quae\ndomino pie iusteque famulata est, quae deum fideliter credidit\naut fortassis et sciuit, exaequata sibi carne sua ipsa quoque\nnihil pro substantiae qualitate promouebitur. et ubi est illud,\nnon qui oculum carnis, sed qui oculum cordis mundauerit,\ndeum uidebit? nam beati Mundo corde, quon-\n\\' iam ipsi deum uidebunt. ergo forsan beatificabitur corpus\npro modo suo et anima itidem pro modo suo. illud inmutabitur,\nut spiritui per omnia ad nutum seruiat, cui contumax saepe restitit,\net haec inmutabitur, ut deum uideat, quem flagrantia castae\ncaritatis inhiauit. et quoniam apostolus spiritum, animam\ncorpusque discreuit inquiens: ut integer spiritus uester\net anima et corpus, quia post resurrectionem non animaliter\nuiuendum est, scilicet ubi non edendum uel bibendum,\nubi non dormiendum neque coeundum est, transibit totum animale\ncorpus in spiritale corpus, quia et anima tota transibit\nin spiritum, et erit totum spiritale corpus propter\n\n\n\n\n\n\ninhabitantem spiritum. qui utique spiritus si in hac uita concupiuit\naduersus carnem et concupiscenti aduersum se carni non cessit,\niure in aeternum nihil illo difficultatis sentiet, cuius difficultates\ncaelestis auxilii uirtute superauit, nec par erit ut exaequetur\ndomino, qui eidem cessit inuitus, et in serui statu\nremaneat, qui uicit uoluntarius. quocirca datur intellegi, quod\nsicut in hac uita animae humanae substantia incorporaliter\ndignitate sui anteit corpus animale, ita post resurrectionem\nremunerationemque anteibit corpus spiritale. omne autem quod\nspiritali corpore potius est, corpus ut arbitror non est: ergo\niuxta huius necessarii mei tractatum, qui angelos sola esse tantum\ncorpora decernit, humanae substantiae angelica natura erit\ninferior. certum namque diuina auctoritate retinemus sanctorum\ncorpora, quae inmutari merebuntur in gloriam, angelicis\nexaequanda corporibus dicente domino: et erunt sicut\nangeli in caelo. si igitur angeli spiritalia tantum corpora\nsunt uniusque substantiae et prouehetur corpus humanum ad\nangelici corporis dignitatem, homo angelo qualitate corporis\nexaequabitur, dignitate spiritus praeeminebit. quod si, ut est\nutique, uidetur absurdum, duplex ergo est angelica sicuti est\nhumana substantia: habens corpus totius facilitatis maximaeque\npulchritudinis, quod hominibus cum iubetur adpareat,\nhabens incorporeum, quo deum semper uideat iuxta illud\neuangelicum quo dictum est: quia angeli eorum semper\nuident faciem patris mei.\nXIIII. NVLLATENVS SPIRITVALIA CORPOREIS OCVLIS VIDERI POSSE. Valde autem stupeo quo modo quispiam christianus doctoris\npraesertim loco definiat cuilibet pulchro, cuilibet sublimi corpori,\ncorpori tamen contemplabilem deum fore et uniuersalem\nuideri localiter posse, cum deum uidere hoc sit intellegere.\nintellectum uero localem non esse uel intellegendo cognoscimus,\nquia si intellectus localis est, locale erit et quod intellegitur.\nnihil enim locale est, quod non et ipsum locus est.\nat si intellectus localis et in hoc deus, quia hoc intellegitur\ndeus, ergo localis est deus. quod quia repugnat, intellegere\nnos oportet, constare hominem ex corporeo et incorporeo, utroque\nin melius reformando, constare angelum et corpore et\nspiritu praecipua inter creaturas dignitate formato. spiritus\nilli namque est omni spiritu creato potentior, corpus illi de\npotissimo omnium elemento sublimius secundum illud propheticum,\nubi angelica substantia duplex sine dubitatione perhibetur,\nquo dictum est: qui facit angelos suos spiritus\net ministros suos ignem urentem. ignem uero non\nesse spiritum et spiritum perinde ignem non esse manifestum\nest, quia non istic allegorice aliquid accipiendum est, sicut\nillud ubi ait dominus: ignem ueni mittere in terram,\ncum de sancto spiritu diceret. non enim credi fas est animas\nhumanas ad amorem diuinum participatione angelici spiritus\ninflammari, quia eodem dono bonus est homo, quo bonus est\n\n\n\n\n\n\nangelus, et eadem dono uterque beatus est. ambo id ipsum\neadem uoluntate, eodem scilicet spiritu cupiunt, ambo hoc\nidem incorporea capacitate percipiunt, et fit homo, angelus et\ndeus unus spiritus iuxta apostolum dicentem: qui adhaeret\ndomino, unus spiritus est. non autem uideo quo pacto\ncorpus incorporeo contemperari queat, ut unus spiritus iure\ndicatur. si enim corpus est anima, inmutabitur ergo corporeum,\nut esse cum incorporeo unum possit, atque ita ad\nillam rationem necessario reditur, qua. incorporeum aliquid\ncreari potuisse dicitur. nam si potest aliquid ex corporeo\nincorporeum fieri, potuit et ex nihilo creari, nisi forte dicitur\nincommutabilis deus ueluti corporascere, ut unum possit esse cum\ncorpore. sed hoc perditorum quorumpiam fides habeat, quia\nsi ut angelo uel homini adhaerere deo bonum est, non ad\ncreaturam deteriorabitur creator incommutabilis, sed ad creatorem\nmutabilis creatura proficiet, unde in euangelio dominus\ndicit: pater, sint isti in nobis unum, sicut et nos\nsumus unum.\nXV. QVOD CORPOREA OMNIA ADIVNCTIONE SVI MAIORA FIANT ET MVLTA QVAM PAVCA, INCORPOREA VERO OMNIA NEC AVGEANTVR IN MVLTIS, NEC MINVANTVR IN SINGVLIS. Nec uero credi licet quorumque coniunctionem corporum\nunitatem trinitatis imitari aut eidem inconfusibiliter posse misceri.\npatet enim liquido quodlibet unum corpus paris corporis\n\n\n\n\n\n\nadiunctione duplicari, esse illic sursum deorsum, dextrum\nsinistrum, anterius atque posterius, esse illic pro modo magnitudinis\nlongitudinem, latitudinem, altitudinem. in dei uero\nipsa trinitate huius secabilitatis et localitatis partes et spatia\nesse non dicimus, ad cuius similitudinem unum nos esse secumque\nuniri nos posse dicit ipse qui fecit, sicut in apostolicis\nactis legimus, quod unus credentium unusque uolentium\nerat animus et cor unum. non tamen reor multas\nanimas ita sibi fuisse coniunctas, ut maior quaedam ex multis\nanimabus anima fieret, quia trinitas, per quam et cum qua\nomnes bonae animae fiunt unum, nec in ulla ex eadem trinitate\npersona minor est quam in tribus, nec in tribus maior\nest quam in singulis. sic et animae humanae substantia ad\neius imitationem, cuius imago est, nec in multis secundum\naliquam molem maior est nec in singulis secundum aliquam\nmolem minor, quia uidelicet potentiae sunt illae, non corpora.\ncreatas autem potentias creatrix utique potentia iure supereminet\neo ipso uel maxime quo creauit. nam et animam\nanima praestantiorem saepe et experimur et didicimus, nec\ntamen eandem, quam secundum potentiam praestantiorem didicimus,\nsecundum molem, quae nulla illi est, credimus esse\nmaiorem. illud etiam nec te arbitror diffiteri quamlibet. multas\nanimas perfecte sapientes non plus sapere idem una anima\n\n\n\n\n\n\nperfecte sapiente, nec quod una omnimodis uolet anima, multas\nid omnimodis nolendo plus uelle, nec quod quaecumque\noptime meminerit, multas melius memoriae tenacitate meminisse.\ncorpus uero et plus habet ponderis magnum quam paruum,\net ualidior corporum multitudo quam paucitas, et fortius\nquippiam manus multae, quam singulae uel retinent uel sustinent\nuel propellunt. nunc consequentia disquiramus.\nXVI. QVOD ANIMAE INCORPOREAE SINT. Habent, inquis, animae secundum se corpus quo\nsubsistunt, licet multum et inconparabiliter tenuius\nquam nostra sunt corpora. accipiatur ita, si ita est.\nillud respondeas uelim, quia est iste qui dicit: habet anima\ncorpus inconparabiliter tenuius, quam nostra sunt\ncorpora? si animae uerba ista sunt, quod corpus esse suum\ndicit, quod ipsa est, aut istud quod sentificat uegetatque carnale ?\nipsa enim dicit anima: tenuius est corpus animae, quam\ncorpus meum. quod est corpus quod suum dicat anima, nisi\nillud quod ipsa est, si corpus est anima? aut igitur anima\ncorpus est nec recte corpus istud carneum suum dicit, quia\npotius illud est suum quod ipsa est, aut si istud corpus\n\n\n\n\n\n\nanimae corpus est, ipsa, at datur intellegi, non est corpus. post\nhinc itidem consultori suo sic loquitur : obicis mihi ideo\nanimam non esse corpoream, quia nec localis sit\nnec qualitate aut quantitate subsistat : quantitatti\npericuli sit ita credere, in consequentibus demonstrabimus.\nnunc uero in hoc tractatus nostri statu\nhabita discussione pendebit, ut si nec localis sit\nnec quantitati subiaceat, esse eam indubie incorpoream\ncredas. si uero eam demonstrauerimus\nquantitate determinari locoue concludi, consequenter\neam etiam corpore contineri nec ipse iam\ndubites. statum nempe tractatus tui in articuli istius condicione\nposuisti, ut si localis et quantitati subiacens anima\nprobari possit, consequenter etiam corporea crederetur, quam\ntamen paulo post intra pectoris officinam uarietates cogitationum\nsuarum fingere et motus agitare pronuntias.\nXVII. DE VITA QVOD ANIMA INLOCALITER VIVIFICET CORPVS. Ac primum quaeso respondeas, ipsa anima quo in loco sit\ncorporis: in toto est an in parte ? si in parte est, quem ad modum\nuniuersum ubique corpus mouet atque sentificat? si in toto\nest, quo modo intra solius pectoris officinam cogitationes suas\nfingit et motus exercet? an forsitan non solum in pectore\nest, sed etiam in capite, nec in capite tantum, sed in planta\n\n\n\n\n\n\natque in ossibus? et ubicumque animam localiter esse credis,\nillic etiam localiter sapere et localiter cogitare fateberis, et\nquoniam, si corporea est, eatenus inest corpori, ut, sieut aqua\nutrem, minore sui parte minores partes eius inpleat et maiore\nmaiores, necessario sequitur, ut maior illi cogitatio in pectore\nsit et minor in digito. atque ita quotam partem quisque corporis\nuiuentis absciderit, totam quoque partem animae uege*\ntantis abscidit, ae per hoc non tanta erit in anima utique\ndebili uel cogitandi uis uel potentia reminiscendi. aerem namque,\nex quo ant cui similem animam esse pronuntias, diuiduum\nsecabilemque nemo dubitat nam et cum flamus et renamus,\nparticulas eius haurimus et reddimus, quas in pastum totius\ncorporis uenae illae capiunt, quas  Graeci uocant, per\nquas idem aer in temperamentum trium elementorum pulmonum\nquoque indefessa agitatione dispergitur. sed si haustus\naer iuxta sententiam tuam ad animae pertinet pastum,\nquia scilicet res aeria conuenienter alitur aere, ergo sicut\nsupra dictum est cum corpore quod uegetat recipit sectionem.\nuis certe memoriae ad totam sine quaestione pertinet animam.\nomne porro corpus quamlibet magnum, quamlibet paruum\nsecari profecto potest, quod idcirco illi accidit, quia partibus\nconstat. nam quidquid partem habet, potest utique diuidi,\nquia pars potest a parte diuelli. quapropter si corpus est\n\n\n\n\nanima, recipit utique sectionem: si recipit sectionem, recipit inminutionem:\nsi inminutionem recipit, perdita quisque uiui corporis\nparte animae quoque perdit partem. cum parte uero animae\nperit pars memoriae, anima ergo, cuius inminuta substantia\nest, minus debet utique meminisse. ac per hoc si localis est\nanima, multimoda. potest sectione comminui et frequentia comminutionis\naboleri. sed quia istud mens sana, ne dicam docta,\nnon recipit, ut inlocalitas animae, quantum per nos sub ope\ndiuina proferri potuerit, magis adpareat, de motibus disseramus,\nquia dubium non erit, sicut corpus est quod mouetur localiter\nita non esse corpus quod localiter. non mouetur.\nXVIII. TRES ESSE MOTVS. Tres ergo esse motus, stabilem, inlocalem localemque iam\nnotum est. stabilis motus dei est, inlocalis animae, localis\ncorporis. stabilis motus est quod deus creaturam non semper\nfecit, sed tamen eandem non noua uoluntate tunc creare uoluit\ncum creauit, quia semper tunc uoluit creare cum fecit. tunc\ntemporis significatio est, semper non ad tempus pertinet.\ntunc ergo istud ad principium temporis pertinet, non ad tempus,\nquia temporaneum motum stabilitas sempiternae uoluntatis\nincludit, ac per hoc semper tunc uelle stabilis motus\nest. hic oportet accipias nihil moueri posse nisi ab inmoto,\natque ut id doceamus exemplo, digitum certe nisi stante manu\n\n\n\n\nmouere non possumus, . motus autem brachii ab humeri stabilitate\nest. et ut non diutius inmoremur, in gradiendo utique\npes unus figendus est, ut alter promoueri queat. tene istud\ncum paulisper animi motum a corporis motu discernimus.\nnam sicut, ut supra dictum est, deus stabiliter mouetur, sic\nanima temporaliter. temporale est autem, quod paulo ante\nsuperba, nunc humilis, prius laeta, nunc tristis, dilexit ante,\nnunc odit, prius aliquid oblita, nunc meminit. huius modi\nautem motibus animae non communicat corpus, quibus inmoto\nnihilominus corpore mouetur, unde datur intellegi animam\nper tempus inlocaliter moueri atque ab eadem corpus et temporaliter\net localiter moueri, eandem uero a corpore localiter\nnon moueri.\n\nAtque ut hoc ipsum, si quo modo queam, uerbis planum\nfaciam, adtentiorem mihi lectorem opus est. ecce ad aliquid\nscribendum uel fabrefaciendum ut manus moueatur animae\nnutus intenditur. anima conspicatur incorporeas inlocaliter\nformas, quibus indissociabiliter iuncta siue superiecta subie*\nctis sine subiecta superiectis et membrum tota monet et\nformarum ueritatem tota conspicit et totum praeter hoc corpus\nubique tota sentificat. cum ergo, ut dictum est, aeternis\nillis hisdemque semper formis intenta ad exempla earundem\nformarum tetragonum siue hexagonum uel rotundum corporeum\n\n\n\n\n\n\n\n\nper corpus efficere molitur, certe si aliorsum mentem oculum\nscilicet suum uerterit, ut puta uolens quadrum facere rotundum\ncogitet aut uolens scribere Pauli nomen cogitet nomen\nSimonis: nonne protinus ad id exprimendum siue figurandum\nagitur motus membri, ad quod cogitandum transiit nutus animi?\nstabit ergo anima in contemplatione formarum ut moueat\ncorpus in figuratione formabilium, quae formarum ueritas nisi\nrationali conspicabilis non est. stat enim omnis anima in\nadpetitu rationalis et in consilio. non autem credibile est\nquod, cum nutu animae scriptoris manus ad scribendum\nmouetur, anima quoque manus agitatione moueatur, quae nisi\nliterarum formas inmobiliter atque inlocaliter adspiceret, easdem\nmotu digitorum localiter formare non posset.\n\nSed forsitan diois: illa pars animae, quae in scribentis\ndigitis est mouetur, et reliqua non mouetur. hoc illi\nporro contendunt qui animam partilem putant, quamquam\nindissociabili consequentia, si corporea foret, partilis\nforet, quia et partile quod corporeum et corporeum omne\nquod partile. inquiramus igitur disicine in partes animus\nqueat, ut moueri parte sui pro corporis parte possit necne\n\n\n\n\nuideamus. ac primum illud excutiendae quaestionis huius\npotissimumque sit nobis, ut, si habet partes animus, secari\npossit in partes. aduertamus ergo animo, quod nullum corpus\naut tangi simul totum aut simul tangere totum potest, et\nanima in suis quibusque motibus uel actibus tota simul est. nam,\nut supra disputauimus, omne corpus quamlibet maximum\nquamlibet minimum habet longitudinem latitudinem et altitudinem.\nsubiacet autem pro numero partium sex utique\nmotibus. mouetur autem omne corpus sursum deorsum, in\ndextrum ac sinistrum, priorsus et retrorsus. mouetur autem\netiam motu septimo, sicut est rotae et sphaeroidis, qui perfectus\nmotus ad aeternitatis indicium a se et per se et in se\nperagitur. omne igitur corpus, ut diximus, sex partes habens,\nsex motibus subiacens habet utique pro crassitudine sui aliquid\netiam medium. exteriora namque in corporibus omnino\nnulla essent, si interna quoque non essent. quodlibet ergo\ncorpus etiamsi clausum manu in exterioribus suis per totum\ntangatur, in interioribus certe non tangitur. hinc patet omne\ncorpus totum simul tangi non posse, nec uno in loco esse\nquamlibet minimum totum posse, ut puta granum papaueris\naut quotalibet pars grani ipsius quod illic non habet inferiora\nsua ubi superiora, nec illic dextra ubi sinistra, nec anteriora\nillic ubi posteriora certum est. anima uero et tota per cor\n\n\n\n\n\npus uidet et tota uisorum recolit et tota audit et tota sonorum\nreminiscitur et tota odoratur et tota odorum meminit et tota\nper linguam atque, ut uolunt alii, per palatum sapores sentit\neosdemque discernit et tota tangit lenia quaeque et aspera,\ntota probat atque inprobat. mirum autem uidetur iuxta necessitatem\nlocalitatis temporum, sicut supra disserui, quod anima\ntotum corpus tota uegetat et toto nihilominus uiuente corpore\ntotoque sentiente per minimam partem corporis, quod est\nuisus, tota simul accipit formas et per eiusdem corporis partem,\nquod est auditus, tota simul accipit uoces et per exiguum\nnarium membrum sentit tota fraglantias et per gustandi\nsensum tota diiudicat saporum differentias et calida uel frigida\nsummo tantum digiti tota discernit. si ergo localiter tota\nadest oculo ut uideat, quo modo omnibus simul sensibus tota\nnon deest, ut ubique tota sentiat et singulas corporis partes\nnon partibus suis, sed tota se uegetet et per diuersum simul\ntota sentificet? cum ergo haec animam localiter actitare persuaseris,\ntunc localem mihi eandem uel partilem persuadebis.\net tamen haec adhuc omnia homini belluaeque communia\nsunt.\nXVIIII. DE ANIMA QVIA QVANTITATI NON SVBIACET. Igitur si inlocalitas animae uel aliquatenus adparuit, cum\nnondum de principali, hoc est de rationali nostro disputauerim,\ninin quoquo utiqueutique incorporalitasincorporalitas atqueatque inlocalitasinlocalitas clariusclarius |adparuit :\n\n\n\n\nquatenus anima nec quantitati subiacet disseramus, quamlibet,\nubi localitas non est, quantitas esse non possit, quia sibi ita\nmutuo haec eadem nexa sunt, ut aut utrumque in aliquo esse\npossit aut neutrum. ex illis Aristotelicis categoriis nulli\nprorsus subiacet essentia diuina, rursus anima humana non\nomnibus subiacet, porro corpus quodlibet subiacet omnibus.\nnam de deo non dicimus qualis est, quia non potest conparari\nquasi ad aliud, ut dicatur: talis est. nec dicimus quantus\nest, quia non mole magnus est, nec quid habet, quia nihil\nnon habet, nec quo modo est, quia ipse modus est, nec habitum\neius inquirimus, quia continet omnia, nec locum, quia\nnon nisi corpus in loco est, nec tempus, quia sempiternitas\nest, nec actum, quoniam quietus agit, nec passionem, quia\nnon patitur. iam decima, immo prima est ipsa substantia,\nde qua haec praedicamenta texuntur.\nXX. QVOD ANIMA QVALITATEM RECIPIAT. Humana uero anima sicut quantitatem non recipit, ita\nsubiacet qualitati. nam si de quopiam quale sit corpus eius\ninquirimus, sic uidelicet qualitas corporis indicatur: flauus est\nille, coloratus est, pallet ille uel niger est. sin uero de anima\nconsulamus, ita nobis qualitas eius ostenditur: superba est,\nhumilis est, iracunda, tranquilla est, ualde meminit aut celeriter\nobliuiscitur. quantitas itidem corporis si quaeratur, iure\n\n\n\n\nnobis dicitur: illius in pedes quinque protenditur longitudo,\nlatus est duobus itidem pedibus, habet in crasso tantundem.\nnum quantitas animae istis signatur indieiis, aut in illa longum\nuel latum uel spissum aliquid inuenitur? quod si ita\nest, tanto quisque maioris erit animae, quanto corporis corporis,\nnec umquam perexigui corporis hominem magnanimem\nuere diceremus, cum ingentis corpulentiae pusillanimes plerumque\ndicamus. sicut dicimus magnanimus Moyses\\', cum rubri\nmaris uias intrepidus ductor intrauit, et populi animi populus),\nqui hoc ipsum facillimum factum fore deo promittente non\ncredidit. ecce populi totius animo unius hominis animum sine\nambiguitate maiorem uidelicet uirtute, non mole, quoniam si\nmole, maior moles esset uel duarum animarum quam unius,\nnon dico multarum. est ergo in anima qualitas, sed quantitas\nnon est, quoniam quod adfectuum mutabilitati subiacet qualitatem\nrecipit, quod uero non habet molem, non habet quantitatem.\nhinc est quod emoriens omne corpus animatum non\namittit animam, sed dimittit, quia non egreditur quod non\nincluditur, nec amittitur quod non tenetur. si enim tenetur,\nnon amittitur, et si non amitteretur, non moreretur, unde non\npoetice, sed philosophice Papinius ait:s\n\n\n\n\n...odi artus fragilemque hunc corporis usum.\ndesertorem animi.\nquod ut magis pateat, hoc ipsum diligentius uentilemus\natque ab extremo uiuentium genere ad rationalem quoque\nuitam ordinatim gradatimque ueniamus, ut tria illa, memoriam\nconsilium uoluntatem, quibus humanae animae confit unitas,\nuidere possimus, quamlibet rationali atque inrationali meminisse\ncommune sit.\nXXI. QVOD MEMORIA RATIONALI ET INRATIONALI ANIMAE COMMVNIS SIT ET OMNIS CREATVRA SIT HOMO. Vnde non absque uero dicitur in memoria esse hominis\npecudisque confinium. nam et nidos ciconiae atque hirundines\npost annum reuisunt, et equi stabula repetunt, et canes domi- \\'\nnos recognoscunt. sed quoniam animae belluarum etsi imagines\nlocorum naturaliter retinent, ipsius tamen substantiae\nsuae scientiam non habent, in recordatione corporalium rerum,\nquas per corporis sensus hauserunt, necessario remanent et\nratiocinandi non habentes oculum, non dicam supra se aliquid,\nsed se ipsas uidere non possunt. gratias ergo, si non quantas\ndebet, at quantas potest, creatori suo totus homo referat, qui\nilli ineffabilis benignitatis largitate essentiam cum lapidibus,\nuitam seminalem cum herbis et arboribus, uitam sensualem\n\n\n\n\n\n\neandemque animalem cum pecudibus, uitam rationalem cum\nangelis dedit. igitur ut herbarum quoque et fruticum uitam\nincorpoream esse pateat eandemque non amitti a corpore,\nsed dimitti, quaero a te herbas et arbusta utrumne neges\nuiuere, an forsan dicas his ipsis uiuentibus aliquibus ut uiuant\nanimas inesse. sed animata si essent, motu proprio non carerent,\nquia sunt quae mouentur motu non proprio. sentirent\netiam uulnus inflictum. sed haec talibus non inesse uel de\nossuum sectione et capillorum atque unguium praecisione\ncognoscimus, quae sine ullo sensu doloris abscidimus. est\nergo etiam ibi uita, ubi non est anima.\n\nAdspice nunc ad conficiendam hanc ipsam arboris uitam\nomnium elementorum particulatim semina conuenisse. est illi\nuidelicet terra in crassitudine, aqua in humore, aer in progressione,\nignis in germine. si autem de aere est anima aut\naeri similis, ut tu pronuntias, ergo arborem non negabis\nanimatam, quia perspicuum est aeri similem illi inesse naturam.\ninferiora nempe rato rerum ordine a superioribus adficiuntur:\ntransacto scilicet frigore brumali per conuersionem\ncaeli recursu siderum calor superne ueniens aerem sibi et\nloco et natura proximum prius adficit. qui quoniam tanto\ngradu igni cedit, quanto ipse aquis eminet, per radices arborum\nuel quorumpiam germinum de terrae intimis aquas adtrahit\neo quod ignis elementum omnia naturaliter rapiens tepefactum\naerem ad se cogit, perque arboris medullam sicut ipse haurit\n\n\n\n\ni l\naerem, sic aer aquam, sic aqua terram. unde est quod etiam\nnos per fistulam uel cuiusce modi tibiam adtracto aere aquas\nindifficulter haurimus, et e puteorum profundis artificiose\nconpacto machinamento quodam sursum uersus unda. grauior\nob naturam cogitur et aeris adminiculo in angustos tubulorum\nmeatus ui conpulsa labrum tenus supra summum putei expressa\nprolabitur. haec ergo dissonantia contrariorum sibi corporum,\nut quodlibet uiuens corpus exsistat, in quandam concinentiam\ncogitur nutu creatoris. ex his autem elementis quattuor, quae\nmoderate musiceque in arboris uita sibi concinunt, si quid\ncontra mensuram uel superfuit forte uel defuit, aegrescit arbor\nipsa primum, dehinc emoritur ueluti uicta languore. cernis\nistic dissonantibus ab unitatis concinentia corporis partibus\nuitam potius a corpore deseri, quam corpus a uita dimitti.\nconstat igitur omnem uitam nec localiter abscedere a corpore\nnec in corpore uelut in loco esse nec localiter corpori\naccedere.\n\nHic si causalium rationum secreta rimare, animaduertas licet\n\n\n\n\ndefore fixis uiuentibus animam, sed non defore incorpoream\nuitam. atque ut unum aliquod ex omni seminum genere deligamus,\ngranum certe tritici quantae sit magnitudinis scimus\neiusdemque capacitate si admodum molem metimur. cuius\nsi quid internum corporeum uidere uelimus, scisso eodem nihil\n. nisi tantum candentis farris adspicimus, quantum breuis capacitas\ntenuissimae cutis includit. ecce tibi in spatio corporali\nsummam grani triticei. da tu nunc in hoc eodem granulo\ncorporaliter mihi tumores germinum, herbarum uirentia, calamos\nstipularum, spicarum hispida, lenia palearum, pinguia\nfrugum atque ex his indefessim multiplicandorum semina\nseminum, quae omnia in illo sunt granulo causalibus reposita\nsecretis. nunc igitur aut cuncta quae de seminibus prodeunt\nintra eadem semina corporaliter ostende aut herbarum quoque\nuitam incorpoream confitere et pronuntia, si placet, corpoream\nhominis animam et corpoream fruticis uitam. quod quia nemo\nhominum incolumi potest ferre iudicio, transeamus ad\nanimata uiuentia, quae non solum uiuunt, sed etiam sentiunt.\n\nEst ergo in pecude corruptibile corpus et mortalis anima,\nquae uitam corporis nec anticipat nec posticipat. uides ergo.\nuitae seminali, quam in herbis arbustisque repperimus, in corpore\npecudis per adpetitus animae sensum motumque tribui,\n\n\n\n\nsic tamen, si ipsum corpus conuenienter elementis analogice\nconcinentibus probe ualeat, ut nutibus animae consentaneo\nmotionis concordet obsequio. quo modo autem fit ut anima\neodem nutu sanum infirmumque membrum dispariliter moueat?\necce ille laeuae manus uigore ualet, usum dexterae ictu\nut adsolet humoris amisit: manus reliquo adhaerens corpori,\netsi non in eodem uigore, in eadem permanet specie, nec\ntamen seruit nutibus animae. quid dicemus, pulsa exinde\nlocaliter cessit anima? et quo abiit, quo inde discessit? sed\nforte ad reliquam partem sui se contulit: sed iam totum\ncorpus inplebat anima, et potest adici pleno quippiam quin\nsuperfluat ? ergo fortassis exhalandum est aliquid animae uel\neructuandum aut quoquo modo digerendum eo quod non inte- \\'\ngrum corpus non integram capiat animam. haec certe absque.\nambiguo consequi necesse est, si corpus est anima. quod quoniam\nfieri nequaquam potest, illud potius intuere quod non\nanima imperandi uim perdidit, sed uires seruiendi manus amisit.\nillo enim ut puta sanguinis inpetu coniuentium elementorum\nharmonia turbata corpori adimitur seruiendi possibilitas,\net animo dominandi accidit difficultas et incipit esse oneri\nquod erat usui. non tamen anima mouendi uim perdidit, sed\nmembrum conuenienter se necessariae motioni non praebuit,\net in quolibet oculis capto, quantum ad animam spectat, remanet\nuis uidendi corporalia per corpus, sed organi membra\n\n\n\n\ndeficiunt, quibus potentias suas exserat ad sentienda corporea. sicut\nergo ratione perspicua claret liquido non animam membro debili\nlocaliter pulsam, sed ab animae intentione uiuaci membrum\nlanguore torpens uelut quadam mortis uicinia dissidere: ita\ncum animalis cuiuspiam corpus dissonantia sui dissederit,\nrecurrentibus ad regiones suas elementorum particulis anima\nnon habens quo intentiones suas explicet pecudis deperit,\nhumana requiescit ab his tamen tantum motibus, quibus corpus\nmouebat per loca ipsa per tempus inlocaliter mota.\n\nNon se nunc aliqua ueluti corpuscula oculis mentis obiectent,\nut animas positis corporibus quaedam loca aeris aut\ncuiuslibet elementi occupare credamus. intellectum tuum, si\npotes, intellege, cui soli cum angelo haec uidere concessum\nest. num quippiam in intellectu tuo longum, latum aut altum\nuides? num splendor ullius corporeae lucis ibi rutilat P num\naliquis cantilenae modificatus et per tempus fluens canor illic\ninsonat aut euanescentis fraglantiae suauitas halat aut aliquid\nistic corpulentum sapit aut aliquid molle uel durum\nlocaliter tangit? uisus illius clarescit prudentia, tenebrescit\ninsipientia. auditus illius fallacia offenditur, ueritate mulcetur.\ninlocaliter illi fraglat aequitas, foetet iniquitas, uanitate tabescit,\nuirtute pinguescit. miser est contubernio stultitiae,\n\n\n\n\nbeatus conplexu sapientiae. totus igitur oculus est, quia totus\nuidet et totum quod inspicit uidet, quodlibet autem corpus\nnec totum uidetur nec totum uidet. totus auditus est, quia\ntotum quod audit totus audit, corpus autem nihil totum audit.\net totus odoratur, gustat ac tangit, cum huius modi\nunitas et potentia in corpore esse non possit. hoc autem idcirco\nilli suapte natura est, quia ibi hoc est uidere quod audire,\nhoc audire quod olfacere, hoc olfacere quod gustare, hoc gustare\nquod tangere. sed occurrunt animae phantasiae corporum,\nquibus per sensus corporis adfecta non locis, sed fallaciis circumscribitur,\net quia illorum tantum meminit, quorum species\nper corpus accepit, nihil esse credit quidquid tale non fuerit,\nnec suspirare potest illi patriae, de qua in hanc peregrinationem\nmerito praecipitata est, cum peregrinari se nesciat.\nperegrinam se uero in corpore scire non poterit, si corpus\nesse se credit, unde uir ille, quem sui iam substantia non\nlatebat, sicait: cum sumus in corpore, peregrinamur\na domino. audemus autem et bonam uoluntatem\nhabemus magis peregrinari a corpore et praesentes\nesse ad dominum. quid, quaeso, dici clarius potest?,\nomnia corpora siue crassa uel grauia, ut est aqua uel terra,\nsiue tenuia et lenia, ut est ignis et aer, siue illa quae ex his\nconfiunt seminaliter coeuntibus corporis nomine includi non\nambigitur. quidquid autem qualelibet corpus est, dici potest\nleuius corpus, tenuius corpus, habilius corpus, sublimius corpus,\nclarius corpus, non tamen potest dici nisi corpus. apostolus\n\n\n\n\n\n\nautem qui dicit: cum sumus in corpore, peregrinamur\na domino, uidetur mihi quod nequaquam peregrinari in\ncorpore animam diceret, ei eandem corpus esse censeret, quia\nsi anima corpus est et peregrinatur in corpore, in sua ergo\nsubstantia peregrinatur, nec umquam poterit non peregrinari\nquae sine se esse non poterit. nulla autem res ipsam se ullatenus\namittit, quia non potest quidquam esse post se. facilius\nenim est aliquid prorsus aboleri ne quidquam sit, quam se et\namittere et sibi superesse. ant igitur anima corpus est et\nfefellit apostolus, aut si peregrinatur in corpore, anima non\nest corpus.\nXXII. INTERROGATIO ADHIBITA QVALITER ANIMA PEREGRINETVR IN CORPORE. Subicias his fortassis ac dicas: quo modo hic tan tum\nperegrinari dicitur anima eo quod sit in corpore?\nsi resurrectionem probe credimus, in illa quoque\naeterna patria non sine corporibus futuri simus.\nhic respondeas uelim, utrumnam idcirco nunc anima peregrina\ndicatur, quia in corpore, an quia in tali sit corpore? istud\nnempe corpus, ut supra memoraui, adgrauat animam non\nillo utique pondere quod pendi potest, quia si illo, eo quisque\nuiribus plus ualebit, quo magis corpus inedia uel aegritudo\n\n\n\n\n\n\ntenuauerit unde hoc quoque multum nostris adstipulatur\nrationibus, quod liquido claret secundum illam uitam, quae\nnobis cum pecudibus est, hominis animam exeso atque arido\nquam pasto ac succulento corpore magis onerari. quod eo fit,\nquia fessum corpus non ita ualet animi nutibus facili motu\nseruire et onerosa illi est non ponderis grauitas, sed agendi\ndifficultas. ac perinde si belluinam uitam, quam nobis istic\ninesse manifestum est, cogitamus, corpus istud non adgrauat\nanimam: si uero illam quae cum angelis erit adspicimus,\nadgrauat animam occupando eam atque inliciendo uel necessariis\nuel uoluptuosis defigendo eandem in pulchra corpora et\na contemplatione summae pulchritudins abducendo. istud ergo\nquod uel esui aut potui necessario in salutem corporis opus\n<est, si plus quam opus) inpenditur, uel superflue uoluptatum\nnugis animus occupatur uel plagis ac doloribus per corpus\nadfligitur, adgrauari eandem et pro multitudine ac difficultate\nactionis onerari perspicuum est. et haec est illa peregrinatio,\nde qua dicit apostolus: cum sumus in corpore, peregrinamur\na domino. cum uero ad illam corporis permutationem\nperuenerit qui meruerit, de qua idem dicit: omnes\nresurgemus, sed non omnes inmutabimur, non obuiabit\ntunc nutibus animae corpus animale quod non erit, sed\nper omnia seruiet spiritale corpus quod erit. sed nec illud\nquippiam concupiscet indignum, nec haec aliquid imperabit\n\n\n\n\n\n\niniustum, et quoniam sancta anima adfectu casto in deum\nrapitur, animaduerte nec peregrinationem illi localem esse\nnec patriam. numquid in hac uita deus cum anima non est,\netiam si ipsa cum deo non sit ? aliud enim est esse cum deo,\naliud non esse sine deo, quia non localiter ad illum uenitur\n\\'.nec localiter ab illo disceditur. proinde anima illa cum deo\nest, quae uidet, hoc est intellegit deum, et illa cum deo non\nest, quae utique non intellegit deum. deus autem et intellegenti\net non intellegenti adest inlocaliter. sed in tantum istic\nperegrinatur, in quantum per uoluptatem ac dolores corporis\nper loca uel tempora, per phantasias et phantasmata a summi\nboni contemplatione reuocatur, quod tunc ad plene non erit,\ncum corruptibile hoc induerit inmortalitatem\net mortale hoc induerit inmortalitatem.\n\nQuae cum ita sint, peregrinatur anima in corpore, cuius\ncorruptione, debilitate atque indigentia a patria, hoc est a\ndeo separatur. puto autem substantiam, cuius peregrinatio\nlocale est atque corporeum et cuius patria incorporeum et\ninlocale, non ueraciter dici uel corpoream uel localem. in\nillo autem peregrinatio non erit, cuius nullo adpetitu prolicietur,\nnullo renisu occupabitur, nullo pondere praepedietur.\npatet, ut arbitror, animam non in omni corpore, sed in carnali\ntantum corpore peregrinari, quia carnale corpus obuiat\net spiritale proximat incorporeis. ergo, ut aliquando de nostra\ntantum, sicut praelocuti sumus, substantia disseramus, quis\npotest memoriae solius abyssos intueri et antra penetrare ? in\n\n\n\n\n\n\nista mihi est quidquid usquam colorum formarumque uidi, in\nhac quidquid uerborum uel sonorum per aures accepi, in hac\nquidquid odorum per nares adtraxi, in hac quidquid saporum\ndiuersitate cognoui, in hac quidquid tactu nuntiante discreui,\nin hac mihi reposita quodam modo sunt et grammatica, cum\nde dialecticis dissero, et rhetorica, cum de geometricis, et\nastrologica, cum de musicis, et hae simul omnes, cum de arithmeticis:\niuxta formas partium mundi, quas uideo, de his quas\nnon uideo adminiculante ratione cognoscens incorporea mundum\ncapacitate conplector.\nXXIII. QVOD ANIMA INCORPOREA INCORPORALITER VIDEAT PER SE, CORPOREA VERO PER CORPVS. Sed dicis mihi: non mundum memoria conplecteris,\nsed figuram mundi. uel ex hoc intellege animam non\nesse corpoream, quia uides eandem nec corporalia corporaliter\nposse conspicere. huic ergo superpositus est non loco, sed ui\nac potentia oculus quidam, qui siue spiritus siue mens siue\nintellectus unum atque idem est, etsi diuerso nomine dicitur.\nergo quod est lapis ad inanimum uiuens, hoc inanimum uiuens\nad animatum uiuens, et quod est inanimum uiuens ad\n\n\n\n\n\n\n\n\nanimatum uiuens, hoc est animatum uiuens ad uiuentem et\nintellegentem. administrat inrationalis anima corpus animale\nin salutem scilicet eius, et administrat. animam rationalem\nintellectus rationis capax in salutem uidelicet animae rationalis\noperante atque administrante deo principali potestate\net stabili motione atque ininitiato substantiarum cardine\nprimum ut sint, deinceps ut pro modo uel merito taliter sint\nqualiter esse debere ille constituit, qui non nisi iuste uniuersa\ndisponit. nam sicut de corporibus ibi uel ibi esse propter\nlocalitatis necessitatem congrue dicitur, ita de animabus propter\ninlocalitatem uel qualitatem taliter esse uel taliter iure\npronuntiatur, quia sicut uiuenti corpori iucundum est luculentus\nlocus uel temperatus aer, ita uiuificanti animo tranquillitas\nin cogitatione et securitas a timore. itidem, sicut poenalia\nsunt corpori tenebrosus locus et asper adtactus, sic animo\ncogitandi instabilitas et angustiae formidandi. agitur ergo\nanima non per loca, sed pro adfectuum diuersitate et delecta-.\nbiliter et poenaliter. illud tamen liquet animam sine corpore\nincorporaliter per adfectus p(ropr)ie uel mulceri uel adfligi\nposse, corpus sine anima uel suauia uel poenalia sentire non\nposse. animae igitur corporatae est per corpus sentire corporea\neidemque sine corpore uidere incorporea. ergo ut corpus\ninanimum nihil sentit, ita animus sine corpore corporea uniuersa\nnon sentit. hinc est quod etiam dum corpus administrat\natque sentificat, si quando in summa eademque semper\n\n\n\n\nadtollitur, ita quodam modo corporeos deserit sensus ab hisdemque\ninlocaliter abscedit, ut coram posita non uideat, ut iuxta\nsonantia non audiat, ut percursam legendo paginam non intellegat.\nadest anima ut per oculum literarum signa colligat\neademque in syllabas sociata coniungat ac per uerba distinguat,\net non adest ut quid per haec fecerit sciat. lego clare\naliquid, pronuntiantem me alter intellegit, qui in id mentis\noculum figit, ego uero ipse quid legerim nescio, quia in aliud\nanima inlocaliter intenta discessit. denique cum ad memet\nipsum uel admonitus redeo, ego ipse sum, qui utique redeo,\net ego ipse sum, ad quem redeo, et mecum non fui, quia ad\nme per interuallum non loci, sed temporis redii, et extra\nme non fui, quia sine me esse non potui. ipsa istic est anima,\nut per oculum quae leguntur uideat, et ipsa istic non\nest, ut quae leguntur intellegat. aut non saepe usu euenit,\nut sine cuiusce modi lectionibus adcommodantes uisum sine\nrelationi cuiuspiam adhibentes auditum, cum haec eadem non\nminus intellegi quam uideri atque audiri facillimum sit, utroque\ntamen sensu sonos ac signa capiamus, cum quid haec\neadem significent non intellegamus? et tamen rursum in id\nquod intellectum non erat animi referentes obtutum absque\nulla hoc idem difficultate conprehendimus.\nXXIIII. QVIA NON EST ALIVD ANIMA ALIVD MEMORIA COGITATIO VEL VOLVNTAS, CVM HAEC EADEM VNA SIT ANIMA. Sed subiungis ac dicis: aliud est animae status,\naliud is qui de anima nascitur cogitationis adfectus.\nquam ob rem aut hoc potius aestimandum\nest, quod si quando sibi aliquid imaginatur, magiscum\nsuis intra semet ipsam motibus occupetur,\net si quid aliud est, quod adspicere uidetur, magis\nei in recordationis speculo describatur. istud naturam\ntu putas eius esse, non poenam, idcircoque anima tua\nin recognitione sui fallitur, quia sibi aduersantia pro se amplectitur\net per sensus corporis fallaciarum adfecta. ludibriis\neotenus inplicatur errore, ut tamquam absens sibi se quaerat,\ncum ipsa sit quaerens se. non enim illud est anima quod\nq guaeritur, sed quo quaeritur: quidquid enim quaerit, extra se\nest, nec quaerere illi opus est, nisi quod secum non est. ipsa\nautem secum est, quia sine se nihil est, quaerere se ergo\nnon debuit, quae sine se esse non potuit. quapropter cum\nse non sine se quaerit, necessario in aliud incurrit, quia non\npotest se inuenire sine se. haec est illa inlusio, quam qui\nintellegit dolet ac dolens gemit et cum propheta plangit ac\ndicit: tota die contristatus ingredior, quoniam anima\nmea conpleta est inlusionibus. sed istius modi\n\n\n\n\n\n\ninlusiones in memoria patitur anima, ex qua nihil phantasiarum\nreuentilare ac proferre posset, nisi easdem a formis corporum\nper corporeos sensus hausisset, siue enim eadem quae\nper corpus adtraxit sibimet imaginatur siue ex his quae.uidit\nilla quae non uidit coniectat atque confingit, certum tamen\nest imaginari illam intra quendam uentrem memoriae nequaquam\nposse nisi ea, quae per corpus accepit. et haec illi non\nnaturalia, sed poenalia sunt, ut, quoniam a summo bono quod\nei deus est inlecebris pellecta corporeis defluxit in corpus,\\\\,\npersuasa patiatur illud intra semet ipsam iuste, quod extra se\ndilexit iniuste. non ergo mihi tu illud esse animam persuadere\nuelis, quo perturbari potius eandem uides. illa namque\nsi in status pristini sublimitate mansisset, a quo sponte dilapsa\nest, numquam contra spiritum caro, nec contra carnem spirtusconcupisset,\net si homo uerus, hoc est anima rationalis honorem\nsuum, imaginem scilicet dei intellexisset, numquam\ninsipientibus fuisset conparata iumentis, uidelicet ut\nanimaliter uiueret. hinc est ille prae oculis eius imaginum\ncorporearum tumultus se semper obiectans, ut si quando uel\nad se uel ad deum suum ratiocinando nititur, semper ad\ncorporea phantasiis corporis auocetur.\n\nTu enim cum dicis aliud esse animam, aliud animae cogitationem,\nmelius fortasse dixisses illa, de quibus cogitat, cum\nde se non cogitat, non esse animam, ipsam uero cogitationem\nnon esse nisi animam, quia illud, quod subiciendum esse dixisti,\neatenus animam solere requiescere, ut prorsus cogitet\n\n\n\n\n\n\nnihil, caret uero. anima nempe uariare cogitata potest, non\ncogitare non potest. quid autem illud est quod somniare\ndicimus, nisi quod ne defesso quidem corpore in somnosque\nresoluto animae uis a cogitationibus uacat? tota uero ibi est\nubi cogitat, quia tota cogitat. uerum tu idcirco uel maxime\nde animae statu falleris, quia aliud animam, aliud esse animae\npotentias credis. quod enim cogitat accidens eius est,\nsubstantia uero qua cogitat. hoc equidem de uolentate oportet\nagnoscas. nam sicut tota anima cogitatio est, ita anima\ntota uoluntas est et quae perfecte uult tota uult, et ut\nsupra dictum est, quaecumque illi uelle accidentia est, ipsum\nuero uelle substantia est. hinc etiam in sacris literis uoluntatis\nperfectae definitio, prout illud est, quod ita uel ita uoluit,\ndamnabilis laudabilisue censetur. sic in euangelio\ndominus: qui uiderit, inquit, mulierem ad concupiscendum\neam, iam moechatus est eam in corde suo.\net in bonam partem loco alio angelorum uocibus dicitur:\ngloria in excelsis deo et in terra pax hominibus\nbonae uoluntatis. ecce dilectio, ut tu arbitraris, animi\nquaedam portio est, ut ratio docet, animus totus est. si quid\nergo toto amore amo, non id ipsum toto animo diligo? et\nubi uacat illud quod dicitur: diliges dominum deum\ntuum ex toto corde tuo et ex tota anima tua, si animae\npars putatur esse dilectio? si enim parte sui diligit anima,\nnon utique tota diligit. sin uero tota diligit, tota absque\n\n\n\n\n\n\nambiguitate dilectio est. dicitur enim uereque dicitur, quon- \\'\niam deus dilectio est sed dilectio illa talis est, ut nec\nipsa diligere nisi bonum nec per eam diligi possit nisi bene.\nhaec autem dilectio, quod est anima humana, propter adfectuum\nmutabilitatem potest et in superiora, quod ei solus deus est,\ncaelesti cartate flagrare et in inferiora damnabili amore diffluere.\nquodlibet tamen diligat, si toto amore diligit, tota\ndiligit et, cum tota diligit, tota dilectio est, quae unitas in\ncorpore scilicet non est.\nXXV. EXEMPLVM DE GEOMETRICA ARITHMETICA ATQVE DIALECTICA AD ERVDIENDVM LECTOREM IN EA QVAE OBSCVRA SVNT, QVID VIDEAT ANIMA PER SE, QVID PER CORPVS. Sed dicis: quando absentem carum suum cogitat,\nnumquid uelut ipso conspecto desideriis satisfecit?\nista, ut ego conicio atque ut plane probo, potissima admodum\ncausa est, quae temet ignarum perpulit animam referre corpoream.\na sensibus quaeso corporis paulisper adtollere ac si\nuales perspice, quae uel quanta uis uidendi sit animo, et si\nquid potes animi uisum corporisque discerne. corpus certe\n\n\n\n\n\n\nnihil uidet, quia nihil utique sentit absque anima, ac per\nhoc animus corporea per corpus uidet, incorporea per se. haec\nipsa nunc, quantum in praesentiarum res postulat, sequestremus,\nut quae sint animi uisa per corpus, quae sine corpore\neuidenter adpareat. nam qui uel aliquid eruditus est, credo\nnouerit in geometrica disciplina quid sit punctum quidue\nlinea, sed quia inter eos, qui ista dignabuntur legere, potest\nesse qui nesciat, de hoc ipso paululum dissertando quaeramus.\nlinea est, ut doctissimi atque excellentes uiri non dixere\nsolum, sed ratiocinando probauere, longitudo simplex, quae in\ncorpore prorsus nequeat inueniri eo quod omne corpus longitudine\nlongum sit, non tamen ipsa sit longitudo neque possit\nsic esse longum, ut non latum simul altumque sit. quocirca\nsicut aiunt etiam si araneae filum cogitaueris, quia utique\ncorpus est, non solum longitudinem cogitasti, habet enim pro\nmodo suo indissociabilem longitudinis suae latitudinem atque\naltitudinem. igitur si, ut fateri ueritas cogit, aliud est longitudo\nquam latitudo, seposita latitudine solam longitudinem\ncogitemus. scio autem hanc eandem liquido conspici non esse\nmultorum, quam cum Marcius quoque philosophus negaret mathematico\nAdrasto se uidere, cum lineas fabrorum nimie uideret:\nutique non mirum est, inquit Adrastus, quod habes\n\n\n\n\noculos similes fabrorum, ingenium dissimile,\nPythagorae. sed non idcirco tardioribus desperandum est,\nmodo ut auctoritati cedamus qui rationem forte non capimus.\n\nHaec ergo de qua loqui institueram longitudo cum fuerit\npuncto inchoata punctoque finita, a Graecis , a nostris\nlinea dicitur. iam nunc si quid sit longitudo sine latitudine\ncongnoscere ualuisti et lineam longitudine finita formasti, duas\naequales lineas sibimet  e regione constitue, quod\ncum feceris, intellege te figuram duabus lineis paribus non\nfecisse. figura enim dicitur, cum paribus inparibusue lineis\ncapitibus sese contingentibus locus ambitur. duabus ergo paribus\nlineis sine auersim positis sine capite contingentibus figura\nnon clauditur, tribus uero aequalibus lineis figura fit trigona,\net hoc aeterna atque indemutabilis ratio est omni humanae\nmenti uel non admonitae clarens liquido. numquid ergo tribus\nlineis paribus quae semet mutuo capitibus tangunt fieri\numquam nisi trigona poterit? aut istud magis nunc uerum est,\nquam fuit, aut esse hoc uerum aliquando coepit aut aliquando\ndesinet, aut non est facilius corporeum interire mundum, cuius\nutique tumidae localesque formae istarum inlocalium incorporaliumque\nsunt imago formarum, quam ut aliquid ex his\nuel uariari specie uel transmoueri loco uel senio ueterescere\nuel quoquo pacto mutari queat? ne ergo per omnes te\n\n\n\n\ndisciplinae istius minutias traham neue intentionem tuam in adspectandis\nplanarum figurarum uel cuborum uel pyramidarum\nrationibus teneam, propter circuli perfectionem de una tantum\nfigura, ut adhuc fecimus, breuiter conloquamur.\n\nCirculus fit ex una linea. sed iure nunc illud admoneberis,\nquod linea sine latitudine atque altitudine perfectior est, quae\ntamen habet aliquid se ipsa perfectius. punctum nempe principaliter\nest origo lineae, ab ipso incipitur ipsoque finitur, cum\npunctum nec oriri a quoquam pateat nec finiri. hoc namque\ncontinet in figuris punctum, quod unus in numeris. ista ergo\nlinea, quae transuersim secari potest, scindi per longum. non\npotest, quia utique si scinditur, habet latitudinem, cum secanda\nest, puncto caeditur, cum punctum scilicet non caedatur.\nperfectior ergo longitudo latitudine, quia latitudo et transuersim\net directim recipit sectionem. perfectior latitudo\naltitudine, quia altitudo non solum findi ac secari, uerum et\na latere caedi potest. ergo altitudo sine latitudine et longitudine\nesse non potest, et ubi haec tria sunt, haud dubie\ncorpus est. latitudo sine longitudine esse non potest, longitudo\nsine his omnibus esse potest, sed sine puncto esse non.\npotest. sine his uero punctum semper est nec cuiuspiam ut\nsit indiget, quia unius nullum potest esse principium. circulus\nigitur una eademque circumflexa fit linea, sed sicut in\n\n\n\n\ntrigonis et tetragonis per angulos puncta sunt, quibus figurarum\nratio consistit, sic in circulo eius medium puncto possidebitur,\nut circulus rata dimensione formetur. nam cum unum\ncircini radium fixeris atque alium a centro extrinsecus circumflexa,\nadtende quantum potes centri potentiam ab stabili\nradio illum qui circumagitur radium regere et illic, ubi\nlocaliter non est, potentialiter circulum figurare.\n\nHic si purgata mentis intendas acie, subrutilare tibi iam\ndebet quid sit anima. illud etiam quale est quod, si sensum\ncorporis consulamus, per medium circulum duae pares lineae\niuxtim duci posse credantur, cum ratio manifesta conuincat\nnequaquam per eundem medium duci duas posse nisi una\nsit breuior? uidetur mihi, sicut superius de trigona patuit,\nistic quoque circuli ratio insolubilibus atque aeternis manere\nlegibus stabilis. tu mihi nunc dicas uelim, si ista localiter\nconspicit anima, quid causae est, ut mihi aliquid rotundum,\ntrigonum uel tetragonum in occidente de corporibus formare\nmolienti eadem sine tumore uel motu ratio rotundi uel quadri\nnon desit, cum eodem temporis puncto secundum eandem\nrotundi et quadrati legem in oriente alius paria de corporibus\nualeat fabricare? uidesne uel de his, quae conspicatur\nanima, quid sit uisus animi? intellegisne intellegibile et intellegens\nnequaquam posse seiungi? animaduertisne etiam\nquid intersit inter illas formas, quas corpore cernimus, et istas,\nquas mente conspicimus? istas esse sempiternum mundum,\ncuius hic mundus imago sit, unde diuinitus dictum est:\n\n\n\n\npraeterit enim figura huius mundi. uides etiam quod cum\nlongitudines, latitudines et altitudines corporum scire nullius\npropemodum sit momenti, satis esse aliud, unde dicit apostolus\noportere nos nosse quid sit latitudo et longitudo,\nsublimitas et profundum? quid enim mihi proderit uspiam\naltitudinem corporei caeli quaerere, planorum siderum\ndiastemata uel circulorum uias uel singulorum interualla\nrimari, quid spatia terrae cognoscere uel abyssi profunda\npenetrare? non de his me, ut reor, apostolus commonitum\nuoluit, quae non solum laboriosa sunt, sed etiam noxia si,\ncum per haec ad aeterna semperque manentia transeundum\nsit, in his haereatur atque remaneatur.\n\nReuertere nunc atque intuere omne longum longitudine\nlongum fieri, ipsam uero longitudinem longam dici non posse,\nut omne castum castitate castum fieri, ipsam uero castam\nnon dici ullatenus castitatem. cum ergo meram longitudinem\ncontemplari cupis aut cum in trigonum uel hexagonum mentis\noculum figis, proice quantum uales ac refuge non solum\nomne corporeum, sed quidquid simile potest esse corporeo,\net cum trigonam uel tribus punctis ac tribus lineis uel rotundam\npuncto uel linea conformari incorporaliter atque inlocaliter\nuideris, uim quoque ac supereminentiam conspice\nnumerorum et intellege uniuersum corporeum numerabile\nper numeros fieri, ipsos uero numeros non posse numerari.\nnam quis non dicam eloqui, sed cogitare digne ualeat, quod\nnumerus, cum ex uno et per unum et in uno sit, principium\n\n\n\n\n\n\ntamen ac finis illius non sit? si enim dixerimus unum numeri\nesse principium, ipsius unius quod dicemus esse principium\nP ecce habes principium numeri in principio, ut ex ipsa\nsit numerus. iam uero si numerare uelimus, adicimus unum\nuni ut fiant, duo, et unum duobus ut fiant tria, et unum\ntribus ut fiant quattuor, et deinceps quotiens unum multiplicauerimus,\ntotiens quasi multi singuli in summa ducuntur, ut\ndecies ducti decem et uicies uiginti et centies centum et\nmillies mille nominentur, ut agnoscas omnem numerum ita\nper unum esse, sicut ex uno procedere. illud uero patet ad\nfinem numeri, qui nullus est prorsus, ueniri non posse, quia\ntrans omnem numerum, qui ex uno et per unum et in uno\nest, semper est unus. tria tamen ista sunt, cum dicimus ex\nuno et per unum et in uno, pariter aeterna, perinde inlocalia\nubique tota, eidem infinito semper aequalia, quia nullum\nuere unum maius unumue minus est. haec sunt numerorum\ninchoantia ducentia perficientia: ipsa nec inchoata nec numerata\nnec finita, credo, quia sapientiae dei non est\nnumerus. nam cum ex uno et per unum et in uno sit\nnumerus, nec numerari nisi trifariam possit, ut per eundem\nnumerum ordiamur numeremus finiamus, ipse est ternarius\ntotus, per quem omnis est numerus. ecce quod habitat in\n\n\n\n\n\n\nanima humana: ecce quod oculo cordis uidere concessum est.\nquo diffugimus, quo distrahimur, cur in nobismet ipsis extra\nnos sumus? cur patriam nostram localiter quaerimus, de qua\nutique non ambulando, sed peccando discessimus? cur tenebras\nsplendere credimus, quas uidere ipsum est utique non\nuidere? ueritatem certe quaerimus: non illam per spatia locorum\noportere quaeri, non per corporeum aliquid aestimes\ninueniri..satis ei corpore non solum tangendo, sed etiam cogitando\nse separabit qui huic adhaerebit. inlocale certe quaerimus,\nnon illud quaeso per locale quaeramus. fecit sibi ipsa\nueritas sui compotem similitudinem. hoc in nobis adferamus\nilli quod fecit, non conuiciemur deum nostrum dicentes illi:\nnon potuisti facere aliquid simile tui, quia, si corpus sum,\nsimilis tui non sum, quia de nobismet ipsis nos ille conuincet.\nXXVI. SECRETA DEI LOCVTIO AD ANIMAM, QVALITER SE DEBEAT SCISCITARI. Loquitur enim silentio mihi ueritas et dicit mihi: tu certe\nqui corpus esse te credis, unde incorporeo uerbo uteris? aliud\ncredo est uerbum tuum, id est consilium tuum, aliud uox\nuerbi, aliud quod sonat, aliud quod intellegitur. nam sicut\nuox potest esse sine uerbo, ita est uerbum sine uoce. utitur\ntamen quodam indumento uocis uerbum tuum, ut insonet auribus,\nsicut ego indumento carnis, ut uiderer hominibus, et\n\n\n\n\ncum loqueris, obsequium uocis aurem tenus meat, uerbum uero\ninlocaliter ad animam permeat, quia, sicut ad illum cui loqueris\naccedit, ita a te utique non recedit, et si loquentem\nte unus audierit, totum uerbum tuum penes te est, totum\npenes illum, et si duo audierint, totum audiunt, et si multi,\ntotum, et omnibus totum et singulis totum et tibi totum\nest noli in te perdere tam magnum munus meum, similitudinem\nmeam, quam tibi benignissime tribui, ut qualiter ad\nme tenderes, non extra te quaereres. nemo uenit adpatrem,\nnisi per me, et nemo ad me, nisi quem pater\nmeus adtraxerit, et nemo ad me uel ad patrem uenit,\nnisi caritas diffundatur in corde eius per spiritum sanctum,\nqui non nisi bene credenti, bene speranti et bene quaerenti\ndabitur. ad istam, quod unus deus sumus, tu homo factus es\ntrinitatem, cum dictum est: faciamus hominem ad imaginem\net similitudinem nostram. introinspice te de\nte ipsa, o humana anima, et te memineris. uide mentem tuam,\nuide uerbum tuum, uide uoluntatem tuam. nam totum est in\nmente quod cogitas, et quod totum simul meministi, totum simul\ncogitas et uis cogitare atque meminisse, hoc est, amas habere\nmentem et cogitationem. cogitationem ergo tuam cum mente\nconplecteris, hoc est, cum cogitare te memineris, totam certe\n\n\n\n\n\n\ncogitationem tuam tota mente conprehendis et totum amorem\ntuum uel mentem tuam tota cogitatione tua cogitas, cum\namare uel meminisse te cogitas, et toto amore tuo eandem\ntotam mentem atque eandem totam cogitationem tuam diligis,\ncum meminisse et cogitare te diligis. nullus est tamen, qui\nmeminisse et cogitare et hoc ipsum amare non diligat: cum\nautem tibi in mente est cogitationis et amoris tui, si tanta\nilla meministi quanta sunt, tanta est mens tua quanta sunt\nilla, et cum dilectionem uel mentem tuam cogitas, si tanta\nea quanta sunt cogitas, tanta est cogitatio tua quanta illa\nsunt, et si mentem uel cogitationem tuam pro sui modo\ndiligis, haec et amor tuus aequalia certe sunt, et si se singula\ntota simul uel ament uel cogitent uel meminerint, non\nmaiora erant tota simul tria, quam uel mens tota pariter\nrecolens uel cogitatio tota cognoscens uel amor tota diligens.\nhaec et in te esse ac potius ista te esse me tibi radiante\ncognosces, si illos mihi oculos quibus me uideri dignor adtuleris.\nnequaquam me uel incorporeus nisi purgatus uidet, quo\nminus uideri me a te putes posse, si corpus es? ego et pater\net caritas nostra unus deus sumus: tu, mens rationalis et\nuerbum uel dilectio tua unus es homo ad similitudinem auctoris\ntui factus, non ad aequalitatem, creatus nempe, non\ngenitus, formatus es ipse, non formator. recede ab his quae\ninfra te sunt minus utique formata, hoc est minus formosa\nquam tu es, accede formatrici formae, quo possis esse\n\n\n\n\nformosior, eidemque semper adiungere, quia. tanto ab illa speciei\namplius capies, quanto te illi caritatis pondere magis inpresseris:\nab illa scilicet obtinebis imaginis huius indemutabilem\nstatum, a qua sumpsisti principium. haec et talia loquitur\nueritas ad aurem cordis intrinsecus admonens nos, ut quoniam\nad similitudinem incorporei dei, non ad similitudinem corporei\nmundi facti sumus, incorporeos nos esse noscamus non\nsolum quia deo incorporeo similes sumus, sed etiam quia corporeo\nmundo dissimiles. \\'\nXXVII. QVOD ANIMA CARO SVO ABSENTE ETIAM CORPORE SPIRITV PRAESENS POTERIT ESSE. Ecce de statu uel uisione rationalis animae infinitarum pro\nquaestionis magnitudine rationum tactis breuiter potius causis\nquam satis usque discussis arbitror me de inlocalitate atque\nincorporalitate animae sufficiens dedisse responsum. tu nunc\nita longe disparilem infraque positam euidenter intellegens\ncorpoream uisionem non ulterius isto iacteris incerto, ut si\ncarum tuum, sicut ipse dicis, absentem cogitas, idcirco eundem\nquia tibi corporaliter non adparet credas absentem, quia\nsi tibi in illa sui parte carus est, qua uterque homines estis\net qua uosmet uicario amore diligitis, ita tibi ille praesens\nest, ut tu ipse tibi. quidquid enim tu es substantialiter, hoc\n\n\n\n\n\n\n\n\nille est. uisio uero intellectus est animae: si te uides, illum\nuides qui nihil est aliud quam tu, qui si corporaliter adsisteret,\nper signa certe corporis agnitionem sui tibi faceret.\nper quae si illud forte cepisses indicium, quo eundem tibi inimicum\npotius esse cognosceres, reuerberata utique adfectuum\ndisparilitate anima tua ab eius anima quodam modo resiliret,\net in uno corporaliter loco atque in eodem, si potest dici,\nuestigio satis scilicet essetis uoluntatum diuersitate seiuncti.\nquod cum ita sit, non arbitror animos sequestratione disici,\nquos uidemus iunctis corporibus posse separari. ac perinde\nparum est, quod officiunt corpora mutuis animorum repraesentationibus,\nsi non aut per eadem in se imago dei quaeratur\naut ipsa quaerantur. miserum namque est multumque uero\ncontrarium, ut imago dei, id est uerus homo per corpus\npotius quam per se quaeratur. per se autem quaeritur atque\nagnoscitur, si per imaginem dei quaeritur, imago autem dei\nomnis anima rationalis est, proinde qui in se imaginem dei\nquaerit, tam se quam proximum quaerit, et qui illam in se\nquaerendo cognouerit, in omni eandem homine recognoscit.\ntu autem non inmerito carum tuum absentem te habere causaris,\nin quo corpus diligis, nec aliud quam corpus diligere\nin illo potes, quem non credis esse nisi corpus. dilige deum\ntuum, dilige in deo tuo carum tuum, imaginem dei tui. ille\nte perinde diligendo deum in deo diligat. si uterque unum\\'\nquaeritis, ad unum tenditis, semper apud inuicem eritis, quia\nin uno consistitis. non autem uideo quod fieri queat, ut\n\n\n\n\ncorpora in unum posita praesentia sibi esse possint et animi in\nuno praesentes sibi esse non possint. sed quoniam liber iste\nfinem flagitat eo quod aliquibus superficie tenus adtactis,\nquamlibet multa breuitatis studio omissa fecerim, non tamen\nomnibus pro causae excellentia supersedi, quae post hinc disputanda\nsunt, principio secundi uoluminis ordiamur.\nCLAVDIANI MAMERTI DE STATV ANIMAE: LIBER SECVNDVS. I. QVIA OMNIA CONTRARIORVM CONPARATIONE FACILIVS DINOSCVNTVR. Saepenumero mecum reputanti mihi, quonam pacto excellentissima\nueritas tantum inimicorum semet habere siuerit,\npost multum de hac eadem quaestione tractatum non inprobabilis\nratio, sicuti reor, adparuit: omnia scilicet dinoscuntur\nmelius contrariorum conparatione. sic equidem lumen tenebris,\nsic uita morti, sic ueritas falsitati conposita plus delectat\noportuit igitur hasce distantias pro suis qualitatibus sibi compotes\nsortiri patronos, ut nec falsi lateret defensor nec ueri\nuacaret adsertor itaque fieret, ut nec ille magis noceret occultus,\nnec otiosus iste torperet.\nII. QVO MODO PHILOSOPHI MVNDI INDAGAVERINT VERITATEM GRADATIMQVE AD DEVM VSQVE PERVENERINT. Et quoniam mortalium generi natura datum est ut abstrusa\nfortius quaerat, ut negata magis ambiat, ut tardius adepta\nplus diligat, eo flagrantius ametur ueritas quo uel diutius\ndesideratur uel laboriosius quaeritur uel tardius inuenitur,\nhinc factum est ut philosophi quoque excellentibus ingeniis,\nmultimodis doctrinis, pugnantibus sententiis, longis saeculis\nde eadem ueritate quaerentes ab usque Pythagora Italico uel\nIonico Thalete semper exstiterint, qui dissidentibus aliis uel\nin parte operis aliquid dignum tanta indage sentirent. unde\netiam doctor gentium non tam ignaros ueri philosophos iudicat,\nquam cogniti contemptores accusat inquiens: inuisibilia\ndei a creatura mundi per ea quae facta sunt intellecta\nconspiciuntur, sempiterna quoque uirtus\neius et diuinitas, ut sint inexcusabiles, quoniam\ncum cognouissent deum, non sicut deum magnificauerunt.\nergo cognouerunt, et ingressa est diuinitatis abditae\nmens humana secretum transcensisque corporeis omnibus\nemirata illum uidelicet uniuersitatis uidit esse creatorem, qui\nnon solum corporea uniuersa praeiret sicut inrationalis anima,\nneque hanc etiam sicut rationalis antecelleret, sed qui his\n\n\n\n\n\n\nsimul omnibus longe inconparabili potentia praestaret. uidebat\nenim moueri corpus per loca et tempora, cum uel loco in\nlocum cederet uel aetatem temporis transcursione mutaret.\napud se itaque paululum constitit potentiamque sui non sine\nhorrore suspiciens quaerendumne supra se aliquid, an in se\nesset consistendum sibi dubitauit. sed dubitantem se non esse\ndeum dubitare non potuit, quia causa dubietatis ignoratio\nesset, non autem nisi ignarus ambigeret, deus uero nihil\nignoraret ac per hoc dubitare non posset.\n\nPorro autem se animaduertebat et ignorare necessario et\nconsequenter ambigere adiecto eo quod, etsi non subderetur\nmotioni per locum, moueretur tempore per adfectum, nec\nprincipale rerum stabilimentum foret, quod uel loco uel tempore\nmoueri posset, quia nisi per aliud moueri nihil posset,\nin quo autem uniuersum staret, id in se ipso consisteret. sic\nin auctore suo altius ratiocinata cognouit illud, quod in superiore\nlibro memoraui, uiditque nisi ab inmoto moueri nihil posse,\nitaque necessario stare animam ut corpus moueat per tempus\net locum, stare uero in se ipso deum, qui mourat animam\nper tempus, corpus uero per locum pariter et per tempus. et\nquoniam principio nullum potest esse principium, quod iuxta\nde inmensitate ac sempiternitate cogitandum est, quia sicut\na nullo coepit, ita in nullo consistit, non sine quodam medio\nab imis, quod omne corpus est, ad summa, quod deus est,\n\n\n\n\neundum rata se scilicet inter extrema mediam repperit eo\nquod nec cuiquam corporum similis exsisteret, quia similitudo\ndei esset, nec eidem aequari deo posset, quia etsi ab illo coepisset,\nde illo non esset.\\'\n\nAnimaduertit etiam in rerum plenitudine aliud esse secundum\nueritatem quod iudicaret nec iudicaretur, aliud quod\niudicaret et iudicaretur, aliud quod iudicaretur nec iudicaret:\nsecundum ueritatem deum iudicare de quo non iudicaretur,\nanimam iudicare et iudicari, corpora iudicari nec iudicare.\ntunc autem minime falli iudicantem, cum adhaeret illi secundum\nquod iudicat, tunc maxime cum conlabitur ad illud de\nquo iudicat. intellexit quoque propter inmutabilem uim contrariorum\nsicut tenebras luci, sicut essentiae nihilum, ita\nincorporeo corpus esse contrarium et uidit similitudinem\ncuiusque rei in contrario esse non posse, quia uidelicet inmota\nrerum ratio non sinit, ut aliquid uiuat mortuum, uideat caecum,\nsubstantia sit simul et nihilum. hic igitur intellegens\nnonnihil in anima humana esse deo simile, quia sit ille lumen\ninluminans et haec lumen inluminabile, incorpoream non\ndubia decreuit illud adiciens, quod si anima corpus esset et\nhaec eadem similitudo dei esset, corporeus ergo deus esset,\n\n\n\n\niusteque maluit propter similitudinem creatoris sublimare creaturam,\nquam propter eandem similitudinem humiliare creatorem\ncerto cognoscens indissolubiliter nexum, ut duo similia\naut utraque incorporea sint aut utraque corporea. esse quoque\nin rebus substantiuis quaedam non solum specie dissimilia,\nsed etiam naturali uigore contraria, ut aqua uel flamma est,\net haec tamen esse corporea atque hinc mirum fore, si duo\ndissimilia eademque contraria, ut est aqua uel flamma, corporea\nsimul esse possint et duo similia eademque conuenientia,\nquod est deus et anima, incorporea simul esse non possint.\nIII. PHILOSOPHIS GRAECIS VTITVR TESTIBVS DE CORPOREIS VEL INCORPOREIS EXEMPLVM CAMELI ET FORMICAE PROPONENS. Huius modi igitur rationibus utentium philosophorum quoad\npotui uoluminibus perdagatis ignobilium plebe reiecta potiores\nquosque delegi, qui ueritati in praesentiarum testificarentur,\nquorum quidem ex abundanti est proferre sententias, non quo\npropriis deficiamur, sed quo magis mirum sit aduersum nos\ndimicare nostros et extraneos pugnare pro nobis. neque mihi\nprofecto cordi foret mutuum ex his carpere quippiam, nisi iste\ncorporis amicus sola philosophici nominis mentione terriculamenta\nquaedam nobis scientiae profundioris ostentauisset. ex\n\n\n\n\nhis igitur, quos contra ueritatem uocat, uocem ueritatis accipiat\net geminae primum Graeciae classicum multisona pythagoreorum\norum tuba et lituum Platonis exaudiat nec tumescat sola\nuanitate nominum, sed pinguescat multimoda ueritate rationum.\npythagoreorum igitur, quia nihil ipse scriptitauerit, a posteris\nquaerenda sententia est. in quibus uel potissimum floruisse\nPhilolaum reperio Tarentinum, qui multis uoluminibus de\nintellegendis rebus et quid quaeque significent oppido obscure\ndissertans, priusquam de animae substantia decernat, de mensuris\nponderibus et numeris iuxta geometricam musicam\natque arithmeticam mirifice disputat per haec omne uniuersum\nexstitisse confirmans, illi uidelicet scripturae consentiens,\nqua deo dicitur: mensura pondere et numero omnia\ndisposuisti, quam quidem ex diuina lectione sententiam\nnobis ab aduersario miror obiectam. dicit enim uerbis his:\ndeus, qui ex nihilo fecit omnia, quae sicut opere\ninstituit, ita materia incorporauit, rebus omnibus,\ninter quas et anima censetur, sicut distribuit\npondus numerum atque mensuram, ita <et) posuit\nquantitatem.\n\n\nanimaduerte, nostri bone cognitor, praesentis saeculi peritum \\'\nfacundumque doctorem: nihil incorporeum uult creatum et\nincorporatum dicit omne corporeum. cui incorporatur, quaeso,\nquod corpus est? si in pro non forte posuisti, ut incorporatum\n\n\n\n\n\n\npro non corporatum uelis intellegi, plus nobis quam uolumus\nsponte largiris, quia si auctor rerum quae fecit omnia non\ncorporauit, sine corpore sunt ergo quaecumque sunt. enim uero\nquod est et absque corpore est incorporeum esse necesse est,\nquod Graeci elegantius  uocant. sin autem istius modi\npraepositione simpliciter usus es, incurristi nescius ueritatem,\nper eandem tamen ignorantiam uno tantum lapsus articulo,\nquod omnia incorporata dixisti, cum satis constet duplicis\ncreaturae substantiam sic ordinatissima lege conpositam, ut\nomne creatum incorporeum et incorporatum sit, non autem\nomne corporeum sit et animatum. ac per hoc incorporatum\ncorpus dici non potuit uelut in corpus missum, quia incorporatio\nad illam pertinet absque ambiguitate naturam, quae et,\nprius quam incorporata est, non fuit corpus et, postquam incorporata\nest, non est corpus. si uero incorporata omnia eo\nforsitan sensu dixisti, quo dici plane potuit, etsi non debuit,\nomnia facta esse corporea, excidisti pariter et a proprietate uerbi\net a ratione ueri, quia si omnis creatura corporea est, nihil\nincorporatum est: si autem incorporeum quid creatum est, non\nest omnis creatura corporea.\n\n\nSed una haec eademque causa est, quae te multiplici inuoluit\nerrore: magna uidelicet rerum ignoratio et scientiae mira\npraesumptio. hinc quippe fit ut uel spiritus corporatos corpus\nesse credas uel item corpora incorporata definias. in istis tam\ndialecticis conclusionibus tuis semper tibi ueniat in mentem\nillius quam inurendam ducis aliis alti erroris infamiam.\n\n\n\n\ndiuinua quoque temet sermo commoueat: oportere prius deponi\ntrabem propriam, ut possit alienam quis\nauferre festucam. proinde quia non lacessis quasi dubios\npraelii, sed percellis quietos mucrone conuicii et cunctis creaturae\npartibus mensuram pondus et numerum indita esse\ndixisti, quoniam haec simul omnibus constat inesse corporibus\net animam corpus esse decernis, quae huius mensura sit, qui\nnumerus, quod pondus inquiro. si modum uegetanti animae\nuiuentis corporis modus facit, quia corpus extrarium quasi\nuas aliquod animam ueluti minus quoddam corpus includit,\nergo animae, ut tu ais, quantitas pro corporis quantitate censenda\nest.\n\n0 si mihi de his loqui tecum comminus palamque proueniret,\nliberaliter uidelicet agerem, nonnulla tibi de meo iure\nconcederem neque protinus de homine quaererem, sed prius\nprecario poscerem, ut rerum callens euidenti faterere responso,\nformicae et cameli animas utrumnam prouidentia an mole\ncenseres? si prouidentia, luce liquidius esset animae cameli\nsic animam praestare formicae, ut camelus tanto paene minor\nformicae sit animo, quanto maior est corpore. si moles tibi\nin istius modi conparatione placuisset, eadem nempe replicarem\net nihilo setius quaererem, si modus animae corporis modus\nest, cur infra corporis modum camelus brutescat et supra\ncorporis modum formica uigeat ? sisterent uerba fortassis,\nquae tuto tibi magna uolant. ista haec ipsa duplici\nsorte proponerem, utrius malles tibi copiam facerem. si\n\n\n\n\n\n\nmolem corporis elegisses, perexiguum formicae corpus obponerem,\nsin animi uigorem, hunc eundem nullum secundum molem\nfore conuincerem, cuius esse nihil in illa corporea cameli\nmagnitudine conprobarem. hinc etiam tibi Maronianum illud\nobicerem, quod uerissime de apiculis dictum est:\ningentes animos angusto in pectore uersant.\n\nIam cum super statu hominis dissertare coepissem, a te\nscilicet nouo geometra, ut ingenia quorumcumque dinoscerem,\ndecempedam, non iudicium fiagitarem. ubi si illo forsitan\nuoluisses uti perfugio, ut diceres inuisibilia uisibilibus\nnon posse metiri, e uestigio responderem ex magnitudine corporis\nquod animum includeret posse metiri animum qui corpus\ninpleret. si non posse dixisses, instantissime quaererem,\ncur fieri de corporis genere uno non posset, quod de omnibus\nposset? si adnuisses posse, dicerem tibi sermone prophetico:\nuade ad formicam, o piger, et aemulare uidendo\nuias eius, idest prouidentias eius, nisi forte credendum\nest ob id nos oraculo caelesti commonitos, ut gradiendi scientiam\na formica quaereremus. non te in hac prolocutione\nsollicitet ambulandi cura, sed agendi sollertia, ut\n\n\n\n\n\n\n. ueluti ingentem formicae farris aceruum\nconpopulant hiemis memores tutoque reponunt,\nsic, homo hominis in conparationem inrationalium protoplasti\nlapse peccato, ne hieme fuga tua fiat, fidei calore et\noperis deuotione procures ac pariter intellegas formiculae\net apiculae ingentes animos paruo corpore non includi. nihil\nenim magnum [locale] capitur exigua re locali, et paruum\ncorpus atque ingens animus apiculae: non ergo capitur corpore,\nextra se igitur est. sed extra se nihil esse potest, est\nergo totus in corpore, sed magnum corporeum corporeo paruo\nnon capitur, quia tam magnum replet locum, quam magnum\nquidque locale est. aut igitur anima inlocalis et per hoc incorporea\nerit, aut secum tota non erit. sed nihil esse nisi\nsecum potest, inlocaliter ergo in re parua res magna est.\nnon igitur localis est animus et nihil inlocale corporeum:\ncorporeus igitur non est. quidquid autem corporeum non est,\nnon mole censendum est, non ergo ex magnitudine corporis\nanimi magnitudo.\n\nQuopiam nunc uideamus euadas: apicula tibi corporis,\ncamelus animi magnitudinem negat. uideris ne istius modi\nrationibus sententia tibi placita labascat nec secundum\n\n\n\n\n\n\ncorporeas quantitates numeris ponderibus et mensuris animi magnitudo\nsubiaceat, qui et paruus in magno totum tenet et magnus\nin paruo non effluit. sed forte corporaliter metiri animus non\npotest et pendi potest. is dicere audeat scire se posse, quot\nanimus secundum pondus possit esse librarum, qui conprehensum tenet\ntenet, quot sit secundum longitudinem pedum. uestigia\nuero numerorum in corporibus trifariam dinoscuntur. loco\netenim primo, ut sit corpus maximum uel minimum, unum id\nesse necesse est, quod scilicet a numero illi est. secundo,\nquod partibus constat, quae profecto partes, ut iam diximus,\ndextra et laeua, sursum ac deorsum, ultro et citro sunt. tertio,\nquod iuxta praefatam diuersitatem partium secari omne corpus\nin partes potest, quarum item pars qualibet partium corporis\npropter uim primigeniam numeri et unum corpus erit et totidem\npartibus constabit et perinde in partes secari poterit,\nmodo tu uideris utrumnam, cum cuiuslibet animantis una sit\nanima, diuidi haec eadem possit, ut iterum quotalibet pars\nanimae anima sit, sicut quotalibet pars corporis corpus est.\nquod quia sanorum neminem reor posse dicere, terendum\ntempus non est in harum discussione causarum, quae suapte\nnatura tam clarae sunt, ut obscurari potius disputatione\nuideantur.\nIIII. DE MENSVRA NVMERO ET PONDERE CORPORIS. In illud nunc magis nisi contemnis aduertas animum, ut\ntibi, in quantum se uideri dignabitur, mensurae ponderis et\nnumeri uis diuina pandatur. dici nempe deo legimus: mensura\nnumero et pondere omnia disposuisti, quo\npotissimum testimonio in id scilicet usus es, ut exinde probatum\nuelis animabus quoque nostris corporeas quasdam inditas\nquantitates. uideamus ergo igitur mensura haec, pondus hoc,\nnumerus hic ubinam loci fuerint quandoue esse coeperint, ut\nad istorum quasi exemplar deus uniuersa formaret. si nihil\nincreatum nisi creator est, haec ergo creata sunt. si creata\nsunt, non igitur omnia deus mensuris numeris ponderibusque\ndisposuit, quando quidem haec ipsa non secundum ista formauit,\nsed auctoritati diuinae obuiare nefas est, numeris\nergo ponderibus et mensuris uniuersa creata sunt. mensura\nergo pondus et numerus creata non sunt: non enim secundum\neadem creata sunt omnia, si et ipsa creata sunt. hic omnibus.\ncogitandi uiribus enitendum est, ut quoquo modo possit agnosci\nnon hoc esse pondus principale quod penditur, sed quo penditur,\nnec eundem esse numerum qui numeratur, sed quo\nnumeratur, nec mensuram quae metitur, sed qua metitur,\nsicut item non hoc est magnitudo quod magnum, nec hoc aequale\nquod aequalitas, nec hoc pulchritudo quod pulchrum.\n\n\n\n\n\n\nnihil enim creatum per se magnum est, sed ex minoris conparatione\nmagnum aliquid dicitur. hinc est quod montem\nparuum dicimus et grande milium, grandem quoque muscam\net bouem paruum. cum uero ad ipsam creatricem uenitur\nmagnitudinem, quia conparari non potest, nec maior nec minor\nest. sic et in his principalibus formis ratio par est, quas Plato\nideas nominat. nam secundum eandem quadrandi legem fabricamus\net quadratam tabulam et forum quadratum, et cum\nforum maius quadratum sit, non tamen magis quadratum est.\nhinc capias oportet indicium illius non pensi ponderis et inmensurabilis\nmensurae et innumerabilis numeri, quae tria simul\naequiterna semper indiuidua ubique et ubicumque tota unus\ndeus sunt.\n\nOmnia etenim corpora, quibus quidque uel numeramus uel\npendimus uel metimur, et numerabilia sunt et ponderabilia\net mensurabilia. nam et numeris in corporibus certus est\nmodus et pondiculi trutinae certum est pondus et decempedae\ncerta mensura est, a cuius magnitudine et citra recurri\nlicet usque ad uncias et semuncias et usque ad minimum,\ncitra quod nihil est, et ultra item progredi usque ad maxima\net ipsius quoque mundi inaccessa nunc sensibus spatia. habet\nenim certum magnitudinis modum quidquid finale est. proinde\nmundi moles uniuersa, quoniam ex finitis est conpacta corporibus,\nquippe cum alterum corpus alteri finem faciat, procul\n\n\n\n\ndubio ipsa finalis est propterque et mensurabilis. trans\nquam si quid spatiorum humana mens cogitat, in ea certe\nratione mensurae per corporales formas mitti posse non dubitat,\nquod quidem ita posse fieri in ueritate claret, si ullus\nextra mundum locus est. sed quoniam extra omnem locum\nlocus esse non potest, localis mensura ubi locus nullus est\nnon accedit, et cum desit quod metiri possit, quo possit metiri\nsuperest, quia finito mensurabili inmensurabilis mensura\nnon deficit. eatenus equidem ratio ponderis eo quod pendi\npotest cessante non interit et numerus finito numerabili non\nfinitur. igitur si inmensae lucis splendor aliquo nobis fulgore\nsubrutilat, necessario scilicet istic admonebere, ut paululum\nseposita carnalium fallacia uisiouum dicas nobis decempedae\nforma corporeae cui nostro uisibilis sit? sed quia hanc, nisi\nnimium fortasse suscenses, corpori contemplabilem non negabis,\nconsequenter quaero illam inmensurabilem de qua supra sumus\nlocuti mensuram animone an corpori dicas esse conspicuam P\nsed non ita quempiam ueritas deserat, ut diuina corpori uisibilia\nfore contendat; cum nec corpora uideri ab hoc nisi animato\ncognoscat aut, ut dicam uerius, animam potius per\ncorpus quam quidquam per se sentire corpus intellegat. duplex\nergo est uidendi uis: anima uidet mensuram pondus et\n\n\n\n\n\n\n\n\nnumerum per se, uidet mensurabilia numerabilia et ponderabilia\nper corpus. ergo per corpus uidet quae sunt similia corpori,\nid est corporea, incorporea uero per se, quibus est ipsa\nsimilis.\n\nNunc si placet, quoniam mensuris ponderibus et numeris\nomnia disposita sunt, eorundem in creaturis signa quaeramus.\nimum certe elementorum omnium terra est. in rotundo scilicet\nillud imum constat esse, quod medium est, quia in rotundi\nextimis imum non est. quaelibet ergo terrae pars magna uel\nminima aut lapillus exiguus uel minutissimus puluisculus,\nqui puncto uisibili contingi nequeant, habent et mensuram\npro modulo sui et numerum pro ratione partium, quibus\ndistant superiora ab inferioribus, dextra a sinistris, a posterioribus\npriora, unde etiam quamlibet minimum diuidi in duo\npotest, quia corpus est. pondus uero illius hinc animaduertitur,\nquod hoc ipsum minimum ab origine sua sublatum et in aqua,\nsuperiore uidelicet elemento dimissum motu infatigabili non\nquiescit, donec naturali pondere ad solum terrae perueherit.\nhunc ad modum rationis tramitem in reliquis tene corporibus,\nquia et aquae guttula, quam digito tincto sustuleris, habet\nscilicet pro magnitudinis modo mensuram, pro partium distantia\nnumerum: lege ponderis si dimittas eam in aere, non residet\nnisi ad sua peruenerit. aeris quoque ratio par est, cuius\n\n\n\n\nnihil uel sub aqua contineri uel supra ignem ferri potest,\nquod, si quo pacto fiat, necessitate ponderis uel hinc naturaliter\nerumpat uel inde sponte desidat. mensurabilem uero\naerem et pro numero partium numerosum uel hinc, ut arbitror,\nliquet, quia corporeum metiri posse mundum, cuius aer\ntertia pars est, iam constitit. sic etiam ignis elementum et\npro partibus suis, quia locale est, recipit numeros et pro spatio,\nquia finale, mensuris subditur. pondus autem ignis iste terrenus\nquasi quoddam semen ignium supremorum sursum uersus\nhabet, qui quanto maiore fomento pastus maiorum fuerit\nuirium, uelut in patriam tendens subtilis natura magnas partes\nstipati aeris inrumpit et, nisi eundem elementi alterius\nprofundum uinceret, quo per naturam rapitur perueniret.\nV. DE MENSVRA NVMERO ET PONDERE ANIMAE. Ecce patuit nihil esse corporeum, cui non sit mensura\npondus et numerus. nunc quoniam eorundem est et partilis\nunitas et locale pondus et magnitudo mensurabilis, utrum tria\nhaec eatenus in anima, ut in corpore sint, quaeramus. magnum.\n\n\n\n\n\n\ncerte corpus longitudine et latitudine et altitudine dicimus,\ncuius utique spatium grande uel paruum pro sui capacitate\ncensemus. ergo tantum quidque corporis quodcumque corpus\nrecipit, quantum pro amplitudine capax est. sic equidem transcenso\ninferioris creaturae gradu sublimiorem cerne creaturam\net animi magnitudinem sui capacitate metire. ecce capax est\nanima humana sapientiae, capax namque est eius, quae intellegens\neius est. ergo ut ante indeptam sapientiam sapientiae\ncapax dici non potest, sic antequam particeps eius fiat, sapiens\ndici non potest. istic ego percontatum uenio, spatiumne loci\nfore iudices an inlocale aliquid, quo capitur sapientia? ego sic\n<censeo, quod si secundum spatium sapientiae capax est sapientis\nanima, ergo secundum molem magna est sapientia. quod\nquia non sinit dici ueritas, inlocale est quod capit, ut inlocale\npossit esse quod capitur. en tibi humani animi sine mole\nmagnitudinem, numeri nunc intuere rationem.\n\nAnimaduertisti, ut arbitror, haec esse in corporibus signa\nnumerorum, quod scilicet numerosa sint corpora, quae sibi\nsecundum praestantissimam numeri aequalitatem partium parilitate\nrespondeant, ut quoniam unius ad unum et duorum ad\nduo et ad tria trium summa aequalitas est, sic itidem illud\nnumerosum corpus esse dicamus, quod rata dimensione\n\n\n\n\nformatum, ut uerbo tenus humanum quae sunt bina sic habeat ex\naduerso posita, ut sibi nec magnitudine nec specie nec loco\ndissentiant, ut sunt aures et oculi, quae item singula, ut nasus\net os, medium locum teneant atque, ut esse pulchra possint,\nconcinentiam summae aequalitatis imitentur. quatenus igitur\nnumeri ueritatem in anima reperiamus humana, primum debet\nipsa sibimet actitandi rationem pro uirtutum parilitate concinere,\nut sapientiae iustitia, temperantiae fortitudo respondeat,\nquae parilitas utique numerosa est, quia tanto est numeris\nuicinius, quanto est quidque concinentius. sed illud in anima\nnumerosum potius arbitror, quo eadem scientialiter compos\\'\nest numeri, ut non partibus sicuti corpus numerosa sit, sed\nipsum dinoscat et secundum eundem iudicet numerum. nam\ntria et quattuor septem fore et haec et tria decem, nulla\npraeter humanam animam uel potest scire uel poterit. sicut\nigitur de mensura claruit, ita et de numeris satis adparet\nesse hos in corpore uisibiliter, in anima intellectualiter.\n\n%\nRestat nunc ut de pondere disputemus. corporum pondus\nillud esse patuit, quo eadem in regiones suas, unde primordialiter\nexsistunt, naturaliter feruntur nec quiescunt, quoad\nusque transmisso elementi alterius spatio in sua perueniant.\nanimae uero pondus uoluntas est eius, quae proprie magis\namor dicitur, quo scilicet uel se ipsam uel alia quaelibet\n\n\n\n\namat anima. siue enim sibi incorporea diligat, ut est uera sapientia,\nsine corpori corporea concupiscat, ut pulchra sunt corpora,\ninlocali amoris pondere rapitur, donec amatorum adeptione\npotiatur. igitur pondus corporis, quocumque corpus tulerit,\nmensuras eius et numeros indissociabiliter secum trahit. item\npondus, hoc est amor animae in id quod diligit et memoriam\net consilium secum cogit, quia nihil aliud uel meminisse uel\ncogitare ualet, nisi illud, cuius amore feruescit. unde diuinitus\nhomini dicitur: diliges dominum deum tuum ex toto\ncorde tuo et ex tota anima tua, uidelicet ut, sicut corpus\npondere cogitur in propria, sic anima pondere referatur\nin patriam. hoc pondere suo tamen anima non solum aliis\niungitur, sed ipsa quoque solidatur, quia consilii ac mentis\namore medio et mens consilio et consilium mente diligitur.\nVI. DE MENSVRA NVMERO ET PONDERE DIVINAE TRINITATIS QVO MODO HAEC TRIA IPSA TRINITAS SIT. sic et incorporaliter cuncta supereminens unitas praecelsissimae\ntrinitatis mensura est, ut aiunt, sine mensura et pondus\nsine pondere et numerus sine numero. pondus ergo, quo haec\neadem secum ineffabiliter unum sunt, caritas est patris et\nfilii, quoniam spiritum sanctum apostolus proprie insinuans:\n\n\n\n\n\n\ncaritas, inquit, dei diffusa est in cordibus nostris\nper spiritum sanctum, qui datus est nobis, euidenter\nostendens isto pondere, diuina scilicet caritate, illum ineffabilem\nnumerum illamque mensuram illo stabiliter ferri, quo\ntale pondus accesserit. igitur tria haec inseparabilia sunt in\ncorpore, sed multo magis in anima et indiuidua sunt in anima,\nsed multo magis in se, et sicut nihil sine uno creatore, hoc\nest ipsa trinitate exstitit, ita nihil omnino esse potest, quod\\'\nnon et trifarium subsistat et unum sit. omne scilicet corpus\net unum erit et mensurabile erit et numerabile et ponderabile\net omnis anima rationalis tribus indiuiduis, memoria consilio\nuoluntate subsistit, quibus capax est mensurae ponderis et\nnumeri, secundum haec de mensurabilibus ponderabilibus et\nnumerabilibus, hoc est de corporibus iudicans. quae si corpus\nesset, incorporea certe non caperet, sicut corpus etiam iudicari\nposset et de corporibus iudicare non posset. permanat ergo\na summo, quod deus est, per medium, quod anima, ad imum,\nquod corpora, unitae specimen trinitatis corporibus signa sui\ninprimens, animabus etiam notitiam tribuens illa formans\nuisibiliter, has intellegibiliter. cum ergo nihil substantiam\nnisi essentia capiat et nihil nisi tribus, sicut supra disseruimus,\nunum fiat, quando tanta est unitas in corpore, hoc est\nin uestigio trinitatis, quanta est in anima, hoc est in imagine\ntrinitatis, et item cum tanta sit in imagine, quanta est in\nipsa trinitate?\nVII. PAGANIS VTITVR TESTIBVS NVLLAS IN ANIMA CORPOREAS ESSE MENSESSE VEL LOCALIA PONDERA.\nSed quoniam nunc tempus aliud est, quam ut de quaestionis\nhuius praeeminentia copiosius disputemus, tantum scilicet in\nhis moratus sum, quantum prudentibus satis arbitror, quo adplene\ncognoscant nullas in anima corporeas esse mensuras uel\nlocalia pondera uel partium spatia, sed illud ab ea percipi,\nquod nec locus capit nec pondus mouet nec diuisio minuit,\nmodo tu, arbiter docte, probaueris iustam gnarus ferre sententiam,\nanne sit locus quod inlocale recipit, an partile quod\nsecari nequit, an mensurabile quod infinitum capit. nunc ad\nPhilolaum redeo, a quo dudum magno interuallo digressus sum,\nqui in tertio uoluminum, quae   x  praenotat,\nde anima humana sic loquitur: anima inditur corpori\nper numerum et inmortalem eandemque incorporalem\nconuenientiam. item post alia: diligitur\ncorpus ab anima, quia sine eo non potest utisensibus.\na quo postquam morte deducta est, agit in\nmundo incorporalem uitam. non ego nunc rationum\ntramitem et nexuosissimas quaestionum minutias reuoluo, quibus\nhaec probabilia quo uoles aduersante Philolaus efficit.\nin quae si quis uel curiositate uel studio forte flagrauerit, de\n\n\n\n\nipso scilicet fonte hauriet. enimuero memet causa auctoritatis\nin eundem tanti testimonium philosophi iecisse sufficiet, sicuti\nceterorum post hinc strictim proferre conueniet. iniuria nempe\na quoquam poscitur et argumentum pariter et testimonium.\n\nArchytas perinde Tarentinus idemque Pythagoricus in eo\nopere, quod magnificum de rerum natura prodidit, post multam\nde numeris subtilissimamque disputationem: anima, inquit,\nad exemplum unius conposita est, quae sic inlocaliter\ndominatur in corpore, sicut unus in numeris.\nquid, quaeso, praecelsius potest dici, quid uerius? ad unius\nuidelicet exemplum conposita, quia ad unius imaginem\nfacta est. et idcirco unus est exemplum principale formarum,\nquoniam formabilia ab illo formas capiunt, qui non coepit.,\nHippon Metapontinus ex eadem schola Pythagorae praemissis\npro statu sententiae suae insolubilibus argumentis de anima\nsic pronuntiat: longe aliud anima, aliud corpus est,\nquae corpore et torpente uiget et caeco uidet et\nmortuo uiuit, unde autem, [si] hoc est, quo principio nescire\nse dicit. sed non ita nunc omnium philosophorum Pythagoricae\nfamiliae sententias persequor, ut easdem copiosius\naggerando de alienis admodum uoluminibus meum faciam satis \\'\narbitrans memet principium Pythagorici gymnasii de praesenti\nquaestione scita euidentia protulisse, certus scilicet \\\neminem\n\n\n\n\nrefutare doctorum, quin hoc idem senserint scriptoque prodiderint\nArchippus, Epaminondas, Aristeus, Gorgiades, Diodorus\net omnes Pythagorae posteri, quorum uidelicet nominum, ne\ndicam sententiarum multitudine, si eadem prodita uelim, uo-\nIumen efficerem.\n\n\nIgitur Platon procedat in medium, a quo uere claret quam\nmagnum in semet bonum genus humanum neglegat nostro\npraesertim saeculo, quo dictis factisque caelitus editis eotenus\nreligio conclamata est, ut paene iam credendi labore submoto\ntepore fidei scientiae fructum capessat laborisque mercedem\nopere non patrato percipiat. quo fit ut mirari admodum digne\nnequeam huius Platonis animum, qui tantis equidem saeculis\nante puerperium uirginis, ante incarnationem dei, ante hominis\nresurrectionem, ante praedicatam summae trinitatis in\n- gentibus unitatem ineffabilem una tres in diuinitate personas\nlaudabili ausu, mirabili ingenio, inimitabili eloquio quaesiuit\ninuenit prodidit, patrem deum paternamque mentem, artem\nsiue consilium et utriusque horum amorem mutuum unam\nsummam aequiternam indiuisam diuinitatem non solum ita\ncredi oportere docuit, sed ita esse conuicit. persuadere mihi\nnon possum, quod philosophi huius anima corporea fuerit, ac\nei forsan praecipiti lapsu stultitiae ulla anima corpus esse\niudicanda est, illas equidem corporeas iudicauerim, quae\n\n\n\n\ncorpus esse se credunt, non per hoc animarum generi derogans,\nsed quosdam sententiae suae inprobitate, non mea sponte denotans.\net quid hominibus fiat, quos cum eo usque inscitia\nteneat, ut indoctos se esse nesciant, scientiae nihilo minus priuilegium\nsibi uindicant, dumque in inperitas aures uerborum\npuerilium spumas exspuunt, uno eodemque mendacio semet\nscientiae fallunt, alios docendo decipiunt Lysiae similes, quem\nPlaton idem cassa rerum uerba fundentem in Phaedro eatenus\nincrepat, ut esse deterius adstruat gnarum uerborum, ignarum\nesse causarum, quam nescientem rerum uerba nescire, potius\narbitrans inperitum silentium loquaci inperitia. unde etiam\nTullius libro de oratore primo: eloquentia est, inquit, scientia\nconprehendendarum rerum plurimarum, sine\nqua uerborum uolubilitas inanis atque inridenda\nest, et paulo post: etenim ex rerum cognitione efflorescat\net redundet oportet oratio, cui nisi subest\nres ab oratore percepta et cognita, inanem quandam\nhabet locutionem et paene puerilem. sed hinc .\nalias.\n\nIn Phaedro autem Platon de anima sic pronuntiat: anima,\ninquit, inmortalis est, quae semper a se ipsa mouetur\net aliis causa motus est, corpus autem per se non\nmouetur. non ait tantum: mouet alia, sed: aliis causa\n\n\n\n\n\n\nmotus est, animaduertens equidem uir excellentis ingenii\nfore nonnulla quibus sit moueri proprium causa motus alieni\nquidquid enim uoluntarie mouetur, ipsum fere sibi causa motus\nest, quod autem mouetur uel nesciens uel inuitum penes\nscientem uel cogentem causas motus habet. nec repugnat\nanterioribus nostris disputationibus, quod istic a se moueri\nanimam dicimus, cum principalem motionum cardinem in deo\nesse dicamus, quoniam id ipsum fere a deo illi est, ut sponte\nmoueatur, uidelicet ut, sicut causa motus animi uoluntas est\neius, sic substantiae, quae utitur uoluntate, causa sit deus,\nquia, etsi posse uelle nobis ex deo est, non omnis uoluntatis\nnostrae motus erit ex deo. uel tunc reor, cum uoluntate\npeccamus, nostri causa motus ex nobis est, ne peccatorum\ndeum faciamus auctorem. quocirca si corpus a se non mouetur\net corpus non est quod sibi causa motus est, quia in se motus\nsui causas habet, anima non est corpus.\n\nIdem Platon in libro, quem negl x scripsit: anima,\ninquit, animantium omnium corporalis nonestipsaque\nse mouet aliorum quoque agitatrix, quae\nnaturaliter mota sunt. in Phaedone autem sic apud\neundem Platonem cum Simmia et Cebete aliisque philosophis\nSocrates loquitur, ut cum uideamus illic ualde consentanea\nnostrisque oppido coniuentia pronuntiari, quae non solum\n\n\n\n\n\n\npraeiudicio auctoritatis utuntur, sed uirtute rationis adminiculantur,\nanimaduertamus praeter natiuum humanae mentis uigorem\nhasce uidelicet animas, quae tam remota persecutae sunt, tam .\nclausa adierunt, tam operta uiderunt, idcirco scilicet lumine\nueritatis adflatas, ut in salutem generis humani toto quandoque\nmundo diuinitus editum dogma apud rudes ueri gentium\nmentes gentilium testimoniis uteretur, quo magis ignorantiae\nnubilo caecata et infidelitatis frigore in quandam glaciem\ndurata gentilitas euangelicae ueritatis calori cederet, si eadem\nueritas aduersantium quoque sibimet ore sonuisset. aut cur\nnon haec eadem per philosophos nobis in usum ueri caelitus\nprocurata credamus, quae ad redarguendam nostrorum quoque\ninperitiam utilia fore cognoscimus ? persuadens igitur in Phaedone\nSocrati sic ait uera ratio: donec corpus habeamus\npermixtusque sit tali malo noster animus, numquam\nnos id quod iam olim concupiscimus satis\nplene consecuturos. concupiscimus autem ueri\nscientiam. corpus enim nobis primum innumerabiles\net infinitas occupationes infert, quibus conterimur\nob necessarium uictum et alimenta cotidiana.\ndeinde si qui morbi ingruerunt, inpedimento\nsunt, quominus inquirere et inuenire ueritatem\n\n\n\n\n\n\npossimus. nam cupiditatibus et cupidinibus et\ntimoribus innumerabilibus, uariarum rerum adpetitionumque\nuisionibus et infinita quadam dementia\ncorpus oneratur, ut prae illo ne sapere\nquidem ulla in re possimus. et si quando tempus\naliquod ad philosophandum uacuum uel habuerimus\nuel fecerimus, tunc quoque in ipsis cogitationibus\nnostris corpus intercurrit turbam errorum inferens\nmenti, ut obcaecante illo ueritatem peruidere\nnon possimus. itaque unum hoc in omni quaestione\nnobis et id quidem euidentissime probatur, si\nquid umquam bona fide scire uolumus, recedendum\nesse a corpore et in ipso animo res considerandas.\ntunc enim uidemur consecuturi quod concupiscimus\net cuius rei amatores nos profitemur, cum\ndefuncti erimus, nam dum uiuimus, desperandum\nest. etenim si constat nihil sinceri mixtum corpori\nanimum peruidere posse, sequitur alterutrum, aut\nnullo tempore nec usquam contingere homini ueram\nscientiam posse aut tunc demum, cum excesserimus\ne uita. defunctorum enim animus liber\nest et solutus a corpore. eo autem tempore quo\nuiuimus ita demum adpropinquabimus adplicabimurque\nscientiae, si nihilaut quam minimum corpore\nutamur neque in societate eius, nisi quatenus\nnecesse est, animum dimittamus. ita enim minime\nreplebimur uitiosa turbulentaque natura corporis,\nsed puri a contagione eius, in quantum facere\npossumus, erimus et, si ita fecerimus, incorrupti\n\n\n\n\nsincerique digredientes ad omnia incorrupta sinceraque\nueniemus.\n\nHaec ad uerbum ex dialogo philosophi admodum principis\nexcerpenda atque huic nostro inserenda uolumini ratus sum\nnon arbitrans fore quempiam inlectamentis fallaciarum corpo.\nralibus obsistere solitum, qui hasce repugnantias in semet\nipso sentiens disparium naturarum corporis atque animi teste\nse in hoc ipsum sibi non indiscussis equidem longe maximi\ninter philosophos uiri disputationibus adsentiatur interque\nanimum corpusque suum praeside ratione disceptet, quidnam\nsit illud quod, ut aiunt, corporeus animus ab omni inuentione\noccursante sibi semper extrarii corporis praepediatur obstaculo\naut cur extrarium corpus in reatum uocet, quod semet a contemplatione\nueri deuocet, cum sibi ipse sit inpedimento, si\ncorpus est. sed super his non argumentabor. ipsa per se\nnimirum ueritas claret nec ornamento aut adiumento extrinsecus\nindiget, quae et pulchrior et fortior nuda est.\n\nHinc egomet testium meorum indefensis hactenus mihi testimoniis\nutendum ratus sum, quia penes illos tantum, qui toto\nsui admodum corpus sunt, de hisce ueritatis uadibus dubitabimus.\nuerum quid hic idem Platon in Hipparcho, quid in Lachete,\nin Protagora, in Symposio, in Alcibiade, in Gorgia, in Critone,\n\n\n\n\n4\nquid in Timaeo etiam arce quadam et quodam philosophiae\nuertice de anima pronuntiauerit, placitae breuitatis gratia\nmissum facio. neque enim refert ad agnitionem ueri quid\nde eodem saepius quisque dixerit, quam quid senserit quaerere,\nquia in saepe dictis nec uberior est cognitio rerum, cum sit\nprolixitas onerosa uerborum. quapropter in adstructionem ueri\nmagis considerandum est quid unum multi senserint, quam\nquid unus saepe dixerit. ego tamen Platonem, prout mea\nopinio est, philosophorum omnium merito principem in negotium\npraesens admiratione sui pellectus testem saepe uocitaui,\nquamlibet quae plura istic eiusdem legas innumeris\nconparata, quae super anima dissertauit, pauca admodum nec.\nsuae. sed nec Porphyrius Platonicus multis post Platonem\nsaeculis a magistro uspiam in hac eadem causa dissensit. inlustri\nquippe uoce genus humanum suae dignitatis admonuit:\nsi beati, inquit, esse uolumus, corpus est omne fugiendum.\nest ergo incorporeum quiddam in nobis, cui aduersa\ncorporis uniuersi contagio est, et quid istud erit, nisi imago\ndei, et quid imago dei, nisi humanus animus? qui si in corpore\nbeatus esse non potest et incorporeus non est, numquam\nbeatus erit, qui sine se non erit.\nVIII. ROMANIS PAGANIS PHILOSOPHIS VTITVR TESTIBVS DE ANIMAE INCORPORALITATE. Plurimorum in negotium praesens philosophorum plurimis\ntestimoniis usi sumus multosque ex eadem Graecia, si uel\ncausa posceret uel ratio sineret, proferre possemus. sed ne\nlocaliter ueritatem quaesisse uideamur, ut haec eadem ab una\ntantum uideri gente quiuerit et aliis ignorata sit, cum ueri\ncompos humana substantia non sit regione, sed genere, Romanos\netiam eosdemque philosophos testes citemus, apud quos\nSextius pater Sextiusque filius propenso in exercitium sapientiae\nstudio adprime philosophati sunt atque hanc super omni anima\ntulere sententiam: incorporalis, inquiunt, omnis est\nanima et inlocalis atque indeprehensa uis quaedam,\nquae sine spatio capax corpus haurit et continet\nacrius isti, ni fallor, abstrusas rerum rationes ingressi sunt,\nquam nonnulli nostrates, qui cubiculariis disputationibus de\nsublimium indage causarum aliquid soporiferum in lectulis\noscitantes perpellente copia tepentium naeniarum stolido laudatore\nueternosas anilium opinionum suspiciones edormiunt\ninnexamque uisceribus animam corporis claustris includi et\ncontineri decernunt. sed istuc inperitiae ueri uacuae figmentum,\n. prout locorum ratio poposcit, et superiore libro discussimus\net prolatis nunc summorum magnis auctorum testimoniis\n\n\n\n\n\n\n\n\nin rem sui nobis opitulante ueritate rationis quoque uiribus\nrefellimus. Marcus varro, sui saeculi peritissimus et teste Tullio\nomnium sine dubitatione doctissimus, quid in musicis,\nquid <in arithmeticis), quid in geometricis, quid in philosophomenon\nlibris diuina quadam disputatione contendit, nisi ut\na uisibilibus ad inuisibilia, a localibus ad inlocalia, a corporeis\nad incorporea miris aeternae artis modis abstrahat animum\net in corpora, hoc est in aduersa sibi dilapsum sui compotem\nfaciat? cui si corpus esset, corpus aduersum esse non posset.\nquid ego nunc Zoroastri, quid Brachmanum ex India, quid\nAnacharsidis e scythia, quid uero Catonum, quid M. Ciceronis,\nquid Crispi, qui ab ipso paene principio sui operis animo\ndominandi ius tribuit, corpori legem seruitutis inponit, in\ndefensionem ueri sententias adferam, quid orbis uniuersi de\nanimae statu nobis concrepare iudicium in his dumtaxat qui\nmerito enituere conuincam P\nVIIII. ABHINC ECCLESIASTICIS DOCTORIBVS VTITVR TESTIBVS DE ANIMAE incorporalitate.\nFacile profecto hoc idem factu mihi esset, nisi adici quempiam\ncoacta testium turba non sineret et diuina iam nunc\noracula pandere uel tempus foret uel ratio commoneret.\natque ut ad ipsos caelestium uoluminum fontes illis fere\nducibus, qui ex eisdem largius hausere, ueniamus, Gregorius\nNazianzenus in apologetico magnum uidelicet inter animam\net corpus clamat esse discrimen atque ut corpus corporalibus\npasci, sic animam incorporeis saginari. beatus Ambrosius ad\nMediolanensem in ecclesia populum uerbo doctissimo atque\neruditissimo: sequestremus nos, inquit, a corpore, contra\nquod nobis, si salui esse uolumus, iuge certamen\nest. una praecellentium eademque sententia non nisi\neodem intellectu animaduertenda est eodemque tractanda sermone.\ndicam nunc igitur quod saepe me, cum ad id locorum\nuentum est, dicere memini. sequestrari nos a cor.pore\nAmbrosius oportere persuadet. quis ergo iste sit, cui a corpore\nsequestrari conueniat quaero. ex anima enim sumus et\ncorpore, ac per hoc cum sequestrari a semet ipso nequeat\nanimus, nihil in nobis est, quod sequestrari possit a corpore,\nsi corpus est animus. cur, sancte Ambrosi, cur taliter doces,\ncur sponsam Christi caeno falsitatis oblinis, cur eandem a\n\n\n\n\n\n\n\n\nuia ueritatis scaeuae praedicationis inpulsu in deuia abrupta\n- propellis, cur sequestrari oportere a corpore corpus perhibes?\nquidnam istud, quaeso, proderit homini? num quia hominis\ninterioris est natura subtilior, quae tamen non est nisi corpus,\nidcirco eandem disici conuenit atque separari? numquid\nquoniam in hac structura mundanae molis quaedam subtiliora\net leuiora, quaedam crassiora atque grauiora sunt, idcirco\ntenuioribus uniuersam solidi huius conuenit rupisse conpagem,\naut beatior aer erit, si cum aqua ac terra non fuerit? hisce\nfalsiloquiis circumgarrientibus istius modi fert ille responsum\nquaenam nobis oboritur uerborum nuda, uirtutis\ncassa, rationis aliena, ueritatis uacua, uanitatis\ncaua, superbiae tumida nouelli huius schismatis\nsine auctore doctrina, elata supercilio, abiecta\nmendacio, referta conuicio, creatori potestatem\nsubripiens, imagini dignitatem, quam miro stultitiae\ngenere conparationibus substantiae corporalis\ninfamat adserens scilicet tam nihil animo profore\nquoad ualeat corpore secerni, quam non sit aeri\nconducibile crassioribus mundanae molis corporibus\nseparari. porro si qui estis uspiam gentium,\nquorum ingeniis cesserint arcana causarum, adeste\npraepetes, uosmet ignorantiae plectite, nouum\ndogma miramini: animae dignitatem capessit\nin solido mundi portio corporis quarta mundani\n\n\n\n\nhaec ergo nimirum animarum omnium maior est\nanima proque sui mole magis sapiens. itaque nunc\ntanto potius quispiam prudentiae copiosus erit,\nquanto aeris huius pro sui capacitate plus hauserit,\nnec iniuria genus humanum naturae incusauit\niniuriam, quae tanto maiores hominibus\nlucas boues edidit, eo uidelicet beatiores, quo\ncapaciores. sed hactenus satis Ambrosius, qui uel solus\nprofecto sit satis, faxim tamen et aliis testificandi locum.,\n\nAurelius Augustinus et acumine ingenii et rerum multitudine\net operis mole ueluti quidam Chrysippus argumentandi\nuirtute aut Zenon sensuum subtilitate aut varro noster uoluminum\nmagnitudine et qui profecto talis natura adtentione\ndisciplinis exstiterit, ut non inmerito ab istis corporalibus nostri\nsaeculi Epicureis aut Cynicis spiritalis sophista dissenserit,\nlibro ad Hieronymum de origine animae sic pronuntiat: incorpoream\nesse animam etsi difficile tardioribus\npersuaderi potest, mihi tamen fateor esse persuasum,\ncumque id ita fore rationibus magnis atque insolubili\nargumentatione conuincat ac super hoc Hieronymi sententiam\nposcat, laudis suae tantum a Hieronymo scripta recuperat, quin\n\n\n\n\n\n\nhaud dubie Hieronymus nihil de anima sentire dicit uerius,\nnihil disputare posse perfectius. en tibi duos praeclarissimos\nuirtutum doctrinarumque praeeminentia longe porro praeditos\nsuper statu animae sentire nobiscum inermemque te auctoritatis\npondere et rationis uiribus prosternidare disparatosque\nI corporibus unitate sapientiae duas animas unam facere. unde\nmultum miror Hieronymum tibi testem citatum, cum potissimus\ntractatorum minime potuerit et pro anima et in animam\ndisputare, quamquam quae ex eodem aduersum nos haud intellecta\nposuisti nobis eo usque conducant, uti quam callide\nnon aduersarius, uerum praeuaricator subordinatus esse uidearis,\nqui uelut adsentante conludio feceris nos tuis admodum\ntestibus uincere. quippe gloriosum uictoriae genus est ab eo\ncum quo decertes arma capere quaesitumque aduersario testem\nillinc stare et istinc dicere.\n\n\nNe quid tamen segnem me redhibendae uicissitudinis arbitreris,\nprout locus est moneo consentaneum magis tibi super\nsententia tua Pictauum Hilarium esse potuisse, qui scilicet\ninter conplura praecelsarum disputationum suarum quiddam\n\n\n\n\nsequius sentiens duo haec ueris aduersa disseruit: unum, quo\nnihil incorporeum creatum dixit, aliud, quo nihil doloris Christum\nin passione- sensisse, cuius si uera passio non fuit, redemptio\nquoque nostra uera esse non potuit. sed quoniam\nbeatus Hilarius opinionis huiusce uitium uirtute confessionis\naboleuit, sic sustinet reprehensionis stilum, quod non patitur\ndetrimenta meritorum. quapropter eatenus diuinarum tracta-,\ntoribus scripturarum fidem adhiberi par est, quoad usque eidem\ntenore ueritatis adstipulautur. sed quamquam nonnullis\ndissertatoribus proferendis necessario supersederim, dum ad\noracula diuina, ex quis eorundem pendet auctoritas, iure festino,\nhaudquaquam tamen Eucherium praeterierim mihimet uiuente.\ndoctrina et praesentaneis coram disputationibus cognitum, non\nporro nuntiis aut lectione conpertum, qui scilicet uiridis aeui,\nmaturus animi, terrae dispuens, caeli adpetens, humilis spiritu,\narduus merito ac perinde ingenii subtilissimus, scientiae plenus,\neloquii profluus, magnorum saeculi sui pontificum longe\nmaximus editis in rem fidei multiiugis uariorum operum uoluminibus\nad populum quoque his super statu animae contionatus\nest: quaerere, inquit, quidam solent, quo modo in\nChristo misceri potuerit homo et deus. quaerunt\nrationem huius mysterii, quod semel factum est,\ncum ipsi reddere rationem nequaquam possint\n\n\n\n\n\n\neius rei, quae fit semper, quo modo societur anima\ncorpori, ut fiat homo. ergo quo modo corporea res\nincorporeaque coniungitur et corpori anima miscetur\nut homo efficiatur, ita homo coniunctus est\ndeo et factus est Christus: et tamen ut fieret\nChristus, duo illa incorporea, id est anima et\ndeus facilius coniungi permiscerique potuerint,\nquam miscetur una incorporea aliaque corporea,\nid est anima et corpus, ut persona hominis exsistat.\ncedo mihi nunc illos, qui aeque talibus instituti ab hisce\ndoctrinis degenerauerunt pessum facientes salubria sua et alienis\nsemet noxiis obnoxiantes iniusto amantium sui odio eo usque\nprolapsi, ut extraneos mallent cum falsitate praeeligere et\nEucherium cum ueritate damnare.\n\nVideas hic alios quiddam socordi trutinare iudicio, alios id\nipsum aut nescios stulto laudare praeconio aut sciolos subdolo\nridere consensu hos inter placere sibi illum, quem nemo nisi\naut ignarus laudauit aut callidus. hic iam feruntur de singulis\nnon pro meritorum, sed pro uotorum qualitate sententiae, ob\nlaudem praesentum quorumpiam rabularum longe maximi\ndamnantur auctores. istic ille laudatus ne infra laudantum\nuideatur stare iudicium, panniculos quosdam ex diuersorum\nuaria lectione concerpit eosdemque uilibus suis ueluti quibusdam\nstuppeis adsuit laceroque uestitu turpior nudis absque\nfuraci meditatione mutus eloquentiae palliatus incedit. cernas\n\n\n\n\nhic alium situ fetidinarum turpium ex olenticetis suis ac tenebris\ncloacam uentris et oris inhalare sentinam interque ructandum\nquasdam suggillatiunculas fringultientem ab alio, qui\nstipem suam uariis conlurcinationibus dilapidauit, parasitico\nmore laudari. inter has huiusdemque modi quisquilias aliquid\ntu sobrium tuto dixerisne? porro magnum aliquod e socordi\nturba periculum periclitabere: quidum? inperito quippe\nnihil quidquam iniustius. hos ac tales tamen egomet non\npauesco ac, si qui nunc monendi locus est, moneo praeque\ndenuntio: quique isti quique sunt alii, qui uel in magnos\nuiros obloquia uel de rebus summis deliramenta quaedam\ncum conpotatoribus mussitant, aut palam loquantur aut\ntaceant. enimuero eruentur mihi atque extrahentur etiam\nnuncupatim ex abditis tenebellarum qui hactenus delituere.\npraenosci uero licet, tacere ne habeam facta quorum nomina\nnon tacebo. faxint tamen isti quod foret libitum salubresque\n\n\n\n\n\n\nmonitus spernant, haud inpune scilicet, ego uero praeelegerim\nab istis cum Eucherio reici, quam cum istis a ueritate damnari..\nsed istic nunc locus et tempus est, ut sicut a philosophis\nad tractatores, sic a tractatoribus ad authenticos gradum\nconsequa ratione faciamus suadente modo scilicet plerisque\ntestium tacitis.\nX. TESTE VTITVR IPSA DIVINA SAPIENTIA TESTIMONIA PENES SCRIPTVRARVM. Audiamus igitur quid imaginis suae pronuntiet inimicis\ndiuina sapientia: dixerunt, inquit, inpii cogitantes non\nrecte: exiguum et cum taedio est tempus uitae\nnostrae et exstinctum cinis erit corpus nostrum\net spiritus diffundetur tamquam mollis aer. inpii\nhaec ergo dixerunt, super quis paulo post eadem scriptura sic\nloquitur: excaecauit enim illos malitia eorum, quoniam\ndeus creauit hominem inexterminabilem et\nad imaginem suae similitudinis fecit illum. istic\nego temet in defensionem tui acrius permouendum credo proque\ncausae merito in me etiam istius modi ferme uerba facturum:\nquid tu undeunde contractis testificationibus uteris\nhaudquaquam tamen ueritate pulsantibus conscientiae nostrae\n\n\n\n\n\n\n\\\\\nsincerum? quid autem mea refert, quid porro adtinet inpios\nob detractam diuinae imagini dignitatem diuinitus plecti, cum\nmemet inpietatis huiusce laqueis nouerim non teneri ? proinde\nmoneo facessas nec sententiae talis infamiam mihi mendaciter\ninuras. nunc ego nisi renuis in tua tecum redeo, ex quis arbitrabere,\nutrumnam istud in inpios prophetici sermonis oraculum\nan in te sit porrectum, te scilicet, te magis perstringat,\nqui praetento scientiae priuilegio contra famam deditus\nsententiae et contra sententiam sollicitus famae eadem, quae\nistic uelut aliena renuis, illic itidem ueluti propria defendis.\n\n\nNe quis sit tamen uel mihi secus interpretandi uel tibi\nforsan infitiandi locus, in praesentiarum super quibus agimus\nutraque uideamus. propheta nempe dicit inpios dicere: exstinctum\ncinis erit corpus nostrum et spiritus\ndiffundetur tamquam mollis aer. enimuero tute quid\ndicis? nonnullae sunt, inquis, spiritales naturae, ut\nangeli, archangeli ceteraeque uirtutes, ipsa quoque\nanima nostra uel certe aer iste subtilis, tamen\nincorporeae nullatenus aestimandae. intende, quaeso,\nanimum, pro quisque nostri arbiter, ferque iudicium, sitne aliquod\nprolocutionum harumce discrimen: inpii de humano\nspiritu, de anima uidelicet humana dixerunt, quod diffundatur\n\n\n\n\n\n\nspiritus tamquam mollis aer. necessarius hic noster adiungit,\nquod anima humana et aer iste subtilis aeque spiritalia sint,\nsed perinde incorporea non sint. uerba nunc eadem et sensus\nexpende, nam quod illic spiritus dicitur humanus, hic\nanima, ita profecto concordat, atque si uterque animam aut\nspiritum uterque dixisset, qui scilicet ita illic in mollem fundi\naerem dicitur, sicut itidem subtili istic aeri conparatur. quod\nergo diffundi spiritus dicitur tamquam mollis aer, tale est ac\nsi diceretur: spiritus hoc est quod mollis aer. itemque spiritalis\nest anima nostra et aer iste subtilis ita est ac si diceretur:\nanima nostra hoc est quod aer iste subtilis, cumque\nex his duobus quod ante dictum est inpiorum blasphemia sit,\nquod postpositum tua sententia, duoque ista itatenus uniantur,\nuti sint et negotio et sensu et uerbo indiscriminabilia, quid\npotissimum consequitur, nisi ut aut pro similitudine sententiae\ntuae, si eandem defensitandam credis, inpiorum quoque sententia\nlaudabilis sit aut, quia plectibilis illa>est, tua quoque\nsit pro eius parilitate damnabilis?\n\nSed quo diutius uel argumentantes halucinamur, cum super\nhoc propheta censuerit: dixerunt, inquit, inpii apud se\ncogitantes non recte: exiguum est tempus uitae\nnostrae et exstinctum cinis erit corpus nostrum\net spiritus diffundetur tamquam mollis aer, postque\npaululum sententiam quoque intersita disputatione subiungit:\n\n\n\n\nhaec, inquit, cogitauerunt et errauerunt, excaecauit\nenim illos malitia eorum. et tamquam diceres: quid in\nhis culpae uertitur, quid erroris, ille respondet: hominem\nanimam corpoream cogitauerunt et errauerunt, ac uelut rogaret\ngeminanti [et] quid in hoc ueritas claudat, ut animam corpus\nesse quis sentiat, iterat propheta responsum: errauerunt,\nuidelicet errauerunt, quia deus creauit hominem\ninexterminabilem et ad imaginem suae similitudinis\nfecit illum, id est dicere: adeo tenus non est\ncorpus anima, ut sit imago diuina. estne aliquid, quo abhinc\nlocorum uspiam progrediaris tuomet indicio proditus, ueritatis\nuiribus captus, prophetae testificatione conuictus? sed uiderit\nquisque quid sentiat: prout mea tamen opinio fert, hoc saltim\nprobum quod eatenus dissertauimus aduersum corporales\npro spiritalibus sat foret, ni par esse ducerem apostolica\nquoque aut etiam euangelica in rem controuersiae praesentis\nadhiberi.\nXI. PAVLO APOSTOLO TESTE PRO INLOCALITATE ANIMAE vtetvr. Igitur quamquam nonnullis locorum sicubi conduxit harumpiam\nscripturarum testimoniis usus sim, fas tamen est multimodo\nueritatis gladio falsiloqui ceruiculam salubri concisione\nconcipilari. Paulus doctor gentium, uas electum: omne peccatum,\ninquit, extra corpus est, qui autem fornicatur\nin corpus suum peccat. si excepto crimine fornicationis\nextra corpus est omne peccatum, in anima ergo est. porro si\nin anima est et corpus est anima, non ergo extra corpus est\nomne peccatum. sed apostolus dicit praeter fornicationem\nextra corpus esse omne peccatum. incorporea ergo est anima,\nut sit aliquid in quo extra. corpus possit esse peccatum. itemque\nad Corinthios in eum, qui scelere pollutus incesti nouercalem\ntorum pene matris stuprator inluserat, sententiam premulgaturus\nsic ait: etsi absens corpore, praesens autem\nspiritu eum qui hoc opus fecit iam iudicaui. quid\nistud, apostole Paule, quid istud est? quo modo absens corpore\nes, ubi spiritus praesens? si corpus est spiritus, cur non potius\nex duobus conpacte corporibus uno absentem alio praesentem\nte esse dicis, aut si unum corpus es totus, cur non parte\ncorporis abesse te et parte corporis adesse te profers? ut enim\n\n\n\n\n\n\ncorpore Corinthiis te dicas absentem, eo uidelicet ferri potes,\nquia totus in uniuerso tuo corporeus es, uerum quod corporeus\ntotus et-per hoc quia absens corpore absens totus, nescio quo\ntui, quo non es, adesse te dicis: aut mendacii te arguis aut\ncorporales istos de animae incorporalitate conuincis. estne\naliquid istic creperum aut fortassis obscurum, qui in quantum\ncorporeus est absens Corinthiis est aut nullo sui aut per\nincorporeum praesens est? incorporeus ergo est spiritus humanus,\nper quem Paulus apostolus absens toto corporeo sui\nCorinthiis potuit praesentari. haec et talia ex omni ferme\nauthenticorum uoluminum corpore innumera proferre possemus.\nXII. DE EO QVOD APOSTOLVS RAPTVM SE VSQVE AD TERTIVM DICIT CAELVM. Sana quippe catholicae fidei doctrina ita tenus intersito\ngradu ab imis ad media, a mediis ad summa conscendit, ut\nrato iudicio corpoream creaturam incorporali creaturae subdens\net summo incorporeo creatori hanc eandem cum sui inferiore\nsubiciens in tertium caelum Pauli pedissequos rapiat, qui solidum\nsensibilis mundi penetrabili mente transmiserint intentamque\naciem ex imo caeli tergo sistentes redintegratis uiribus\n\n\n\n\nomne incorporeum creatum potiore nisu pro substantiae excellentioris\ndignitate tranauerint atque hic redactis paululum\nrespiraculo pausae uiribus in suprema incorporei creatoris\nagnitione constiterint. quocirca nunc locorum percontari sedulo\ncorporales istos uelim, quae fere illis super hac apostolica\nsententia sit. nam cam se dicat apostolus raptum esse usque\nad tertium caelum, primum quaero localiter inlocaliterne sit\nraptus, et qui tres isti caeli sint, anne plures horum, anmones\ncorporei, anne incorporei quipiam, ut quoniam nos ad id\nusque loci disputationis ordo deuexit, quid istinc sequendum\nsit nobis consulta ueritate uideamus.\n\nAc primum non usque facilem de caelorum numero quaestionem\npaulo scrupulosius uentilemus. nempe legimus: laudate\ndominum, caeli caelorum, sed istuc et de multis et de\nbinis licet intellegi, ut et plures caeli plurium caelorum et\nduo caeli duorum caelorum tacito numeri articulo accipi posse\nuideantur. ecce a terrae contiguis aere tenus aquarum elementum\nest, exin profundum aeris usque ad lunaris sideris\ncitimum lumen, abhinc ignium aetheriorum spatia usque in\nextima transmundana, qua sphaeroidis globo mundus includitur.\n\n\n\n\n\n\nubinam nunc exacta uniuersitate corporum quaeremus caelum\ntrans omne mundanum? sed in hoc opaco rerum caligantium\nnubilo ex adytis supercaelestium doctrinarum consulta repetamus.\nin principio, inquit principium geneseos, creauit\ndeus cum I u met terram. si opinionibus missis ueri fidem\nquaerimus, ecce tibi creaturarum testem ipsum creationis\nauctorem, qui cum ante omne tempus creauerit caelum et\nterram postque die uno fecerit lucem et firmamentum secundo\nitidem die condiderit idque caelum abusiuo nomine uocitauerit,\ncui ratis interuallorum limitibus loco uel modo uariantium porro\nsiderum ornamenta subtexuit, animaduerti promptum est hoc\nuisibile firmamentum tanto interuallo substantiae caelo inuisibili\ncedere, quanto itidem terrae imis locorum intercapedine praeeminere.\nquocirca alieno ac translaticio nomine firmamentum\nistud caelum dici potest, cum uere esse caelum illi creato\nante tempora caelo sit proprium. enimuero istud stelligerum\nquod caelum dicimus in scriptura geneseos caeli dicitur firmamentum,\nquippe ubi luminarium creationem retexit: fecit,\ninquit, deus duo luminaria magna et posuit ea in\nfirmamento caeli. qua uidelicet auctoritate uerum illud\nunum ante temporaneum caelum credere sinimur, quamquam\nistud quo de agimus firmamentum caelum dicere non inhibeamur\neo uidelicet, quia deus firmamentum uocauerit caelum.\n\nSed mouet iterum, quod caeli in authenticis uoluminibus\nnon duali tantum, sed plurali numero saepe uocitantur. uero\n\n\n\n\n\n\n\n\n\n\nautem subicitur, quod terrae corpus unum in scripturis dicitur.\norbis esse terrarum. ita igitur forsan dicantur caeli multi,\ncum duo sint, sicut terrae dicuntur esse, cum una sit. ad\nquod ergo tertium caelum raptus est Paulus? eia nunc sodes\negredere et elementorum molibus excussis trutinaeque iudicii\ncorporum ponderibus inpositis adpende mundum: quipiam fortasse\ncaeli nobis undeunde prosilient. aut si unus mundus\nplures porro non habet caelos, aliquos tibi cum Epicuro mundos\natomorum minuta parturiant, ut tertium caelum Paulus\ninueniat. sed quid ad beatitudinem spectat, ut de uno corporeo\nad aliud aut ab hoc ad tertium aeque corporeum quisquis\nascendat, cum non id sit merito beatius, quod loco sublimius?\nalioquin cedent auiculis homines, atque ad aeternitatem non\nprofectibus ibit quisque, sed passibus.\n\nQuapropter cum nec praeeminentia localis beatum faciat,\nnec tres identidem caelos anima corporalis inueniat, ut tandem\ndefecta corporibus incorporeis cedat, iuxta praelibatam tacita\ndiscussione rationem ternarium caelorum numerum differentiamque\nuideamus, quia cum differentia dignitatum sit distantia\nlocorum, si distant magis quam differant inter primum secundumque\ncaelum, quaero quid rei sit? aut substantia uidelicet\n\n\n\n\nillic aut nihil est: si nihil, nulla creati caeli causis suberit,\ncum nec in infimis terrae quippiam nisi praecedentibus porro\napud aeuum causis exstiterit. sin autem est illic quaedam\nterrenis potior uiuentium multitudo, substantia ergo supercaelestis\nista sub caelo est hauriens uidelicet a superno sui\nuibrantiorum siderum flammas et liquidiores auras aeris, cuius\nelementum replet intercaelestis uacui concauum, quod scilicet\na caelo tertio alii uiuentium populi atque alia intersiti aeris\nprofunda discriminant.\n\nNunc igitur si per haec raptatus apostolus usque in tertium\ncaelum uenit, quid istic potissimum repperit, quod si localiter\nquaerendum fuit et in primo caelo inueniri non potuit? sed\nipse dicit raptum sese usque in tertium caelum nescio quid\naudisse diuinum, quod homini loqui non liceat. itane tandem,\napostole, per loca deus quaeritur aut non nisi in loco ueritas\ninuenitur? si istuc ita est, et deus igitur localis erit et tu\ndeum, quem localiter inuenis, localiter amittis, qui si non nisi\nin tertio caelo est, ibi ergo tibi relictus, ubi repertus est. at\ncum non de caelo corporeo, sed de caeli domino sis beatus et\ntotus ubique sit dominus caeli, qui nec localiter quaeritur\nnec localiter inuenitur, haec uera profecto ascensionis tuae\ncausa dabitur, si ab inferioris substantiae caelo ad caelum\nsubstantiae potioris ascendis. quia quaerentibus deum a\n\n\n\n\n\n\n\n\ncorporeis ad corporea nullus ascensus est, qua uersum nunc corporalitas\ninclusa diffugiet? ecce et raptum fuisse Paulum usque\nin tertium caelum uerum est et rursum tres esse caelos corporeos\nuerum non est. igitur aut incorporeum quid creatum\nconfitebere aut tres caelos infitiabere. sed quoniam et tres\nesse caelos et non omnes corporeos uel indiscussibilis auctoritas\ndocet uel ratio manifesta conuincit, sub unius ope ueritatis\nsicut fallentia discussimus, sic uera quaeramus.\n\nLegimus in propheta: qui fecit caelum et terram.\ncaelum caeli domino, terram autem dedit filiis\nhominum. istic animaduertendum est aliud esse caelum et\naliud caelum caeli, quippe cum caelum caeli dicitur, tale est\nac si caelum ac terra dicatur. imum nempe siderei caeli haec\nterra est, sed cum ante omne temporaneum creauerit deus\ncaelum et terram secundoque die hoc uisibile caelum fecerit,\nest ergo caelum aeuo terrae posterius, cum tanto sit qualitate\npraestantius. sed quoniam uices et spatia temporum et moras\ndierum momentaria mundi creatio non admittit, quia de sex\ndierum numero magis quam spatio nullum disserendi nunc\ntempus est, illud intellege, quod propheta inter caelum et\ncaelum caeli tantam differentiam fecit, quanta ferme est inter\nhoc caelum et terram, ut sicut terra huius scilicet caeli haec\nterra est, ita hoc caelum illius caeli porro sit terra. unde\nconiciendum est mundi corpus uniuersum diuinitus terram dici\net illud, quod domino datum est, proprio nomine caelum uocari.\n\n\n\n\n\n\nscriptura namque sic loquitur: caelum caeli domino, ter-.\ncum autem dedit filiis hominum.\n\nQuid ergo dicemus? numquid hoc caelum uisibile non\nhominibus datum est aut solaris fulgor et calor uel lunaris\nglobi per incrementa ac detrimenta uariatio uel astrorum uagus\nratusque circuitus uel per magnos orbes congressus siderum\net statuta progressio, siue cum dierum noctiumque uices uariant,\nsiue quia caloris ac frigoris alterno fotu mundum temperant,\nseu quod dimensis limitibus articulos temporum signant\neodemque intermino linearum tramite in id ipsum sine fine\nredeuntia per easdem circulorum uias reuehunt, uel quod distinctis\nnumerose choris et musicis interuallis aetherem pingunt?\nsuntne haec omnia genti mortalium uel coniuentia usui uel\niucunda spectamini? ac per hoc ita tenus corporeum caelum,\nquia uidelicet hominibus datum est, terra dicitur, sicut aquarum\net aeris corpora non utique eiusdem corpulentiae, cuius\nest terra, tamen quia filiis hominum data sunt, terra dicuntur\nadiecto eo, quod omnium sensualiter uiuentium principaliter\ntactus ex terra est. porro autem sicut sine igni uideri nihil,\nsic tangi absque terra nihil potest: quia et ignis tactui subiacet\net aether ignis est, non abhorret aliquid illic esse terrenum.\nquapropter quoniam omne corporeum terrae nomen\nincludit ratoque iudicio in corporeis conpositum, terra dicitur\nomne corporeum, quia hic sensibilis mundus cum uisibili caelo\nterra est, quae filiis hominum data est.\n\n\n\n\nQuid de illo caelo dicemus, quod domino datum est, non\nfiliis hominum? ergo identidem ad eloquia diuina recurramus.\nidem nempe psalmographus dicit: confitemini domino,\nqui fecit caelos in intellectu. quocirca si in intellectu\nsunt caeli, quos habitat deus, nec nisi incorporeum caelum est,\nquod domino datum est, uidelicet cui terra est omne corporeum\nliquido claret omne quod intellegit non esse corporeum.\nporro substantialiter humanus animus intellegit, incorporeus\nigitur est animus humanus. en tibi terram omnem corpoream\ncreaturam, en tibi caelum incorpoream intellectualemque substantiam.\nnunc igitur ut possis per duos caelos usque in\ntertium caelum paulo praeeunte raptari, incorporeo tui uniuersum\ntransmitte corporeum postque etiam incorporeum\ncreatum idemque mutabile acriore admodum nisu et uolatu\nperniciore transcende atque abhinc in tertium caelum, in\nipsius inmutabilis incorporei beatissima contemplatione requiesce\nteque, humana anima, incorpoream nosce, cui pro naturae excellentia\npromptum est simul et congruum inter ima uel\nsumma tui tamquam mediante substantia uel infra despicere\ncorpus imum uel supra conspicere deum summum.\n\n\nNunc egomet sciscitor adferasne nobis aliam de ternario\ncaelorum numero ac diuersitate rationem, quam quidem cupio,\nsed liquet haudquaquam dari a quoquam posse, nisi inter\ncorpus et deum natura se substantiae incorporalis interserat,\nquia si nihil absque deo nisi corpus est, non tres ergo caeli,\nsed duo sunt, ut unum ferme caelum sit omne corpus et\ncreator corporis aliud. uerum quoniam non trans tertium, sed\n\n\n\n\n\n\nin tertium caelum raptus est Paulus, transeundae sunt uelut\nduo caeli omnis corporea atque incorporea creatura, ad creatorem\nuero quasi in tertium caelum non transeundi, quod\nnon potest, neque redeundi, quod non debet, sed standi et\nmanendi causa ueniendum est. hic autem cursus atque status\nprofectus est atque perfectio, quae scilicet uirtutum est; non\nlocorum, quoniam qui proficit currit et qui perficit peruenit.\n\nNunc autem quoniam amplissimos campos latissimae quaestionis\nbreui admodum calle transmisimus datis aliquot, ut\nreor, indiciis, quae scilicet a recto ueritatis tramite errorum\ndeuia secernunt, quid sibi uelit illud, quod apostolus siue in\ncorpore siue extra corpus raptum se esse dicit, inquiro. quippe\nsic ait: scio hominem raptum, siue in corpore siue\nextra corpus nescio et reliqua, de quibus quod adtinuit\ndiximus. ac primum adhibita discussione uideamus quid certum\nistic sibi beatus apostolus quidue fateatur incertum. raptum\nesse hominem scit, in corpore an extra corpus nescit.\nanimaduerte iam aliud hic dici hominem, aliud corpus. ecce\ntamen - discretum est, quid nescire apostolus, quid scire se\ndicat. excutiamus igitur utrum ex incorporeo corporeoue an\nex utroque sit ita tenus nesciat, sicuti cum corpore an sine\ncorpore sit raptus ignorat. scio, inquit, hominem raptum,\nsed sine in corpore sine extra corpus nescio. istic\nnunc animaduerti licet, quod is qui raptus est et raptum esse\n\n\n\n\n\n\nse nouit, sentiens tamen non ipsum se esse corpus suum et\nsic cum eodemne an sine eodem raptus sit haesitat, se ipsum\ntamen raptum esse non dubitat. et cum istoc omne patescit\nobscurum, nempe is, qui seu cum corpore seu sine corpore sit\nraptus incertus est, incorporeum tamen esse et corpus habere\nse certus est, quia si non sine corpore raptus est, et corpus\ncum illo raptum est, et non tamen hoc est ipse quod corpus,\ncum quo raptus est. si sine corpore, multo potius intellegitur\nnon esse corpus, quod potest esse sine corpore. scio, inquit,\nhominem raptum, sed siue in corpore siue extra\ncorpus nescio, quod tale est ac si diceret: raptum me\nscio, sed cum corpore an sine corpore nescio. ergo etsi cum\ncorpore raptus es, rapi tamen sine corpore potuisti. incorporeus\nigitur es etiam in corpore, si potuisti rapi sine corpore,\nquippe incorporeum corpori salua sui substantia uiuificandi\neiusdem causa miscetur, ut autem corpus sine corpore sit,\nstatuta rerum lege non sinitur.\nXIII. EX EVANGELIO DEO PRO INCORPORALITATE ANIMAE TESTE VTTTVR. Sed iam nunc testibus meis, praeconibus scilicet ueritatis,\nad indubitatam fidem ueritas ipsa testificabitur. dicit in\n\n\n\n\neuangelio dominus: nolite timere eos, qui occidunt corpus,\nanimam autem non possunt occidere. cur, quaeso te,\nanimam occidere non potest qui occidere corpus potest, nisi\nquia forte anima non est corpus? tu uero dicis: corpus est\nquidem, sed tenuius, corpus est quidem, sed leuius. at egomet\nresponsum refero: tenuius sit licet et leuius, sed tamen, si;\ncorpus est, occidi potest ab eo, a quo corpus occidi potest.\nde his nempe duobus agimus, anima uidelicet et corpore, quibus\nconfit homo uisibilis. qui enim dixit: nolite timere\neos, non dixit, qui occidunt. spissius corpus, grauius corpus,\nsed qui occidunt corpus. et item non dixit, tenuius et\nleuius corpus, sed animam non possunt occidere. hoc\nnempe corporis nomine uiuens profecto corpus inclusit, quia\nnec occidi quid nisi uiuum potest, ac per hoc si anima corpus\nest uiuum, occidi ab illo potest, a quo potest corpus occidi.\nueritas dicit: qui occidunt corpus, animam non possunt\noccidere. non est igitur corpus anima, quae occidi\nnon potest a quibus corpus occidi potest. uerum quoniam\nleuanda est perpetuae lectionis onere legentis intentio, huiusce\niam uoluminis iste sit finis.\nI. DE LAZARI CORPORE QVALITER EXANIMATVM IACVERIT LOCALITER, CVM ANIMA INLOCALITER DISCESSERIT A CORPORE. Editis in adstructionem ueri et merito pariter et numero\nsatis ut arbitror idoneis uadibus restat nunc ut quae ex opusculo\nhuius patroni corporis supersunt indiscussa uideamus, qui\ncum temeraria persuasione decernat animam corpore contineri,\nadsumpto in hoc idem euangelicae auctoritatis exemplo tamquam\nperemptorie argumentatur dicens corpus Lazari cum\nfuit mortuum fuisse sine uita idemque rediuiuum fuisse cum\nuita, ut per hoc anima localis esse credatur, quae recesserit\ncorpore rursusque ad corpus accesserit.\nII. DE ANIMA IN QVO SIMILITVDINEM DEI GERAT. Atque ut uniuerso animarum generi in commune praescribat,\nipsam nostri redemptoris animam localem esse pronuntiat\nformidabili scilicet atque ut autumat insolubili syllogismo:\nut anima, ubi est, sit et non sit, ubi non est, tamquam nos\neandem aut ubique aut nusquam esse dicamus, cum si ubique\nesset, deus esset, si nusquam esset, nihil esset. illa quidem\nnon in toto mundo est tota, sed sicut deus ubique totus in\nuniuersitate, ita haec ubique tota inuenitur in corpore. et\nsicut deus nequaquam minore sui parte minorem mundi partem\nreplet, maiore maiorem, sed totus in parte, totus in toto\nest, ita et haec non pro parte sui est in parte corporis. nec\nalia pars animae sentificat oculum et alia uiuificat digitum,\nsed sicut in oculo tota uiuit et per oculum tota uidet, ita et\nin digito tota uiuit et per digitum tota sentit. aut si fortassis\nsic tota in digito sentit, ut tota non sit in digito, sentit ergo\ntota, ubi tota non est, et est, ubi non est. aut igitur tota erit\nanima in corporis parte minima, cum nihilominus in toto sit\ntota, aut cum tota sentiat, ubi tota non est, est ergo tota, ubi\nnon est tota. sed de hoc et in primo libro quam plura disserui\net in secundi principio non pauca praemisi, in quae si quispiam\nsollerter intenderit, ad hunc uidelicet locum non rudis accedet.\n\n\n\n\ndifficillimum namque est incorporea contemplari, quia fallax\nuisus corporalium sensuum ita peccato oculum inbecillae mentis\nobnubit, ut, cum se uel deum contemplari uult, imaginum\ncorporearum uelamen quod sibi praetexitur solum uideat, cum\ntrans illud uidere non possit. quisquis ergo difficultate nisi..\nonis huius offenditur, studium atque opus insumat, non ut me\ncalumniatum eat, sed ut purgari ualeat.\n\nNec tamen egomet ita sum oblitus mei, ut non languoris\nquam sanitatis amplius inesse mihi sentiam. uerum tamen\nhanc me opinionem qua corpus creditur anima cum puerilibus\nannis euasisse delectat, quia tunc, cum opinabar, utique nesciebam.\nopinari autem ignorantis est, ignorantia uero contraria\nscientiae: nescit ergo quisquis opinatur. hinc equidem factum\nest, ut scientiam prae opinione concupiscerem sciens nescire\nme, quoad usque opinabar. tu autem dicis, cum de animae\nsubstantia quaeramus, quod supra nos est nobis uideri non\nposse, cum supra nos ipsos ipsi non simus, et item quod agnosci\nposse negas quasi cognitum iudicas animamque corporis\ncorpus esse confirmas. quod si sciens dicis, quia falsa sciri\nnequeunt, uerum dicis et, si hoc uerum dicis, animae substantiam\nnosci non posse mentiris. aut igitur falsum est animam\ncorpus esse aut falsum est animae substantiam cognosci non\nposse. uides quo perducat opinio sequaces sui ? nam quoniam\n\n\n\n\nnemo nisi ignarus opinatur et ignorantia est aduersa scientiae,\ntu, qui ex opinionis incerto uis certam ferre sententiam et de\nhis uelut sciens pronuntiare quae nescis, conuinceris docere\nquod nescis. nescire igitur doces cumque nesciri posse dicis,\ndocere praesumis. da nobis, quaesumus, ueniam nolentibus\ndiscere nescientiam.\nIII. QVIA NON LOCALITER CORPVS CONTINET ANIMAM, SED ANIMA CONTINET CORPVS INLOCALITER ET OMNE QVOD EST, AVT IN SE EST AVT SVBIECTVM AVT IN SVBIECTO EST. Dicis ergo animam corpore contineri. numquidnam uel\napostolicum illud tibi in mentem uenire non debuit, quod dictum\nest: et si exterior homo noster corrumpitur,\nsed interior renouatur? omne quod est, ut breuiter dicamus,\naut in se aut subiectum aut in subiecto est. in se\nest deus, in rebus corporalibus subiectum est corpus et color\ncorporis in subiecto, in incorporeis animus et disciplina, quae\nita sibi nexa sunt, ut nec sine colore corpus nec sine disciplina\nsit rationalis animus, modo tu uideris, qui animam\ncorpus esse et eandem superiectam in subiecto corpore contineri\ncredis, utrumnam probare ualeamus manere quod in subiecto\nest ipso intereunte subiecto, quia si corpore continetur,\nipsa in suo superiecta subiecto est, nec manere poterit quae\ncontinetur illo pereunte qui continet. sed dicit apostolus\n\n\n\n\n\n\nueterascente corpore renouari animam corruptoque solidari,\nuon ergo corpore continetur.\n\nVereor ne et istic opinatus uidearis nouus academicus, qui\net cum academicis nihil scias et de his quae nescis sine cunctatione\ndefinias. uide ne non corpus contineat animam, sed\ncontineatur ab anima. hoc nempe corrupto illa solidatur,\nsicut illud itidem huius amissione dissoluitur. illa sine hoc\nuiuit melius, hoc sine illa nec peius. atque ut ex his duobus,\nquibus confit humana substantia, quid in quo sit non argumento\nsolum uigeat, sed etiam auctoritate clarescat, propheticum\nquoque testimonium proferamus. ait namque: corpus\nquod corrumpitur adgrauat animam. ac nobis primum\nuidendum est, utrumnam illud adgrauet, quod in quoquam,\nan illud, in quo quidque est. si illud, in quo aliquid\nest, leuatur ergo pondere quidque oneratur. sin uero illud\nadgrauat, quod in aliquo, non illud, in quo aliquid est, magis\nin anima est corpus, quod adgrauat animam, quam in corpore\nanima, quae grauatur a corpOre: onus uidelicet in portitore,\nnon portitor in onere. quae cum ita sint, magnam animae\nauctoris sui inesse similitudinem maximo illud indicio est,\nquod pro similitudine sicut inlocaliter mundus in deo est, sic\ninlocaliter corpus in anima.\n\nNunc sciscitanti mihi peto respondeas: si localiter intra\ncorpus est anima, quo modo continet corpus? notum nempe\n\n\n\n\n\n\nest corpore contineri nihil posse corporeum, nisi quod continet\nexterius sit et quod continetur interius. anima uero, ut adfirmas\nipse, corporea quo modo intra corpus est ad id uiuificandum\net extra corpus ad continendum ? an forsitan sic eiterrius\ncontinet, ut exterius non sit? rursus igitur in illam\nredigimur diffcultatem, ut anima aut sit inlocaliter extra\ncorpus, ut contineat corpus, aut, si continet ubi non est, sit\nubi non est. sed ratio haec te forsitan sui nouitate sollicitat.\neuigila paulisper ac, si potes, intuere: si non potes, admirare\nincorporei potentiam, ut corpus moueat stantem et non per\nloca loca quaelibet adeuntem in hisdemque locis inlocaliter\nagentem. istud si cernere quineria, non nobis animam\nLazari pro quadam abscedendi redeundique localitate ueluti\nquoddam corpus obpones, sed eandem corpus eius incorporeo\nunegetasse motu et inlocaliter excessisse rursumque ad illud\ninlocaliter redisse cognosces.\n\nIam si tibi uisionis huiusce sincerum ueritate claruerit,\nnulla quaestionis difficultate iactabere, quatenus anima corpore\nposito inlocaliter esse possit in mundo, quia sic erit inlocaliter\nin qualibet mundi parte, sicut inlocaliter fuit in corpore.\ntu uero in praeiudicium generis animarum omnium Christi\nquoque animam localem corporeamque pronuntias et corpus\ndicis esse animam redemptoris, cum non sit anima pecudis.\nIIII. QVIA SICVT CORPVS CVM LOCALE SIT INLOCALITER EST IN ANIMA, SIC MVNDVS CVM LOCALIS SIT INLOCALITER IN DEO EST. Sed forte contendas, quo modo anima et in loco est et\nlocalis non est? et ego te mutua consultatione percontor, quo\nmodo corporeus mundus et localis est et in loco non est ?\nquod si mundum in loco esse responderis, nihilo segnius quaero,\nlocus, in quo est mundus, extra mundum anne de mundo\nsit. si de mundo, non in illo mundus, sed in alio ipse cum\nmundo est, si extra mundum, rursus quaero, utrum locus, in\nquo est mundus, in loco sit. aut igitur loca, hoc est corpora\ninfinita fateberis itaque deo, qui solus infinitus est, corpus\naequabis aut mundum non in loco esse concedes. istam\nnunc ergo rationem mente pertracta et sicut tantum locorum\ntantumque spatiorum esse perspicis non in loco, ita illud,\nquod nullius est molis, nullius est spatii, intellege in loco\nesse posse sine loco, quia si illud, quod locale est, in loco\nnon est, multo minus in loco est, quod locale non est.\nV. QVIA SICVT ANIMA INLOCALITER DISCEDIT A CORPORE VT MORIATVR CORPVS, SIC DIVINITAS CHRISTI INLOCALITER DISCESSIT VT MORERETVR FILIVS DEI CHRISTVS IN CRVCE. Sed istud quamlibet clareat intellegas necne, dubitauerim:\nillud quod eo usque est simplicis consequentiae, ut agnitio\neius non dicam in promptu sit, sed ne uitari quidem facile\nualeat, sic elapsum tibi satis mirari nequeo. dicis corpus\nChristi cum patibulo sublatum est animatum fuisse, exanimum\nuero cum sepulcro mandatum, propterque hoc quod\nnegandum non est acuminis argumento tui localis erit\nanimus, quia uiuificare Christi corpus alternauerit. sub\nhuius ergo necessitate sententiae deum quoque profano\nausu localem credemus, qui et in Christo, cum crucifixus\nest, fuit et eundem in passione dereliquit. ipse quoque\ndominus de cruce clamauit: deus meus, quare me dereliquisti?\nsi enim non discessit, non dereliquit, si dereliquit,\nutique discessit. obice nunc igitur localitatem deo. contiguus\nuidelicet gradus est, ut ab iniuria similitudinis dei feraris in\ndeum et qui infamas imaginem lacessias auctorem. sicut ergo\ninlocalitas deo non adimitur, quod hominem Christum discedendo\ndeseruit, sic anima inlocalitatis priuilegium non amittit,\ncum corpore moriente discedit.\nVI. QVIA NON IURA GABRIELEM ANGELVM IN EA SVBSTANTIA QVA SPIRITVS EST VIDIT, SED EX EO QVOD DE AERE CORPVS VISIBILE TEMPORALITER SVMPSIT. Hic iam nunc in angelorum statum superbus orator inueheris\net gabrielem tibi quasi quoddam linguae proludium\ndeligis sic declamans: ipse beatissimus Gabriel, qui se\nante deum adstare testatur, cum caelorum dominum\nMariae infundendum uisceribus nuntiaret\ncumque sub dominicae oculis genitricis adstaret\nsine dubio caelo deerat, maria non superuolabat,\nuacua atque diffusa uasti aeris non inplebat, sed\nipsum tantum locum, in quo aderat, occupabat.\ndilata huius paululum discussione sententiae tantam aduersantium\nrepugnantiam prolocutionum stupere me fateor. nunc\naerem subtilem, nunc eundem uastum dicis, nunc magnum\nmundi locum,. quem pro portione aeris elementum replet, poetica\nquadam licentia uacuum perhibes nec intellegis uacuum\nprorsus esse non posse, quia ubi est aliquid nonnihil est. aer\nuero nihil non est, igitur ubi aer est uacuum non est. sed\nnec illud uacuum recte potest dici, quod nihil est, quia quod\nnihil est recipere aliquid non potest. proinde uacuum non\n\n\n\n\n\n\nest quod nullius capax est. illud uero quo spectat, quod matrem\ndomini adpellare mauis poetarum more genitricem et\nabsque uersibus poetice oratoriam texis? ego tamen non qualiter,\nsed quid loquaris inquiro atque ut respondeas quaeso.\n\ncum beatissimus Gabriel ante oculos dominicae matris adsisteret,\nilludne in Gabriele Maria uidit, quo Gabriel deum\nuidet? quia si Mariae illud uisibile fuit, est ergo inlocale\nlocali contemplabile. quod si est, inlocale non est: quia si\nquisque localis est, localiter uidet et adspiciens respicere non\npotest nisi partem. uidet igitur locum qui localiter uidet,\nquia pars locus est et locus locorum utique pars est et loca\ncorpora sunt. et qui partem uidet parte sui uidet, nec uideri\nparte nisi pars potest, pars uero dei nulla est, quia inpartilis\nnon habet partem. aut igitur Gabriel deum non uidet\naut solidum uidet, nec integrum nisi de integro uideri potest.\ncorpus uero nec integrum uideri nec uidere integrum potest,\nnon igitur corpus est, unde Gabriel deum uidet, quia quo\nlocaliter Mariam Gabriel uidit et eum Maria localiter uidit,\nuidere inlocaliter nequit. sed ut tecum uerbo congrediar, si\ntotus Gabriel non nisi corpus est pro distantia partium, nec\ntotus est pes, nec totus est os, nec totus est. oculus. quocirca\nquando Mariae uisus est, nec pede locutus nec ore uidit\nnec oculo stetit, sed pars unaquaeque membrorum qualitati\n\n\n\n\n\n\nsuae conueniens gessit officium. ergo sicut localiter stetit et\nlocaliter sonuit, ita et localiter uidit.\n\nHic nunc pro fine quaestionis inquiro, utrumnam Gabriel\nangelus, ut tu autumas, solum corpus in contemplatione Mariae\ncorporaliter occupatus uno eodemque uisu, uno atque eodem\ntempore inlocalem deum inlocaliter uiderit, quo localem Mariam\nlocaliter uidit. quod quia fieri pro corporei atque incorporei\ndiuersitate non sinitur, restat ut aut Mariam Gabriel numquam\nuiderit aut deum uidere cessauerit. sed huic falso sententia\nueritatis obsistit, qua dictum est: quia angeli eorum semper\nuident faciem patris mei si semper uident, numquam\nnon uident. sin autem quando Gabriel Mariam uidit\ndeum uidere destitit, non ergo semper angeli deum uident.\nigitur aut quando Gabriel Mariam uidit deum uidere destitit,\naut uerum non erit quod ueritas dixit. quapropter indissolubili,\nut patet, ratione concluditur, quod quia locali uisu eodemque\nin Mariae contemplatione defixo angelus deum uidere\nnon potuit et tamen tunc quoque Gabrieli deum uisum negare\nnon licet, ne iuxta. diaboli casum in miseria scilicet\numquam non uidendi deum inmutabilis iam beatitudinis angeli\nnatura deciderit, sit in eo corporea incorporeaque substantia:\nuna qua uel uideatur corpori uel corporaliter uideat, altera\nqua incorporaliter incorporeum sine fine conspiciat.\nVII. QVANTVM DISTET MATERIA INPORMIS A NIHILO VEL IAM FORMATA QVANTVM DISTET AB INFORMI. Age nunc pro acumine excellentis ingenii proque causarum\nrerumque notitia indaga distingue pronuntia, quo differat\nmateria informis a nihilo, quid sit inanimum idemque formatum,\nquid et formatum pariter et animatum, quid sit locus et tempus,\nqualiter localis motus subdatur etiam temporali, cum\ntemporalis tantum non subiaceat etiam locali, quid sit stabilis\nmotus quidue sit aeternitas, quid sit nusquam esse et\nnusquam non esse, quid numquam esse et numquam non esse:\net de omnibus his rationis abditum quaerito quibusque subo\nstantia omnis includitur aliquid delige quod angelos esse\ndecernas. nihilum certe non sunt, quia non nihil est quidquid\nest aliquid. informis materia non sunt, quia inter aliquid\net nihil est informis materia. ecce a nihilo uix discessimus.\n\nIamque de inanimo formato unde tibi angelos placet esse\ntractemus. animaduerte nunc quod sicut informis materia,\nquae formabilis est, praestat nihilo, ita quod iam formatum\nest melius illo est, quod etsi formari potest, formatum non\nest. itemque sicuti id quod formatum est anteit illud quod\nformatum non est, ita inanimum quodcumque formatum cedit\nilli quod et formatum est pariter et animatum, quia sicuti\n\n\n\n\nformatum proximat formae, sic animatum proximat uitae. ae\nsicut tria sunt, informis materia formatum exanime rerum\nforma, sic itidem tria sunt, uiuificatum uiuificans uita. aliud\nest uita corporum, aliud uita uitarum. corpus est uiuens,\nanima uiua, deus est uita, ita scilicet ut anima quae in se\nuiua est corpori uita sit, ut sic corpus sine ipsa non uiuat,\nsicuti ipsa sine deo. intellege nunc angelis sanctis corpora\ntribuere <esse} uitam negare. ac per hoc cum quodlibet animatum\nduplicis constet esse substantiae et solum esse corpus\nangelos sentias, melior ergo uermiculus angelo, quia etsi habet\nangelus corporis formam, non habet uel sicut uermiculus\nuitam. nullum porro corpus ipsum sibi uita est, aliud namque\nest corpus, aliud uita corporis. ant igitur in angelo est\nuiuificans spiritus, aut angelus omni est uiuente deterior, aut\ncum omni creato uiuente sit potior, non quaecumque uita, sed\nbeatissima illi uita est.\nVIII. QVOD ANGELI BONI SIVE MALI SPIRITVS SVNT NON CORPORA NEC ANGELVS VIDET DEVM PER CORPVS NEC HOMO CORPOREVS VIDET ANGELVM NISI ANGELVS ADSVMPSERIT VISIBILE CORPVS. Est igitur in Gabriele et incorporeum quo incommutabiliter\ndeum uideat et corpus quod uel Maria uiderit uel per quod\nMaria uideretur quodque subditum spiritui localiter gereret,\nquod gerendum in ipsa ueritate inlocaliter spiritus cognouisset.\n\n\n\n\nsatis, ut arbitror, patet beatos angelos utriusque substantiae.\net incorporeos esse in ea sui parte, qua ipsis uisibilis deus\nest, et in ea itidem parte corporeos, qua hominibus sunt ipsi\nuisibiles, quoniam nec deus ab angelo per corpus nec angelus\nab homine sine corpore uideri potest. quae cum ita sint,.\nnegari nequit diabolum quoque ex incorporeo corporeoque fa-.\nctum, utpote sanctis angelis concreatum, duplicis esse substantiae.\nqui postquam hydrope superbiae tumuit et inuidiae\nfebre tabuit, sponte inlocaliter sanctitate prolapsus eaque localiter\ncaelo non sponte deiectus, cum non angelus, sed bonus\nesse cessauerit, innocentiam perdidit, non naturam.. proinde\nsicut angelorum multitudo quae perstitit in utroque sui beatificatur,\nita quae destitit in sui utroque punietur. igitur\nhaudquaquam recte duas in diabolo substantias infitiabere,\nquia etiam memet spreto necessarium profecto erit, ut tute\ncedas tibi et partem prosecutionum tuarum parte subplodas\nfalsumque uero diruas. habet ergo diabolus, ipse tamen incorporeus,\ncorpus suum, quia et sentire sine corpore corporea\ntormenta non poterit. et item qui sentit aliud est et per\nquod sentitur est aliud. quippe si animaduertis, tuomet ueri..\ntatem proloquio docebere. nempe dixisti: si ex hoc concreto\naere diabolus corpus traxit, ergo alienum corpus\nI\n\n\n\n\n\n\nad tormenta. portabit, tamquam egomet istud umquam\nuspiamue dixerim. sed non infitias eo debitum, quod hoc\nargumento uictoriam nobis non sponte tribuisti. nempe cum\ndicis, quod diabolus non alienum corpus ad tormenta portabit,\nfateris scilicet, quod portabit suum. mea uero non refert,\nsuumne alienumne corpus habeat, sed habeatne corpus, id refert\nmea. tu uero diabolum non tantum habere corpus, sed\nproprium habere nec fateris solum, sed etiam argumentaris.\nhaec quippe sententia tua est: si ex hoc concreto aere diabolus\ncorpus traxit, ergo alienum corpus ad tormenta portabit. certe\nqui portat est aliquid et quod portatur est aliquid. et cum\ndicitur, portat suum, aliud qui portat et aliud significatur\nesse quod portat. ex duplici igitur diabolus ac diuersa substantia\nest, quia cum corpus suum portat, non est ipse quod\nportat. aliud quippe est onus et portitor aliud. quocirca non\nultra obluctabere nobis, si credas tibi, quoniam corpus et qui\nhabet corpus substantialiter duo sunt et haec duo diuersa\nsunt, atque ut diuersa sint, unum erit incorporeum aliudque\ncorporeum. igitur diabolus ex duplici diuersaque substantia\net corporeus est et incorporeus.\nVIIII. QVOD SPIRITALITER NON CORPORALITER INTELLEGENDVM SIT, CVM LAZARVS IN SINV ABRAHAE ET DIVES IN INFERNO CHAOS INTERPOSITO INVICEM LOQVERENTVR. Sed si super his redhibuimus uel aliqua ex parte rationem,\nillud chaos, quod inter sontes innoxiasque animas, sicut\n\n\n\n\nargumentaris, intersitum locis merita secernit, sub ipsius capituli;\ntui discussione uideamus. sic namque dissertas: si locales\nnon sunt animae, quo modo peccatores a coetibus\nconsortiisque iustorum uacuum illud chaos tristi\ninteriectione discriminat, ut neque hinc illo possint\naccedere neque inde huc transmeare? istud\neuangelicae lectionis exemplum adempta dominici simplicitate\nsermonis pro adstruenda uidelicet animarum localitate posuisti.\nsed oraculi diuini sincerum in sui ueritate prolatum oppido\npatefaciet, quid istic sermo tuus uariauerit uitiauerit texerit.\ndicit in euangelio dominus: mortuus est pauper et sublatus\nest ab angelis in sinum Abrahae, mortuus\nest et diues et sepultus est in infernum. cumque\nesset in tormentis, uidit Abraham a longe et Lazarum\nin sinu eius et dicit: pater Abraham, mitte\nLazarum ut intinguat minimum digiti sui in aquam\net refrigeret linguam meam, quia crucior in hac\nflamma. et respondit Abraham: memento, fili,\nquia recepisti bona in uita tua, similiter et Lazarus\nmala, et ideo nunc hic consolatur, tu uero\ncruciaris. etinhis omnibus inter nos et uos chaos\nmagnum firmatum est, ut neque hinc ad uos quisquam\npossit ire neque inde huc transmeare. istud\nnunc mihi secundum loca et tempora uel corpora dissere,\nistic sine alternamento reciproci aeris et organo pectoris et\n\n\n\n\n\n\ntibia gutturis et oris cauo et linguae plectro per quamlibet\ncorporalem, ut autumas, animam uerba uocibus effice, hic\nanimae manum, cuius digiti minimum ambusti diuitis linguam\nrefrigeraturus Lazarus aquae inmergat, ostende, hic de illo\nmemet quasi corporeo Abrahae gremio corporale aliquid doce,\nut et pro modo humani corporis sit angustum et capax possit\nesse multorum, et chaos illud uel tam exiguum, ut mutua\nquos dirimit uerba miscere queant, uel tam inmensum, at\ntransmeari nequeat. illud autem uel maximum quaero, diues\nille, qui penes inferos gehennae incendiis aestuat, qui congredi\nAbraham sermone quiuerit, si loca beatitudinis non accessit?\nqui porro Abraham cum diuite sermocinatur, si inferna non\nadiit? animas nempe sanctorum in intimis paradisi sedibus\nnon usque inprobabili sententia dicis habitare. proinde cam\nAbraham in paradiso et dines in inferno sic inmenso quodam\nintransmeabili ab inuicem disparati sint, ut itidem mutuo,\ntamquam nihil intersit, non contemplentur solum, sed etiam\nconloquantur, si haec localiter aestimanda sunt, alterutrum\nfateri cogeris aut Abraham et diuitem nec sermocinatos inuicem\nnec ab inuicem uisos, ant uel infernum in paradiso uel in\ninferno esse paradisum.\nX. QVO MODO SPIRITALITER ACCIPI ISTA QVAESTIO POSSIT. Sed quoniam nec auctoritati diuinae peruicaciter obsisti potest\nnec miseris beatitudo misceri, proloquii huiusce perplexum\n\n\n\n\nquia cum lippo imaginationum corporalium intro inspicere\nnequimus, semotis paululum locis corporibusque uideamus et,\nubi itatenus inter quospiam iudicio discretos inmensum dicitur\nspatium, ut etiam sermonis possit esse commercium, animaduertamus\nnon locorum distantiam, sed differentiam meritorum.\ncam iusto namque, quantum ad corpus spectat, localiter esse\niniustus potest, iniustus uero esse in innocentia iusti, quoad\nusque iniustus est, non potest. unde quia post mortem nec\npaenitere cuiquam nec peccare possibile est, inter saluatos\net perditos intransmeabile dicitur chaos indemutabilis status.\ntua igitur aduersus te fertur oratio, nempe testimonium, quod\na nobis disparascere arbitrabaris, animaduertis nobiscum profectu\ndisputationis unescere tibique tenuissimos sui tramites ad\ninfinita inlocalium regionum spatia ducentes obuerso poste\nclaudere, quia corporeae amplitudinis angustum incorporalium\nsubtilitatum inmensa non capiens nec distantiam sine loco\nnec uerbum sine strepitu nec gremium sine spatio conplecti\npotest. porro autem corporea non sunt quaecumque ita sunt.\nanimae uero Abrahae, Lazari et diuitis ita sunt, corporeae\nigitur non sunt. sed quae posthinc hisce similia secuntur\nminus profecto in confutationem sui penes consilii uigidos\nhabere laboris debent. cordax quippe iudex rite uictum censet\nqui pro sui inbecillitate par uictis est. unde non sine\npudore stupeo, quod pro conprobanda animae corporalitate\n\n\n\n\nsubiuugis: ecce anima si Alexandriam uel Hierosolymam\ncogitat et si per cogitationem tota sui\npraesentia illic interfuit, referat nobis situs locorum,\nuultus hominum, motus actusque populorum.\nnon dispudet auctor huius sententiae exemptae animae\ncorporalitatis capessere indicium, unde incorporalitatis uideri\ndebuit argumentum?\nXI. QVOD ANIMAE VISIO SIT INTELLECTVS ET SICVT PER CORPVS VIDET CORPORALIA SIC PER SE VIDET spiritalla, QVOD SI PER SE VIDISSET CORPORA FACILIVS SVA VISCERA VIDISSET. Hactenus quidem de animi incorporea atque inlocali uisione\ndisserui, ac liquido patuit eundem nulla mediante substantia\naeterna semper atque inmutabilia contueri. igitur cam rationalis\nanima per se incorporeum atque inlocali conspiciat et\nueritatem, quae deus est, a falsitate longe incorporea uisione\ndiscernat et nisi per corpus localia corporeaque non uideat,\nquaenam ratio est illis eandem credi similem, ad quae conspicienda\ninterprete corpore utitur, et illis, quae per se contemplatur,\niudicari dissimilem ? animae uisio, ut saepe dictum\nest nec iterare piget, intellectus est. enimuero corporea intellegi\nnequeunt, sentiri ab anima per corpus queunt. anima\nuero sicut per corpus sentit ita per se intellegit, eorum quae\nsentiuntur atque intelleguntur substantia longe diuersa est.\n\n\n\n\n\n\nquo fit ut anima, quia non est corpus, quaeque corporea nisi\nper corpus sentire non possit, uidere autem per se quae intelle- \\'\ngenda sunt possit. tu uero nimis repugnante sententia corporea\nuoles intellegi et incorporea uideri ? sed ne tibi animus humanus,\nquem corporeum credis, aut nihil aut non nisi corporea\naut incorporea forte sola per sese, sicut naturae eius est\nproprium, uidere posse uideatur, trigeminum quaestionis huius,\nquoad strictim possimus, uentilemus obscurum. ergo igitur\nuideatne per sese humanus animus necne, uideamus. sed quoniam\npaene summum istiusce negotii istoc in loco uertitur,\nuigilacem uigilantemque simul quaero lectorem. uisus animi\nper corpus, qui homini belluaeque communis est; intendit sese\natque exserit per ista haec puncta pupillarum uaporato cerebri\nanteriore uentriculo inuisibilibus uiscerum flammis inque radios\nporro usque promanans, si quid coloris aut formae obuium\nceperit, concipit et uti cursu ita etiam recursu rapidis line- aram\nmeatibus recipit, itaque hoc illud est, quod uocatur uisus,\nsicut in primo libro disseruimus. per hunc ergo cum bellua\nhumanus quoque animus nota ab ignotis, alba ab atris corio\nsecernit. huccine tenus est humani uisus animi? quo\nigitur iusta. ab iniustis, a falsis uera diiudicat? an forsan uecordes\noculati corporaliter iudicio credentur caecos anteire\nsapientes? sed uel Appium de Romano senatu uel hermophii\n\n\n\nlum de Graeco gymnasio uel Tobiam de prophetarum numero\nsuper ambiguo praesenti testes habeamus, quorum uel Appius\neis, qui exterius clarerent oculis et interius caecuttirent, consilii\nlumen praebuit, uel Hermophilus theopompum geometricam\nsine radio docuit, uel Tobias filio, dum caeli iter praeuius\npandit, angelum comitem dedit. uidet igitur animus absque\ncorpore nec corpulentum aliquid ant coloratum aut per loca\ndistentum, sed ipsam ueritatem, quae summe incorporea deus\nest, incorporeo contemplatur obtutu. patet, at arbitror, animum\net per ae incorporea et per corpus uidere corporea.\n\n\nSed illud adhuc propter tepidi iecoris homunculos discuti\nsuperest, utrumnam corporea per se possit humanus animus\nuidere sine corpore. nunc igitur adesto totus et quam potis\nes praesens fito. nempe, ut adstruis, humanus animus et ipse\ncorporeus et saepto corporis exterioris inclusus si quid per se\nuidere corporeum potest, nihil illi scilicet uidere promptius\nest, quam corporis interna, quis clauditur. age, quaeso, intende\nin uiscera tua et in omnes admodum corporum partes istum\nquem dictitas animi corporalem uisum et de temet ipso renuntiato\ntibi nobisque dicito, quibus modis quoue situ triformitas\ncerebri coeat, iecoris massa iaceat, regula lienis haereat, stomachi\nlibra pendeat, cordis plectrum feriat, qui uenarum tramites\nquaeue textura, quae neruorum origines quaeue conpages,\nquae ossuum coitio quaeue conpactio, quae pulmonum\n\n\n\n\ncana, quae tortuosae botulorum enodibusque ligaturis explicitae\ninflexiones ac reflexiones. ecce quid negas arbitro super his\nresponsa redhibere? cur igitur negas? quia uidelicet animus\nper sese corporea nequaquam uidet. sed cur uidere corporea\nnequaquam possit, quem non sine uisu esse iam constitit?\nnemo quidquam corporeum uidet, qui corporalem uisum non\nhabet. animus autem, qui habet uisum et corporale nihil uidet,\nincorporaliter uidet, et incorporaliter uidere posse incorporalis\nest uisus, et incorporeum uisum nisi incorporeus non habet,\net incorporaliter humanus animus uidet: incorporeus igitur est\nhumanus animus. non ergo hisce friuolis solliciteris amplius,\nut reare animum non esse illic ubi cogitat, quia contemplari\nper naturam nequit situs locorum, uultus hominum, motus\nactusque populorum, haec namque corporea sunt. porro autem\nanimus incorporeus quod contra naturam sui est uidere non\npotest, eatenus tamen adest ubi cogitat, ut loca quae cogitat\ncorporali uisione non cernat, sicut adest ubi uiuificat, ut ipsa\nquae uiuificat sui corporis interna non uideat. ac si usquequaque\npatet animum et corporea non posse uidere sine corpore\net incorporea cum corpore uidere non posse, non diutius\nAlexandriae ppregrinemur, sed ab Aegypto redeuntes transmisso\nerrorum mari et emensa ignorantiae eremo ueritatis patriam\natque uti terram repromissionis intremus non otiosi neque\ninertes, neque uero trepidantes, ut si quid falsiloqui uanitatis\n\n\n\n\nuitio progenitum aut latere tenus adstrepuerit aut obuium\nsese dederit, Iesu praeuio et adiutore feriatur.\nXII. CONTRA EOS QVI DICVNT: ANIMA SIBI INCORPOREA EST, DEO CORPOREA. Sed en aliquorumpiam qui interimunt animas garrientibus\nnugis etsi non sistimur ab itinere, lentamur tamen. sed insumere\npauxillum temporis intertrimenti nihil est, quin porro\niuuat, modo quid obuersum uero quidue diuersum eadem\nueritas aut depellat aut proterat. et cum audio dicere quospiam\nqui et corporeas esse uolunt animas et easdem incorporeas\nnegare non possunt, aliud ipsas animas sibi, aliud esse\ncreatori: deo, inquiunt, animae corporeae sunt, uerum sibimet\nincorporeae, quod ita est ac si dicant animas et corporeas esse\net incorporeas, aeternitatem porro testor, quod eo mihimet\nhisce inanibus respondere admodum labori est, quia nihil istic\nquicum congrediar, nihil quod medullitus eruam, nihil quicum\ncertauisse exercitio, nihil profecto est quod uicisse uictoriae\nsit. ergo si anima corporea creatori et incorporea sibi est,\n\n\n\n\nduo haec quam sollerter discuti ratio indagandae ueritatis\nexposcit: aut uerum reuera est, quod incorporea sit anima,\nsi hoc ipsum de se ipsa ueraciter nouit, aut item uerum est,,\nquod corporea sit anima, si id penes animae constat auctorem.\nsiti uerum dicunt et uerum est, quod anima incorporea sit,\nquia et istud in ueritate cognoscit, et item uerum est, quod\nanima corporea sit, quoniam animae creator id nouit, duoque\net contraria usquequaque sibi et utraque uera esse contendunt,\ncum uerum nisi falso contrarium non sit. inlustris\nadmodum ac praeclara disputatio, quae dum unam solamque.\nueritatem spernit duas sibi ueritates inuenit. ut tamen istos\nprofessionis suae nexibus teneam, penes hominem ipsis etiam .\nfatentibus incorporeus est humanus animus.\n\nQuoniam igitur super hac nobis quaestionis parte conuenit,\nrestat ut doceant quatenus incorporalis substantia illi corporea\nsit, qui eandem incorpoream creauit. nec primum dico ita\nsit necne, sed in praesentiarum ita esse concedo, unde tamen\nita esse nouerint quaero. si id diuinorum uoluminum literae\ncontinent legant, si quaepiam ratiocinatio suadet doceant,\nsi dialecticen iuuat exercere conuincant. si horum nihil est,\nsaltim sententiae concedant suae, ut qui in se incorporei sunt\nnon extra se corporeos se esse credant, quia aliud extra se\nesse non potest qui extra se nihil esse potest. proinde animus,\nqui in se ipso incorporeus est, nequaquam potest extra\nse esse corporeus, quia nec auctor eius aliud illum nouit esse\n\n\n\n\n\n\n\n\nquam fecit, nec ille aliud se potest nosse quam factus est. ac\nper hoc si uerum nouit, cum se incorporeum nouit, ergo fallitur\ndeus, si animum qui uere incorporeus est corporeum nouit:\n$ed falli deus non potest, incorporeum igitur esse nouit animum,\nne falsum sit uerum, quo se animus ueraciter incorporeum\nnouit. incorporeus ergo animus idcirco sibi est, quia et\ncreatori. sicut enim terra idcirco homini terra, quia et deo\nterra est, et sicut aqua aer et ignis idcirco hoc ipsum homini\nsunt, quia et ipsum deo sunt, et sicuti omnia quae ueraciter\ninnotuere homini hoc sunt in hominis notitia, quod sunt, ita\nscilicet humanus animus nequaquam potest et aliter esse et\naliter deo notus esse. non enim ex rerum notitia est creatoris\nscientia, sed existentia rerum ex notitia creatoris. quocirca\nhumanus animus nisi deo incorporeus esset, incorporeus esse\nnon posset. quidquid enim quoquo modo incorporeum est,\nnullo modo potest esse corporeum. sed ne istic supra iusto\ndiutius inmoremur, cedo etiam de illo quaeramus, quod nulla\nex parte discussimus.\nXIII. QVOD EX DVABVS SVBSTANTIIS CONSTAT HOMO INMORTALI ET INLOCALI ANIMA ET MORTALI ET LOCALI CORPORE, ET SICVTI INMORTALITER ANIMA PATITVB, SIC INMORTALITER ET INLOCALITER GLORIATVR. Dicis etenim: cum uerbi gratia Petri uel Pauli sibi\nspeciem animus intra mentis arcana depingit,\nnumquid statim intimas paradisi sedes ubi eos esse\n\n\n\n\n\n\nnouit penetrauit ? aut cum sibi in corde diuitis\nillius flammas ex lectione proposuit, numquid\niam ad tormentorum eius loca ac uiuis inaccessibilia\ninferi profunda descendit? iam scilicet tibi, prout\npar fieri fuit, de incorporalibus animarum locis et de inferno\natque paradiso et de animae sine corpore incorporali contuitu,\ncum de diuite illo et paupere uerba fecimus uel cum de animae\nduplici uisione tractauimus, responsa redhibui. quia uero\nnunc illud, quod inferna uiuis inaccessibilia esse dixisti, indiscussum\nrestat, quatenus dixeris quaero, scilicet ex anima constamus\net corpore. ac licet ambigat nemo quid inmortale in\nnobis quidue mortale sit, ego tamen tecum sic agam, ut de\nutra mauis respondeam. si ex neutra nostri substantia morimur,\nnihil nostrum ad inferna descendit, quia inferos uiuis\ninaccessos esse dixisti. si utraque morimur, ergo et corpus ad\ninferna descendit, nec longe nobis corporea haec inferna quaerenda\nsunt, quando quidem ipsum sepulcrum domini est locusinferni.\nsed hanc utramque absurditatem sententia sana respuit,\nergo nec in utraque substantia morimur nec in utraque\nnon morimur, uiuitque anima etiam posito corpore, quamlibet\nsi per peccata deo suo priuetur mortua iure dicatur.\ncredibile tamen prorsus non erit, quod peccatrix anima id\nipsum ut anima sit amittat, cum etiam corpori mortuo corpus\nesse non pereat. ut enim moriatur corpus, cum uita omni\n\n\n\n\n\n\namittit animam, anima uero animam non amittit. quocirca\nanima inmortalis est, corpus uero mortale. quodsi corpus\ninferna non ingreditur utpote sepulcro mandatum atque in\ndiuersas mundi partes pro elementorum quae sibi in illud\nconcinuerant diuersitate discerptum et animus non accedit\ninferna, quia sententia tua inferos uiuentibus claudit: aut nulli\nergo sunt inferi aut ad eos hominum nemo descendit atque\nita fidei nostrae ratio periclitabitur, si nec redemptoris anima\ninferos adeundo redeundoque reserauit. satis est dici potuisse\nquaecumque illa inferna sunt uiuentibus inaccessa fore, cum\nconstet eadem nisi uiuentibus adiri non posse.\n\nReminiscere nunc in id te statum tui posuisse tractatus, ut\nsi quantitati uel localitati subiacere animam probare potuisses,\nde corporalitate eius tecum pars etiam diuersa sentiret. uerum\nsi bene scriptorum tuorum recolis, animaduertere simul potes\nproposuisse te potius de quibus disputandum foret, quam\nde propositis disputasse nec te academicorum seniorum more\nnescientiam tuam scisse, sed iuxta sectae ipsius iuniores utrum\nscires aliquid ignorasse. quis autem positis temere duobus,\nin quibus necessario operis uniuersi corpus omne consistat,\nnon utrumque primum, si queat, alterutrumque scilicet, si\nutrumque nequeat, enisu cuipiam si non probabile, certe\n\n\n\n\ncredibile faciat? duo haec in uictoriam nempe conueniunt, ut auctori\nprobo causae probitas compos sit. horum minus uno\nuirtus actionis infringitur, si desit utrumque, cassatur. sic\nnunc equidem obliuiosum te pariter et ignarum defensorem\nnancta fallacia penes intellectu uigidos non solum illud negotii\nfacessiuit, ut tibi super his credi non oportere pateat, sed ut\nueritas, cui credendum semper est, clarior inlustriorque sub\nnecessitate conflictus et conparatione falsitatis appareat.\nXIIII. QVIA ANIMA IN CORPORE NON TENETVR INCLVSA NEC MO- VETVB DE LOCO AD LOCVM, CVM MOVEATVE TEMPORALITER PER ADFECTVM. Igitur qualitatem quantitatem et localitatem animae daturum\nte sponte professus es moxque subiungis: quo modo\nnon localis sit, quae inserta membris et inligata\nuisceribus solis motibus uaga condicione substantiae\ntenetur inclusa? uix sane ut aliquid perperam\nforte sentires atque id ipsum ueri simile uideri contenderes,\nerror unum ueniabile facere potest, aliud ignoratio erroris.\nuerum nunc miris modis stupeo te tam dissidentia tamque\ndiuersa uno propemodum momento atque eodem paene uerbo\ndixisse: ergo inligata membris uaga est motibus,\net item: motibus uaga condicione substantiae\n\n\n\n\n\n\ntenetur inclusa. si intra saeptum corporis, ut tu ais, anima\nmouetur, uidelicet stans mouetur, quod dici ratione non sinitur.\nsin uero extra corpus motibus differtur, inclusa igitur condicione\nsubstantiae non tenetur. quia autem dicit solis motibus\nuaga? quasi quidquam uagari possit inmotum aut non sit\nfacilius moueri et non uagari, quod facit animus per adfectum,\nquia subiacet utique motui non secundum locum, quam uagari\nquippiam nec moueri, quod est utique proprium corporis, quia\nsubiacet et motioni per locum. tu uero illam et stare uagam\net uagari dicis inclusam, cum, sicut supra iam constitit, et\nmoto corpore consistere et moueri possit inmoto.\n\nEn quatenus de localitate animae disputauisti, in hoc tamen\ntemet ignauiae non arcesso. illud equidem nequiuisti, scilicet\nquod in hoc praesertim loco ne potissimus orator quisque potuisst,\nquantalibet enim dicendi copia praeditus adsertor falsi\ncontra perspicuam ueritatem mentiri potest, fallere non potest.\nde quantitate autem cur te disputaturum spoponderis nihilque\nde eadem disserueris, non possum obliuionis fuisse dicere, cum\nsatis constet ne nomen eius nisi ex memoria potuisse proferri.\nillud ergo magis credendum est te non noluisse aut oblitum\nfuisse dicere, sed nihil quod diceres inuenisse. quid itidem\ncongruit uel in disputationem uocare reticenda uel reticere\nproposita? iam de qualitate controuersia non erit, cui animam\nsubiacere non renui, quae scilicet si, ut quantitatis, ita etiam\n\n\n\n\nqualitatis expers esset, profecto enim deus esset, identidemque\nsi, ut qualitati, ita etiam quantitati cederet, corpus esset.\nnunc uero medioximum quiddam naturae incorporeae, sed creatae\nsortita nec deus est, quoniam qualitatem habet, nec corpus,\nquia non habet quantitatem.\n\n\n. Et quoniam uti agitatis retro disputationibus edocuimus\nnimis late patet in huiusce <modi) quaestionibus inmensum,\nprincipalium origines conplexa causarum inspici porro intus usque\nnequaquam potest, nisi duplicis creaturam substantiae, quoad\nhomini posse fas siuit, adhibito iudicii libramine secernas, aut\nusquequaque cessandum est aut istis illuc lineis adeundum,\nut primum ab incorporeo corpus dirimas, dehinc sicut in ipso\nomnimodo corporum genere atris splendentia, sublimia depressis,\npretiosa uilibus anteponis, ita etiam in incorporeis\nquae creata sunt humanas belluinis, in ipsis itidem quae\nhumanae sunt prudentes stolidis, in his porro itidem quae\nnatura uigent doctas indoctis animas anteuertas.\nXV. QVIA SOL ET LVNA VEL SIDERA CORPORA TANTVM SVNT, NON HABENT SPIRITVS, ET SICVT CORPVS MELIVS INFERIORI CORPORI PRAEPONITVR, ITA SPIRITVS MEMOR INFERIORI SPIRITVI PRAEPONITVR. Sicuti enim sol corpus est et saxum quodlibet longe disparile\nhuic perinde tamen corpus est, sic equidem omnigenum natura\nuitarum incorporea scilicet omnis est. sed sicut corpus corpore\npraecellitur, cum tamen utrumque sit corpus, sic animus\nanimo antefertur, cum tamen utrumque sit animus. et iterum\nopulens negotium et dites causae ad dicendum proliciunt et\npaene blanditer obuiae suapte specie describi sese quaesunt\natque etiam cogunt. sed hasce excellentias et praeeminentias\nac supremitates illi potissimum illi adeant, si qui illi sunt\nquos ardens euexit in aethera uirtus. uerum enimuero\nmihi in praesentiarum huic de statu animae quaestioni,\nprout ille proposuit, quocum congressi sumus, et aliquanto\nforsan plusculum respondere mihi prouincia fuit: quod rectene\nan secus fecerim, aequus et doctus arbiter iudicabit.\nXVI. SVPERORVM IN BREVI RECAPITVLATIO LIBRORVM. Verum quoniam multa, quae sub huiusce discussione quaestionis\nubiubi disputauimus, non usque faciliter memoria conplecti\ncognitor potest, quae sparsim edissertata quaeque, uti\narbitror, euicta sunt collectim strictimque et ueluti punctatim\nsub mentis oculum redegi et reuisenda simul renoscendaque\ncongessi.\n\n1. De incorporeo. Deus incorporeus est, imago autem dei humanus animus,\nquoniam ad similitudinem et imaginem dei factus est homo.\nenimuero imago incorporei corpus esse non potest, igitur quia\nimago dei est humanus animus, incorporeus est animus humanus.\n\n2. De uita. Omne inlocale incorporeum quoque est, porro uita corporis\nanima est et in corpore uiuente tam uiuit pars minima corporis,\nquam totum corpus. tantum ergo uitae in parte corporis\nest, quantum in toto corpore, et uita haec anima est,\nnec locale est quod tam magnum est in toto quam in aliquo\net tam magnum in paruo quam in magno. non igitur localis\nest animus, et quidquid inlocale est corporeum non\nest: igitur anima corpus non est.\n\n\n\n3. De ratione. Item ratiocinatur anima rationalis et substantialiter inest\nanimae ratiocinari et ratio incorporalis atque inlocalis est:\nigitur incorporalis est anima.\n\n4. De uoluntate. Item uoluntas animae substantia eius est et, si tota uult\nanima, tota uoluntas est et uoluntas corpus non est: igitur\nanima non est corpus.\n\n5. De memoria. Item memoria inlocalis quaedam capacitas est, quae nec\nmultitudine recordabilium distenditur nec paucitate tenuatur\net incorporaliter etiam corporalium reminiscitur. et cum\nmeminit animus, totus meminit et totus memoria est qui\nmeminit totus et memoria corpus non est: non igitur corpus\nest animus.\n\n\n6. De tactu. Item corpus in parte sui tactum ibi sentit, ubi tangitur,\nanimus autem per non totum corpus, hoc est per partem\ncorporis totus sentit, huius modi uero sensus inlocalis est et\nomne inlocale incorporeum est: incorporea ergo est omnis\nanima.\n\n7. De accessu ac recessu. Item corpus nec adpropinquat deo nec recedit a deo, animus\nautem et proximat et longinquat inlocaliter: igitur animus\ncorpus non est.\n\n\n8. De motu. Item corpus mouetur per locum, animus autem per eundem\nnon mouetur: animus igitur non est corpus.\n\n\n\n9. De mensura. Item longitudo latitudo et altitudo in corpore sunt et quidquid\nhisce caret corpus non est, hisce autem caret animus:\ncorpus igitur non est.\n\n10. De dextro et sinistro. Dextrum sinistrum, sursum deorsum, anterius et posterius\nin omni sunt corpore, in nulla autem sunt anima: incorporea\nigitur omnis est anima.\n\nEn quousque ex omni scilicet disputationum nostrarum parte\ncontraximus quidquid toto opere moliti sumus, quoniam quod\nistic quam breuissime recapitulauimus nisi praemissis disputationibus\nfieri probabile non quiuit, quamquam si negotium\ntantum adsertor idoneus nanctus esset, non sicuti egomet\ndignitatem causae admodum inpari oratione dehonorauisset.\nneque uero ipse aliquanto latius prolixiusque hanc eandem\nquaestionem agitare non potui. uerum scilicet par fuit quoad\naduersarius reniti ualuit eo usque proeliari aut quoad in fugam\ncessit tergum praebere et manu captum plumbeis pugionibus\nexarmare. ulterius porro progredi et in auras tela iacere et\nsine hoste pugnare cassa contentio est et uirium frustratio,\nquod ita erit ingloriosum, ut inlaboriosum.\nXVII. CONTRA FASTEDIOSVM ET CALVMNIATOREM HORVM LIBRORVM QVALITER DEVINCATVR DE MVNDO PROPOSVIT CONPARATIONEM. Quid tu igitur, ait aliquis, per haec tria uolumina aduersum\nbreuem paginam spatiatus es, si uerbum uerbo satis? sed non\nid negotii est fallaciam struere, quod destruere. neget quispiam\nsphaeram esse mundum: uno quidem hoc ille uerbo\nnegauerit, sed non id uno item uerbo uel timaeus adstruxerit.\nproinde quidquid illud ampliuscule sermocinati sumus, non\nmodo sola falsi confutatio, sed ueri etiam coegit adstructio.\nquippe diuersum est dedocere noxia et utilia docere, nec hoc\nidem est sentem solo uellere, quod frugem iacere, non ergo\nid ipsum est eruere uitium, quod serere uirtutem. multo igitur\namplius operae insumendum est in utroque horum, quam\nin alterutrum. porro autem cum utraque agitare mihi prouincia\nfuerit, in tam praepedito negotio praesertim magis\nmira est parcitas quam prolixitas. nam cum sese undeunde\nclarescentes atque ostentantes proderent aliasque multipliciter\nprogignerent, latius dicendae causae praescripsi numerum,\nmodum statui, limitem fixi, ne uel in aciem plures necessario\nproferrem uel diutius rato certarem uel longius iusto procederem.\nXVIII. IN FINE HVIVS LIBRI VENIAM A SVO PETIT CONFLICTORE ET INTER VTRVMQVE CERTAMEN IPSVM DELIGIT IVDICEM. Te nunc, quisque ille es aduersus cuius scripta nosmet\niniuria scriptorum tuorum dicere conpulit, oro quaesoque non\nobirascaris mihi, neque enim conuicium rettuli neque rependi\nmaledictum. solam tibi pro falsitate ueritatem haud pari\nuicissitudine reponderaui, illis ego quae, quo magis tua, tibi\nmagis noxia sunt aduersarius sum eroque atque uti eisdem\nipse quoque aduersere causa tui suadeo. pauca haec et exilia,\nprout arctum temporis siuit, responsa redhibui, tu tecum\nutrumque pensato et inter me teque personam iudicis sumito\nadhibetoque iustitiae libram. si lanx nostra pronior et uero\ngrauior, non pigeat neque pudeat a transfugio refugium facere\net a falsitate sub ueritate cedere. sin, quod ego nolim nec\nfaxis persuasu istuc, uti(que) obstinatio est, edito pro sententia\ntua aliquid publicitus lectitandum neque nomen occulito:\n\n\n\n\nmodo compos nostri deus et uita sit, quioniam altrinsecus\ncontinuati uiarum periculum fecimus, experiere scilicet, ueritatis\nuis quanta sit in excidio falsitatis.\n"};
