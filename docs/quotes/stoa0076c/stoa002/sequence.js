var sequence = {"name":"Cassian, John. Institutiones","data":"De institutis ac regulis monasteriorum dicturi unde conpetentius\ndonante deo quam ex ipso habitu monachorum sumemus\nexordium? quorum interiorem cultum consequenter tunc\npoterimus exponere, cum exteriorem ornatum sub oculorum depinxerimus\nobtutibus. itaque monachum ut militem Christi in\nprocinctu semper belli positum accinctis lumbis iugiter oportet\nincedere.\nhoc enim habitu etiam illos ambulasse, qui m ueteri\ntestamento professionis huius fundauere primordia, Heliam scilicet\net Helisaeum, diuinarum scripturarum auctoritate monstratur:\nac deinceps principes auctoresque testamenti noui,\nIohannem uidelicet, Petrum et Paulum ceterosque eiusdem\nordinis uiros taliter incessisse cognoscimus. quorum prior, qui\nin ueteri testamento uirginitatis iam flores et castimoniae continentiaeque\npraefigurabat exempla, cum fuisset a domino\nmissus ad increpandos nuntios Ochoziae sacrilegi regis Israhel,\neo quod aegritudine praepeditus super statu salutis suae Beelzebub\ndeum Accaron consulere destinasset, et idcirco eis occurrens\nidem propheta descensum de lecto ei in quo conciderat\ndenegasset, decumbenti regi exposita uestitus qualitate conpertus\nest.\nrenersos enim ad se nuntios ac referentes sibi\nprophetae sententiam sciscitatus est, cuius esset figurae et habitus\nuir, qui occurrisset eis et locutus fuisset huiuscemodi\nuerba: uir, inquiunt, pilosus, et zona pellicia accinctis\nrenibus. ex quo habitu confestim rex contemplatus hominem\ndei ait: Helias Thesbites est, zonae uidelicet indicio et\nhirsuti incultique corporis specie uirum dei indubitanter agnoscens,\neo quod istud ei inter tot Israhelitici populi milia\n\n\n\n\n\n\ncommoranti cultus proprii uelut quoddam inpressum speciale signum\nperpetuo cohaereret.\nde Iohanne quoque, qui ueteris nouique\ntestamenti, uelut quidam sacratissimus limes, finis initiumque\nprocessit, ita euangelista narrante cognoscimus: ipse autem\nIohannes habebat uestimentum de pilis camelorum et\nzonam pelliciam circa lumbos suos. Petro etiam in custodiam\ncarceris ab Herode detruso et ad necem die postera producendo\nangelo adsistente praecipitur: praecingere et calcia\nte gallicis tuis. quod ut faceret nequaquam monuisset\neum angelus dei, nisi uidisset eum ob refectionem nocturnae\nquietis paulisper defecta membra solita cinguli obstrictione\nlaxasse.\nPaulum quoque ascendentem Hierosolymam et protinus\na Iudaeis in uincla mittendum Agabus propheta repperiens\nCaesareae sublato eius cingulo ligans suas manus et pedes,\nut gestu corporis sui passionis eius praefiguraret iniurias, ait:\nhaec dicit spiritus sanctus: uirum cuius est zona\nhaec sic alligabunt Iudaei in Hierusalem et tradent\nin manus gentium. quod utique a propheta proferri minime\npotuisset et dici uirum cuius est zona haec, nisi Paulus\neam lumbis suis indesinenter solitus fuisset aptare.\nUestis quoque sit monachi, quae corpus contegat tantum\nac repellat uerecundiam nuditatis et frigoris retundat iniuriam,\nnon quae seminaria uanitatis aut elationis enutriat, ita eodem\napostolo praedicante: habentes autem alimenta et operimenta,\nhis contenti simus: operimenta, inquiens, non\nuestimenta, ut in quibusdam Latinis exemplaribus non proprie\ncontinetur, id est quae corpus operiant tantum, non quae\namictus gloria blandiantur, ita uilia, ut nulla coloris uel\n\n\n\n\n\n\nhabitus nouitate inter ceteros huius propositi uiros habeantur insignia,\nita studiosis accurationibus aliena, ut nullis rursum\nsint adfectatis per incuriam sordibus decolora: postremo sic\nab huius mundi separentur ornatu, ut cultui seruorum dei in\nomnibus communia perseuerent.\nquidquid enim inter famulos\ndei praesumitur ab uno uel paucis nec catholice per omne\ncorpus fraternitatis tenetur, aut superfluum aut elatum est et\nob id noxium iudicandum magisque uanitatis specimen quam\nuirtutis ostentans. et idcirco haec quae nec a ueteribus sanctis,\nqui huius professionis fundamenta iecerunt, neque a patribus\nnostri temporis, qui eorum per successiones instituta nunc usque\ncustodiunt. tradita uidemus exempla, ut superflua et inutilia nos\nquoque resecare conueniet.\nquamobrem ciliciam uestem uelut\ncircumspectam cunctis atque notabilem et quae ex hoc ipso\nnon solum nulla spiritui possit emolumenta conferre, sed etiam\nelationis concipere uanitatem, quaeque ad necessarii operis exercitium,\nin quo monachum semper inpigrum expeditumque oportet\nincedere, inhabilis atque inepta sit, omnimodis refugerunt. quodsi\nquosdam hoc amictu circumdatos audiuimus probabiles exstitisse,\nnon ex eo nobis est monasteriorum regula sancienda uel\nantiqua sanctorum patrum sunt proturbanda decreta, quod pauci\npraesumentes aliarum uirtutum priuilegio ne in his quidem,\nquae non secundum catholicam regulam ab eis usurpata sunt,\nreprehendi debere creduntur. generali namque omnium constitutioni\npaucorum non debet praeponi nec praeiudicare sententia.\nillis enim debemus institutis ac regulis indubitatam fidem\net indiscussam oboedientiam per omnia commodare, non quas\npaucorum uoluntas intulit, sed quas uetustas tantorum temporum\net innumerositas sanctorum patrum concordi definitione\nin posterum propagauit. nec hoc sane praeiudicare nobis debet\n\n\n\n\nad cotidianae conuersationis exemplum, quod uel Ioram sacrilegus\nrex Israhel cateruis hostium circumsaeptus scissa ueste\ncilicium habuisse perhibetur intrinsecus uel quod Nineuitae\nad mitigandam dei sententiam, quae in eos inlata fuerat per\nprophetam, cilicii asperitate uelati sunt, cum et ille ita intrinsecus\nlatenter indutus eo fuisse monstretur, ut nisi scisso desuper\nindumento a nemine prorsus potuisset intellegi, et isti\neo tempore operimentum cilicii sustentarint, quo cunctis super\ninminente urbis euersione lugentibus eodemque amictu circumdatis\nnullus posset a quoquam ostentationis notari, quia, nisi\ninsolens sit diuersitas, non offendit aequalitas.\nSunt praeterea quaedam in ipso Aegyptiorum habitu non\ntantum ad curam corporis, quantum ad morum formulam congruentia,\nquo simplicitatis et innocentiae obseruantia etiam in\nipsa uestitus qualitate teneatur. cucullis namque perparuis usque\nad ceruicis umerorumque demissis confinia, qui capita tantum\ncontegant, indesinenter diebus utuntur ac noctibus, scilicet ut\ninnocentiam et simplicitatem paruulorum iugiter custodire etiam\nimitatione ipsius uelaminis commoneantur. qui reuersi ad infantiam\nChristo cunctis horis cum affectu ac uirtute decantant:\ndomine non est exaltatum cor meum: neque elati sunt\noculi mei. neque ambulaui in magnis: neque in mirabilibus\nsuper me. si non humiliter sentiebam: sed\nL exaltaui animam meam: sicut ablactatum super matrem\nsuam.\nColobiis quoque lineis induti, quae uix ad cubitorum !\nima pertingunt, nudas de reliquo circumferunt manus, ut amputatos\nhabere eos actus et opera Mundi huius suggerat abs-j\ncisio manicarum et ab omni conuersatione terrena mortificatos\neos uelaminis linei doceat indumentum audiantque per\nhoc apostolum cotidie sibi dicentem: mortificate membra\nuestra quae sunt super terram, illud quoque ipso habitu\nprotestante: mortui enim estis, et uita uestra abscondita- i\ndita est cum Christo in deo, et: uiuo autem iam non \\'\nego, uiuit uero in me Christus, mihique hic mundus\ncrucifixus est et ego mundo.\nGestant etiam resticulas duplices laneo plexas subtemine,\nquas Graeci ὰναλάβους uocant, nos uero subcinctoria seu redimicula\nuel proprie rebracchiatoria possumus appellare. quae\ndescendentia per summa ceruicis et e lateribus colli diuisa\nutrarumque alarum sinus ambiunt atque hinc inde succingunt, I\nut constringentia latitudinem uestimenti ad corpus contrahant\natque coniungant, et ita constrictis bracchiis inpigri ad omne\nopus explicitique reddantur, illud apostoli praeceptum studentes\nomni uirtute conplere: quia non solum mihi sed etiam his\nqui mecum sunt ministrauerunt manus istae. neque\ngratis panem ab aliquo manducauimus, sed in labore\net fatigatione nocte et die operantes, ne quem uestrum\ngrauaremus, et: si quis non uult operari, nec manducet.\nPost haec angusto palliolo tam amictus humilitatem quam\nuilitatem pretii conpendiumque sectantes colla pariter atque umeros\ntegunt, quae mafortes tam nostro quam ipsorum nuncupantur\neloquio, et ita. planeticarum atque byrrorum pretia simul ambitionemque\ndeclinant.\nUltimum est habitus eorum pellis caprina, quae melotis\nuel pera appellatur, et baculus, quae gestant ad imitationem\neorum qui professionis huius praefigurauere lineas iam in ueteri\ntestamento. de quibus apostolus circumierunt, inquit, in\nmelotis et pellibus caprinis egentes, angustiati, adflicti,\nquibus dignus non erat mundus, in solitudinibus\nerrantes et montibus et speluncis et in cauernis terrae.\nqui tamen habitus pellis caprinae significat mortificata omni\npetulantia carnalium passionum debere eos in summa uirtutum\ngrauitate consistere nec quicquam petulcum uel calidum iuuentutis\nac mobilitatis antiquae in eorum corpore residere.\nNam et baculum gestasse eosdem uiros etiam Helisaeus,\nqui unus ex ipsis est, docet, cum dicit ad Giezi puerum\nsuum, mittens eum ad suscitandum filium mulieris: tolle\nbaculum meum et currens uade, pone eum super faciem\npueri, et uiuet. quem utique non dedisset ei propheta\ngestandum, nisi eum manu sua solitus esset iugiter circumferre.\ncuius gestatio spiritaliter monet numquam debere eos\ninter tot oblatrantes uitiorum canes et inuisibiles spiritalium\nnequitiarum bestias inermes incedere (de quibus beatus Dauid\nliberari postulans dicit: ne tradas, domine, bestiis animam\nconfitentem tibi), sed inruentes eas retundere ad\n\n\n\n\n\n\n\n\n\n\ncrucis signaculum ac longius propulsare, atque aduersum se 1\nsaeuientes iugi memoria dominicae passionis et imitatione illius:\nmortificationis extinguere.\nCalciamenta uero uelut interdicta euangelico praecepto\nrecusantes, cum infirmitas corporis uel matutinus hiemis\nrigor seu meridiani aestus feruor exegerit, tantummodo gallicis\nsuos muniunt pedes, hoc interpretantes usu earum uel dominica\npermissione signari, ut, si in hoc mundo constituti cura\net sollicitudine carnis huius omnimodis exuti esse non possumus,\nnec ab ea penitus praeualemus absolui, saltim occupatione leui\net inplicatione tenui necessitatem corporis explicemus, neue\nanimae nostrae pedes, qui expediti ad spiritalem cursum et praedicandam\neuangelii pacem semper esse debent parati (quibus\npost odorem unguentorum Christi currimus et de quibus\nDauid cucurri, inquit, in siti, et Hieremias: ego autem non\nlaboraui te sequens), morticinis saeculi huius curis patiamur\ninuolui, de his scilicet cogitantes, quae non ad supplendam necessitatem\nnaturae, sed ad superfluam noxiamque pertinent uolup- tatem. quod ita inplebimus, si secundum apostolum carnis\ncuram non fecerimus in desideriis.\nquibus tamen gallicis\nquamquam licito utantur utpote domini mandato concessis, nequaquam\ntamen pedibus eas inhaerere permittunt, cum accedunt\nad celebranda seu percipienda sacrosancta mysteria, illud\naestimantes etiam secundum litteram custodiri debere quod dicitur\nad Moysen uel ad Hiesum filium Naue: solue corrigiam calciamenti\ntui: locus enim, in quo stas, terra sancta est\nHaec dicta sint, ne quid praetermisisse de Aegyptiorum\nhabitu uideamur. ceterum a nobis tenenda sunt illa tantummodo,\nquae uel locorum situs uel prouinciae usus admittit. nam\nneque gallicis nos neque colobiis seu una tunica. esse contentos\nhiemis permittit asperitas, et paruissimi cuculli uelamen uel\nmelotae gestatio derisum potius quam aedificationem ullam uidentibus\nconparabit. quapropter illa tantum, quae superius commemorauimus\nquaeque sunt et humilitati professionis nostrae\net qualitati aerum congruentia, a nobis quoque adfectanda censemus,\nut omnis summa nostri uestitus non in nouitate habitus,\nqui possit offendiculum hominibus saeculi huius inferre, sed\nhonesta in uilitate consistat.\nHis itaque uestimentis Christi miles indutus nouerit\nprius ob id se cinguli constrictione munitum, ut ad cunctos\nusus et opera monasterii non solum mente promptus, sed etiam\nipso habitu semper expeditus incedat. tanto namque feruentior\ncirca spiritalem profectum ac diuinarum rerum scientiam cordis\npuritate probabitur, quanto fuerit erga oboedientiae studium\noperisque deuotior.\nsecundo cognoscat etiam in ipso habitu\ncinguli inesse non paruum quod a se expetitur sacramentum.\naccinctio enim lumborum et ambitus pellis emortuae significat\neum mortificationem circumferre membrorum, in quibus libidinis\natque luxuriae seminaria continentur, euangelicum illud\nmandatum quod dicitur sint lumbi uestri praecincti\napostolica interpretatione ingeri sibi semper intellegens:\n\n\n\n\n\n\n\n\nmortificate scilicet membra uestra quae sunt super terram.\nfornicationem, inmunditiam, libidinem, concupiseentian\nmalam.\nideoque illos tantnmmodo legimus in scripturis\nsanctis cingulo fuisse praecinctos, in quibus seminaria coitus\ninueniuntur extincta, quique illud beati Dauid eloquium opere\nac uirtute decantant: quia factus sum sicut uter in pruina,\neo quod erasa medullitus carne uitiorum emortuam exterioris\nhominis cutem spiritus uirtute distendant. et idcirco in pruina\nsignificanter adiecit, quod scilicet nequaquam fuerint sola cordis\nmortificatione contenti, uerum etiam exterioris hominis motus\net ipsius naturae incentiua continentiae pruina extrinsecus accedente\nhabuerint congelata, nullum iam dumtaxat secundum\napostolum regnum peccati in suo mortali corpore sustinentes\nnec gestantes carnem spiritui repugnantem.\nDuplici igitur hoc quo diximus cingulo Christi miles\naccinctus interim, qui modus canonicarum orationum\n\n\n\n\npsalmorumque sit in partibus Orientis a sanctis patribus antiquitus\nstatutus, agnoscat. de qualitate uero earum uel quemadmodum\norare secundum apostoli sententiam sine intermissione\npossimus, suis in locis, cum seniorum conlationes coeperimus\nexponere, quantum dominus donauerit, proferemus.\nMultos namque per alias conperimus regiones pro captu\nmentis suae, habentes quidem ut ait apostolus zelum dei,\nsed non secundum scientiam, super hac re diuersos typos\nac regulas sibimet constituisse. quidam enim uicenos seu tricenos\npsalmos et hos ipsos antiphonarum protelatos melodiis\net adiunctione quarundam modulationum debere dici singulis\nnoctibus censuerunt, alii etiam hunc modum excedere temptauerunt,\nnonnulli decem et octo. atque in hunc modum di-,\nuersis in locis diuersum canonem cognouimus institutum totque\npropemodum typos ac regulas uidimus usurpatas, quot etiam\nmonasteria cellasque conspeximus.\nsunt quibus in ipsis quoque\ndiurnis orationum officiis, id est tertia, sexta nonaque id uisum\nest, ut secundum horarum modum, in quibus haec deo redduntur\nobsequia, psalmorum etiam et orationum putarent numerum\ncoaequandum: nonnullis placuit senarium numerum\nsingulis diei conuentibus deputari. quapropter necessarium reor\nantiquissimam patrum proferre in medium constitutionem, quae\nnunc usque per totam Aegyptum a dei famulis custoditur,\nquo nouelli monasterii in Christo rudis infantia antiquissimorum\npotius patrum uetustissimis institutionibus inbuatur.\nItaque per uniuersam Aegyptum et Thebaidem, ubi\nmonasteria non pro uniuscuiusque renuntiantis instituuntur\n\n\n\n\n\n\narbitrio, sed per successiones ac traditiones maiorum usque in\nhodiernum diem uel permanent uel mansura fundantur, legitimum\norationum modum in uespertinis conuentibus seu nocturnis\nuigiliis uidimus retentari. non enim quisquam conuenticulo\nfratrum, sed ne sibi quidem ipsi praeesse conceditur,\npriusquam non solum uniuersis facultatibus suis reddatur externus,\nsed ne sui quidem ipsius esse se dominum uel potestatem\nhabere cognoscat.\nita namque renuntiantem huic mundo\nquibuslibet facultatibus ac diuitiis praeditum necesse est coenobii\ncommorationem expetere, ut in nullo sibi ex his quae reliquit\naut intulit monasterio blandiatur, sic oboedire cunctis, ut redeundum\nsibi secundum sententiam domini ad infantiam pristinam\nnouerit, nihil sibi consideratione aeui uel annorum numerositate\npraesumens, quam in saeculo inaniter consumptam se reputat\nperdidisse, sed pro rudimentorum merito et tirocinii nouitate,\nquam se gerere in Christi militia recognoscit, subdere se etiam\niunioribus non moretur.\noperis quoque ac sudoris adsuetudinem\nita subire conpellitur, ut propriis manibus iuxta apostoli praeceptum\ncotidianum uictum uel suis usibus uel aduenientum\nnecessitatibus parans et fastus uitae praeteritae possit et delicias\nobliuisci et humilitatem cordis contritione laboris adquirere.\nideoque nullus congregationi fratrum praefuturus eligitur,\npriusquam idem, qui praeficiendus est, quid obtemperaturis\noporteat imperari, oboediendo didicerit, et quid iunioribus tradere\ndebeat, institutis seniorum fuerit adsecutus.\nbene enim\nregere uel regi sapientis esse pronuntiant summumque donum\n\n\n\n\n\n\net gratiam sancti spiritus esse definiunt. nam neque salutaria\npraecepta quempiam posse obtemperantibus praestituere nisi\neum, qui prius uniuersis uirtutum disciplinis fuerit instructus,\nnec oboedire quemquam seniori posse nisi eum, qui consummatus\ntimore dei et humilitatis fuerit uirtute perfectus.\nideoque\ndiuersitates typorum ac regularum per ceteras prouincias\ncernimus usurpatas, quod plerumque seniorum institutionis expertes\nmonasteriis praeesse audemus et abbates nos ante quam\ndiscipulos professi quod libitum fuerit statuimus, promptiores\nnostrorum inuentorum exigere custodiam quam examinatam\nmaiorum seruare doctrinam. sed dum orationum modum, qui\npotissimum debeat custodiri, uolumus explicare, institutis patrum\nauidius prouocati narrationem, quam suis reseruabamus locis,\npraepropero excessu praeuenimus. nunc itaque ad propositum\nreuertamur.\nIgitur per uniuersam ut diximus Aegyptum et Thebaidem\nduodenarius psalmorum numerus tam in uespertinis quam in\nnocturnis sollemnitatibus custoditur, ita dumtaxat ut post hunc\nduae lectiones, ueteris scilicet ac noui testamenti singulae,\nsubsequantur. qui modus antiquitus constitutus idcirco per tot\nsaecula penes cuncta illarum prouinciarum monasteria intemeratus\nnunc usque perdurat, quia non humana adinuentione\nstatutus a senioribus adfirmatur, sed caelitus angeli magisterio\npatribus fuisse delatus.\nNam cum in primordiis fidei pauci quidem sed probatissimi\nmonachorum nomine censerentur, qui sicut a beatae\nmemoriae euangelista Marco, qui primus Alexandriae urbi pontifex\npraefuit, normam suscepere uiuendi, non solum illa magnifica\nretinebant, quae primitus ecclesiam uel credentium turbas\nin actibus apostolorum legimus celebrasse (multitudinis\n\n\n\n\n\n\nscilicet credentium erat cor et anima una, nec quisquam\neorum quae possidebat aliquid suum esse dicebat, sed\nerant illis omnia communia. quotquot enim possessores\nagrorum aut domorum erant, uendentes adferebant pretia\neorum quae uendebant et ponebant ante pedes apostolorum:\ndiuidebatur autem singulis prout cuique opus\nerat), uerum etiam his multo sublimiora cumulauerant.\netenim\nsecedentes in secretiora suburbiorum loca agebant uitam tanto\nabstinentiae rigore districtam, ut etiam his, qui erant religionis\nexterni, stupori esset tam ardua conuersationis eorum\nprofessio. eo enim feruore diuinarum scripturarum lectionibus\norationique et operi manuum diebus ac noctibus incubabant,\nut ne escarum quidem adpetitus uel memoria, nisi alio tertioue\ndie corporis interpellaret inedia, cibumque ac potum non tam\ndesideratum quam necessarium sumerent et ne hunc quidem\nante solis occasum, ut tempus lucis cum spiritalium meditationum\nstudiis, curam uero corporis cum nocte sociarent aliaque\nhis multo sublimiora perficerent.\nde quibus etiam is, qui minus\nindigenarum relatione cognouit, ecclesiastica historia poterit edoceri.\nea igitur tempestate, cum ecclesiae illius primitiuae per-\n. fectio penes successores suos adhuc recenti memoria inuiolata\nduraret feruensque paucorum fides necdum in multitudinem\ndispersa tepuisset, uenerabiles patres peruigili cura posteris\nconsulentes, quinam modus cotidiano cultui per uniuersum\nfraternitatis corpus decerni deberet, tractaturi conueniunt, ut\nhereditatem pietatis ac pacis etiam successoribus suis absolutam\nab omni dissensionis lite transmitterent, uerentes scilicet ne\nqua in cotidianis sollemnitatibus inter uiros eiusdem culturae\n\n\n\n\n\n\nconsortes dissonantia uel uarietas exorta quandoque in posterum\nerroris uel aemulationis seu schismatis noxii germen emitteret.\ncumque pro suo unusquisque feruore infirmitatis inmemor alienae\nid statui debere censeret, quod contemplatione fidei ac roboris\nsui facillimum iudicabat, parum discutiens quid generaliter plenitudini- I\nnitudini fratrum possibile esset, in qua necesse est infirmorum\nquoque partem maximam repperiri, diuersoque modo enormem\npsalmorum numerum instituere pro animi sui uirtute certarent,\net alii quinquagenos, alii sexagenos psalmos, nonnulli uero ne\nhoc quidem numero contenti excedi eum debere censerent essetque 8\nque inter eos pro religionis regula piae contentionis sancta diuersitas,\nita ut tempus sollemnitatis uespertinae sacratissimae succederet\nquaestioni, cotidianos orationum ritus uolentibus celebrare\nunus in medium psalmos domino cantaturus exsnrgit cumque\nsedentibus cunctis, ut est moris nunc usque in Aegypti partibus,\net in psallentis uerba omni cordis intentione defixis undecim\npsalmos orationum interiectione distinctos contiguis uersibus\nparili pronuntiatione cantasset, duodecimum sub alleluiae responsione\nconsummans ab uniuersorum oculis repente subtractus\nquaestioni pariter et caerimoniis finem inposuit.\nExhinc uenerabilis patrum senatus, intellegens angeli\nmagisterio congregationibus fratrum generalem canonem non sine\ndispensatione domini constitutum, decreuit hunc numerum tam\nin uespertinis quam in nocturnis conuenticulis custodiri. quibus\nlectiones geminas adiungentes, id est unam ueteris et aliam\nnoui testamenti, tamquam a se eas traditas et uelut extraordinarias\nuolentibus tantum ac diuinarum scripturarum memoriam\npossidere adsidua meditatione studentibus addiderunt in\n\n\n\n\ndie uero sabbati uel dominico utrasque de nouo recitant testamento,\nid est unam de apostolo uel actibus apostolorum et\naliam de euangeliis. quod etiam totis Quinquagensimae diebus\nfaciunt hi, quibus lectio curae est seu memoria scripturarum.\nHas igitur praedictas orationes hoc modo incipiunt atque\nconsummant, ut finito psalmo non statim ad incuruationem\ngenuum conruant, quemadmodum facimus in hac regione nonnulli,\nqui necdum bene finito psalmo in orationem procumbere\nfestinamus, ad celeritatem missae quantocius properantes. cuius\ndum uolumus excedere modum, qui antiquitus a maioribus\nstatutus est, subputantes residuorum psalmorum numerum ad\nfinem tendere perurguemur, de refectione potius lassi corporis\ncogitantes quam orationis utilitatem et commoda requirentes.\napud illos ergo non ita est, sed antequam flectant genua,\npaulisper orant et stantes in supplicatione maiorem temporis\npartem expendunt. itaque post haec puncto breuissimo procidentes\nhumi, uelut adorantes tantum diuinam clementiam,\nsumma uelocitate consurgunt ac rursus erecti expansis manibus\neodem modo, quo prius stantes orauerant, suis precibus\ninmorantur. humi namque diutius procumbentem non solum\ncogitationibus aiunt uerum etiam somno grauius inpugnari.\nquod etiam nos uerum esse utinam non experimentis et cotidiana\nconsuetudine nosceremus, qui saepenumero hanc eandem\nincuruationem membrorum non tam orationis quam refectionis\nobtentu in terram prostrati optamus diutius prolongari. cum\nautem is, qui orationem collecturus est, e terra surrexerit,\nomnes pariter eriguntur, ita ut nullus nec antequam inclinetur\nille genu flectere nec cum$terra surrexerit remorari praesumat,\n\n\n\n\nne non tam secutus fuisse illius conclusionem, qui precem\ncolligit, quam suam celebrasse credatur.\nIllud etiam quod in hac prouincia uidimus, ut uno l\ncantante in clausula psalmi omnes adstantes concinant cum\nclamore \\'gloria patri et filio et spiritui sancto\\', nusquam per\nomnem Orientem audiuimus, sed cum omnium silentio ab eo,\nqui cantat, finito psalmo orationem succedere, hac uero glori-\\'\nglorificatione trinitatis tantummodo solere antiphona terminari.I\nEt quia nos ad orationum canonicarum modum consequenter\ninstitutorum ordo prouexit., quarum pleniorem tractatum\nlicet in conlationes seniorum reseruemus ibidem plenius digesturi,\ncum de earum qualitate seu iugitate uerbis eorum disserere\ncoeperimus, necessarium tamen reor pro oportunitate\nloci ac narrationis ipsius, quoniam ita obtulit sese occasio,\netiam in praesenti pauca praestringere, ut formantes interim\nexnrioris hominis motus et uelut quaedam nunc orationis fundamenta\niacientes minore post haec labore, cum coeperimus de\nstatu interioris hominis disputare, orationum quoque eius fastigia\nconstruamus:\nillud ante omnia prouidentes, ut, si nos\nab illa narratione, quam cupimus oportune deo uolente digerere,\npraeueniens uitae nostrae finis excluserit, uel initia uobis rei\npraesertim tam necessariae hoc opere relinquamus, quibus pro\nardore desiderii totum tardum est, ut, dum nobis huius commorationis\ntribuuntur indutiae, saltim quasdam tantisper orationum\nlineas praesignemus, quibus hi uel maxime, qui in\ncoenobiis commorantur, ualeant aliquatenus informari:\nsimul\netiam prospicientes his, qui forsitan huic tantummodo occursuri\nlibro ad illum peruenire non poterunt, ut instructione\n\n\n\n\n\n\nhuius erga orationis qualitatem uel ei parte repperiantur inbuti,\net quemadmodum sunt de habitu et amictu exterioris\nhominis instituti, ita etiam, qualiter eum ad offerenda spiritalia.\nsacrificia debeant exhibere, non nesciant. siquidem hi\nlibelli, quos in praesenti cudere domino adiuuante disponimus,\nad exterioris hominis obseruantiam et institutionem coenobiorum\nconpetentius aptabuntur, illi uero ad disciplinam interioris ac\nperfectionem cordis et anachoretarum uitam atque doctrinam\npotius pertinebunt.\ncum igitur praedictas sollemnitates, quas illi synaxis\nuocant, celebraturi conueniunt, tantum praebetur a cunctis silentium,\nut, cum in unum tam numerosa fratrum multitudo\nconueniat, praeter illum, qui consurgens psalmum decantat in\nmedio, nullus hominum penitus adesse credatur, ac praecipue\ncum consummatur oratio: in qua non sputus emittitur, non\nexcreatio obstrepit, non tussis intersonat, non oscitatio somnolenta\ndissutis malis et hiantibus trahitur, nulli gemitus, nulla\nsuspiria etiam adstantes inpeditura promuntur, non ulla uox\nabsque sacerdotis precem concludentis auditur nisi forte haec,\nquae per excessum mentis claustra oris effugerit quaeque insensibiliter\ncordi obrepserit, inmoderato scilicet atque intolerabili\nspiritus feruore succenso, dum ea, Quae ignita mens in\nsemet ipsa non praeualet continere, per ineffabilem quendam\ngemitum ex intimis pectoris sui conclauibus euaporare conatur.\nillum uero, qui constitutus in tepore mentis cum clamore supplicat\naut aliquid horum quae praediximus e faucibus suis\nemittit ac praecipue oscitationibus praeuenitur, dupliciter peccare\npronuntiant, primo quod orationis suae reus sit, quod eam\n\n\n\n\nuidelicet neglegenter offerat, secundo quod indisciplinato strepitu- )\npitu alterius quoque, qui forsitan intentius orare potuit, intercipit\nsensum. ideoque praecipiunt eam celeri fine concludi, ne\nforte inmorantibus nobis in ea redundantia quaedam sputi seu\nflegmatis interrumpat nostrae orationis excessum.\net idcirco\ndum adhuc feruet uelut e faucibus inimici uelociter rapienda\neat, qui procul dubio, cum sit nobis semper infestus, tunc\nmaxime adsistit infestior, cum contra. se offerre nos preces\ndomino uelle peruiderit, cogitationibus seu diuersis umoribus\nexcitatis abducere mentem nostram a supplicationis intentione\nfestinans et per hoc eam tepefacere a coepto feruore contendens.\nquamobrem utilius censent breues quidem orationes sed creberrimas\nfieri: illud quidem ut frequentius deum deprecantes\niugiter eidem cohaerere possimus, hoc uero ut insidiantis diaboli\niacula, quae infligere nobis tunc praecipue cum oramus\ninsistit, succincta breuitate uitemus.\nEt idcirco ne psalmos quidem ipsos, quos in congregatione\ndecantant, continuata student pronuntiatione concludere,\nsed eos pro numero uersuum duabus uel tribus intercisionibus\ncum orationum interiectione diuisos distinctim particulatimque\nconsummant. non enim multitudine uersuum, sed mentis intellegentia\ndelectantur, illud tota uirtute sectantes: psallam\nspiritu, psallam et mente.\nideoque utilius habent decem\nuersus cum rationabili adsignatione cantari, quam totum psalmum\ncum confusione mentis effundi, quae nonnumquam pro- nuntiantis\nfestinatione generatur, dum residuorum psalmorum\nqui decantandi sunt modum numerumque considerans non distinctionem\nsensuum audientibus studet pandere, sed ad finem\nsynaxeos properat peruenire. denique si quispiam iuniorum uel\n\n\n\n\n\n\npro feruore spiritus uel pro eo quod necdum institutus est\ncoeperit modum decantationis excedere, psallentis progressio\nsenioris interciditur plausu, quem dans manu sua in sedili\nquo sedet cunctos facit ad orationem consurgere, illud omnimodis\nprouidens, ne quod taedium sedentibus generetur prolixitate\npsalmorum, qua is qui decantat non modo per se ipsum\nintellegentiae fructum amittat, sed etiam per illos incidat detrimentum,\nquos fastidium synaxeos nimietate sua fecit incurrere.\nillud quoque apud eos omni oDseruantia custoditur, ut in responsione\nalleluiae nullus dicatur psalmus nisi is, qui in titulo\nsuo alleluiae inscriptione praenotatur. praedictum uero duodenarium\npsalmorum numerum ita diuidunt, ut, si duo fuerint\nfratres, senos psallant, si tres, quaternos, si quattuor, ternos.\nquo numero numquam minus in congregatione decantant, ac\nperinde, quantalibet multitudo conuenerit, numquam amplius\npsallunt in synaxi quam quattuor fratres.\nHunc sane canonicum quem praediximus duodenarium\npsalmorum numerum tali corporis quiete releuant, ut has easdem\ncongregationum sollemnitates ex more celebrantes absque eo,\nqui dicturus in medium psalmos surrexerit, cuncti sedilibus\nhumillimis insidentes a uoce psallentis omni cordis intentione\ndependeant. ita namque ieiuniis et operatione totius diei noctisque\nlassescunt, ut, nisi huiuscemodi refectione adiuuentur,\nne hunc quidem numerum stantes explere praeualeant.\nnullum\netenim tempus ab operis exercitatione uacuum transire concedunt,\nquia non solum ea, quae diei splendor admittit, omni\ninstantia manibus exercere contendunt, sed etiam illa operationum\ngenera sollicita mente perquirunt, quae ne ipsius quidem\nnoctis densissimae tenebrae ualeant inpedire, credentes se tanto\nM sublimiorem spiritalium contemplationum puritate mentis\n\n\n\n\nintuitum quaesituros, quanto deuotius fuerint. erga operis studium\nac laboris intenti, et idcirco mediocrem canonicarum orationum\nnumerum iudicant diuinitus moderatum, ut ardentioribus fide\nspatium, quo se uirtutis eorum infatigabilis cursus extenderet,\nseruaretur, et nihilominus fessis aegrisque corporibus minime\ngigneretur de nimietate fastidium.\nideoque cum fuerint oratio- t\nnum canonicarum functiones ei more finitae, unusquisque ad\nsuam recurrens cellulam, quam aut solus aut cum alio tantum\ninhabitare permittitur, quem scilicet societas operationis uel\ndiscipulatus et disciplinae inbutio copulauit uel certe quem\nsimilitudo uirtutum conparem fecit, idem rursus orationum\nofficium uelut peculiare sacrificium studiosius celebrant nec\nulterius quisquam eorum in requiem somni resoluitur, donec\nsuperueniente diei splendore nocturno operi ac meditationi\noperatio diurna succedat.\nQuem laborem praeter illam rationem, qua tota industria\nadnitentes sacrificium deo de fructu manuum suarum\nofferre se credunt, duabus ei causis cum omni obseruatione\ncustodiunt. quod nos quoque, si perfectioni studemus, eadem\ndiligentia conuenit obseruare. prima, ne forte purificationem\nnostram nocturnis psalmis et orationibus adquisitam inuidus\ninimicus liuens puritati nostrae, cui maxime semper insidiatur\net indesinenter infestus est, quadam somni inlusione contaminet.\nqui post illam satisfactionem, quam pro neglegentiis\nseu ignorationibus nostris obtulimus, et confessionis nostrae\nueniam profusis gemitibus inploratam sollicitius nos, si tempus\nquietis inuenerit, maculare festinat, tunc praecipue fiduciam\nnostram deicere atque eneruare contendens, cum feruentius\nnos ad deum tendere orationum nostrarum puritate peruiderit,\nita ut nonnumquam, quos per totum noctis spatium sauciare\nnon potuit, sub illius horae breuissimo tempore dehonestare\n\n\n\n\nconetur.\nsecunda uero, quod, tametsi nulla talis uerenda diaboli\nemergat inlusio, intercedens etiam purus sopor inertiam\nmonacho mox euigilaturo parturiat. segnemque torporem inferens\nmenti per totum diei spatium uigorem eius obtundat,\nillamque hebetet perspicaciam sensus et pinguedinem cordis\nexhauriat, quae nos possit per totum diem aduersus omnes\ninsidias inimici cautiores robustioresque seruare. quamobrem\ncanonicis uigiliis priuatae ab eis subiunguntur excubiae ac\nmaiore illis obseruatione succedunt., ut et illa purificatio, quae\npsalmis est et orationibus adquisita, non pereat, et intentior\nsollicitudo diligentius nos per diem custoditura praeparetur\nmedit.atione nocturna.\nEt idcirco eas cum adiectione operis exsequuntur,\nne uelut otiosis ualeat somnus inrepere. sicut enim nullum\nferme ab eis otii tempus excipitur, ita ne meditationi quidem\nspiritali finis inponitur. nam pariter exercentes corporis animaeque\nuirtutes exterioris hominis stipendia cum emolumentis\ninterioris exaequant, lubricis motibus cordis et fluctuationi cogitationum\ninstabili operum pondera uelut quandam tenacem\natque inmobilem anchoram praefigentes, cui uolubilitas ac\nperuagatio cordis innexa intra claustra cellae uelut in portu\nfidissimo ualeat contineri, atque ita spiritali meditationi tantum\net custodiae cogitationum intenta non modo ad consensum prauae\ncuiusque suggestionis peruigilem mentem conruere non sinat,\nuerum etiam ab omni superflua otiosaque cogitatione custodiat,\nita ut, quid ex quo pendeat, haud facile possit a quoquam discerni,\nid est utrum propter meditationem spiritalem incessabile\nmanuum opus exerceant, an propter operis iugitatem tam\npraeclarum spiritus profectum scientiaeque lumen adquirant.\n\n\n\n\n\n\n\n+\nFinitis igitur psalmis et cotidiana congregatione, sicut\nsuperius memorauimus, absoluta nullus eorum uel ad modicum\nsubsistere aut sermocinari audet cum altero, sed ne per totum\nquidem diei spatium cellam suam progredi aut deserere opus,\nquod in ea solitus est exercere, praesumit, nisi forte cum fuerint\nad officium necessarii cuiusque operis euocati. quod ita explent\nforas egressi, ut nulla inter eos sermocinatio penitus conseratur:\nsed sic unusquisque opus exsequitur iniunctum, ut psalmum\nuel scripturam quamlibet memoriter recensendo non solum\nconspirationi noxiae uel consiliis prauis, sed ne otiosis quidem\nconloquiis ullam copiam uel tempus inpertiat, oris pariter et\ncordis officio in meditatione spiritali iugiter occupato.\nsumma\nnamque obseruantia custoditur, ne quisquam cum alio ac praecipue\niuniores uel ad punctum temporis pariter substitisse aut\nuspiam secessisse uel manus suas inuicem tenuisse deprehendantur.\nsi qui uero contra huius regulae disciplinam reperti\nfuerint aliquid ex his quae interdicta sunt admisisse, ut contumaces\nac praeuaricatores mandatorum non leuis culpae rei\npronuntiati suspicione etiam coniurationis prauique consilii\ncarere non poterunt. quam culpam nisi in unum cunctis\nfratribus congregatis publica diluerint paenitentia, orationi\nfratrum nullus eorum interesse permittitur.\nSane si quis pro admisso quolibet delicto fuerit ah\noratione suspensus, nullus cum eo prorsus orandi habet licentiam,\nantequam summissa in terram paenitentia reconciliatio\neius et admissi uenia coram fratribus cunctis publice fuerit\nab abbate concessa. ob hoc namque tali obseruantia semet\nipsos ab orationis eius consortio segregant atque secernunt,\nquod credunt eum, qui ab oratione suspenditur, secundum\n\n\n\n\napostolum tradi Satanae, et quisquis orationi eius, antequam\nrecipiatur a seniore, inconsiderata pietate. permotus communicare\npraesumpserit, conplicem se damnationis eius efficiat,\ntradens scilicet semet ipsum uoluntarie Satanae, cui ille pro\nsui reatus emendatione fuerat deputatus: in eo uel maxime\ngrauius crimen incurrens, quod cum illo se uel confabulationis\nuel orationis communione miscendo maiorem illi generet insolentiae\nfomitem et contumaciam delinquentis in peius enutriat.\nperniciosum namque solacium tribuens cor eius magis\nmagisque faciet indurari nec humiliari eum sinet, ob quod\nfuerat segregatus, et per hoc uel increpationem senioris non\nmagni pendere uel dissimulanter de satisfactione et uenia cogitare.\nIs autem, cui religiosi conuentus commonitio uel synaxeos\ncura committitur, non passim ut libitum est nec prout\nnocte fuerit expergefactus aut oportunitas eum somni proprii\nseu insomnii cohortatur, fratres etiam ad cotidianas uigilias\nexsuscitare praesumit, sed, quamuis eum consuetudo diurna\nhora solita euigilare conpellat, tamen sollicite frequenterque\nstellarum cursu praestitutum congregationis tempus explorans\nad orationum eos inuitat officium, ne in utroque inueniatur\nincautus, si uel obpressus somno statutam noctis transgrediatur\nhoram uel eandem dormiturus atque ad somnum festinus anticipet,\net non tam officio spiritali uel quieti omnium deseruisse\nquam requiei suae satisfecisse credatur.\n\n\nXVIII. Hoc quoque nosse debemus a uespera sabbati, quae\nlucescit in diem dominicum, usque in uesperam sequentem apud\n\n\n\n\n\n\n\n\nAegyptios genua non curuari, sed ne totis quidem Quinquagensimae\ndiebus, nec custodiri in eis ieiuniorum regulam. quarum\nrerum ratio suo loco in conlationibus seniorum, cum dominus\niusserit, exponetur. nunc propositum nobis est causas tantummodo\nbreui narratione percurrere, ne castigatum modum uolumen\nexcedens aut fastidio legentem oneret aut labore.\nDe nocturno orationum et psalmorum modo, quinam per\nAegyptum habeatur, donante deo, quantum tenuitas ingenii\nnostri praeualuit, arbitror expeditum. nunc de sollemnitatibus\ntertiae, sextae nonaeque secundum regulam monasteriorum Palaestinae\nuel Mesopotamiae nobis est disserendum, ut praefati\nsumus in prologo, perfectionem Aegyptiorum et inimitabilem\ndisciplinae rigorem horum institutis moderantes.\nApud illos etenim haec officia, quae domino soluere per\ndistinctiones horarum et temporis interualla cum admonitione\nconpulsoris adigimur, per totum diei spatium iugiter cum operis\nadiectione spontanee celebrantur. ita namque ab eis incessanter\noperatio manuum priuatim per cellulas exercetur, ut psalmorum\nquoque uel ceterarum scripturarum meditatio numquam. penitus\nomittatur, cui preces et orationes per singula momenta miscentes\nin his officiis, quae nos statuto tempore celebramus,\ntotum diei tempus absumunt. quamobrem exceptis uespertinis\nnocturnisque congregationibus nulla apud eos per diem\npublica sollemnitas absque die sabbato uel dominica celebratur,\nin quibus hora tertia sacrae communionis obtentu conueniunt.\nplus enim est id quod incessanter offertur quam quod per\ntemporis interualla persoluitur, et gratius uoluntarium munus\nquam functiones quae canonica conpulsione redduntur, pro hoc\nDauid quoque gloriosius aliquid exultante, cum dicit: uoluntarie\nsacrificabo tibi, et: uoluntaria oris mei beneplacita\nsint tibi domine.\nItaque in Palaestinae uel Mesopotamiae monasteriis ac\ntotius Orientis supra dictarum horarum sollemnitates trinis »\npsalmis cotidie finiuntur, ut et orationum adsiduitas statutis\ndeo temporibus offeratur et necessaria operationis officia consummatis\niusto moderamine spiritalibus obsequiis nullatenus\nualeant inpediri. his enim tribus temporibus etiam Danihelem\nprophetam cotidie fenestris apertis in cenaculo preces domino\nfudisse cognoscimus. nec inmerito haec specialius tempora religiosis\nsunt officiis deputata: in his siquidem promissionum\n\n\n\n\n\n\nperfectio et summa nostrae salutis est adinpleta.\nhora namque\ntertia repromissus olim per prophetas spiritus sanctus super\napostolos in orationum officio constitutos descendisse primitus\nconprobatur. nam cum pro elocutione linguarum, quae ab eis\ninfusione sancti spiritus profluebat, gens incredula Iudaeorum\nobstupescens pariter et inridens diceret eos musto repletos,\nstans Petrus in medio eorum ait: uiri Israhelitae et qui\nhabitatis Hierusalem uniuersi, hoc uobis notum sit,\net auribus percipite uerba mea. non enim sicut uos\naestimatis hi ebrii sunt, cum sit hora diei tertia, sed\nhoc est quod dictum est per prophetam Iohel: et erit\nin nouissimis diebus, dicit dominus, effundam de spiritu\nmeo super omnem carnem, et prophetabunt filii\nuestri et filiae uestrae, et iuuenes uestri uisiones\nuidebunt, et seniores uestri somnia somniabunt: et\nquidem super seruos meos et super ancillas meas\nin diebus illis effundam de spiritu meo, et prophetabunt.\nquae omnia hora tertia uidemus inpleta sanctique\nspiritus uaticinatum per prophetas aduentum eodem tempore\nsuper apostolos commeasse. hora autem sexta inmaculata hostia\ndominus noster atque saluator oblatus est patri, crucemque\npro totius Mundi salute conscendens humani generis peccata\ndeleuit: expolians principatus ac potestates traduxit\npalam uniuersosque nos obnoxios atque constrictos insolubilis\nchirographi debito liberauit, tollens illud de medio et crucis\nsuae agens tropaeo.\neadem quoque hora Petro m excessu\nmentis uocatio gentium per summissionem uasis euangelici\n\n\n\n\n\n\ncaelitus delati et purificatio omnigenum animantium in eodem\nconsistentium delata ad eum uoce diuinitus reuefatur, dicente\nci: surge, Petre, occide et manduca. quod uas quattuor\ninitiis de caelo summissum non aliud quam euangelium\ndesignare manifeste cognoscitur. licet enim quadriformi euangelist-arum\nnarratione distinctum quattuor uideatur habere priucipia,\nunum tamen euangelii corpus est, eiusdem scilicet\nChristi natiuitatem pariter ac deitatem, mirabilia quoque passionemque\nconplectens.\npulchre autem non ait linteum, sed\nquasi linteum: linteum quippe mortificationis indicium est.\nquoniam igitur mors dominicae passionis non humanae naturae\nlege, sed propriae uoluntatis subitur arbitrio, quasi linteum\ndicitur. mortuus enim secundum carnem non est secundum\nspiritum mortuus, quia nec derelicta est anima eius in\ninferno nec caro eius uidit corruptionem. et rursum\nnemo, inquit, tollit animam meam a me, sed ego pono\neam a me ipso: potestatem habeo ponendi eam, et potestatem\nhabeo iterum sumendi eam.\nin hoc itaque\neuangeliorum uase iterum destinato, id est spiritu sancto\nperscripto omnes gentes, quae quondam extra obseruantiam\nlegis positae habebantur inmundae, per credulitatem fidei confluentes,\nut ab idolorum cultu salubriter immolentur atque ad\nsalutarem escam proficiant , Petro purificatae uoce dominica\ndeferuntur. hora uero nona inferna penetrans inextricabiles\nTartari tenebras coruscatione sui splendoris extinxit portasque\naereas eius effringens et seras ferreas conterens captiuitatem\nsanctorum, quae clausa. tenebris inmitis tenebatur inferni,\n\n\n\n\n\n\nsalubriter captam secum transuexit ad caelos, igneaque romphaea\nsummota antiquum incolam paradiso pia confessione restituit.\neadem quoque hora Cornelius centurio in precibus solita deuotione\npersistens commemorationem orationum et elemosynarum\nsuarum ante dominum factam angelo sibi conloquente\ncognoscit, palamque ei hora nona uocationis gentium sacramenta\npanduntur, quae Petro in excessu mentis hora sexta\nfuerant reuelata. alio quoque loco de eodem tempore in actibus\napostolorum ita narratur: Petrus autem et Iohannes\nM ascendebant in templum ad horam orationis nonam.\nquibus liquido conprobatur non inmerito a sanctis et aposrolicis\nuiris has horas religiosis obsequiis consecrat.as a nobis\nquoque obseruari similiter oportere: qui nisi uelut lege quadam\nsoluere haec pietatis officia saltim statutis temporibus\nadigamur, totum diei spatium obliuione aut desidia uel occupationibus\ninuoluti absque orationis interpellatione consumimus.\nde uespertinis autem sacrificiis quid dicendum, quae iugiter\nofferri etiam in ueteri testamento lege Moysaica sanciuntur?\nholocausta enim matutina et sacrificia uespertina cunctis diebus\nin templo, licet figuralibus hostiis, etiam ex eo probare possumus\nindesinenter oblata, quod a Dauid canitur: dirigatur\noratio mea sicut incensum in conspectu tuo: eleuatio\nmanuum mearum sacrificium uespertinum. quo in loco\nde illo quoque uero sacrificio uespertino sacratius intellegi potest,\nquod uel uespere a domino saluatore cenantibus apostolis\ntraditur, cum initiaret ecclesiae sacrosancta mysteria, uel quod\nipse die postero sacrificium uespertinum in fine scilicet saeculorum\neleuatione manuum suarum pro salute mundi totius\n\n\n\n\n\n\noblatus est patri.\nquae extensio manuum eius in patibulo satis\nproprie eleuatio nuncupatur. omnes enim nos in inferno iacentes\neleuauit ad caelos secundum promissionis eius sententiam dicentis:\ncum exaltatus fuero a terra, omnia traham ad\nme ipsum. de matutina uero sollemnitate etiam illud nos\ninstruit, quod in ipsa cotidie decantari solet: deus deus meus\nad te de luce uigilo, et: in matutinis meditabor in te,\net: praeueni in maturitate, etclamaui, et rursum: praeuenerunt\noculi mei ad diluculum: ut meditarer eloquia\ntua.\niu his quoque horis etiam ille euangelicus pater familias\noperarios conduxit in uineam suam. ita enim et ille primo\nmane conduxisse describitur, quod tempus designat matutinam\nnostram sollemnitatem, dein tertia, inde sexta, post haec nona,\nad extremum undecima, in qua lucernaris hora signatur.\nSciendum tamen hanc matutinam, quae nunc obseruatur\nin occiduis uel maxime regionibus, canonicam functionem nostro\ntempore in nostroque monasterio primitus institutam, ubi dominus\nnoster Iesus Christus natus ex uirgine humanae infantiae\nsuscipere incrementa dignatus nostram quoque adhuc in\nreligione teneram et lactantem infantiam sua gratia confirmauit.\nusque ad illud enim tempus matutina hac sollemnitate,\nquae expletis nocturnis psalmis et orationibus post modicum\ntemporis interuallum solet in Galliae monasteriis celebrari,\ncum cotidianis uigiliis pariter consummata reliquas horas refectioni\ncorporum deputatas a maioribus nostris inuenimus.\nuerum cum hac abutentes indulgentia neglegentiores quique\nindutias somni longius protelarent, quippe quos uel cellas\n\n\n\n\n\n\nprogredi uel de suis stratis consurgere ante horam tertiam nulla\nconuentus ullius necessitas inuitaret, et cum operationis iactura\ntempore quoque diei, quo nonnullis oportebat officiis inhaerere,\nsoporis nimietate torperent, in his praesertim diebus, quibus\na uespertinis horis excubias usque ad aurorae uiciniam celebrantibus\nnascebatur onerosior lassitudo, quorundam illic fratrum\nferuentium spiritu, quibus hoc neglegentiae genus haud leuiter\ndispliceret, ad seniores querella delata decretum est ab eis\ndiutino tractatu et consultatione sollicita, ut usque ad ortum\nsolis, quo iam sine offensione uel lectio parari uel opus manuum\nposset adsumi, fessis corporibus refectione concessa inuitati\npost haec religionis huius obseruantia cuncti pariter e\nsuis stratis consurgerent, ac tribus psalmis et orationibus celebratis\nsecundum modum, qui antiquitus in obseruatione tertiae\nuel sextae trinae confessionis exemplo statutus est, et somno\ndeinceps finem et initium operationi aequali moderamine simul\nfacerent.\nqui typus licet ex occasione uideatur inuentus et\nrecenti memoria pro causa qua diximus statutus appareat,\ntamen illum numerum, quem designat beatus Dauid, quamquam\nspiritalem quoque habeat intellectum, secundum litteram manifestissime\nsupplet: septies in die laudem dixi tibi, super\nindicia iustitiae tuae. hac enim adiecta sollemnitate septies\nsine dubio spiritales hos conuentus in die facientes septies in\nea laudes domino dicere conprobamur. denique cum hic idem\ntypus de Oriente procedens huc usque fuerit utilissime propagatus,\nin nonnullis nunc usque per Orientem antiquissimis\nmonasteriis, quae nequaquam uetustissimas regulas patrum\nuiolari patiuntur, minime uidetur admissus.\nCuius sollemnitatis ratio cur statuta sit uel inuenta, in\nhac prouincia nonnulli ignorantes expletis matutinis hymnis\nrursum reuertuntur ad somnum, in illam causam nihilominus\nincidentes, ob quam conpescendam haec a senioribus nostris\nsollemnitas instituta est. illa namque hora eam consummare\nfestinant, qua neglegentioribus minusque sollicitis rursum dormiendi\nreddatur occasio. quod omnimodis fieri non oportet,\nsicut in superiore libello describentes Aegyptiorum synaxin\nplenius exposuimus, ne purificationem nostram confessione\nsupplici et antelucanis orationibus adquisitam uel emergens\nquaedam redundantia umorum naturalium polluat uel inlusio\ncorrumpat inimici, uel certe intercedens etiam puri ac simplicis\nsomni refectio interrumpat spiritus nostri feruorem ac tepefactos\nsomni torpore per totum diei spatium inertes deinceps ignauosque\ntraducat.\nquod Aegyptii ne incurrant, et quidem cum\nsoleant certis temporibus etiam ante gallorum cantum consurgere,\nmissa canonica celebrata usque ad lucem post haec uigilias\nextendunt, ut eos superueniens lux matutina in hoc\nferuore spiritus repperiat constitutos ac per totum diei tempus\nferuentiores sollicitioresque custodiat, praeparatos eos suscipiens\nad conflictum et contra diurnam conluctationem diaboli nocturnarum\nexercitio uigiliarum ac spiritali meditatione firmatos.\nIllud quoque nosse debemus nihil a nostris senioribus,\nqui hanc eandem matutinam sollemnitatem addi debere censuerunt,\nde antiqua psalmorum consuetudine inmutatum, sed\neodem ordine missam quo prius in nocturnis conuentibus perpetuo\ncelebratam. etenim hymnos, quos in hac regione ad\nmatutinam excepere sollemnitatem, in fine nocturnarum\n\n\n\n\n\n\nuigiliarum, quas post gallorum cantum ante auroram finire solent,\nsimiliter hodieque decantant, id est centesimum quadragensimum\noctauum psalmum, cuius initium est laudate domiuum de\ncaelis et reliquos qui sequuntur. quinquagensimum uero psalmum\net sexagensimum secundum et octogensimum nonum huic\nnouellae sollemnitati fuisse deputatos. denique per Italiam hodieque\nconsummatis matutinis hymnis quinquagensimus psalmus\nin uniuersis ecclesiis canitur, quod non aliunde quam exinde\ntractum esse non dubito.\nIs uero, qui in tertia, sexta uel nona, priusquam coeptus\nfiniatur psalmus, ad orationem non occurrerit, ulterius oratorium\nintroire. non audet nec semet ipsum admiscere psallentibus,\nsed congregationis missam stans pro foribus praestolatur,\ndonec egredientibus cunctis summissa in terram paenitentia\nneglegentiae suae uel tarditatis inpetret ueniam, sciens nequaquam\nse posse desidiae suae noxam aliter expiare, sed ue in\nea quidem quae post tres horas erit secutura sollemnitate\nadmittendum, nisi pro neglegentia praesenti confestim uera\nhumilitate subnixus satisfacere festinarit.\nin nocturnis uero\nconuenticulis usque ad secundum psalmum praebetur tardanti\ndilatio, ita dumtaxat, ut, antequam finito eodem psalmo fratres\nin oratione procumbant, semet ipsum congregationi inserere\natque admiscere festinet, eidem procul dubio increpationi ac\npaenitentiae quam praediximus subiciendus, si ultra praestitutam\ndilationis horam uel modicum retardarit.\nSane uigilias, quae singulis ebdomadibus a uespera\ninlucescente sabbato celebrantur, idcirco seniores hiemali tempore,\nquo noctes sunt longiores, usque ad quartum gallorum\ncantum per monasteria moderantur, ut post excubias totius\nnoctis reliquis duabus ferme horis reficientes corpora sua nequaquam\nper totum diei spatium somni torpore marcescant,\nrequie breuis huius temporis pro totius noctis refectione contenti.\nquod nos quoque omni obseruatione custodire conueniet,\nut scilicet contenti somno, qui nobis post uigiliarum missam\nusque ad lucis indulgetur aduentum, id est usque ad matutinos\npsalmos, totum deinceps diem in opere ac necessariis ducamus\nofficiis, ne somnum, quem nocti subtraximus, resumere per\ndiem uigiliarum lassitudine et inanitate conpulsi non tam requiem\ncorpori subtraxisse quam quietis tempus et refectionem\nnocturnam commutasse uideamur. nullatenus enim poterit fragilis\ncaro ita totius noctis quiete fraudari, ut per consequentem\ndiem sine dormitatione mentis animique torpore inconcussam\npossit seruare uigilantiam, quae inpedietur ex hoc potius quam\niuuabitur, nisi post uigiliarum missam somni quantulumcumque\ngustauerit.\net idcirco saltim unius horae sopor, quemadmodum\ndiximus, ante lucis aduentum si fuerit inpertitus, lucrabimur\nomnes uigiliarum horas, quas tota nocte in oratione consumpsimus,\ninpertientes naturae quod suum est nec habentes necessitatem\nresumendi per diem quod nocti subtraximus. totum\nenim carni huic procul dubio reddet, quisquis ei non rationabiliter\npartem subtrahere, sed totum temptauerit denegare\net ut uerius dixerim non superflua, sed necessaria uoluerit\namputare.\npropter quod maiore faenore necesse est uigilias\nconpensari, si fuerint usque ad lucem inconsiderata atque inrationabili\nnimietate protractae. ideoque eas tripertitis distingunt\nofficiis, ut labor hac diuersitate diuisus delectatione\n\n\n\n\nquadam defectionem corporis releuet. nam cum stantes antiphona\ntria concinuerint, humi post haec uel sedilibus humillimis insidentes\ntres psalmos uno modulante respondent, qui tamen\nsinguli a singulis fratribus uicissim succedentibus sibi praebentur,\natque his sub eadem quiete residendi ternas adiciunt\nlectiones. itaque fit ut corporeum minuentes laborem uigilias\nsuas maiore intentione mentis exerceant.\nQuas a tempore praedicationis apostolicae, quo religio\nac fides Christiana fundata est, per uniuersum Orientem idcirco\nstatutum est inlucescente sabbato debere celebrari, quod\ndomino ac saluatore nostro sexta sabbati crucifixo discipuli\nadhuc recenti eius passione perculsi peruigiles tota nocte manserunt,\nnullatenus quietis somnum suis oculis indulgentes.\nquamobrem ex illo tempore huic nocti deputata uigiliarum\nsollemnitas usque in hodiernum diem per uniuersum Orientem\nsimiliter obseruatur.\nideoque et absolutio ieinnii post laborem\nuigiliarum totidem apostolicis uiris in die sabbato statuta non\ninmerito praesumitur per uniuersas ecclesias Orientis, secundum\nillam quoque Ecclesiastis sententiam, quae licet habeat\net alium mysticum sensum, tamen ah hoc quoque non abhorret,\nquo utrique diei, id est ebdomadi pariter et ogdoadi\neandem partem sollemnitatis inpertire praecipimur, ita dicentis:\nda partem his septem et quidem his octo.\nnon enim ad\ncommunionem festiuitatis Iudaicae absolutio ista ieiunii reputanda\nest, his praesertim qui omni Iudaica superstitione\n\n\n\n\n\n\nalieni monstrantur, sed ad refectionem quam diximus lassi\ncorporis pertinere, quod per totas anni septimanas iugiter quinis\ndiebus ieiunans, nisi duobus saltim interpositis refocilatum\nfuerit, facile lassescit ac deficit.\nCuius moderationis causam nonnulli in quibusdam occidentalibus\nciuitatibus ignorantes et maxime in urbe idcirco\nputant absolutionem sabbati minime debere praesumi, quod\napostolum Petrum in eodem die contra Simonem conflictaturum\nadserunt ieiunasse. ex quo magis apparet hoc eum non canonica\nconsuetudine fecisse, sed praesentis potius necessitate\nconflictus, siquidem et ibi pro hac eadem re non generale,\nsed speciale uideatur Petrus discipulis suis indixisse ieiunium.\nquod utique non fecisset, si scisset illud canonica consuetudine\nsolere seruari, idem procul dubio etiam dominico die paratus\nindicere, si certaminis ipsius in eum conpetisset occasio. nec\ntamen ex hoc statim canonica fuisset ieiunii regula promulganda,\nquod non generalis obseruatio statuerat, sed ut semel\nfieret ratio necessitatis extorserat.\nUerum ne hoc quidem ignorandum die dominica unam\ntantummodo missam ante prandium celebrari, in qua psalmorum\natque orationum seu lectionum pro ipsius collectae uel\ncommunionis dominicae reuerentia sollemnius aliquid ac propensius\ninpendentes in ipsa tertiam sextamque pariter consummatam\nreputant. itaque fit ut et de obsequiis orationum nihil\ninminuatur adiectione scilicet lectionum, et nihilominus differentia\nquaedam uel remissio uideatur fratribus indulgeri pro\nreuerentia dominicae resurrectionis prae cetero tempore, quae\net totius septimanae uideatur obseruantiam relaxare, et pro\nhac ipsa quae intermiscetur quadam differentia eundem diem\n\n\n\n\n\nuelut festiuum prouocet rursum sollemnius expectari, minusque\nfaciat, ebdomadis uenturae ieiunia huius expectatione sentiri.\nsemper enim aequanimius quaelibet fatigatio sustinetur et sine\nfastidio labor inpenditur, si interiecta ei uicissitudo quaedam\nuel operis inmutatio qualiscumque succedat.\nDenique etiam in ipsis diebus, id est sabbato uel dominica\nseu feriatis temporibus, quibus prandium pariter et\ncena solet fratribus exhiberi, psalmus ad uesperam non dicitur,\nid est nec cum accedunt ad cenam nec cum ab ipsa consurgunt,\nut solet fieri in sollemnibus prandiis uel canonica ieiuniorum\nrefectione, quam et praecedere consuetudinarii psalmi\nsolent et subsequi: sed tantummodo simplici oratione facta\naccedunt ad cenam eamque rursum consurgentes ab ipsa sola\noratione concludunt, quod scilicet extraordinaria sit inter monachos\nista refectio nec omnes ad eam conuenire cogantur,\nnisi aut peregrini qui superuenerint fratres aut hi, quos infirmitas\ncorporis aut propria inuitat uoluntas.\nDe canonico modo orationum atque psalmorum, qui debeat\nin diurnis conuenticulis per monasteria custodiri, ad ÃŽnstitutionem\neius, qui renuntiat huic mundo, narrationis nos ordine\nprouocante transimus, condiciones in primis, quibus hi qui ad\ndeum conuerti cupiunt recipiantur in coenobiis, breui quantum\npossumus studentes sermone conplecti, quaedam scilicet de\nAegyptiorum, quaedam de Tabennesiotarum regulis admiscentes,\nquorum Thebaide est coenobium, quantum numero populosius\ncunctis, tanto conuersationis rigore districtius, siquidem\nin eo plus quam quinque milia fratrum ab uno regantur abbate\ntantaque sit oboedientia hic tam prolixus numerus monachorum\nomni aeuo seniori suo subditus, quanta non potest\napud nos unus uni uel oboedire pro modico tempore uel praeesse.\nQuorum tam longa perseuerantia et humilitas atque subiectio\nquemadmodum tam diuturna perduret quaue institutione\nformetur, per quam usque ad incuruam senectam in coenobio\nperseuerent, opinor nos ante omnia debere praestringere (tanta\nnamque est, quantam neminem in monasteriis nostris ingressum\nDe anno quidem integro tenuisse meminimus), ut, cum renuntiationis\neorum primordia uiderimus, consequens fuisse intellegamus,\nut in tam sublimia perfectionis fastigia talium initiorum\nfundamenta. consurgerent.\nIgitur ambiens quis intra coenobii recipi disciplinam\nnon ante prorsus admittitur, quam diebus decem uel eo amplius\npro foribus excubans indicium perseuerantiae ac desiderii\nsui pariterque humilitatis ac patientiae demonstrauerit.\ncumque omnium praetereuntium fratrum genibus prouolutus\n\n\n\n\n\n\net ab uniuersis de industria refutatus atque despectus, tamquam\nqui non religionis sed necessitatis obtentu monasterium\noptet intrare, iniuriis quoque et exprobrationibus multis adfectus\nexperimentum dederit constantiae suae, qualisque futurus\\'\nsit in temptationibus, obprobriorum tolerantia declarauerit,\natque ita fuerit explorato mentis ardore susceptus, diligentia\nsumma perquiritur, ne de pristinis facultatibus suis inhaeserit\nei uel unius nummi contagio.\nsciunt enim eum suh monasterii\ndisciplina diuturnum esse non posse, sed ne humilitatis quidem\naut oboedientiae adprehensurum esse uirtutem nec illa coenobii\npaupertate ac districtione contentum fore, si in conscientia eius\npecuniae quantulumcumque latitauerit, sed ubi primum exorta\nfuerit qualibet occasione commotio, fiducia stipis illius animatum\ncontinuo de monasterio uelut funda rotante fugiturum.\nEt idcirco ne usibus quidem coenobii profuturas suscipere\nab eo pecunias adquiescunt, primum ne confidentia\nhuius oblationis inflatus nequaquam se pauperioribus fratribus\ncoaequare dignetur, tum ne per hanc elationem nullatenus ad\nhumilitatem Christi descendens, cum sub disciplina coenobii\nnon potuerit perdurare, egressus exinde ea, quae in principio.\nrenuntiationis suae spiritali feruore succensus intulerat, tepefactus\npostea non sine iniuria monasterii sacrilego spiritu recipere\natque exigere moliatur. quod omnimodis obseruari debere\nmultis sunt experimentis frequenter edocti. nam per alia\nminus cauta monasteria simpliciter quidam suscepti eorum,\nquae intulerant quaeque in dei opere fuerant dispensata, cum\ningenti post blasphemia redhibitionem poscere temptauerunt\nQuamobrem ita nudatur quisque, cum receptus fuerit,\nomni pristina facultate, ut ne ipsum quidem quo opertus\n\n\n\n\nest indumentum habere permittatur ulterius, sed in concilio fratrum\nproductus in medium exuatur propriis ac per manus abbatis\ninduatur monasterii uestimentis, ut per hoc se non solum uniuersis\nrebus suis antiquis nouerit spoliatum, uerum etiam\nomni fastu deposito mundiali ad Christi paupertatem et inopiam\ndescendisse iamque opibus sustentandum non saeculi arte quaesitis\nnec de infidelitate pristina reseruatis, sed de sanctis ac\npiis monasterii largitionibus militiae suae stipendia percepturum\natque inde se deinceps uestiendum alendumque cognoscens et\nnihil habere et nihilominus de crastino non esse sollicitus secundum\neuangelii discat sententiam, nec erubescat pauperibus\nid est corpori fraternitatis aequari, quibus connumerari Christus\net quorum se fratrem non erubuit nuncupare, quin potius glorietur\ndomesticis eius factum se esse consortem.\nIlla uero quae deposuit uestimenta oeconomo consignata\ntamdiu reseruantur, donec profectus et conuersationis eius ac\ntolerantiae uirtutem diuersis temptationibus ac probationibus\neuidenter agnoscant. et siquidem posse eum inibi durare tempore\nprocedente perspexerint et in eodem quo coepit feruore\npersistere, indigentibus eadem largiuntur: sin uero quoddam\nei eo murmurationis uitium uel paruae cuiuslibet inoboedientiae\nculpam processisse deprehenderint, exuentes eum monasterii\nquibus indutus fuerat uestimentis et reuestitum antiquis quae\nfuerant sequestrata depellunt. nullum etenim fas est cum illis\nquae accepit abscedere nec quemquam patiuntur illis adhuc\nindui, quem semel ab institutionis suae regula tepuisse peruiderint.\nunde etiam copia nulli penitus palam discedendi conceditur,\nnisi aut in morem serui fugacis captans densissimas\n\n\n\n\n\n\ntenebras nocte diffugiat, aut certe hoc ordine et professione\niudicatus indignus cum confusione et nota coram cunctis fratribus-\ntribus deposita monasterii ueste pellatur.\nCum igitur quis susceptus et hac perseuerantia qua diximus\nconprobatus ac depositis propriis indumentis habitu monasteriali\nfuerit accinctus, non statim congregationi fratrum\ncommisceri permittitur, sed deputatur seniori, qui seorsum haud\nlonge a uestibulo monasterii commanens habet curam pere-I\ngrinorum atque aduenientium deputatam eisque omnem diligentiam\nsusceptionis et humanitatis inpendit. cumque ibidem\nintegro anno deseruiens absque ulla querella suum circa peregrinos\nexhibuerit famulatum, inbutus per haec prima institutione\nhumilitatis ac patientiae atque in ea longa exercitatione\npraecognitus, admiscendus ex hoc congregationi fratrum alii\ntraditur seniori, qui decem iunioribus praeest, quos sibi creditos\nab abbate instituit pariter et gubernat, secundum illud scilicet\nquod ordinatum in Exodo legimus per Moyseu.\nCuius haec erit sollicitudo et eruditio principalis, per\nquam iunior introductus scandere consequenter etiam culmina\nperfectionis summa praeualeat, ut doceat eum primitus suas\nuincere uoluntates: quem studiose in his ac diligenter exercens\nhaec illi semper imperare de industria procurabit, quae senserit\nanimo eius esse contraria. multis siquidem experimentis\nedocti tradunt monachum et maxime iuniores ne uoluptatem\nquidem concupiscentiae suae refrenare posse, nisi prius mortificare\nper oboedientiam suas didicerint uoluntates. ideoque\npronuntiant. nullatenus praeualere uel iram uel tristitiam uel\nspiritum fornicationis extinguere, sed nec humilitatem cordis\n\n\n\n\n\n\nueram nec curti fratribus unitatem perpetuam nec firmam diuturnamque\nposse retinere concordiam, sed ue in coenobio quidem\ndiutius permanere cum, qui prius uoluntates suas non\ndidicerit superare.\nHis igitur institutis eos quos initiant uelut elementis\nquibusdam ac syllabis inbuere ad perfectionem atque informare\nfestinant, per haec ad liquidum discernentes, utrum ficta et\nimaginaria an uera sint humilitate fundati, ad quod ut facile\nualeant peruenire, consequenter instituuntur nullas penitus cogitationes\nprurientes in corde perniciosa confusione celare, sed\nconfestim ut exortae fuerint eas suo patefacere seniori, nec\nsuper earum iudicio quicquam suae discretioni committere, sed\nillud credere malum esse uel bonum, quod discusserit ac pronuntiauerit\nsenioris examen. itaque fit ut in nullo circumuenire\niuueuem callidus inimicus uelut inexpertum ignarumque praeualeat,\nnec ulla fraude decipere quem peruidet non sua sed\nsenioris discretione muniri, et suggestiones suas uel ignita\niacula, quaecumque in cor eius iniecerit, ut seniorem celet non\nposse suaderi. alias quippe subtilissimus diabolus inludere uel\ndeicere iuniorem non poterit, nisi cum eum seu per adrogantiam\nsine per uerecundiam ad cogitationum suarum uelamen\ninlexerit. generale namque et euidens indicium diabolicae cogitationis\nesse pronuntiant, si eam seniori confundamur aperire.\nPost haec tanta obseruantia oboedientiae regula custoditur,\nut iuniores absque praepositi sui scientia uel permissu\nnon solum non audeant cellam progredi, sed ne ipsi quidem\ncommuni ac naturali necessitati satisfacere sua auctoritate\npraesumant. sicque uniuersa conplere, quaecumque fuerint ab\neo praecepta, tamquam si ex deo sint caelitus edita, sine ulla\n\n\n\n\ndiscussione festinant, ut nonnumquam etiam inpossibilia sibi-!\nmet imperata ea fide ac deuotione suscipiant, ut tota, uirtute\nac sine ulla. cordis haesitatione perficere ea et consummare\nnitantur et ne inpossibilitatem quidem praecepti pro senioris\nreuerentia metiantur. de quorum oboedientia speciatim nunc\ndicere praetermitto: exemplis enim ipsis eam paulo post tradere\nsuo loco disponimus, si dominus nobis orationibus uestris\ndederit commeatum. nunc instituta cetera persequamur, praetermittentes\nilla contexere, quae in hac regione uel tradi monasteriis\nuel ab ipsis nequeunt custodiri, sicut in praefatiuncula\nnostra facturos nos esse promisimus, quod scilicet nec laneis\nindumentis utantur, sed lineis tantum et ne ipsis quidem duplicibus:\nquibus uicaria praepositus unusquisque suae decaniae\nsubministrat, cum illa quibus uestiti sunt sorduisse conspexerit.\nIllud quoque arduum atque sublime genus continentiae\nsimiliter praetermittentes, in qua summae reputantur deliciae,\nsi herba sale condita, quam labsanion uocant, aqua diluta ad\nrefectionem fratribus adponatur, aliaque conplura his similia,\nquae in hac prouincia nec aerum temperies nec qualitas nostrae\nfragilitatis admittit, illa tantummodo persequar, quae nulla\ncarnis infirmitas, non situs loci poterit inpedire, si ea non fragilitas\nanimae ac tepor mentis ademerit.\nItaque considentes intra cubilia sua et operi ac meditationi\nstudium pariter inpendentes, cum sonitum pulsantis\nostium ac diuersorum cellulas percutientis audierint ad orationem\nscilicet eos seu ad opus aliquod inuitantis, certatim e\nsuis cubilibus unusquisque prorumpit, ita ut is, qui opus scriptoris\nexercet, quam repertus fuerit inchoasse litteram finire\n\n\n\n\n\n\nnoti audeat, sed in eodem puncto, quo ad aures eius sonitus\npulsantis aduenerit, summa uelocitate prosiliens ne tantum\nquidem morae interponat, quantum coepti apicis consummet\neffigiem, sed inperfectas litterae lineas derelinquens non tam\noperis conpendia Iucraue sectetur quam oboedientiae uirtutem\nexsequi toto studio atque aemulatione festinet. quam non solum\noperi manuum seu lectioni uel silentio et quieti cellae, uerum\netiam cunctis uirtutibus ita praeferunt, ut huic iudicent omnia\npostponenda et uniuersa dispendia subire contenti sint, dummodo\nhoc bonum in nullo uiolasse uideantur.\nIllam sane uirtutem inter ceteras institutiones eorum\nuel commemorari superfluum puto, quod scilicet nulli cistellam,\nnulli peculiarem sportam liceat possidere nec tale aliquid, quod\nuelut proprium retinens suo debeat communire signaculo. quos\nita nouimus omni ei parte nudos exsistere, ut praeter colobium,\nmaforte, gallicas, meloten ac psiathium nihil amplius\nhabeant, cum in aliis quoque monasteriis, in quibus aliqua\nremissius indulgentur, hanc regulam uideamus districtissime\nnunc usque seruari, ut ne uerbo quidem audeat quis dicere\naliquid suum magnumque sit crimen ex ore monachi processisse\n\\'codicem meum , \\'tabulas meas\\', \\'granum meum\\', \\'tunicam\nmeas\\', \\'gallicas meas, proque hoc digna paenitentia satisfacturus\nsit, si casu aliquo per subreptionem uel ignorantiam\nhuiusmodi uerbum de ore eius effugerit.\nEt cum tantos unusquisque eorum cotidie de opere\nae sudore proprio reditus conferat monasterio, ut ex his sustentare\nnon solum suam ualeat parcitatem, uerum etiam usibus\npossit exuberare multorum, in nullo tamen inflatur nec sibi\n\n\n\n\nde tanto operis sui quaestu ac sudore blanditur, sed praeter\nduo paxamatia, quae tribus uix denariis ibidem distrahuntur,\nnihil sibimet amplius unusquisque praesumit. inter quos nullum\npeculiare opus, quod pudet dicere quodque in nostris monasteriis\nutinam fieri nesciremus, non dicam effectu, sed ne cogitatione\nquidem ab aliquo penitus adfectatur. cumque totam\nenthecam coenobii suam credat esse substantiam cunctisque\nrebus ut omnium dominus omnem curam sollicitudinemque\ndependat, ad retinendam nihilominus \\'arreptae nuditatis uirtutem,\nquam studet ad finem usque perfecte atque inuiolabiliter\ncustodire, ita semet ipsum a cunctis extraneum et ex\nomnibus iudicat alienum, ut tamquam peregrinum se gerat et\nincolam istius mundi, alumnumque se potius monasterii reputet\nac ministrum, quam dominum rei cuiuscumque praesumat.\nAd haec nos miserabiles quid dicimus, qui in coenobiis\ncommorantes ac sub abbatis cura et sollicitudine constitut\npeculiares circumferimus claues, omnique professionis nostra\nuerecundia et confusione calcata etiam anulos, quibus recon dita.\npraesignemus, in digitis palam gestare nos non pudet quibus\nnon solum cistellae uel sportae, sed ne arcae quiden\nuel armaria ad ea, quae congerimus uel quae egressi de saeculo\nreseruauimus, condenda sufficiunt, quique ita nonnumquam proulissimis\nnullisque rebus accendimur, eas dumtaxat uelut proprias\nuindicantes, ut, si quis uel digito quicquam ex his contractare\npraesumpserit, tanta contra eum iracundia suppleamur,\nut commotionem cordis nostri ne a labiis quidem ac tota cor- \\'\nporis indignatione reuocare possimus.\nsed praetermissis nostris\nuitiis et his, quae ue commemorari quidem dignum est, silentio\ntraditis secundum illud eloquium: non loquatur os meum\n\n\n\n\n\n\nopera hominum, uirtutes potius quae apud illos sunt et\nhaec, quae nos quoque omni studio debemus adpetere, coepto\nnarrationis ordine persequamur ipsasque iam regulas ac typos\ncursim breuiterque ponamus, ut peruenientes post haec ad\nquosdam actus et opera seniorum, quae studiose memoriae\nmandare disponimus, haec quae nostra expositione digesta\nsunt uelut testimoniis ualidissimis roboremus, uniuersa quae\ndiximus exemplis eorum potius ac uitae auctoritate firmantes.\nSi quis igitur gillonem fictilem, quem illi baucalem\nnuncupant, casu aliquo fregerit, non aliter neglegentiam suam\nquam publica diluet paenitentia, cunctisque in synaxi fratribus\ncongregatis tamdiu prostratus in terram ueniam postulabit,\ndonec orationum consummetur sollemnitas, inpetraturus eam,\ncum iussus fuerit abbatis iudicio de solo surgere. eodem modo\nsatisfaciet, quisquis ad opus aliquod accersitus uel ad congregationem\nsolitam tardius occurrerit aut si decantans psalmum\nuel modicum titubauerit,\nsimiliter si superfluo, si duiius, si\ncontumacius responderit, si neglegentius obsequia iniuneta conpleuerit,\nsi uel leuiter murmurauerit, si lectionem operi uel\noboedientiae praeferens officia statuta segnius fuerit exsecutus,\nsi dimissa synaxi non concitus ad cellam recurrere festinarit si,\nsi cum aliquo uel ad modicum substiterit uel si ad punctum\ntemporis uspiam secesserit, si alterius tenuerit manum, si cum\nillo, qui cellae suae cohabitator non est, confabulari quantu lumcuque\npraesumpserit, si orauerit cum illo qui est ab oratione\nsuspensus, si parentum quempiam uel amicorum saecularium\nuiderit uel conlocutus eis sine suo fuerit seniore, si\n\n\n\n\nepistulam cuiuscumque suscipere, si rescribere sine suo abbate\ntemptarit. huc usque et in huiusmodi ac similibus admissis\nprocedit animaduersio spiritalis.\nresidua uero, quae apud nos\nindifferenter admissa a nobis quoque reprehensibilius sustinentur,\nid est aperta conuicia, manifesti contemptus, contradictiones\ntumidae, libera et effrenata processio, familiaritas\napud feminas.,;, irae, irxae, simultates et iurgia, operis peculiaris\npraesumptio, filargyriae contagio, affectus atque possessio rerum.\nsuperfluarum quae a ceteris fratribus non habentur, extraordinaria\nac furtiua cibi refectio et his similia non illa increpatione\nqua diximus spiritali, sed uel plagis emendantur uel\nexpulsione expulsione.\nIllud autem, ut reficientibus fratribus sacrae Lectione ?\nin coenobiis recitentur, non de Aegyptiorum typo processisse\nsed de Cappadocum nouerimus. quos nulli dubium est nos\ntam spiritalis exercitationis causa, quam conpescendae super\nSuae otiosaeque confabulationis gratia et maxime contentionum?\nquae plerumque solent in conuiuiis generari, hoc statuere uoluisse,\nuidentes eas aliter apud se non posse cohiberi. apud\nAegyptios enim uel maxime Tabennesiotas tantum silentium?\nab omnibus exhibetur, ut, cum in unum tanta numerositas\nfratrum refectionis obtentu consederit, nullus ne muttire quidem\naudeat praeter eum, qui suae decaniae praeest, qui tameu?\nsi quid mensae superinferri uel auferri necessarium esse peruiderit,\nsonitu potius quam uoce significat. tantaque uescentibus\neis silentii huius disciplina seruatur, ut cucullis ultra\n\n\n\n\noculorum palpebras demissis, ne scilicet liber aspectus habeat copiam\ncuriosius euagandi, nihil amplius intueantur quam mensam et\nadpositos in ea uel quos ex ea capiunt cibos, ita ut, quem admodum\nuel quantum reficiat alius, nullus inuicem notet.\nAnte quam uel post quam legitimam communemque\nrefectionem summa cautione seruatur, ne extra mensam quicquam\ncibi penitus ori suo quisquam indulgere praesumat, ut\nincedentibus per hortos et pomaria cam passim blandeque per\narbores poma pendentia non solum obiciant se pectoribus transeuntium,\nuerum etiam strata per terram conculcanda pedibus\nofferant, atque ad colligendum parata facile ad consensum concupiscentiae\ninlicere ualeant intuentes et oportunitate uel copia\nquamuis districtos atque abstinentissimos ad sui desiderium\nprouocare, sacrilegum ducatur non modo quicquam ex his degustare,\nuerum etiam manu contingere absque eo, quod palam\ncunctis in commune reficientibus exhibetur et ad percipiendum\noeconomi dispensatione per fratrum obsequia publice ministratur.\nNe quid sane de institutis coenobiorum praetermisisse\nuideamur, quemadmodum cotidiana fratribus etiam per\nalias regiones exhibeantur obsequia, commemorandum breuiter\nputo. per cunctam namque Mesopotamiam, Palaestinam et\nCappadociam ac totum Orientem singulis ebdomadibus uicissim\nfratres ad haec officia sibi reddenda succedunt, ita ut secundum\nmultitudinem coenobii ministrorum quoque numerus deputetur.\nquae explere tanta deuotione et humilitate deproperant,\nquanta nullus seruorum dirissimo domino ac praepotenti suum\nexhibet famulatum, ita ut ne istis quidem solis contenti obsequiis,\nquae canonico iure soluuntur, etiam nocte surgentes\n\n\n\n\n\nillos, quos specialiter haec manet cura, studio suo releuent et\nea quae ab ipsis perficienda sunt furtim praeuenientes inplere\ncontendant, has autem septimanas unusquisque suscipiens usque\nad cenam diei dominici ministraturus obseruat.\nqua peracta\nministerium totius ebdomadis ita concluditur, ut hi, quibus\nsuccedendum est, conuenientibus in unum fratribus ad concinendos\npsalmos, quos quieturi ex more decantant, omnibus in\nordine pedes abluant, hanc scilicet ab eis pro labore totius\nseptimanae benedictionis mercedem fideliter expetentes, ut eos\nexplentes mandatum Christi emissa generaliter ab omnibus\nfratribus oratio prosequatur, quae uel pro ignorationibus intercedat\nuel pro admissis humana fragilitate peccatis, et commendet\ndeo uelut sacrificium pingue consummata eorum\ndeuotionis obsequia.\net ita secunda sabbati post matutinos\nhymnos aliis rursum succedentibus utensilia in quibus ministrauerunt\nac uasa consignant: quae tanta sollicitudine curaque\nsuscipientes custodiunt, ne quid ex eis inminuatur uel\npereat, ut credant se etiam pro minimis quibusque uasibus\ntamquam pro sacrosanctis rationem non solum dispensatori\npraesenti, sed etiam domino reddituros, si forte aliquid ex eis\nneglegentia eorum fuerit inminutum. cuius disciplinae qui\nmodus sit uel quanta fide et cautione seruetur, uno testimonio,\nquod exempli gratia ponam, poteritis agnoscere, sicut enim\nstudemus satisfacere uestro feruori, quo plenam uniuersorum\ncognitionem desiderantes etiam ea quae optime nostis hoc libello\nuobis cupitis iterari, ita ueremur mensuram breuitatis excedere.\nIn septimana cuiusdam fratris cum praeteriens oeconomus\ntria lenticulae grana iacere uidisset in terra, quae\n\n\n\n\n.\n\n\nebdomadario festinanti, dum eam praeparat coctioni, inter\nmanus cum aqua qua diluebatur elapsa sunt, confestim super\nhoc abbatem consuluit, a quo uelut interuersor neglectorque\nsacri peculii iudicatus all oratione suspensus est. cuius neglegentiae\nreatus non aliter ei remissus est, nisi eum publica\npaenitentia diluisset. non solum enim se ipsos non esse suos,\nsed etiam omnia quae sua sunt credunt domino consecrata.\npropter quod si quid fuerit in monasterio semel inlatum, ut\nsacrosanctum cum omni decernunt reuerentia debere tractari,\ntantaque fide uniuersa procurant atque dispensant, ut etiam\nea, quae despectui habentur paruaque reputantur ac uilia, si\nuel loco mouerint uel conpetentius conlocarint, si gillonem\naqua. inpleuerint, si ei eo cuiquam obtulerint ad bibeudum si,\nsi tenuem fistucam de oratorio cellaue submouerint, mercedem\nse consecuturos a domino tota credulitate confidant.\nNouimus fratres, in quorum septimana cum accidisset\ntanta lignorum penuria, ut non esset penitus unde soliti cibi\nfratribus pararentur, et donec possent coempta deferri, ut xerofagia\ncontenti essent abbatis fuisset auctoritate praeceptum,\nessetque hoc uniuersis placitum nec quisquam posset ullum\ncoctionis sperare pulmentum, illos, uelut qui fructu ac mercede\nsui laboris et obsequii fraudarentur, si in ordine uicis\nsuae cibos fratribus non secundum consuetudinem parauissent,\ntantum sibi spontanei operis ac sollicitudinis indixisse, ut in\nillis aridis ac sterilibus locis, in quibus ligna, nisi de fructiferis\narboribus excidantur, omnimodis nequeunt inueniri (nec\nenim ut apud nos ulla reperiuntur frutecta siluestria), per\nextenta auia discurrentes et heremum, quae uersus mare\n\n\n\n\n\n\n\n\nmortuum tenditur, obeuntes fistucas tenues ac spinulas, quas uentus\nhuc illucque disperserat, suo sinu et gremiis colligentes cunctam\nsollemnitatem ciborum spontaneis obsequiis praepararent,\nita ut de solita praebitione nihil paterentur inminui, tanta\nfide haec sua munia fratribus exhibentes, ut etiam cum illos\nhoneste posset uel lignorum excusare penuria uel abbatis imperium,\npro fructu suo atque mercede noluerint hac abuti\nlicentia.\nHaec dicta sint secundum typum ut praefati sumus\ntotius Orientis, quem etiam in partibus nostris necessario\ndicimus debere seruari. ceterum apud Aegyptios, quibus maxima\ncura est operis, non est ebdomadarum mutua uicissitudo,\nne sub occasione huius officii omnes ab operis canone inpediantur,\nsed uni probatissimo fratrum cellarii uel coquinae\ncura committitur, qui perpetuo, donec uirtus eius uel aetas\nadmittit, iugiter opus istud exerceat. non enim magno labore\ncorporis fatigatur, quia nec tanta cura inter eos parandorum\nciborum uel coctionis inpenditur, quippe qui maxime xerofagiis\nuel omofagiis utuntur et apud quos secta singulis mensibus\nporrorum folia, labsania, sal frictum, oliuae, pisciculi minuti :\nsalliti, quos illi maenomenia uocant, summa uoluptas est.\nEt quoniam hic liber de institutione est eius qui\nrenuntiat huic mundo, per quam scilicet introductus ad humilitatem\nueram et oboedientiam perfectam ceterarum quoque uirtutum\nculmina possit ascendere, necessarium reor quaedam\nseniorum gesta, quibus per hanc enituere uirtutem, exempli\n\n\n\n\ngratia sicut promisimus explicare, de multis admodum pauca\ncarpentes, ut studentibus sublimiora sectari non solum incitamentum\nei his uitae perfectae, sed etiam propositi forma procedat.\nquamobrem duos uel tres pro libelli huius conpendio de\ntam innumera patrum multitudine proferentes ponimus primum\nabbatem Iohannem, qui commoratus est iuxta Lyco, quod est\noppidum Thebaidae, quique propter oboedientiae uirtutem usque\nad prophetiae gratiam sublimatus sic uniuerso orbi claruit, ut\netiam regibus mundi haius merito suo redderetur inlustris.\nnam cum in extremis ut diximus Thebaidae partibus commaneret,\nnon ante praesumebat Theodosius imperator ad praepotentium\ntyrannorum bella procedere, quam illius animaretur\noraculis atque responsis, quibus confidens uelut caelitus sibi\ndelatis tropaea de desperatis bellis atque hostibus reportauit.\nHic itaque beatus Iohannes ab adulescentia sua\nusque ad perfectam ac uirilem aetatem seniori deseruiens,\ndonec ille in huius uitae conuersatione durauit, tanta humilitate\ninhaesit eius obsequiis, ut ipsi quoque seni stuporem summum\noboedientia eius incuteret. cuius hanc uirtutem, utrum\nde uera fide ac profunda cordis simplicitate descenderet an\nadfectaticia esset et quodammodo coacticia atque ad imperantis\nfaciem praeberetur, uolens manifestius explorare conplura ei\netiam superflua minusque necessaria uel inpossibilia frequentius\niniungebat.\nex quibus tria ponam, per quae manifestari possit\nuolentibus scire uel mentis eius uel subiectionis integritas.\nsumpsit namque de lignario suo uirgultum senex, quod olim\nexcisum usibus foci fuerat praeparatum, dumque coctionis\n\n\n\n\n\n\n\nretardat occasio, non modo aridum, sed prope putre iacebat temporis uetustate. cumque hoc coram ipso fixisset in terram, praecepit aduecta aqua cotidie bis rigari, ut scilicet diurnis umoribus radicatum atque in antiquam arborem reuiuiscens diffusis ramis amoenitatem oculis atque umbraculum in aestu\\t\nferuenti subter residentibus exhiberet.\nquod praeceptum uene-\nratione solita sine ulla inpossibilitatis consideratione suscipiens adulescens ita cotidianis diebus expleuit, ut aquam per duo ferme milia indesinenter adportans nullatenus lignum rigare cessaret, ut quem per totum anni spatium non infirmitas corporis,\\t\nnon festiuitatis sollemnitas, non occupatio necessitatis ullius, quae illum etiam honeste excusaret ab exsecutione mandati, non denique hiemis asperitas intercedens ab obseruantia\npraecepti huius potuerit inpedire.\ncumque eius hanc seduli-\ntatem tacitus senex latenter diebus singulis exploraret uideretque\neum simplici cordis affectu mandatum suum uelut diuinitus emissum sine ulla permutatione uultus uel rationis discussione seruare, sinceram\\thumilitatis\\teius oboedientiam conprobans,\npariter etiam miserans tam longum laborem, quem per totum anni spatium studio deuotionis inpenderat, ad aridum uirgultum\naccedens, o, inquit, Iohannes, misitne radices haec arbor an non? cumque ille se nescire dixisset, senex, uelut inquirens\nrei ueritatem et tamquam temptans utrum iam suis radicibus niteretur, euulsit coram ipso leui commotione uirgultum, sic-que proiciens illud praecepit ut deinceps rigare desineret.\nItaque cum huiuscemodi exercitiis eruditus cotidie iuuenis in hac parendi uirtute succresceret et humilitatis eius\n\n\n\n\n\n\n\n\nenitesceret gratia atque oboedientiae suae suauis odor per monasteria\nuniuersa fragraret, quidam fratrum probationis, immo\naedificationis obtentu uenientes ad senem cum subiectionem\neius quam audierant mirarentur, uocans eum repente senex,\nascende, ait, et sumens lenticulam olei (quae sola in heremo\nsuis uel aduenientum usibus liquorem pinguedinis tenuissimum\nministrabat) deorsum proice per fenestram. quam ille, cum\nad superiora concitus peruolasset, per fenestram proferens comminuendam\ndimisit ad terram, parum cogitans uel retractans\npraecepti ineptiam, diurnam necessitatem, infirmitatem corporis,\npenuriam sumptuum, heremi squalentis angustias ac\ndifficultates, in qua, etiam si pecunia subpeditaret, nihilominus\nperdita species inueniri repararique non posset.\nAliis rursus aedificari cupientibus oboedientiae eius\nexemplo, uocans senior, curre, inquit, Iohannes, saxum illud\nhuc aduolue quantocius. qui confestim saxum inmane, quod\nmultae hominum turbae mouere non possent, adplicita nunc\nceruice nunc toto corpore, tanto nisu atque conatu prouoluere\ncontendebat, ut sudore omnium membrorum suorum non solum\ntotum infunderet uestimentum, sed etiam saxum ipsum suis\nceruicibus umectaret, in hoc quoque parum metiens inpossibilitatem\npraecepti uel facti pro reuerentia senis et obsequii\nsimplicitate sincera, qua credebat. senem tota fide nihil posse\nin cassum ac sine ratione praecipere.\nHuc usque abbatis Iohannis pauca de multis dixisse\nsufficiat. nunc abbatis Patermuti factum dignum memoria conprehendam.\nhic namque abrenuntiare desiderans huic mundo\ntamdiu pro foribus monasterii excubans perdurauit, donec\n\n\n\n\ninmobili perseuerantia sua contra omnem consuetudinem coenobiorum\ncum filio paruulo, qui octo circiter esset annorum, at\nsusciperetur eliceret. cumque tandem recepti fuissent, confestim\nnon solum diuersis praepositis traditi, uerum etiam cellae habitatione\nseiuncti sunt, ne scilicet iugi uisione paruuli reminisceretur\npater ex omni facultate quam renuntians abiecerat facultate\natque affectione carnali saltim sibi filium superesse, et quemadmodum\ndiuitem se iam non esse sciebat, ita etiam patrem\nse esse nesciret.\nquod nt plenins probaretur, utrum uideHoet\nplus faceret affectionem sanguinis ac suorum uiscerum caritatem,\nan oboedientiam et mortificationem Christi, quam renuntians\nquisque pro eius debet amore praeferre, de industria\nneglegebatur paruulus, pannis potius quam uestimentis indutus,\nsordibus quoque ita obsitus ac foedatus, ut offendere potius\nquam delectare paternos oculos posset, quotiens ab eo fuisset\naspectus, sed etiam colaphis atque alapis expositus diuersorum,\nquas plerumque sub obtutibus suis innocenti paruulo etiam\ngratis cernebat infligi, ita ut numquam genas eius nisi lacrimarum\nsordentibus uestigiis uideret infectas.\ncumque tauter\ninfans sub oculis eius per dies singulos ageretur, pro amore\nnihilominus Christi et oboedientiae uirtute rigida semper atque\ninmobilia patris uiscera permanserunt. non enim reputabat iam\nsuum filium, quem secum pariter obtulerat Christo, nec curabat\nde praesentibus eius iniuriis, sed potius exultabat, quod eas\nnequaquam infructuose tolerari cernebat, parum cogitans de\nlacrimis eius, sed de propria humilitate ac perfectione sollicitus.\nquam districtionem mentis illius atque inmobilem rigorem\nperuidens coenobii senior, ad conprobandam penitus animi eius\n\n\n\n\nconstantiam, cum plorare quadam die uidisset infantem, simulans\nse aduersus eum commotum praecepit patri, ut tollens\neum iactaret in flumen.\ntum ille, uelut a domino sibi esset\npraeceptum, confestim celeri cursu rapiens filium ulnis propriis\nusque ad oram fluminis iactaturus aduexit. quod profecto feruore\nfidei et oboedientiae eius fuisset opere consummatum, ni\nprocurati fuissent de industria fratres, qui sollicite ripam fluminis\nobsiderent, proiectumque iam et quodammodo de Summis\nalueo paruulum rapuissent, et consummationem praecepti obsequio\npatris ac deuotione conpletam ab effectu operis atque\nab ipso fine reuocassent.\nCuius fides atque deuotio in tantum deo fuit accepta,\nut diuino statim testimonio conprobata sit. reuelatum namque\nest continuo seniori hac eum oboedientia Abrahae patriarchae\nopus inplesse. cumque breui tempore transacto idem abbas\ncoenobii de huius mundi commoratione migraret ad Christum,\nhunc praeponens cunctis fratribus successorem sui atque abbatem\nmonasterio dereliquit.\nNon tacebimus etiam nobis cognitum fratrem secundum\nsaeculi huius ordinem summae familiae: nam patre\ncomite ac ditissimo oriundus fuit, studiis quoque liberalibus\nnon mediocriter institutus. qui relictis parentibus cum ad\nmonasterium peruolasset, ad conprobandam mentis humilitatem\nuel fidei eius ardorem confestim ei a seniore praeceptum\nest, ut decem sportas, quas necesse non erat publice uenditari,\nceruicibus suis onerans distrahendas per plateas circumferret,\nadiecta condicione, qua diutius in hoc officio retineretur,\nut, si forte unus eas pariter coemere uoluisset, non cederet,\n\n\n\n\nsed singillatim eas quaerentibus uenundaret. quod ille tota\ndeuotione conpleuit et omni confusionis uerecundia pro nomine\nac desiderio Christi calcata sportas umeris suis inponens pretio\nstatuto distraxit ac pecuniam ad monasterium reportauit, nequaquam\nperterritus tam uilis et insueti officii nouitate nec considerans\nindignitatem rei nataliumque splendorem ac uenditionis\niniuriam, dum illam Christi humilitatem, quae est uera\nnobilitas, per oboedientiae gratiam desiderat obtinere.\nCoartat nos libelli modus ad finem tendere: sed oboedientiae\nbonum, quae inter ceteras uirtutes primatum tenet, non\npatitur nos eorum gesta qui per hanc claruerunt. penitus silentio\npraeterire. propter quod utrumque congrue temperantes,\nid est tam breuitati quam studiosorum desideriis atque utilitatibus\nseruientes unum adhuc ponemus humilitatis exemplum,\nquod non ab incipiente, sed a perfecto atque abbate conpletum\nnon solum iuniores instruere, sed etiam seniores ad\nperfectam humilitatis uirtutem lectione sua poterit incitare\nuidimus itaque abbatem Pinufium, qui cum esset inmanis coenobii\npresbyter, quod est in Aegypto non longe a Panephyasi\nciuitate, et pro ipsa reuerentia uel uitae suae uel aetatis uel\nsacerdotii cunctis honorabilis ac uenerandus existeret, uider\nse pro hoc ipso humilitatem illam, quam secundum suae mentis\nardorem concupierat, exercere non posse nec habere quo uirtutem\ndesideratae subiectionis extenderet, clam fugiens de coenobio\nsecessit solus in Thebaidos ultimas partes, ibique deposito\nhabitu monachorum adsumpta saeculari ueste coenobium\nTabennesiotarum expetit, quod sciebat cunctis esse districtius,\n\n\n\n\net in quo se uel pro longitudine regionis credidit ignorandum\nuel pro magnitudine monasterii ac multitudine fratrum facile\nposse celari.\nubi diutius pro foribus perseuerans cunctorum\nfratrum genibus prouolutus ut susciperetur summis precibus\nambiuit. cumque multo despectu tandem fuisset admissus, quod\nscilicet decrepitus senex et qui omnem suam peruixisset aetatem\ningredi coenobium postularet, quo tempore iam ne deseruire\nquidem suis uoluptatibus praeualeret, ac ne hoc ipsum quidem\ncausa religionis expetere eum adsererent, sed famis et inopiae\nnecessitate constrictum, ut seni nullique operi penitus apto\nhorti cura diligentiaque mandatur.\nquam sub alio fratre iuniore,\nqui eum sibi creditum retinebat., exercens sic eidem subdebatur\ntantaque oboedientia desideratam humilitatis excolebat\nuirtutem, ut non solum ea, quae ad horti diligentiam pertinebant,\nuerum etiam uniuersa officia, quae erant cunctis aspera\nuel indigna atque ab omnibus ducebantur horrori, tota cotidie\nsedulitate conpleret. conplura uero etiam nocte consurgens ita\nfurtim nullo teste uel conscio tenebris occulentibus efficiebat,\nut penitus auctorem operis nemo deprehenderet. cumque ibidem\ntriennio delitescens per uniuersam Aegyptum dispersis\nubique fratribus quaereretur, a quodam tandem uisus, qui de\nAegypti partibus commearat, uix potuit pro humilitate habitus\nsui ac uilitate officii quod gerebat agnosci.\nnam sarculo deorsum\nincuruus laxabat holeribus terram, deinde stercus umeris\nsuis aduectans eorum radicibus ingerebat. cumque haec intuens\nfrater super agnitione eius diutissima fuisset haesitatione\n\n\n\n\ndetentus, propius tandem accedens et non solum uuItum, sed\netiam sonum uocis diligenter explorans ad pedes eius comminus\ncecidisset, primo quidem super hoc stuporem summum\nuidentibus cunctis incussit, cur uidelicet istud fecerit ei, qui\napud ipsos uelut nouicius ac de saeculo nuper egressus habebatur\nextremus, post uero miraculo sunt maiore perculsi, cum\neius nomen, quod apud ipsos quoque magna fuerat opinione\nconpertum, protinus prodidisset.\na quo uniuersi fratres prioris\nignorantiae ueniam postulantes, quod eum uidelicet tanto tempore\ninter iuniores ac paruulos deputassent, inuitum ac flentem,\nquod inuidia diaboli digna sibi fuisset conuersatione atque humilitate\nfraudatus, quam diutissime requisitam tandem se\nquando inuenisse gaudebat, nec meruisset uitam suam in illa\nquam arripuerat subiectione finire, ad proprium coenobium?\nreuxerunt, custodientes eum summa diligentia, ne ab eis quo\nque similiter quoquam dilapsus aufugeret.\nUbi cum fuisset modico tempore demoratus, eoden ?\nrursus humilitatis desiderio atque ardore succensus captans\nnocturna silentia ita diffugit, ut iam non uicinam prouinciam sed\nincognitas et alienas longeque diuisas regiones expeteret,\nnam conscendens nauem in Palaestinae partes commeare curauit,\ncredens se tutius latiturum, si ad illa semet ipsum asportaret\nloca., in quibus ne nomen quidem suum fuisset auditum ?\ncum aduenisset, nostrum monasterium protinus expetiuit\nquod non longe fuit a spelaeo, in quo dominus noster ex uirgine\nnasci dignatus est. in quo permodico tempore delitescens:\n\n\n\n\nSecundum sententiam domini tamquam ciuitas super montem\nposita diutius abscondi non potuit. nam continuo quidam fratrum,\nqui ad loca sancta de Aegypti partibus orationis causa\nconuenerant, agnitum eum summa ui precum ad suum coenobium\nreuocarunt.\nHunc igitur senem pro illa quae nobis fuerat apud\nipsum in monasterio nostro fiducia cum post haec in Aegypto\nstudiosissime requisissemus, exhortationem quam dedit fratri,\nquem sub nostra praesentia in suo coenobio recipiebat, quia\nputo ex hac posse aliquid instructionis accedere, animus est\nopusculo huic intexere. nosti, ait., quot diebus pro foribus excubans\nhodie sis receptus. cuius difficultatis causam primitus\ndebes agnoscere. poterit enim tibi in hac uia quam ingredi\nconcupiscis multum conferre, si ratione eius agnita ad seruitium\nChristi consequenter ae sicut oportet accesseris.\nSicut namque inmensa gloria fideliter seruientibus\ndeo ac secundum institutionis huius regulam ei cohaerentibus\nrepromittitur in futurum, ita poenae grauissimae praeparantur\nhis, qui tepide eam neglegenterque fuerint exsecuti et secundum\nhoc, quod professi sunt uel quod ab hominibus esse creduntur,\nfructus etiam congruos sanctitatis eidem exhibere neglexerint.\nmelius est enim secundum scripturae sententiam\nnon uouere quemquam quam uouere et non reddere, et\nmaledictus, qui facit opera domini neglegenter. ideo\nigitur a nobis diutissime refutatus es, non quia tuam uel omnium\nsalutem non toto desiderio cupiamus amplecti et his qui ad\nChristum conuerti cupiunt etiam procul occurrere non optemus,\nsed ne temere recipientes et nos apud deum leuitatis et te\n\n\n\n\n\n\nreum grauioris supplicii faceremus, si ad praesens facile susceptus\nnec pondus professionis huius intellegens uel destitulor\npost haec uel tepidus extitisses. quamobrem ipsam causam\nabrenuntiationis debes in primis agnoscere, qua perspecta quid\nte conueniat agere ex eius ratione manifestius instruaris..\nAbrenuntiatio nihil est aliud quam crucis ac mortificationis\nindicium, ideoque noueris hodierno die te huic mundo\net actibus ac desideriis eius esse defunctum teque secundum\napostolum mundo huic esse crucifixum tibique hunc mundum.\nconsidera ergo condiciones crucis, sub cuius te deinceps sacramento\noportet in hac luce uersari, quia iam non tu uiuis, sed\nuiuit in te ille qui est pro te crucifixus. eo ergo habitu ac\nfigura, qua pro nobis in patibulo fuit ille suspensus, nos quoque\nnecesse est in hac uita degere, ut scilicet secundum Dauid\nadfigentes de timore domini carnes nostras uniuersas uoluntates\nac desideria non nostrae concupiscentiae seruientia, sed\nmortificationi eius habeamus adfixa. sic enim praeceptum domini\ninplebimus dicentis: qui non accipit crucem suam et\nsequitur me, non est me dignus. sed forte dicas: quomodo\npotest homo crucem iugiter portare, uel quemadmodum uiuens\nquis possit esse crucifixus?? audi rationem breuiter.\nCrux nostra timor domini est. sicut ergo crucifixus\nquis iam non pro animi sui motu membra sua quoquam mouendi\nuel conuertendi habet potestatem, ita et nos uoluntates\nnostras ac desideria non secundum id, quod nobis suaue est\nac delectat ad praesens, sed secundum legem domini quo nos\nilla constrinxerit adplicare debemus. et sicut is qui patibulo\ncrucis adfigitur non iam praesentia contemplatur nec de suis\nadfectionibus cogitat, non pro crastino die sollicitudine curaque\n\n\n\n\n\n\ndistenditur, nulla possidendi concupiscentia permouetur, nulla\nsuperbia, nulla contentione, nulla aemulatione succenditur, non\nde praesentibus dolet iniuriis, non praeteritarum iam recordatur\nseque, cum adhuc spiret in corpore, cunctis elementis credit\nesse defunctum, illuc praemittens sui cordis intuitum, quo se\nnon dubitat ilico transiturum, ita nos quoque timore domini\ncrucifixos oportet his omnibus, id est non solum carnalibus\nuitiis, uerum etiam ipsis elementis mortuos esse, illic habentes\noculos animae nostrae defixos, quo nos sperare debemus momentis\nsingulis migraturos. hoc enim modo mortificatas poterimus\nuniuersas concupiscentias et affectus habere carnales.\nCaue ergo ne quid aliquando eorum resumas, quae\nrenuntians abiecisti, et contra interdictum domini de agro euangelicae\noperationis reuersus inueniaris tunica tua qua te spoliaueras\nreuestiri, neue ad humiles terrenasque mundi huius\nconcupiscentias ac studia reuoluaris et contra Christi mandatum\nde perfectionis tecto descendens tollere aliquid praesumas\nex his quae renuntians abdicasti. caue ne parentum, ne\naffectionis pristinae recorderis et ad curas saeculi huius sollicitudinesque\nreuocatus secundum saluatoris sententiam ponens\nmanum tuam super aratrum ac respiciens retro regno\nI caelorum aptus esse non possis.\ncane ne quando superbiam,\nquam nunc incipiens ardore fidei ac plena humilitate calcasti,\ncum coeperis psalmorum uel professionis huius quandam notitiam\ndegustare, paulatim elatus resuscitare mediteris ac sec-undum\napostoli sententiam quae destruxisti iterum reaedificans\npraeuaricatorem constituas temet ipsum, sed potius ut in hac\nnuditate, quam coram deo et angelis eius professus es, ad finem\nusque perdures, in hac quoque humilitate ac patientia, qua ut\n\n\n\n\n\n\nsuscipereris in monasterio decem diebus pro foribus perseueran\nmultis lacrimis inplorasti, non modo persistas, uerum etiar\nproficias atque succrescas. satis enim miserum est, ut cur\ndebeas a rudimentis ac primordiis tuis prouehi et ad per\nfectionem tendere, etiam ab ipsis incipias ad inferiora recidere\nnon enim qui coeperit haec, sed qui perseuerauerit in hi\nusque in finem, hic saluus erit.\nUersutus enim serpens calcanea nostra semper ob\nseruat, id est insidiatur exitui nostro et usque ad finem uita\nnostrae nos subplantare conatur. et idcirco bene coepisse ni\nproderit nec pleno feruore renuntiationis arripuisse principai ??\nsi haec congruus etiam finis non similiter commendarit atqu?\nconcluserit, Christique humilitas atque paupertas, quam nun\ncoram ipso professus es, usque ad extremum uitae, qumad\nmodum arrepta est, a te non fuerit custodita. quod ut poss?\nimplere, tu eius capita, id est cogitationum principia sempe?\nobserua, ad seniorem scilicet mox ea deferens. ita enim disc ?\nperniciosa initia eius conterere, si nil ex eis seniori tuo ert\nbueris reuelare..\nQuapropter secundum scripturae sententiam egresso\nsus ad seruiendum domino sta in timore dei, et pra.\npara animam tuam. non ad requiem, non ad securitaten\nnon ad delicias, sed ad temptationes et angustias. per mu\ntas enim tribulationes oportet nos introire in regnu ?\ndei: angusta namque est porta et arta uia quae duc ?\nad uitam, et pauci sunt qui inueniunt eam. considera\nergo te de paucis et electis effectum et ne exemplo ac tepo?\nmultitudinis refrigescas, sed uiue ut pauci, ut cum paucis ii\n\n\n\n\n\n\nueniri merearis in regno: multi enim sunt uocati, pauci\nuero electi, et pusillus est grex cui conplacuit pater\ndare hereditatem. itaque non leue noueris esse peccatum, perfectionem\nprofessum quempiam ea quae sunt inperfecta sectari.\nad quem perfectionis statum his gradibus atque hoc ordine\nperuenitur.\nPrincipium nostrae salutis eiusdemque custodia\ntimor domini est. per hunc enim et initium conuersionis et\nuitiorum purgatio et uirtutum custodia his qui inbuuntur ad\nuiam perfectionis adquiritur. qui cum penetrauerit hominis\nmentem, contemptum rerum omnium parit, obliuionem parentum\nmundique ipsius gignit horrorem: contemptu autem ac priuatione\nomnium facultatum humilitas adquiritur.\nhumilitas uero\nhis indiciis conprobatur: primo si mortificatas in sese omnes\nhabeat uoluntates, secundo si non solum suorum actuum, uerum\netiam cogitationum nihil suum celauerit seniorem, tertio si\nnihil suae discretioni, sed iudicio eius uniuersa committat ac\nmonita eius sitiens ac libenter auscultet, quarto si in omnibus\nseruet oboedientiae mansuetudinem patientiaeque constantiam,\nquinto si non solum iniuriam inferat nulli, sed ne ab alio\nquidem sibimet inrogatam doleat atque tristetur, sexto si nihil\nagat, nihil praesumat, quod non uel communis regula uel maagat\ncohortantur exempla, septimo si omni uilitate contentus\nsit et ad omnia se quae sibi praebentur uelut operarium malum\niudicarit indignum, octauo si semet ipsum cunctis inferiorem\nnon superficie pronuntiet labiorum, sed intimo cordis credat\naffectu, nono si linguam cohibeat uel non sit clamosus in uoce,\n\n\n\n\n\n\n\n\ndecimo si non sit facilis ac promptus in risu.\ntalibus namque indiciis et his similibus humilitas uera dinoscitur. quae cuni fuerit in ueritate possessa, confestim te ad caritatem, quae timorem non habet, gradu excelsiore perducet, per quam uni-uersa, quae\\tprius 11011 sine poena formidinis obseruabus, absque\\t\nullo labore\\tuelut naturaliter incipies custodire non iam con-\ntemplatione supplicii uel timoris ullius, sed amore ipsius boni et delectatione uirtutum.\nAd quod ut ualeas facilius peruenire, exempla tibi sunt imitationis ac uitae perfectae in congregatione commoranti a\npaucis, immo ab uno uel duobus, non a pluribus expetenda, nam praeter id quod examinata uita atque ad purum excocta repperitur in paucis, etiam istud ex hoc utilitatis accedit, quod ad perfectionem propositi huius, id est coenobialis uitae, diligentius quis unius inbuitur ac formatur exemplo.\\t\nQuae omnia ut possis consequi et sub hac regula spiritali perpetuo perdurare, tria haec in congregatione necessario custodienda sunt tibi, ut scilicet secundum Psalmistae sententiam: ego\\tautem tamquam surdus non audiebam: et\nsicut mutus non aperiens os suum, et factus sum sicut\\t\nhomo non audiens: et non habens in ore suo redargutiones, tu quoque uelut surdus et mutus et caecus incedas, ut absque illius contemplatione, qui tibi fuerit ad imitandum merito perfectionis electus, uniuersa, quaecumque uideris minus aedificationis habentia, uelut caecus non uideas, nec animatus\neorum qui haec agunt auctoritate uel forma ad id quod deterius est et quod ante damnaueras traducaris.\nsi inoboedientem, si contumacem, si detrahentem audieris uel secus quam tibi traditum est aliquid admittentem, non offendas nec ad imitandum eum tali subuertaris exemplo, sed ut surdus, qui haec\n\n\n\n\n\n\npenitus nec audieris, uniuersa transmittas. si tibi uel cuiquam\nconuicia, si inrogantur iniuriae, esto inmobilis et ad responsionem\ntalionis ut mutus ausculta, semper hunc Psalmistae\nuersiculum in tuo corde decantans: dixi: custodiam uias\nmeas: ut non delinquam in lingua mea. posui ori meo\ncustodiam, dum consistit peccator aduersum me. obmutui,\net humiliatus sum, et silui a bonis.\nuerum et\nquartum hoc prae omnibus excole, quod haec quae supra\ndiximus tria ornet atque commendet, id est ut stultum te\nsecundum apostoli praeceptum facias in hoc mundo, ut sis\nsapiens, nihil scilicet discernens, nihil diiudicans ex his quae\ntibi fuerint imperata, sed cum omni simplicitate ac fide oboedientiam\nsemper exhibeas, illud tantummodo sanctum, illud\nutile, illud sapiens esse iudicans, quidquid tibi uel lex dei\nuel senioris examen indixerit. tali etenim institutione fundatus\nsub hac disciplina poteris durare perpetuo et de coenobio nullis\ntemptationibus inimici, nullis factionibus deuolueris.\nErgo patientiam tuam non debes de aliorum sperare\nuirtute, id est ut tunc eam tantummodo possideas, cum a nemine\nfueris inritatus (quod ut possit non euenire, tuae non\nsubiacet potestati), sed potius de humilitate tua et longanimitate,\nquae in tuo pendet arbitrio.\nEt ut haec omnia, quae latiore sermone digesta\nsunt, cordi tuo facilius inculcentur ac tenacissime tuis sensibus\nualeant inhaerere, quoddam ex his breuiarium colligam,\nper quod possis breuitate et conpendio mandatorum memoriter\n\n\n\n\n\n\n\n\n\n\nuniuersa conplecti. audi ergo paucis ordinem, per quem scandere\nad perfectionem summam sine ullo labore ac difficultate praeualeas.\nprincipium nostrae salutis ac sapientiae secundum\nscripturas timor domini est. de timore domini nascitur conpunctio\nsalutaris. de conpunctione cordis procedit abrenuntiatio,\nid est nuditas et contemptus omnium facultatum. de nuditate\nhumilitas procreatur. de humilitate generatur mortificatio uoluntatum.\nmortificatione uoluntatum exstirpantur atque marcescunt\nuniuersa uitia. expulsione uitiorum uirtutes fruticant\natque succrescunt. pullulatione uirtutum puritas cordis adquiritur.\npuritate cordis apostolicae caritatis perfectio possidetur.\nQuintus nobis iuuante deo liber iste procuditur. nam post\nquattuor libellos, qui super institutis monasteriorum digesti\nsunt, nunc arripere conluctationem aduersus octo principalia\nuitia uestris orationibus domino confortante disponimus, id est\nprimum gastrimargiae, quae interpretatur gulae concupiscentia,\nsecundum fornicationis, tertium filargyriae, quod intellegitur\nauaritia, uel ut proprius exprimatur, amor pecuniae, quartum\nirae, quintum tristitiae, sextum acediae, quod est anxietas siue\ntaedium cordis, septimum cenodoxiae, quod sonat uana seu\ninanis gloria, octauum superbiae. quem ineuntes agonem tuis\nprecibus, o beatissime papa Castor, nunc inpensius indigemus,\n\n\n\n\n\n\nut primum naturas eorum tam minutas, tam occultas tamque\nobscuras inuestigare condigne, deinde causas eorundem sufficienter\nexponere, tertio ut idonee curationes eorum ac remedia\npossimus inferre.\nQuarum passionum causae quemadmodum, cum patefactae\nfuerint traditionibus seniorum, ab omnibus protinus\nagnoscuntur, ita priusquam reuelentur, cum ab ipsis uniuersi\nuastemur et in cunctis hominibus inmorentur, ab omnibus\nignorantur. uerum eas ita nos aliquatenus explicare posse confidimus,\nsi intercessionibus uestris ad nos quoque ille qui per\nEsaiam prolatus est sermo domini dirigatur: ego ante te ibo:\net potentes terrae humiliabo: portas aereas conteram,\net uectes ferreos confringam. et aperiam tibi thesauros\nabsconditos, et arcana secretorum, ut nos quoque\nuerbum dei praecedens primum terrae nostrae potentes humiliet,\nid est has easdem quas expugnare cupimus noxias passiones\ndominationem sibi ac tyrannidem saeuissimam in nostro\nmortali corpore uindicantes, easque faciat indagini nostrae\natque expositioni subcumbere, et ita nos ignorationis portas\neffringens ac uitiorum uectes excludentium nos a uera scientia\nconterens ad secretorum nostrorum arcana perducat ac secundum\napostolum inluminatis nobis reuelet ea quae sunt abscondita\ntenebrarum et manifestet consilia cordium\nut sic ad taetras uitiorum tenebras purissimis oculis animae\npenetrantes patefacere eas ac producere possimus ad lucem,\ncausasque earum atque naturas his, qui uel caruerunt eis\nuel adhuc obligati sunt, pandere ualeamus, et ita secundum\n\n\n\n\n\n\nprophetam transeuntes per ignem uitiorum dirissime nostras\nexurentium mentes confestim per aquas quoque uirtutum extinguentium\nscilicet ea transire possimus inlaesi, ac spiritalibus\nremediis adrorati ad refrigerium perfectionis puritate cordis\nmereamur educi.\nItaque primum nobis ineundum certamen est aduersus\ngastrimargiam, quam diximus gulae esse concupiscentiam, et\nin primis de ieiuniorum modo et escarum qualitate dicturi\nrursus ad Aegyptiorum traditiones ac statuta recurrimus, quibus\nsublimiorem continentiae disciplinam et perfectam discretionis\ninesse rationem nullus ignorat.\nUetus namque est beati Antonii admirabilisque sententia,\nmonachum, qui post coenobiale propositum fastigia\nnititur sublimioris perfectionis adtingere, et adprehenso discretionis\nexamine proprio iam potens est stare iudicio atque\nad arcem anachoreseos peruenire, minime debere ab uno quamuis\nsummo uniuersa genera uirtutum expetere. alius enim\nscientiae floribus exornatur, alter discretionis ratione robustius\ncommunitur, alter patientiae grauitate fundatur, alius, humilitatis,\nalius continentiae uirtute praefertur, alius simplicitatis\ngratia decoratur, hic magnanimitatis, ille misericordiae, iste\nuigiliarum, hic taciturnitatis, iste laboris studio superuenit\nceteros.\net idcirco monachum spiritalia mella condere cupientem\nuelut apem prudentissimam debere unamquamque uirtutem ab\nhis qui eam familiarius possident deflorare et in sui pectoris\nuase diligenter recondere nec quid minus aliquis habeat discutere,\nsed hoc tantum quid uirtutis possideat contemplari studioseque\ndecerpere (cunctas namque si ab uno uolumus mutuari, aut\n\n\n\n\n\n\ndifficile aut certe numquam idonea ad imitandum nobis exempla\npoterunt repperiri), quia, licet necdum Christum omnia factum\nsecundum apostolum uideamus ia omnibus, tamen hoc modo\npossumus eum, id est per partes in omnibus inuenire. de ipso\nenim dicitur: qui factus est nobis ex deo sapientia, iustitia,\nsanctitas et redemptio.\ndum ergo m alio saplenua,\nin alio iustitia, in alio sanctitas, in alio mansuetudo, in alio\ncastitas, in alio humilitas repperitur, membratim Christus per\nunumquemque nunc sanctorum diuisus est. concurrentibus uero\nuniuersis in unitatem fidei ac uirtutis redditur in uirum perfectum,\nplenitudinem sui corporis in singulorum membrorum\nconpage ac proprietate perficiens. donec ergo ueniat illud tempus\nquo sit deus omnia in omnibus, in praesenti potest\nhoc quo diximus modo, id. est per partes uirtutum esse in\nomnibus deus, licet nondum plenitudine earum omnia sit in\nomnibus, quia licet unus religionis nostrae sit finis, professiones\ntamen diuersae quibus ad deum tenditur, sicut in conlationibus\nseniorum plenius disputandum est.\nideoque discretionis et continentiae\nforma ab his est nobis peculiarius expetenda, a quibus\nuirtutes has per gratiam spiritus sancti uberius uidemus\neffluere, non quod ullus quae in multos diuisa sunt solus possit\nadquirere, sed ut in his bonis, quorum capaces esse possumus,\nad eorum nos imitationem qui ea specialius obtinuere tendamus.\nItaque super ieiuniorum modo haud facile potest uniformis\nregula custodiri, quia nec robur unum cunctis corporibus\ninest nec sicut ceterae uirtutes animi solius rigore\n\n\n\n\n\n\npatrantur. et idcirco quia non in sola fortitudine mentis consistunt\n(cam corporis enim possibilitate participant), talem super\nhis definitionem traditam nobis accepimus, diuersum quidem esse\nrefectionis tempus et modum et qualitatem pro inpari scilicet\ncorporum statu uel aetate uel sexu, unam tamen esse omnibus\npro continentia mentis et animi uirtute castigationis regulam.\nneque enim cunctis possibile est ebdomadibus protelare ieiunia,\nsed ne triduana quidem uel biduana inedia refectionem cibi\ndifferre. multis quippe aegritudine et maxime senio iam defessis\nne usque occasum quidem solis ieiunium sine laboris adflictione\ntoleratur. non omnibus infusorum leguminum esus conuenit\neneruatus nec cunctis purorum holerum habilis est parsimonia\nnec uniuersis sicci panis refectio castigata conceditur. alius\nquantitate duarum librarum saturitatem non sentit, alius librae\nunius siue unciarum sex edulio praegrauatur. attamen unus in\nomnibus his continentiae finis est, ne quis iuxta mensuram\ncapacitatis suae saturitatis oneretur ingluuie. non enim qualitas\nsola, sed etiam quantitas escarum aciem cordis obtundit ac\nmente cum carne pariter inpinguata noxium uitiorum fomitem\nigneumque succendit.\nQuibuslibet escis refectus uenter seminaria luxuriae parit\nnec praeualet mens discretionum gubernacula. moderari ciborum\npondere praefocata.. non sola crapula uini mentem inebriare\nconsueuit: cunctarum escarum nimietas uacillantem eam ac\nnutabundam reddit omnique integritatis ac puritatis\n\n\n\n\ncontemplatione despoliat. Sodomitis causa subuersionis atque luxuriae\nnon uini crapula, sed saturitas extitit panis. audi dominum\nper prophetam Hierusalem increpantem: quid enim peccaui ?\ntua Sodoma, nisi quia panem suum in saturitat\net abundantia. comedeba.t? et quia per saturitatem panis\ninextinguibili carnis fuerant ardore succensi, iudicio dei caelitus\nigne sulphureo concremantur. quodsi illos sola nimietas panis a ?\ntam praeruptum flagitiorum praecipitium uitio satietatis inpegit\nquid censendum de his qui uegeto corpore perceptionem carnium\nac uini inmoderata libertate praesumunt, non quantum expeti ?\ninbecillitas, sed quantum animi libido suggesserit usurpantes.\nInfirmitas carnis ad puritatem cordis non officit, si haec\nmodo quae fragilitas, non quae uoluptas exigit usurpentur. facilius\nuidimus uiros qui ab escis corpulentioribus omnimodis!?\ntemperarent, quam moderate usos pro necessitate concessis,\nqui totum sibi pro amore continentiae denegarent, quam qui\neas sub infirmitatis occasione sumentes mensuram sufficientiae\ncustodirent. habet etiam corporis inbecillitas suae continentia ?\npalmam, dummodo escis defectioni carnis indultis adhuc indigentem\nse refectione defraudet tantumque esus indulgeat.\nquantum sufficere ad uiuendi usum temperantiae discretio rigida\niudicarit, non quantum desiderii adpetitus exposcit. esculentiores\ncibi ut procurant corpori sanitatem, ita castitatis non\nadimunt puritatem, si cum moderatione sumantur. quidquid\n\n\n\n\n\n\nenim fortitudinis esu eorum percipitur, aegritudinis labore ac\ndefectione consumitur. quamobrem ut nulli statui uirtus parsimoniae\nadimitur, ita ne integritatis quidem consummatio denegatur.\nUerissima est itaque patrum probatissimaque sententia,\nieiuniorum et continentiae modum in mensura parcitatis tantum\net castigatione consistere, et hunc esse perfectae uirtutis\nin commune omnibus finem, ut escis, quas sumere sustentandi\ncorporis necessitate conpellimur, adhuc in adpetitu earum positi\ntemperemus. quamuis enim quis corpore sit infirmus, perfectam\nuirtutem aequamque robustis ac sanis in omnibus possidebit,\nsi desideria, quae fragilitas carnis non exigit, mentis\nrigore castiget. apostolus inquit: et carnis curam ne feceritis\nin desideriis. non ergo curam eius omnimodis interdixit,\nsed ut in desideriis fieret denegauit. uoluptuosam ademit\ndiligentiam carnis, gubernationem uitae necessariam non exclusit:\nillud ne indulgentia carnis ad desideriorum occupationes\nnoxias deuoluamur, hoc uero De corruptum nostro uitio corpus\nspiritales ac necessarias functiones explere non possit.\nSumma igitur continentiae non sola temporis ratione\nnec escarum qualitate tantummodo, sed ante omnia conscientiae\niudicio colligenda est. tantum enim debet unusquisque sibi\nfrugalitatis indicere, quantum corporeae obluctationis pugna\ndeposcit. utilis quidem et omnimodis obseruanda canonica ieiuniorum\ncustodia: sed nisi hanc frugi fuerit ciborum refectio\n\n\n\n\n\n\n\nsubsecuta, ad integritatis calcem non poterit perueniri. longorum namque ieiuniorum inedia saturitate corporis subsequente lassitudinem potius temporalem quam puritatem castitatis ad-quirit. integritas mentis uentris cohaeret inediae, non habet perpetuae castimoniae puritatem, quisque non iugem temperantiae\naequalitatem tenere contentus est. quamuis districta ieiunia succedente superflua remissione uacuantur et in gastri ? uitium protinus conlabuntur. melior est rationabilis cum moderatione cotidiana refectio quam per interualla arduum longumque ieiunium. nouit inmoderata inedia non modo mentis\n\nlabefactare constantiam, sed etiam orationum efficaciam reddere lassitudine corporis eneruatam.\nAd integritatem mentis et corporis conseruandam abstinentia ciborum sola non sufficit, nisi fuerint ceterae quoque uirtutes animae coniugatae. humilitas igitur primitus oboedientiae\nuirtute et operis contritione corporisque fatigatione discenda est. pecuniarum non solum uitanda possessio, sed etiam desiderium earum radicitus exstripandum, non enim eas sufficit non haberi, quod plerumque solet etiam ex necessitate descendere, sed ne ipsam quidem, si forte oblatae fuerint,\nhabendi recipere uoluntatem. irae conterendus est furor, tristitiae superanda deiectio, cenodoxia, id est uana gloria contemnenda. superbiae calcandus est fastus, mentis quoque ipsius instabiles uagique discursus adsidua dei memoria refrenandi, totiensque nobis est ad contemplationem dei lubrica cordis\neuagatio reducenda, quotiens subtilis hostis ab hoc intuitu mentem captiuare pertemptans recessibus nostri cordis inrepserit.\nInpossibile namque est extingui ignita corporis incentiua, priusquam ceterorum quoque principalium uitiorum fomites\n\n\n\n\n\nradicitus excidantur: de quibus singillatim distinctis libellis suo\nloco donante domino disseremus. nunc propositum nobis est\nde gastrimargia, id est gulae concupiscentia, contra quam nobis\nprimus conflictus est, disputare. numquam igitur poterit ardentis\nconcupiscentiae stimulos inhibere, quisque desideria gulae refrenare\nnon quiuerit. interioris hominis castitas uirtutis huius\nconsummatione discernitur. numquam enim robustioribus aemulis\nconluctari posse confides eum, quem in leuiori conflictu\nconspexeris ab infirmioribus paruisque superari. cunctarum\nnamque uirtutum una natura est, licet in multas diuidi species\net uocabula uideatur: sicut auri quoque una substantia est,\nlicet per multa uariaque monilium genera pro artificum uideatur\ningenio ac uoluntate distincta. itaque nullam perfecte possidere\nprobabitur, quisque elisus in earum parte dinoscitur.\nquo\nenim modo flagrantes aestus concupiscentiae, qui non sola instigatione\ncorporis, sed etiam mentis uitio succenduntur, extinxisse\ncredendus est, qui aculeos irae cordis solius intemperantia\nprorumpentes mitigare non potuit? aut quonam modo\nputandus est carnis animaeque lasciuientes stimulos retudisse,\nqui superbiae uitium simplex non quiuit euincere? aut quemadmodum\ncredendus est insertam carni luxuriam conculcasse,\nqui pecuniarum concupiscentiam forinsecus sitam atque alienam\na nostra substantia non ualuit abdicare? qua autem ratione\nbellum carnis et animae triumphabit, qui idoneus non fuit\nmorbum curare tristitiae? quantalibet urbs sublimitate murorum\net clausarum portarum firmitate muniatur, posterae unius quam [?]is\nparuissimae protarum uastabitur. quid enim differt utrum\n\n\n\n\nper excelsa moenia et ampla portarum spatia, an per angusti\ncuniculi latibula perniciosus hostis penetralibus ciuitatis inrepat?? .\nQui in agone contendit, non coronatur nisilegitime\ntime certauerit qui naturales adpetitus carnis optat extinguere,\nextra naturam uitia conlocata primitus superare festinet.\nsi enim apostolicae sententiae uim uolumus experiri, quae sint\nagonis mundani leges ac disciplina, primitus debemus agnoscere,\nut ita demum harum conparatione scire possimus, quid nos in\nspiritali agone certantes beatus apostolus hoc exemplo uoluerit\nedocere. in illis enim certaminibus, quae secundum eundem\napostolum corruptibilem coronam uincentibus parant, mos\niste seruatur, ut is, qui se ad gloriosam coronam et inmunitatis\npriuilegio decoratam praeparare contendit et perfecta cupit\nagonis sudare certamina, prius in Olympiacis ac Pythiis certaminibus\nindolem suae iuuentatis ac rudimentorum robur\nostentet in his siquidem iuniores, qui has disciplinas cupiunt\nprofiteri, utrum mereantur uel debeant ad eas admitti, tam\neius qui istis certaminibus praesidet quam totius populi iudicio\nconprobantur.\ncumque diligenter examinatus quis primum\nrepertus fuerit nulla uitae respersus infamia, deinde non seruitutis\niugo ignobilis et ob hoc indignus disciplina hac uel\ncongressu eorum qui hanc profitentur fuerit iudicatus, tertio\nsi artis, si fortitudinis digna praeferat documenta et iunioribus\ncoaeuisque decertans peritiam pariter ac uirtutem suae demonstrauerit\niuuentatis, ac proficiens de epheborum luctamine\n\n\n\n\n\n\nperfectis iam uiris et experientia longa probatis congredi permissus\nfuerit praesidentis examine, seque non solum parem uirtutis\neorum adsidua conluctatione probauerit, uerum etiam frequenter\ninter hos quoque uictoriae palmam fuerit consecutus, tunc demum\nad agonis praeclara certamina merebitur peruenire, in quibus\nnon nisi uictoribus tantum et his qui multarum coronarum\nstipendiis decorati sunt facultas decertandi conceditur. si intellexmus\ncarnalis agonis exemplum, spiritalis quoque certaminis\nquae disciplina uel ordo sit conparatione huius debemus\nagnoscere.\nOportet nos quoque primum libertatem nostram carnis\nsubiectione monstrare. a quo enim quis uincitur, eius et\nseruus est, et: omnis qui facit peccatum seruus est\npeccati. cumque nos nulla concupiscentiae turpis respersos\ninfamia examen certamini praesidentis inuenerit nec fuerimus\nab eo ut serui carnis et ignobiles indignique Olympiacis uitiorum\nconluctationibus iudicati, tunc poterimus contra coaeuos\nnostros, id est concupiscentias carnis et motus ac perturbationes\nanimae inire certamen. inpossibile enim est saturum uentrem\npugnas interioris hominis experiri nec bellis robustioribus adtemptari\ndignum est eum, qui potest deici leuiore conflictu.\nPrima ergo nobis est gulae calcanda concupiscentia\net eo usque extenuanda. mens non solum ieiuniis, uerum etiam\nuigiliis, lectione quoque et crebra conpunctione cordis, in quibus\nse forsitan uel inlusam uel uictam reminiscitur, ingemescens\nnunc horrore uitiorum, nunc desiderio perfectionis et integritatis\naccensa, donec eiusmodi curis ac meditationibus occupata\n\n\n\n\n\n\n\n\npariter ac possessa ipsius cibi refectionem non tam iucunditati concessam quam oneris uice sibi inpositam recognoscat, magisque\\team necessariam\\tcorpori quam desiderabilem animae\nsentiat\\tadtributam.\nquo\\tstudio mentis et iugi conpunctione\ndetenti\\tlasciuiam carnis,\\tquae fotu escarum uehementius in ?,\\t\net aculeos eius noxios retundemus, atque ita fornacem corporis nostri, quae rege Babylonio occasiones peccatorum\net uitia nobis iugiter subministrante succenditur, quibus naph? et picis uice acrius exuramur, ubertate lacrimarum et fletu cordis poterimus extinguere, donec dei gratia, spiritu roris sui\nin cordibus nostris insibilante, aestus carnalis concupiscentiae\npenitus ualeant consopiri.\nhaec est igitur nobis prima contentio, haec nostra uelut in Olympiacis certaminibus prima probatio, gulae uentrisque concupiscentiam desiderio perfectionis extinguere.\\tob quod ciborum\\tnon solum superfluus adpetitus uirtutum\\t\ncontemplatione calcandus, sed etiam ipsi naturae necessarius, tamquam castitati contrarius, non sine cordis anxietate sumendus est. et ita demum uitae nostrae instituendus est cursus, ut nullum magis sit tempus, quo sentiamus nos a spiritalibus studiis auocari, quam quo descendere ad necessariam\n4 corporis curam eius fragilitate conpellimur. cumque ad hanc necessitate submittimur, usui potius uitae quam mentis desiderio famulantes quantocius ab ea, uelut a salutaribus nos studiis retrahente, subtrahi festinemus, nequaquam enim poterimus escarum praesentium spernere uoluptates, nisi mens contemplationi\ndiuinae defixa amore uirtutum potius et pulchritudine\n\n\n\n\n\ncaelestium delectetur. et ita quis uelut caduca despiciet uniuersa\npraesentia, cum ad ea quae inmobilia sunt et aeterna\ninseparabiliter defixerit. mentis obtutum, adhuc in carne positus\nfuturae conmorationis beatitudinem iam corde contemplans.\nUelut si quis inmania uirtutum praemia in sublimi\nquibusdam paruis indiciis designata perspicacissimis oculorum\nobtutibus cum teli directione tendentibus ferire festinet, sciens\ninmensam gloriae palmam et remunerationis praemia in eorum\nconfixione consistere, oculorum aciem ab omni intuitu auertens\nilluc dirigat necesse est, ubi summam remunerationis et praemii\nperspicit conlocatam, amissurus procul dubio peritiae palmam\net remunerationem uirtutis, si quantulumcumque contemplationis\neius acies deuiarit.\nItaque uentris et gulae concupiscentia hoc intuitu superata\nnec serui carnis nec infames uitiorum nota pronuntiati\nuelut in Olympiacis disciplinis iudicabimur superiorum quoque\ncertaminum digni esse conflictu, praemissisque huiuscemodi\ndocumentis spiritalibus quoque nequitiis congredi posse credemur,\nquae non nisi uictoribus tantum et his, qui merentur\nin spiritali agone contendere, concertare dignantur. illud enim\nest cunctorum luctaminum uelut quoddam solidissimum fundamentum,\nut primitus carnalium desideriorum incentiua perimantur.\nnam nullus carne propria non deuicta legitime\ndecertare poterit, et qui legitime non decertat, sine dubio nec\nin agone confligere nec coronae gloriam uictoriae gratia poterit\npromereri.\nquodsi hoc fuerimus superati certamine, uelut serui\ncarnalis concupiscentiae conprobati et per hoc nec libertatis\n\n\n\n\n\n\n\n\nnec roboris insignia praeferentes a spiritalium congressionum\nconflictu ut indigni seruique non sine confusionis nota protinus\nrepellemur (omnis enim qui facit peccatum seruus est\npeccati), diceturque nobis perbeatum apostolum cum his, inter\nquos fornicatio nominatur: temptatio uos non adprehendit\nnisi humana. non enim merebimur mentis robore non quaesito\ngrauiores pugnas nequitiarum caelestium experiri, qui carnem\nfragilem resistentem spiritui nostro subiugare non quiuimus.\nquod apostoli testimonium non intellegentes quidam posuerunt\npro indicatiuo optatiuum modum, id est: temptatio uos non\nadprehendat nisi humana, quod ab ipso dici manifestum\nest non optantis, sed pronuntiantis uel exprobrantis affectu.\nUis audire uerum athletam Christi legitimo agonis\niure certantem? ego, inquit, sic curro non quasi in incertum,\nsic pugno non quasi aerem uerberans, sed\ncastigo corpus meum et seruituti subicio, ne aliis\npraedicans ipse reprobus efficiar. uides ut in semet\nipso, id est in carne sua conluctationum summam uelut in\nbase quadam firmissima statuerit et prouentum pugnae in sola\ncastigatione carnis et subiectione sui corporis conlocarit? ego\nitaque sic curro non quasi in incertum.\nnon currit in\nincertum, quia caelestem Hierusalem conspiciens defixum habet,\nquo sibi cordis sui indeflexibilis sit dirigenda pernicitas. non\ncurrit in incertum, quia obliuiscens posteriora ad ea quae\nin priora sunt extendit se, ad destinatum persequens, ad\n\n\n\n\n\n\nbrauium supernae uocationis dei in Christo Iesu. quo\nsemper dirigens suae mentis obtutum et ad eum omni cordis\nproperatione festinans cum fiducia proclamabat: bonum agonem\ncertaui, cursum consummaui, fidem seruaui. et quia\nse nouerat post odorem unguentorum Christi praepeti conscientiae\ndeuotione infatigabiliter cucurrisse et spiritalis agonis\ncertamen carnis castigatione uicisse, cum fiducia infert et dicit:\nde cetero reposita est mihi iustitiae corona, quam\nreddet mihi dominus in illa die, iustus iudex.\net ut\nnobis quoque similem spem retributionis aperiret, si in agone\ncursus istius imitari eum uelimus, adiecit: non solum autem\nmihi, sed et omnibus qui diligunt aduentum eius,\nparticipes nos coronae suae in die iudicii fore pronuntians, si\ndiligentes aduentum Christi, non illum tantum, qui etiam nolentibus\napparebit, sed etiam hunc, qui cotidie in sanctis\ncommeat animabus, uictoriam certaminis castigatione corporis\nadquiramus. de quo aduentu dominus in euangelio: ego, inquit,\net pater meus ueniemus ad eum et mansionem apud\neum faciemus, et iterum: ecce sto ad ostium et pulso:\nsi quis audierit uocem meam et aperuerit ianuam,\nintroibo ad illum et cenabo cum illo et ipse mecum.\nNec tamen agonem cursus tantummodo se consummasse\ndescribit, cum dicit: sic curro non quasi in incertum\n(quod specialiter refertur ad intentionem mentis et\nferuorem spiritus sui, quo toto Christum sequebatur ardore,\ncum sponsa decantans: post te in odorem unguentorum\ntuorum currimus, et iterum: adhaesit anima mea post\n\n\n\n\n\n\n\n\nte), sed etiam aliud conluctationis genus se uicisse testatur\ndicens: sic pugno non quasi aerem uerberans, sed castigo\ncorpus meum et seruituti subicio, quod proprie ad\ncontinentiae dolores et corporale ieiunium atque adflictionem\ncarnis pertinet, per hanc se pugilem quendam strenuum suae\ncarnis esse describens nec in uanum aduersus eam ictus continentiae\nexercuisse designans, sed triumphum pugnae mortificatione\nsui corporis adquisisse: quo uerberibus continentiae\ncastigato et ieiuniorum caestibus eliso uictori spiritui inmortalitatis\ncoronam et incorruptionis contulit palmam.\nuides\nlegitimum conluctationis ordinem et spiritalium certaminum\ncontemplaris euentum, quemadmodum athleta Christi adeptus\nde rebellatrice carne uictoriam subiecta illa quodammodo pedibus\nsuis ut sublimis triumphator inuehitur. et idcirco non currit\nin incertum, quia confidebat urbem sanctam Hierusalem\ncaelestem se protinus ingressurum. sic pugnat, ieiuniis scilicet\net adflictione carnali, non quasi aerem uerberans,\nid est in uanum ictus continentiae porrigens, per quos non\naerem uacuum, sed illos spiritus qui in eo uersantur castigatione\nsui corporis uerberabat. qui enim dicit non quasi aerem\nuerberans, ostendit se, tametsi non aerem uacuum et inanem,\naliquos tamen in aere uerberare. et quia haec certaminum\ngenera superarat et ditatus multarum coronarum stipendiis\nincedebat, non inmerito robustiorum incipit hostium subire\nluctamina, ac prioribus aemulis triumphatis cum fiducia proclamat\net dicit: iam non est nobis conluctatio aduersus\n\n\n\n\n\n\ncarnem et sanguinem, sed aduersus principatus, aduersus\npotestates, aduersus mundi rectores tenebrarum\nharum, contra spiritalia nequitiae in caelestibus.\nAthletae Christi in corpore commoranti numquam\ndefit conluctationum palma, sed quanto magis triumphorum\nsuccessibus creuerit, tanto ei etiam conluctationum robustior\nordo succedit. subiugata etenim carne atque deuicta quantae\naduersariorum cohortes, quanta hostium agmina aduersus uictorem\nmilitem Christi triumphis eius instigata consurgunt,\nscilicet ne pacis otio miles Christi lentescens incipiat obliuisci\nconluctationum suarum gloriosa certamina, ac securitatis inertia\ndissolutus praemiorum stipendiis ac triumphorum meritis defraudetur.\nitaque si ad hos triumphorum gradus cupimus\ncrescente uirtute conscendere, eodem quoque nos ordine oportet\nproeliorum inire certamina et primum cum apostolo dicere: sic\npugno non quasi aerem uerberans, sed castigo corpus\nmeum et seruituti subicio, ut hoc conflictu superato rursum\ndicere cum eo possimus: non est nobis conluctatio aduersus\ncarnem et sanguinem, sed aduersus principatus,\naduersus potestates, aduersus mundi rectores tenebrarum\nrum harum, contra spiritalia nequitiae in caelestibus.\naliter enim congredi illis nullo modo poterimus, nec spiritales\npugnas merebimur experiri carnali deiecti conflictu et conluctatione\nuentris elisi, meritoque nobis ab apostolo cum exprobratione\ndicetur: temptatio uos non adpre-hendit nisi humana.\nIgitur monachus ad pugnas interiorum certaminum cupiens\nperuenire hanc in primis cautionem sibimet indicat, ut\n\n\n\n\n\n\nnon potus quicquam, non esus ulla oblectatione deuictus ante l\nstationem legitimam communemque refectionis horam extra\nmensam percipere sibimet prorsus indulgeat, sed ne refectione\nquidem transacta ex his praesumere sibi quantulumcumque\npermittat, similiter quoque canonicum somni tempus mensuramque\ncustodiat. eodem namque studio istae sunt mentis\namputandae lasciuiae, quo meretricationis uitium desecandum.\nqui enim gulae superfluos adpetitus inhibere non potuit, quomodo\naestus carnalis concupiscentiae ualebit extinguere? et\nqui non quiuit passiones in propatulo sitas paruasque conpescere,\nquemadmodum occultas nulloque hominum teste prurientes\nmoderatrice discretione poterit debellare? et idcirco per singulos\nmotus et in quolibet desiderio robur animae conprobatur:\nquae si in minimis apertisque cupiditatibus superatur, quid in\nmaximis ac fortioribus occultisque sustineat, unicuique sua.\nconscientia testis est.\nNon enim nobis est aduersarius extrinsecus formidandus:\nin nobismet ipsis hostis inclusus est, intestinum nobis cotidie\ngeritur bellum. deuicto eo omnia quae forinsecus sunt reddentur\ninfirma ac militi Christi uniuersa pacata erunt et subdita. non\nhabebimus aduersarium nobis extrinsecus metuendum, si ea\nquae intra nos sunt spiritui deuicta subdantur, nec solum\nnobis istud ieiunium uisibilium ciborum ad perfectionem cordis\net corporis puritatem sufficere posse credamus, nisi fuerit huic\nanimae quoque ieiunium copulatum.\nhabet namque et illa suos\nnoxios cibos, quibus inpinguata etiam sine escarum abundantia\nad luxuriae praerupta deuoluitur. detractatio cibus est eius,\net quidem persuauis. ira etiam cibus est eius, licet minime\nlenis, ad horam tamen infelici eam esu pascens ac pariter\n\n\n\n\nletali sapore prosternens. inuidia cibus est mentis, uirulentis\neam sucis corrumpens et prosperitate alieni successus iugiter\nmiseram excruciare non desinens.\ncenodoxia, id est uana\ngloria., cibus est eius, qui delectabili eam esca permulcet ad\ntempus, post uero uacuam omnique uirtute spoliatam reddit\nac nudam, cunctis eam spiritalibus fructibus sterilem inanemque\ndimittens, ita ut non solum inmanium laborum faciat merita\ndeperire, uerum etiam supplicia maiora conquirat. omnis concupiscentia\net peruagatio cordis instabilis pastus quidam est\nanimae, nonis escis eam nutriens, expertem uero caelestis\npanis ac solidi cibi in posterum derelinquens.\nab his itaque,\nquanta nobis est uirtus, sacratissimo ieiunio continentes utilem\n^ habebimus commodamque obseruantiam ieiunii corporalis. labor\nenim carnalis spiritus contritioni coniunctus acceptissimum deo\nsacrificium dignumque sanctitatis habitaculum puris mundisque\nrecessibus exhibebit ceterum si corporaliter ieiunantes perniciosissimis\nanimae uitiis inplicemur, nihil nobis proderit carnalis\nadflictio pretiosiore parte pollutis, per eam scilicet substantiam\ndelinquentibus nobis, qua efficimur habitaculum spiritus sancti.\nnon enim tam corruptibilis caro quam cor mundum habitaculum\ndeo templumque spiritus sancti perficitur. oportet ergo\nexteriore homine ieiunante interiorem quoque similiter cibis\nnoxiis temperare, quem praecipue exhiberi mundum deo, ut\nhospitem in se Christum recipere mereatur, beatus apostolus\nmonet his uerbis: in interiorem, inquiens, hominem habitare- I\ntare Christum per fidem in cordibus uestris.\nNouerimus itaque nos idcirco laborem continentiae corporalis inpendere, ut ad puritatem cordis hoc possimus ie-iunio peruenire. ceterum labor nobis inpenditur in cassam, si hunc quidem contemplatione finis infatigabiliter sustentemus, finem uero, propter quem tolerauimus adtlictiones tantas, obtinere\nnequeamus, meliusque fuit interdictis escis animae temperasse quam uoluntariis minusque noxiis corporaliter ieiunasse. in his enim simplex et innoxia creaturae dei perceptio est, nihil per semet ipsam habens peccati, in illo uero primitus fratrum perniciosa deuoratio, de qua dicitur: noli diligere detrahere,\nne ceris ?, et de ira atque inuidia beatus Iob: etenim stultum interficit iracundia, et paruulum occidit inuidia. simulque notandum, quod qui irascitur stultus, et qui inuidet paruulus iudicetur. ille namque non inmerito stultus pronuntiatur, uoluntarie sibi mortem hae stimulis incitatus\ninducens, et hic, dum liuet, paruulum minoremque se probat, dum enim inuidet, testatur maiorem esse eum, cuius prosperitate cruciatur.\nIgitur eligendus est cibus non tantum qui concupiscentiae flagrantis aestus temperet minusque succendat, uerum\netiam qui ad parandum sit facilis et quem ad coemendum oportuniorem uilioris pretii conpendium praestet quique sit con-uersationi fratrum usuique communis, triplex enim natm a est gastrimargiae, una quae canonicam refectionis horam praeueniri conpellit, alia quae tantummodo uentris ingluuie et saturitate\nquarumlibet gaudet escarum, tertia quae accuratioribus epulis\n\n\n\n\n\n\net esculentioribus oblectatur. ideoque aduersus eam necesse\nest monachum obseruantiam triplicem custodire, id est ut\nprimum legitimum tempus absolutionis expectet, deinde ut\ncastigatis, tertio ut qualibuscumque escis uilioribusque contentus\nsit.\nquidquid autem extra consuetudinem praesumitur\n\n\n\nusumque communem, ut uanitatis et gloriae atque ostentationis\nmorbo pollutum antiquissima patrum traditio notat. nec quemquam\nex his, quos merito scientiae ac discretionis enituisse\nperuidimus uel quos ad imitandum gratia Christi uelut splendidissima\nluminaria omnibus praelocauit, esu panis, qui apud\neos uilis habetur* ac facilis, abstinuisse cognouimus, nec eorum\nquempiam, qui hanc regulam declinantes praetermisso panis\nusu leguminum uel holerum seu pomorum refectionem sectati\nsunt, inter probatissimos habitum aliquando conspeximus, sed\nne discretionis quidem aut scientiae gratiam consecutum.\nnon\nsolum enim ceteris inusitatas escas expetere monachum non\ndebere decernunt, ne uidelicet cursus eius uelut in propatulo\ncunctis expositus inanis factus ac uacuus cenodoxiae morbo\ndepereat, sed nc ipsam quidem ieiuniorum castigationem communem\ncuiquam facile patefieri oportere pronuntiant, uerum\nquantum fieri potest contegi pariter et abscondi. aduentantibus\nautem fratribus magis humanitatis ac dilectionis offerri debere\nuirtutem, quam continentiae districtionem et cotidiani propositi\nrigorem manifestari probabilius censuerunt, nec quid uoluntas\nutilitasque nostra seu desiderii ardor exposcat adtendere, sed\nquod aduenientis requies uel infirmitas exigit praeponere et\ngratanter inplere.\nCum de Syriae partibus seniorum scita discere cupientes\nAegypti prouinciam petissemus ibique tanta cordis\n\n\n\n\nalacritate nos suscipi miraremur. ut nulla prorsus, sicut fueramus\nin Palaestinae monasteriis instituti, usque ad praestitutam ieiunii\nhoram refectionis regula seruaretur, sed absque legitimis\nquartae sextaeque feriae, quocumque perrexissemus, cotidiana,\nstatio solueretur, quidam seniorum percontantibus nobis, cur\nita indifferenter apud eos praeterirentur cotidiana ieiunia, respondit:\nieiunium semper est mecum, uos autem continuo dimissurus\nmecum iugiter tenere non potero. et ieiunium, licet\nutile sit ac necessarium, tamen uoluntarii muneris est ablatio,I\nopus autem caritatis inpleri exigit praecepti necessitas. itaque\nsuscipiens in uobis Christum reficere eum debeo, deducens\nautem nos humanitatem eius obtentu praebitam districtiore\nieiunio in memet potero conpensare. non enim possunt filii\nsponsi ieiunare, donec cum illis est sponsus: cum\nautem discesserit, tunc licito ieiunabunt.\nQuidam seniorum, cum reficientem me ut adhuc paululum\nquid ederem hortaretur, iamque me dixissem non posse,\nrespondit: ego iam sexies diuersis aduenientibus fratribus mensam\nposui hortansque singulos cum omnibus cibum sumpsi, et adhuc\nesurio, et tu primitus nunc reficiens iam te dicis non posse?\nUidimus alium in solitudine commorantem, qui numquam\nse soli sibi cibum indulsisse testatus est, sed etiam si\nper totos quinque dies ad eius cellam nullus e fratribus aduenisset,\nrefectionem iugiter distulisse, donec sabbatorum uel\ndominico die deuotae congregationis obtentu procedens ad\n\n\n\n\n\n\necclesiam peregrinorum quempiam repperisset, quem exinde reducens\nad cellam consorte eo refect.ionem corpori non tam suae necessitatis\nobtentu quam humanitatis gratia causaque fratris\nadsumeret. itaque ut norunt aduentu fratrum indifferenter\nsoluere cotidiana ieiunia, ita discedentibus eis refectionem ob\nillos indultam continentia maiore conpensant, perceptionem\ncibi paruissimi acriore castigatione nec sola panis, sed etiam\nsomni ipsius deminutione durius exigentes.\nApud senem Paesium in heremo uastissima commorantem\ncum senex Iohannes magno coenobio ac multitudini\nfratrum praepositus aduenisset, et ab eodem uelut antiquissimo\nsodali perquireret, quidnam per omnes quadraginta annos,\nquibus ab eodem separatus in solitudine minime a fratribus\ninterpellatus est, egisset, numquam me sol, ait, reficientem\nuidit. et ille, nec me, inquit, iratum.\nEundem senem cum alacrem tamquam ad propria\ntransmigrantem in extremo iam anhelitu positum anxii fratres\ncircumuallantes suppliciter precarentur, ut aliquod eis memoriale\nmandatum uelut hereditarium quoddam legatum relinqueret,\nper quod possent ad perfectionis culmen praecepti conpendio\nfacilius peruenire, ingemescens ille: numquam, ait, meam feci\nuoluntatem nec quemquam docui quod prius ipse non feci.\nUidimus senem Macheten nomine a turbis fratrum\neminus commorantem hanc a domino gratiam diuturnis precibus\ninpetrasse, ut, quotquot diebus ac noctibus agitaretur\nconlatio spiritalis, numquam somni torpore penitus laxaretur.\nsi quis uero detractationis uerbum seu otiosum temptasset\n\n\n\n\ninferre, in somnum protinus concidebat, ac ne usque ad aurium 1\nquidem eius pollutionem uirus obloquii poterat peruenire.\nHic idem senex cum institueret nos neminem diiudicare\ndebere, intulit tria fuisse in quibus discusserit uel reprehenderit\nfratres, quod scilicet uuam sibi nonnulli paterentur\nabscidi, quod haberent in cellulis sagum, quod oleum benedicentes\nexposcentibus saecularibus darent, et haec omnia se\nincurrisse dicebat. nam aegritudinem uuae contrahens tamdiu,\ninquit, eius languore distabui, donec tam doloris necessitate\nquam seniorum omnium adhorta-tione conpulsus abscidi eam permitterem.\ncuius etiam infirmitatis obtentu sagum quoque habere\ncoactus sum. oleum etiam benedicere ac supplicantibus dare,\nquod prae omnibus execrabar, utpote iudicans illud ex magna\ncordis praesumptione descendere, circumdantibus me repente\nsaecularibus multis ita constrictus sum, ut alias eos euadere\nnullatenus possem, nisi a me summa ui et obtestationibus extorsissent,\nut oblato ab eis uasculo manum meam inpresso\ncrucis signaculo superponerem: itaque se credentes benedictionis\noleum consecutos tandem me aliquando relaxarunt.\nquibus\nmihi manifeste conpertum est isdem causis ac uitiis monachum\nobligari, in quibus de aliis iudicare praesumpserit. oportet enim\nunumquemque semet ipsum tantummodo iudicare et circumspecte\ncauteque in omnibus custodire, non aliorum conuersationem\nuitamque discutere, secundum illud apostoli praeceptum:\ntu autem quid iudicas fratrem tuum? suo domino stat\na.ut cadit., et: nolite iudicare, ut non iudicemini: in\nquo enim iudicio iudicaueritis iudicabimini.\npraeter\nhanc enim quam diximus causam etiam ob hoc iudicare de\naliis periculosum est, quod ignorantes uel necessitatem uel\n\n\n\n\n\n\nrationem, qua illi haec in quibus offendimus aut recte coram\ndeo aut ueniabiliter agunt, inuenimur eos temere iudicasse et\nper hoc admittimus non leue peccatum, secus quam oportet\nde nostris fratribus aliquid sentientes.\nHic idem senex otiosarum fabularum diabolum esse fautorem\nac spiritalium conlationum inpugnatorem semper exsistere\nhis declarauit indiciis. nam cum fratribus quibusdam de rebus\nnecessariis ac spiritalibus disputaret, eosque uideret Lethaeo\nquodam sopore demergi nec posse ab oculis suis pondus somni\ndepellere, otiosam repente fabulam introduxit. ad cuius oblectationem\ncum eos euigilasse confestim atque erectas aures suas habere\nuidisset, ingemescens ait: nunc usque de rebus caelestibus\ni Poquebamur, et omnium uestrum oculi letali dormitione deprimebantur:\nat cum otiosa fabula intromissa est, omnes expergefacti\ntorporem somni dominantis excussimus. uel ex hoc\nÂ«rgo perpendite, quisnam conlationis illius spiritalis fuerit inpugnator\naut quis huius infructuosae atque carnalis insinuator\nexsistat. ille etenim esse manifestissime deprehenditur, qui\nmalis adgaudens uel istam fouere uel illam inpugnare non\ndesinit.\nNec minus hoc quoque opus fratris erga puritatem\nsui cordis intenti et erga contemplationem diuinam ualde solliciti\ncommemorari necessarium reor. qui, cum ei post annos\nquindecim patris ac matris amicorumque de prouincia\nponti conplures epistulae delatae fuissent, accipiens grandem\nfasciculum litterarum diuque apud semet ipsum uoluens: quantarum,\ninquit, cogitationum causa erit mihi harum lectio, quae\n\n\n\n\nme uel ad inane gaudium uel ad tristitias infructuosas inpellent.\nquot diebus horum recordatione qui scripserant intentionem\npectoris mei a proposita contemplatione reuocabunt\npost quantum temporis digerenda est haec mentis concepta\nconfusio quantoque labore rursus iste tranquillitatis reparandus\nest status, si semel animus litterarum permotus affectu eorumque\nrecensendo sermones ac uultus, quos tanto tempore dereliquit,\niterum eos reuisere ipsisque cohabitare animo ac mente\ncoeperit interesse. quos profecto corporaliter deseruisse nihil\nproderit, si corde eos incipiat intueri ac memoriam, quam\nsaeculo huic renuntians quisque uelut mortuus abdicauit, reuiuiscens\neidem rursus admiserit.\nhaec uoluens in suo pectore\nnon solum nullam resoluere epistulam definiuit, sed ne ipsum\nquidem fasciculum resignare, ne scilicet eorum qui scripserant uel\nnomina recensendo uel uultus recordando a spiritus sui intentione\ncessaret. itaque, ut eum constrictum susceperat, igni tradidit\nconcremandum: ite, inquiens, cogitationes patriae, pariter concremamini\nnec me ulterius ad illa quae fugi reuocare temptetis.\nUidimus etiam abbatem Theodorum, summa sanctitate\net scientia praeditum non solum in actuali uita, sed\netiam notitia scripturarum, quam ei non tam studium lectionis\nuel litteratura mundi contulerat quam sola puritas cordis,\nsiquidem uix ipsius quoque Graecae linguae perpauca\nuerba uel intellegere posset uel proloqui. hic cum explanationem\ncuiusdam obscurissimae quaestionis inquireret, septem\n\n\n\n\ndiebus ac noctibus in oratione infatigabilis perstitit, donec solutionem\npropositae quaestionis domino reuelante cognosceret.\nHic ergo quibusdam fratribus admirantibus tam\npraeclarum scientiae eius lumen et ab eodem quosdam scripturarum\nsensus inquirentibus ait, monachum scripturarum notitiam\npertingere cupientem nequaquam debere labores suos\nerga commentatorum libros inpendere, sed potius omnem mentis\nindustriam et intentionem cordis erga emundationem uitiorum\ncarnalium detinere, quibus expulsis confestim cordis oculi sublato\nuelamine passionum sacramenta scripturarum naturaliter\ncontemplarentur, siquidem nobis non, ut essent incognita uel\nobscura, spiritus sancti gratia promulgata sint, sed nostro\nuitio uelamine peccatorum cordis oculos obnubente reddantur\nobscura: quibus rursum naturali redditis sanitati ipsa scripturarum\nsanctarum lectio ad contemplationem uerae scientiae\nabunde etiam sola sufficiat, nec eos conmentatorum institutionibus\nindigere, sicut oculi isti carnales ad uidendum nullius\negent doctrina, si modo fuerint a suffusione uel caligine caecitatis\ninmunes. ideo namque et tanta uarietas erroresque inter\nipsos exorti sunt, quod plerique, minime erga purgationem mentis\nadhibita diligentia prosilientes ad interpretandum eas, pro pinguedine\nuel inmunditia sui cordis diuersa atque contraria uel fidei\nuel sibimet sentientes ueritatis lumen conprehendere nequiuerunt.\nHic idem cum inopinatus ad meam cellulam intempesta\nnocte uenisset, quidnam rudis? adhuc anachoreta solus\nagerem paterna curiositate latenter explorans, meque ilico finita\n\n\n\n\nuespertina sollemnitate incipientem fessum corpus iam reficere\net incubantem psiathio repperisset, protrahens intimo corde\nsuspiria meoque me uocitans nomine: quanti, inquit, o Iohannes,\nhora hac deo conloquuntur eumque in semet ipsis\namplectuntur ac retinent: et tu fraudaris tanto lumine, inerti\nsopore resolutus? et quoniam nos ad huiusmodi narrationem\ndeuM-tere patrum uirtutes et gratia prouocarunt, necessarium\nreor memorabile opus caritatis, quam summi uiri Archebi\nhumanitate sumus experti, huic uolumini commendare, quo\npuritas continentiae operi caritatis inserta propensius enitescat\npulchra uarietate distincta. etenim tunc ratum deo ieiunii munus\nefficitur, cum hoc fructibus caritatis fuerit consummatum.\nItaque cum de Palaestinae monasteriis ad oppidum\nAegypti, quod Diolcos appellatur, rudes admodum uenissemus\nibique plurimam turbam coenobii disciplina constrictam et\noptimo ordine monachorum, qui etiam primus est, institutam\nmirifice uideremus, alium quoque ordinem, qui excellentior\nhabetur, id est. anachoretarum, cunctorum praeconiis instigati\nsagacissimo corde uidere properauimus. hi namque in coenobiis\nprimum diutissime commorantes, omnem patientiae ac discretionis\nregulam diligenter edocti et humilitatis pariter ac nuditatis\nuirtute possessa atque ad purum uitiorum uniuersitate\nconsumpta, dirissimis daemonum proeliis congressuri penetrant\nheremi profunda secreta.\nhuius igitur propositi uiros conperientes\ncitra Nili fluminis alueum commorari in loco, qui uno latere\neodem flumine, alio maris uastitate circumdatus insulam reddit\nnullis aliis quam monachis secreta expetentibus habitabilem\n\n\n\n\n\n\n(nec enim cuiquam culturae aptam esse eam salsitas soli ac\nsterilitas patitur harenarum), ad hos, inquam, summo desiderio\nfestinantes ultra modum sumus labores eorum, quos contemplatione\nuirtutum et amore solitudinis tolerant, admirati. nam\nipsius aquae tanta penuria constringuntur, ut tali eam diligentia\nscrupuloque dispensent, quali nemo frugalissimorum speciem\npretiosissimi uini conseruat et parcit. tribus namque milibus\nuel eo amplius eam de praedicti fluminis alueo necessariis usibus\naduehunt, quod tamen interuallum harenosis diuisum montibus\nlaboris difficultate grauissima duplicatur.\nHis igitur uisis cum imitationis eorum nos ardor\naccenderet praedictusque Archebius probatissimus inter eos\nhumanitatis nos gratia ad suam cellulam pertraxisset, explorato\ndesiderio nostro confinxit se de eodem loco uelle discedere\nac nobis cellulam suam uelut exinde migraturus offerre, sese id\nfacturum, etiamsi minime adfuissemus, adfirmans. quam rem\nnos et desiderio commorationis accensi et adsertionibus tanti\nuiri indubitatam commodantes fidem libenter amplexi cellam\ncum omni supellectili utensilibusque suscepimus. itaque religiosa\npotitus circumuentione paucis diebus, quibus construendae\ncellae pararet inpendia, de loco discedens, reuersus post haec\naliam sibi summo labore construxit quam rursum non longo\npost tempore superuenientibus fratribus eodemque desiderio\ncupientibus ibidem commorari simili caritatis mendacio circumuentis\ncum uniuerso tradidit instrumento. ipse uero erga opus\ncaritatis infatigabilis perseuerans tertiam sibi cellam, in qua\ncommaneret, extruxit.\nOperae pretium mihi uidetur aliud quoque eiusdem\nuiri caritatis opus memoriae tradere, quo nostrarum partium\n\n\n\n\n\n\n\n\nmonachi non solum continentiae rigorem, uerum etiam sincerissimum\nretinere dilectionis affectum unius eiusdemque uiri\ninstituantur exemplo. hic namque non ignobili oriundus familia \\'\nad monasterium, quod a praedicto oppido ferme quattuor milibus\ndistat, mundi huius ac parentum affectione contempta a puerilibus\nannis aufugit. ubi ita uitae suae omnem exegit aetatem,\nut numquam prorsus per totos quinquaginta annos non solum\nuicum, ex quo egressus est, nec fuerit ingressus nec uiderit,\nsed ne cuiusquam quidem feminae uel ipsius matris suae conspexerit\nuultum. interea pater morte praeuentus centum solidorum\ndebitum dereliquit. cumque hic esset omni inquietudine\npenitus alienus, utpote qui uniuersis facultatibus paternis esset\nextorris, a creditoribus tamen inquietari uehementer conperit\nmatrem.\ntum hic ab euangelico illo rigore, quo antehac in\nstatu prospero parentibus constitutis nec patrem se in terra\nnorat habuisse nec matrem, pietatis consideratione mollitus ita\nse habere credidit matrem eique subuenire festinauit oppressae,\nut nihil a proposita districtione laxaret. intra monasterii namque\nclaustra perdurans soliti operis pensum sibimet triplicari poposcit,\net ibi per totum anni spatium diebus pariter noctibusque\ndesudans debiti modum operis sudore partum creditoribus soluens\nmatrem omni inquietudinis iniuria liberauit, ita eruens\neam debiti sarcina, ut nihil de propositi rigore piae necessitatis\nobtentu pateretur inminui: ita districtionem solitam custodiuit-;\ndiuit, ut nequaquam pietatis opus maternis uisceribus denegaret,\nquam pro Christi caritate prius despexerat, pro eius rursum\npietate cognoscens.\nCum frater nobis optime carus nomine Symeon,\npenitus Graeci sermonis ignarus, e partibus Italiae commeasset,\n\n\n\n\nquidam seniorum, erga eum utpote peregrinum caritatis opus\nquodam redhibitionis colore cupiens exhibere, inquirit ab eo\ncur otiosus sederet in cella, per hoc coniciens eum tam otii\nperuagatione quam penuria necessariarum rerum diutius in ea\ndurare non posse, certus neminem posse inpugnationes solitudinis\ntolerare nisi eum, qui propriis manibus uictum sibimet\nfuerit parare contentus.\nquo respondente nihil se nec nosse\nnec praeualere ei his quae illic exercebantur a fratribus operari\npraeter librariam manum, si tamen ullus in Aegypti regione\nLatinum codicem usui esset habiturus, tum ille tandem nanctus\noccasionem, qua posset desideratum pietatis opus uelut debiti\ncolore mercari, ex deo haec inuenta est, inquit, occasio: nam\nolim quaerebam qui apostolum Latinum hac mihi manu perscriberet.\netenim habeo fratrem militiae laqueis obligatum et\nadprime Latinis instructum, cui de scripturis sanctis aliquid\nad legendum aedificationis eius obtentu transmittere cupio.\nitaque Symeone hanc occasionem uelut ex deo oblatam sibi\ngratanter suscipiente senex quoque colorem, cuius praetextu\npietatis opus libere posset inplere, libentius amplexatus confestim\nnon solum uniuersas ei necessitates sub obtentu\nmercedum totius anni conuexit, uerum etiam membranas et\nutensilia quae ad scribendum necessaria erant conportans recepit\npost codicem scriptum, nullis usibus uel commodis profuturum\n(quippe uniuersis in illa regione notitia linguae huius\npenitus ignaris) praeter id quod hac subtilitate sumptuque\nprolixiore mercatus est, quemadmodum et ille sine confusionis\nuerecundia merito laboris et operis sui necessaria uictus\n\n\n\n\n\n\nalimenta perciperet, et ipse suae munificentiae pietatem tamquam\ndebiti necessitate conpleret: eo abundantius mercedem sibi conquirens,\nquo ambitu maiore peregrino fratri non solum uictus\nnecessaria, uerum etiam operis instrumenta et operandi occasionem\npariter contulisset.\nSed quoniam in loco, ubi de ieiuniorum et continentiae\nrigore dicere aliquid proposuimus, adfectio et opera caritatis\nuidentur admixta, rursum ad propositum reuertentes quoddam\npuerorum aetate, non sensu, factum memorabile opusculo huic\ninseremus. nam cum ultra omnem admirationem ficus quidam\nde Mareotae Libyae partibus uelut rem ante in loco non uisam\nabbati Iohanni oeconomo in heremo Sciti detulisset, qui dispensationem\nipsius ecclesiae temporibus beati Pafnutii presbyteri\nab eodem sibi creditam gubernabat, hic confestim eas ad\nsenem quendam, qui in interioribus deserti mala ualitudine\nlaborabat, per duos adulescentulos misit: siquidem decem et\nocto milibus longe ab ecclesia commanebat.\nqui pomis acceptis\ncum ad praedicti senis tenderent cellam, quod ibi perfacile solet\netiam senioribus euenire, infusa repente densissima nebula tramitem\nrecti itineris perdiderunt. cumque tota die ac nocte\ndiscurrentes per auiam heremi uastitatem nequaquam potuissent\naegrotantis cellulam repperire, tam itineris lassitudine quam\ninedia sitique confecti fixis genibus in orationis officio spiritum\ndomino reddiderunt.\nqui post haec uestigiorum suorum indiciis\ndiutissime perquisiti, quae in locis illis harenosis tamquam niuibus\ninpressa signantur, donec ea uel leui uentorum flatu tenuis\nharena discurrens rursus operiat, inuenti sunt ficus intactas ut\n\n\n\n\nacceperant reseruasse, eligentes scilicet animam magis quam\nfidem depositi prodere uitamque potius amittere temporalem\nquam senioris uiolare mandatum.\nAdhuc unum beati Macari proferetur nobis salutare\nmandatum, quo libellum ieiuniorum et continentiae tanti uiri\nclaudat sententia. ita inquit debere monachum ieiuniis operam\ndare ut centum annis in corpore commoraturum, ita motus\nanimi refrenare et iniuriarum obliuisci tristitiasque respuere,\ndolores quoque ac detrimenta contemnere tamquam cotidie\nmoriturum. in illo namque utilis est prudensque discretio,\naequali monachum Â«listrictione faciens semper incedere nec permittens\nsub occasione debilitati corporis de arduis ad perniciosissima\npraerupta deuolui, in hoc uero magnanimitas salutaris, quae\nualeat non solum quae uidentur prospera mundi praesentis despicere,\nuerum etiam aduersis tristibusque non frangi et ea uelut\nparua nullaquo contemnere, illic habens defixum iugiter suae\nmentis intuitum, quo cotidie singulisque momentis accersiendum\nesse se credit.\nSecundum nobis traditione patrum aduersus spiritum fornicationis\ncertamen est, longum prae ceteris ac diuturnum\net perpaucis ad purum deuictum, inmane bellum et quod,\nCum a primo tempore pubertatis inpugnare incipiat hominum\ngenus, non nisi prius cetera uitia superentur extinguitur. duplex\nnamque est obpugnatio gemino armata uitio consurgens ad\nproelium. et idcirco similiter ei gemina est acie resistendum, siquidem,\nut morbo carnis animaeque concretum uires adquirit,\nita nisi utrisque pariter dimicantibus nequeat debellari. nec\nenim sufficit solum corporale ieiunium ad conquirendam uel\npossidendam perfectae castimoniae puritatem, nisi praecesserit\ncontritio spiritus et oratio contra hunc inmundissimum spiritum\nperseuerans, dein continuata meditatio scripturarum,\nhuicque fuerit scientia spiritalis adiuncta, labor etiam opusque\nmanuum, instabiles cordis peruagationes cohercens ac reuocans,\net ante omnia fundata fuerit humilitas uera, sine qua nullius\npenitus uitii poterit umquam triumphus adquiri.\nPrincipaliter enim uitii huius correctio de cordis perfectione\ndescendit, ex quo etiam huius morbi uirus domini uoce\nprodire signatur. de corde, inquit, exeunt cogitationes\nmalae, homicidia, adulteria, fornicationes, furta, falsa\ntestimonia et cetera. illud ergo est primitus expiandum,\nunde fons uitae mortisque manare cognoscitur dicente Salomone:\nomni custodia serua tuum cor: ex his enim sunt\nexitus uitae. caro enim eius arbitrio atque imperio famulatur.\net idcirco summo studio parsimonia ieiuniorum sectanda\nest, ne escarum abundantia refecta caro praeceptis animae\nsalutaribus aduersata rectorem suum spiritum deiciat insolescens.\nceterum si omnem summam in castigatione tantum\ncorporis conlocemus, anima non similiter a ceteris uitiis ieiunante\nnec meditatione diuina et spiritalibus studiis occupata,\nnequaquam ad illud sublimissimum uerae integritatis fastigium\npoterimus ascendere, illo quod in nobis est principali puritatem\nnostri corporis infest.ante. oportet ergo nos mundare prius iuxta\nsententiam domini id quod intus est calicis et parabsidis,\nut fiat et id quod de foris est mundum.\nDein cetera uitia etiam usu hominum et exercitio cotidiano\npurgari solent et quodammodo ipsius lapsus offensione\ncurari: ut puta irae, tristitiae, inpatientiae languor meditatione\ncordis ac peruigili sollicitudine, fratrum etiam frequentia et\nadsidua prouocatione sanantur, dumque commota manifestantur\n\n\n\n\n\n\nsaepias et crebrius arguuntur, ocius perueniunt ad salutem.\nhic uero morbus cum corporis adflictione et contritione cordis\nsolitudine quoque ac remotione indiget, ut possit ad integrum\nsanitatis statum perniciosa aestuum febri deposita peruenire.\nsicut plerumque certa aegritudine laborantibus utile est, ut\ncibi noxii ne oculorum quidem ipsorum obtutibus offerantur,\nne quod aspectus occasione desiderium eis letale gignatur, ita\nplurimum confert ad depellendum hunc specialiter morbum\nquies ac solitudo, ut mens aegra minime diuersis figuris interpellata\nad puriorem perueniens contemplationis intuitum facilius\npestiferum concupiscentiae fomitem radicitus possit eruere.\nNemo tamen ex hoc negare nos putet etiam in congregatione\nfratrum positos inueniri continentes: quod perfacile\nposse fieri confitemur. aliud enim est continentem esse, id est\nέγϰρατη̃, aliud castum, et ut ita dicam in affectum integritatis\nuel incorruptionis transire, quod dicitur άγνόν, quae uirtus illis\nsolis tribuitur maxime, qui uirgines uel carne uel mente perdurant,\nut uterque Iohannes in nouo testamento, in ueteri\nquoque Helias, Hieremias, Danihel fuisse noscuntur. in quorum\ngradu hi quoque non inmerito reputabuntur, qui post experimenta\ncorruptionis ad similem puritatis statum per laborem\nlongum et industriam integritate mentis et corporis peruenerunt\net aculeos carnis non tam inpugnatione concupiscentiae\nturpis, quam naturae tantummodo motu sentiunt.\nquem statum\ndicimus difficillime posse inter hominum turbas adprehendi.\nutrum uero et inpossibile sit, unusquisque non nostra\n\n\n\n\nsententia. expectet agnoscere, sed conscientiae suae rimetur examine.\nceterum continentes multos exsistere non dubitanus mus,\nqui inpugnationem carnis, quam uel raro uel cotidie securos ant,\nseu metu gehennae seu desiderio regni caelorum exting sunt\natque conpescunt. quos seniores sicut pronuntiant posse non\npenitus incentiuis obrui uitiorum, ita securos et insauciatos tos\nsemper exsistere non posse definiunt. necesse est enim quem que\nin conluctatione positum, quamuis frequenter aduersarium uin cat\nac superet, et ipsum tamen aliquando turbari.\nQuapropter si nobis cordi est agonem spiritalem cum.\napostolo legitime decertare, hunc inmundissimum spiritum superare\nomni mentis intentione non nostris uiribus confidentes\n(hoc enim perficere industria humana non praeualet), sed opitulatione\ndomini festinemus. tamdiu namque hoc uitio animam\nnecesse est inpugnari, donec se bellum gerere supra uires suas\nagnoscat nec labore uel studio proprio uictoriam obtinere se\nposse, nisi domini fuerit auxilio ac protectione suffulta.\nEt reuera cum in omnibus uirtutum profectibus et cunctorum\nexpugnatione uitiorum domini sit gratia atque uictoria,,\nin hoc praecipue peculiare beneficium dei ac speciale donum\net patrum sententia et experimento purgationis ipsius manifestissime\ndeclaratur his, qui eam meruerint possidere. quodammodo\nenim exire de carne est in corpore commorantem et ultra\nnaturam est, fragili carne circumdatum carnis aculeos non sentire.\net idcirco inpossibile est hominem suis ut ita dixerim\npinnis ad tam praecelsum caelesteque praemium subuolare,\nnisi eum gratia domini de terrae caeno munere castitatis\neduxerit. nulla etenim uirtute tam proprie carnales homines\n\n\n\n\n\n\nspiritalibus angelis imitatione conuersationis aequantur quam\nmerito et gratia castitatis, per quam adhuc in terra degentes\nhabent secundum apostolum municipatum in caelis, quod\ndeposita corruptela carnali habituros sanctos promittitur in\nfuturum, hic iam in carne fragili possidentes. :\nAudi quid dicat apostolus: omnis qui in agone contendit\nab omnibus se abstinet. a quibus omnibus dixerit\ninquiramus, ut possit nobis spiritalis agonis instructio\nconparatione carnalis adquiri. illi etenim, qui in hoc agone\nuisibili student legitime decertare, utendi omnibus escis quas\ndesiderii libido suggesserit non habent facultatem, sed illis\n. tantum quas eorundem certaminum statuit disciplina. et non\nsolum interdictis escis et ebrietate omnique crapula eos necesse\nest abstinere, uerum etiam cuncta inertia et otio atque\ndesidia, ut cotidianis exercitiis iugique meditatione uirtus eorum\npossit adcrescere.\net ita omni sollicitudine ac tristitia negotiisque\nsaecularibus, affectu etiam et opere coniugali efficiuntur alieni,\nut praeter exercitium disciplinae nihil aliud nouerint nec ulli\nmundiali curae penitus inplicentur, ab eo tantum qui certamini\npraesidet sperantes cotidiani uictus substantiam et co- .\nronae gloriam condignaque praemia uictoriae laude conquirere.\natque in tantum se mundos ab omni coitus pollutione custodiunt,\nut, cum se praeparant agonum certamini, ne qua forsitan\nper somnum nocturna delusi fallacia uires minuant multo\ntempore conquisitas, lamminis plumbeis renium contegant loca,\nquo scilicet metalli rigor genitalibus membris adplicitus obscenos\numores ualeat inhibere, intellegentes se procul dubio esse uincendos\nnec iam posse propositum certamen demptis uiribus\n\n\n\n\n\n\nadinplere, si prouisam pudicitiae soliditatem fallax noxiae uoluptatis-\nIuptais imago corruperit.\nItaque si agonis mundialis intelleximus disciplinam,\ncuius exemplo beatus apostolus nos uoluit erudire, docens\nquanta in illa sit obseruatio, quanta diligentia, quanta custodia,\nquid nos conueniet facere, qua puritate oportebit custodire\nnostri corporis atque animae castitatem, quos necesse est cotidie\nsacrosanctis agni carnibus uesci, quas neminem inmundum\ncontingere etiam ueteris legis praecepta permittunt? in Leuitico\nnamque itA-praecipitur: omnia mundus manducabit carnes.\net anima quaecumque comederit de carnibus sacrificii\nsalutaris quod est domini, in qua est inmunditia, peribit\ncoram domino. quantum est igitur integrit-atis munus,\nsine qua et illi, qui erant sub ueteri testamento, sacrificiis\ntypicis non poterant interesse, et qui mundi huius corruptibilem\ncoronam cupiunt adipisci, nequeunt coronari.\nItaque omni custodia cordis nostri sunt. latebrae primitus\nexpaindae. quod enim illi in corporis puritate cupiunt\nadsequi, nos debemus etiam in arcanis conscientiae possidere,\nin qua dominus arbiter atque agonotheta residens pugnam\ncursus et certaminis nostri iugiter spectat, ut ea, quae in propatulo\nhorremus admittere, ne intrinsecus quidem coalescere\nincauta cogitatione patiamur, et in quibus humana cognitione\nconfundimur, ne occulta quidem coniuentia polluamur. quae\nlicet possit hominum praeterire notitiam, sanctorum tamen\nangelorum ipsiusque omnipotentis dei scientiam, quam nulla\nsubterfugiunt secreta, latere non poterit.\nCuius puritatis hoc erit euidens indicium ac plena probatio,\nsi uel nulla imago inliciens quietis nobis et in soporem\n\n\n\n\n\n\nlaxatis occurrat, uel certe interpellans nullos concupiscentiae\nmotus ualeat. excitare. licet enim ad plenam peccati noxam\ntalis commotio minime reputetur, tamen necdum perfectae\nmentis indicium est nec ad purum excocti uitii manifestatio,\ncum per fallaces imagines huiusmodi operatur inlusio.\nQualitas enim cogitationum, quae distentionibus diei\nneglegentius custoditur, probatur quiete nocturna. et idcirco\ncum intercesserit aliqua talis inlusio, non culpa somni credenda\nest, sed neglegentia temporis praecedentis et manifestatio\nmorbi latentis intrinsecus, quem non primitus noctis hora parturiit,\nsed intimis animae reconditum fibris ad cutis superficiem\nsomni refectione produxit, arguens occultas aestuum\nfebres, quas per totum diei spatium noxiis cogitationibus pasti\ncontraximus: ut solent malae quoque ualitudines corporum non\nea colligi tempestate in qua uidentur emergere, sed neglegentia\nsunt praeteriti temporis adquisitae, quo pastus quis inprudenter\nescis contrariis noxios umores sibimet letalesque contraxit.\nIdeoque humani generis creator et conditor deus, opificii\nsui naturam prae omnibus emendationemque cognoscens,\nillic curam adhibuit medicinae, unde causas morbi principaliter\nnouerat emanare quicumque, inquiens, uiderit mulierem\nad concupiscendum eam, iam moechatus est eam in\ncorde suo. petulantes oculos notans non tam eos arguit\nquam illum interiorem sensum, qui officio eorum male utitur\nad uidendum. cor namque est aegrum et saucium libidinis\ntelo quod ad concupiscendum uidet, beneficium intuitus recte\nsibimet a creatore concessum suo uitio ad operum prauorum\nministeria contorquens et in semet ipso reconditum concupiscentiae\nmorbum contemplationis occasione producens. idcirco\n\n\n\n\n\n\nergo huic praecipitur salutare mandatum, cuius uitio pessimus\nlanguor uisus occasione procedit, non enim dicitur omni custodia\nserua tuos oculos, quos utique oportuit principaliter\ncustodiri, si ex ipsis concupiscentiae prodiret affectus (nihil\nenim amplius oculi quam simplex animae praebent uisionis\nofficium), sed dicit: omni custodia serua tuum cor, illi\npotissimum inposita medicina, quod ubique abuti potest oculorum\nministerio.\nHaec igitur erit purgationis huius prima custodia, ant,\ncum menti nostrae memoria sexus feminei per subtilem sg\ngestionem diabolicae calliditatis obrepserit, primum recordati ? ne\npraemissa matris, sororum uel parentum seu certe feminarm\nsanctarum quantocius eam de nostris recessibus extrudere e\nstinemus, ne, si fuerimus in ea diutius inmorati, occasione\nsexus semel indeptus index malorum ad eas personas exinde\nsubtiliter deuoluat ac praecipitet mentem, per quas noxias\ncogitationes possit inserere. quamobrem illius praecepti iugiter\nmeminisse debemus: omni custodia serua tuum cor, et\nsecundum dei principale mandatum sollicite serpentis obseruare\nnoxium caput, id est cogitationum malarum principia, quibus\nserpere in animam nostram diabolus temptat, nec sinamus per\nneglegentiam penetrare in cor nostrum reliquum eius corpus,\nid est oblectationis adsensum, qui procul dubio, si fuerit intromissus,\nmorsu uirulento mentem interimet captiuatam.\nemergentes\netiam peccatores terrae nostrae, id est sensus carnales, *\nin matutinis sui ortus nos oportet extinguere, et dum adhuc\n\n\n\n\n\n\nparuuli sunt adlidere filios Babylonis ad petram, qui\nnisi dum tenerrimi sunt fuerint enecati, adulti per coniuentiam\nin perniciem nostram ualidiores insurgent aut certe non sine\nmagno gemitu ac labore uincentur. dum enim fortis, spiritus\nscilicet noster, domum suam custodit armatus, recessus\ncordis sui dei timore communiens, in pace erit omnis\nsubstantia eius, id est emolumenta laborum ac uirtutes\nlongo tempore conquisitae. si autem fortior superueniens\nuicerit eum, id est diabolus cogitationum consensu, arma\neius diripiet, in quibus confidebat, id est memoriam\nscripturarum uel timorem dei, et spolia eius diuidet, uir-\nI tutum scilicet merita per contraria uitia quaeque dispergens.\nEt ut cuncta praeteream, quae in sanctis scripturis\nob laudem uirtutis huius inserta sunt (non enim mihi propositum\nest laudem texere castitatis, sed de qualitate ipsius,\nuel quemadmodum adquiri et custodiri debeat quiue sit finis\neius, patrum traditionibus explicare), unam tantummodo ponam\napostoli beati sententiam, qua pateat qualiter illam Thessalonicensibus\nscribens uirtutibus praetulerit uniuersis, tali eam\nuerbi nobilitate commendans.\nHaec est, inquiens, uoluntas dei, sanctificatio\nuestra. et ne forte dubium nobis relinqueret uel obscurum,\nquidnam sanctificationem uoluerit appellare, utrum iustitiam\nan caritatem an humilitatem an patientiam (in omnibus enim\nistis uirtutibus creditur adquiri sanctificatio), infert et manifeste\ndesignat, quid proprie sanctificationem uoluerit appellare:\nhaec est uoluntas dei, sanctificatio uestra, ut\n\n\n\n\n\n\nabstineatis uos, inquit, a fornicatione, ut sciat unusquique\nuestrum uas suum possidere in honore et\nsanctificatione, non in passione desiderii, sicut et\ngentes quae ignorant deum. uide quibus eam laudibus\nprosequatur, honorem uasis, id est corporis nostri, et sanctificationem\nappellans eam. igitur e contrario, qui in passione\ndesiderii est, in ignominia et inmunditia consistit et alienus a\nsanctificatione uersatur.\ntertio quoque post pauca infert, rursus\neam sanctimoniam pronuntians: non enim uocauit nos deus\nin ignominiam sed in sanctimoniam. itaque qui haec\nspernit, non hominem spernit sed deum, qui etiam\ndedit spiritum suum sanctum in nobis. auctoritatem\npraecepto suo inuiolabilem iunxit dicens qui haec spernit,\nid est quae de sanctimonia praefatus sum, non hominem\nspernit, hoc est me qui haec praecipio, sed deum, qui in\nme loquitur, qui etiam spiritui suo sancto cor nostrum habitaculum\ndeputauit. cernis simplicibus uerbis ac puris quibus\neam praeconiis quantisque extulerit laudibus, primum uirtuti\nhuic sanctificationem proprie tribuendo, deinde per hanc adserens\nuas nostri corporis inmunditia liberandum, tertio, quod\nabiecta ignominia et contumelia in honore sit et sanctificatione\nmansurum: postremo, quae summa est perfecti praemii ac\nbeatitudinis remuneratio, per hanc habitatorem pectoris nostri\nsanctum fore spiritum designauit.\nEt licet ad finem libelli tendat oratio, aliud adhuc\nsimile huic praeter promissum eiusdem apostoli testimonium\nponam. ad Hebraeos namque scribens pacem, inquit, sectamini\ncum omnibus, et sanctimoniam, sine qua nemo\n\n\n\n\n\n\nuidebit deum. hic quoque euidenter sine sanctimonia, quam\nsolet integritatem mentis uel puritatem corporis appellare, pronuntiauit\ndeum penitus uideri non posse. siquidem et hic\nsimiliter infert enduem sensum explanans: ne quis fornicator\naut profanus ut Esau.\nItaque quantum sublime caelesteque est praemium\ncastitatis, tanto grauioribus aduersariorum insidiis lacessitur.\net idcirco propensius nobis est non solum continentia corporis,\nuerum etiam contritio cordis adsiduis orationum gemitibus adhibenda,\nut cibanus carnis nostrae, quem rex Babylonius\nincentiuis suggestionum carnalium succendere non desistit, descendente\nin corda nostra rore sancti spiritus extinguatur.\nUt enim hanc seniores aiunt adprehendi non posse,\nnisi prius humilitatis in corde fundamenta fuerint conlocata,\nita ne ad fontem quidem uerae scientiae perueniri posse definiunt,\ndonec penetralibus animae nostrae radix uitii huius\ninsederit, et possibile quidem esse integritatem sine scientiae\ngratia repperiri, inpossibile uero scientiam spiritalem sine integritatis\ncastimonia possideri, quia et diuersa sunt dona et\nnon omnibus utra gratia spiritus sancti tribuitur, sed ad quam\nse unusquisque studio uel industria sua dignum aptumque\npraebuerit. denique cum in omnibus apostolis sanctis uirtus\nintegritatis perfecta fuisse credatur, abundantius tamen scientiae\ndonum exuberauit in Paulo, quia se ad hanc aptum sollerti\nstudio atque industria praeparauit.\nFertur sancti Basili Caesariensis episcopi districta\nsententia: et mulierem, inquit, ignoro, et uirgo non sum. in\ntantum intellexit incorruptionem carnis non tam in mulieris\n\n\n\n\n\n\n\n\n\n\nesse abstinentia quam in integritate cordis, quae uere in-\\'\ncorruptam perpetuo sanctimoniam corporis uel timore dei uel\ncastitatis amore custodit.\nItaque hic est integritatis finis ac perfecta probatio,\nsi quiescentibus nobis titillatio uoluptatis nulla subrepserit ac\npro necessitate naturae nobis inconsciis concretiones egerantur\nobscenae. quas sicut abscidere per omnia et in perpetuum\namputare supra naturam est, ita reuocare ad ineuitabilem\nrarissimamque naturae necessitatem summae uirtutis est, quae\npulsare monachum duobus interpositis mensibus solet. quod\ntamen dictum sit secundum nostram experientiam, non secundum\nsententiam seniorum, a quibus etiam hae memorati\ntemporis indutiae admodum iudicabantur angustae, DP, si hoc\nmodo quo ab ipsis percepimus uoluerimus exponere, his forte,\nqui pro neglegentia sua uel remissiore studio puritatem hanc minus\nexperti sunt, incredibilia uel inpossibilia descripsisse\ncredamur.\nQuem statum ita tenere perpetuo poterimus ac num- i\nquam naturalem modum nec tempus excedere superius conprehensum,\nsi deum non solum secretorum actuum nostrorum,\nuerum etiam cogitationum cunctarum diurnum pariter nocturnumque\ninspectorem esse et conscium cogitemus, ac pro omnibus\nquae in nostro corde uersantur, sicut pro factis et operibus\nnostris, rationem nos ei reddituros esse credamus.\nHuc usque igitur festinandum est nobis et eo usque\naduersus animae motus uel carnis incentiua pugnandum, donec\n\n\n\n\nista carnis condicio necessitatem naturae expleat, non suscitet\nuoluptatem, concretam exuberantiam sine ullo pruritu noxaque\npropellens, non pugnam suscitans castitati. ceterum mens, dum\nadhuc dormiens imaginum uisione deluditur, nouerit se necdum\nad integram perfectionem castitatis excoctam.\nIgitur ut inlusiones hae ne dormientibus quidem\nnobis subrepere ualeant, aequale moderatumque est semper\ntenendum ieiunium. quisquis enim mensuram districtionis excesserit,\nnecesse est ut modum quoque remissionis excedat.\nqua inaequalitate detentus ab hoc tranquillitatis planissimo\nstatu sine dubio reuocabitur, nunc quidem nimia inanitate\ndefectus, nunc autem cibo propensiore distentus. cum inmutatione\nsiquidem refectionis qualitatem quoque puritatis nostrae\nnecesse est inmutari. deinde iugis humilitas ac patientia cordis\nadhibenda perpetuo est atque intenta aduersus iram uel ceteras\npassiones per diem cautio. ubi enim furoris insidet uirus, libidinis\nquoque necesse est incendium penetrare. ante omnia.\nuero peruigil necessaria est sollicitudo nocturna. nam sicut\npuritas et custodia diei nocturnam praeparant castitatem, ita\nnocturnae uigiliae cordi pariter et obseruationi diurnae statum\nsolidissimum roburque praemittunt.\nTertius nobis conflictus est aduersus filargyriam, quam nos\namorem pecuniarum possumus appellare, peregrinum bellum\net extra naturam nec aliunde in monacho sumens principium\nquam de corruptae ac torpidae mentis ignauia, et plerumque\ninitio abrenuntiationis male arrepto et erga deum tepido amore\nfundato. cetera namque uitiorum incitamenta humanae inserta\nnaturae uelut ingenita uidentur in nobis habere principia,\net quodammodo inuiscerata carni ipsique propemodum coaeua\nnatiuitati discretionem boni malique praeueniunt, et licet prima\narripiant hominem, longo tamen labore uincuntur.\nHic uero morbus posterius superueniens et extrinsecus\naccedens animae quanto facilius caueri potest ac respui, tanto\nneglectus et intromissus semel cordi fit perniciosior cunctis\ndifficiliusque propellitur. malorum namque omnium efficitur\nradix, multiplices fruticans fomites uitiorum.\nUt puta carnis simplices motus nonne uidemus non\nsolum in pueris, in quibus adhuc innocentia boni malique\npraeuenit discretionem, uerum in paruulis atque lactantibus ?\nqui cum ne initium quidem ullius libidinis in semet ipsis habeant,\nmotus carnis naturali incitamento sibi inesse designant.\nirae quoque aculeos truces nonne similiter in paruulis iam uigere\nconspicimus, et antequam patientiae uirtutem agnoscant, iniuriis\neos cernimus commoueri et uerborum sentire etiam per iocum\ncontumelias inrogatas? ac nonnumquam, cum desint uires,\nuoluntas tamen ultionis ira instigante non deest.\nnec hoc dico\nquo uocem naturam conditionis in culpam, sed quo adseram\nmotus hos, qui procedunt ex nobis, quosdam quidem utilitatis\ncausa nobis insertos, quosdam uero neglegentiae uitio ac malae\n\n\n\n\n\n\nuoluntatis arbitrio extrinsecus introduci. namque hi quos supra\ndiximus motus carnales ob reparationem subolis et posteritatis\npropaginem suscitandam utiliter sunt corpori nostro prouidentia\ncreatoris inserti, non ad perpetranda flagitia stuprorum et adulteria,\nquae legis etiam auctoritate damnantur.\nirae etiam aculeos\nnonne saluberrime nobis intellegimus adtributos, ut nostris\nuitiis et erroribus indignantes uirtutibus potius ac spiritalibus\nstudiis occupemur, omnem caritatem deo et patientiam nostris\nfratribus exhibentes? tristitiae quoque utilitas quanta sit nouimus,\nquae inter cetera uitia, cum in contrarium affectum\nest mutata, numeratur. est enim et secundum dei timorem\npernecessaria et secundum saeculum admodum perniciosa, ut\ndocet apostolus (dicens: quae enim secundum deum est\ntristitia, paenitentiam ad salutem stabilem operatur:\nsaeculi autem tristitia mortem operatur.\nNon ergo, si dixerimus hos motus a creatore nobis insertos,\nex eo culpabilis ille uidebitur, si nequiter his abusi\nmaluerimus eos ad noxia potius ministeria detorquere, et uelimus\npro infructuosis ac saecularibus lucris, non pro salutari\npaenitentia et uitiorum correctione tristari, uel certe si non\nnobismet ipsis utiliter, sed contra interdictum domini nostris\nfratribus irascamur. et si ferrum quis ad necessarium et utile\n\\'ministerium contributum ad necem uoluerit insontium detorquere\nuere, non ex hoc infamabit materiae conditorem, si, quod\nille ad usum bene uiuendi aptum ac necessarium praestitit,\niste hoc usus est ad nocendum.\nDicimus tamen quaedam uitia sine ulla praecedente naturali\noccasione concrescere, sed solius corruptae ac malae\n\n\n\n\n\n\nuoluntatis arbitrio, ut est inuidiae ipsiusque etiam filargyriae:\nquae cum nulla habeant in nobis de naturali instinctu principia,\nextrinsecus contrahuntur. quae tamen quantum facilia\nsunt ad cauendum et oportuna ad declinandum, tantum occupatam\nmentem atque possessam miseram faciunt uixque ad\nsanitatis concedunt remedia peruenire, siue quod non merentur\ncurari celeri medicina qui ab his sauciati sunt, quos uel ignorare\nuel uitare uel facillime uincere potuerunt, uel certe quod\nmale fundati uirtutum structuram et perfectionis suscipere\nculmen indigni sunt.\nQuamobrem nulli uilis despectusque uideatur hic morbus,\nqui sicut potest perfacile declinari, ita si quemquam possederit,\nad sanitatis remedia uix peruenire concedit. receptaculum\nnamque est uitiorum malorumque omnium radix, et inextricabilis\nnequitiae fomes efficitur dicente apostolo: radix omnium\nmalorum est filargyria, id est amor pecuniae.\nHaec igitur cum remissam tepidamque monachi possederit\nmentem, primitus eum in exigua summa sollicitans\n. iustos quosdam et uelut rationabiles ei colores, ob quos uel\nreseruare sibi aliquid pecuniae debeat uel parare, describit.\nnam et ea quae praebentur in monasterio queritur non esse\nsufficientia et sano robustoque corpore uix posse tolerari.\nquid faciendum si ualitudo mala carnis emerserit et reconditum\nnon fuerit aliquid peculiare, quo sustentetur infirmitas?\npraestationem monasterii esse pertenuem et neglegentiam erga\naegrotantes maximam.\nsi proprium aliquid non fuerit quo cura\ncorporis ualeat adhiberi, misere esse moriendum. ipsum etiam\nuestimentum non sufficere quod praebetur, nisi procurauerit\n\n\n\n\n\n\nnde sibi aliud ualeat exhibere. postremo nec diu posse in\neodem loco uel monasterio commorari, et nisi parauerit sibi\nuiatici sumptus euectionisque t-ransmarinae mercedem, non posse\ncum uoluerit transmigrare, et necessitate inopiae coartatum\nlaboriosam ac miserabilem absque ullo profectu uitam iugiter\ntoleraturum, inopem quoque se semper ac nudum non sine inproperio\naliena substantia sustinendum.\nitaque cum huiuscemodi\ncogitationibus laqueauerit mentem, qualiter unum saltim\ndenarium adquirere possit excogitat. tum peculiare opus, quod\nexerceat abbate nescio, sollicita mente perquirit. quod uendens\nclam et optato tandem potitus nummo, qualiter eum dupbcot,\nacrius uehementiusque torquetur, ubi reponat cuiue eum credat\nambiguus. deinde quid ex eo coemere qualique illum commercio\nualeat duplicare, cura grauiore distenditur. cumque illi et hoc\nei uoto cesserit, auidior fames adcrescit auri tantoque uehementior\nsuscitatur, quanto etiam summa lucri maior adponitur.\ncum pecuniae etenim incremento rabies cupiditatis augetur.\ntum deinde uita longaeua promittitur, senectus incurua, infirmitates\ndiuersae atque prolixae, quae, nisi maior summa in\niuuentute fuerit praeparata, tolerari in senecta non possint.\nagitur itaque infelix anima serpentinis nexibus obligata, dum\nmateriam male concretam nequiore cura concupiscit augere,\npestem sibi qua dirius inflammetur ipsa parturiens, totaque\nlucri cogitatione possessa nihil aliud respicit cordis intuitu\nquam unde pecuniam parare ualeat, per quam possit de monasterii\ndisciplina quantocius euolare, nullam exhibens fidem,\nubi potuerit nummi spes aliqua refulgere.\npro hac non mendacii,\nnon periurii, non furit facinus admittere perhorrescit,\n\n\n\n\nnon fidem frangere, non iracundiae noxio furore suppleri, si 1\nquoquam a spe quaestus deciderit, non honestatis, non humilitatis\nmodum transcendere pertimescit, fitque ei per omnia, ut\naliis uenter, ita huic aurum et spes lucri pro deo. unde beatus\napostolus huius morbi noxia uenena prospiciens non solum eam\nradicem esse omnium malorum, uerum etiam idolorum seruitutem\npronuntiauit dicens: et auaritia (quod in Graeco dicitur\nϕιλαργυρία), quae est simulacrorum seruitus.\ncernis igitur 1\nad quantam labem ra.bies haec per gradus singulos crescat, utetiam\nidolorum uel simulacrorum seruitus apostoli uoce pronuntietur,\neo quod figura dei et imagine praetermissa, quam\ndeuote seruiens deo inmaculatam in semet ipso debuit custodire,\nhominum figuras inpressas auro diligere pro deo maluit.\net tueri.\nTalibus igitur decessionum profectibus in deterius\ncrescens nullam deinceps humilitatis, nullam caritatis, nullam\noboedientiae non dicam uirtutem, sed ne umbram quidem retinere\ncontentus indignatur ad omnia et ad singula opera\nmurmurat atque suspirat, nullaque iam reuerentia reseruata\nuelut equus durissimus ad praecipitium fertur infrenis: nec\nuictu cotidiano nec solito indumento contentus non se diutius\nhaec toleraturum esse testatur deumque non ibi solummodo\nesse proclamat nec salutem suam in illo tantum loco esse\nconclusam, unde si quoquam se non celerius asportarit, periturum\nprotinus grauiter ingemescit.\nItaque instabilitatis suae uiaticum habens nummos,\nin quorum praesidio alarum sibi instar aptauit, iamque ad\n\n\n\n\n\n\ntransmigrandum paratus insoleuter ad omnia praecepta respondet,\net tamquam peregrinum extraneumque se gerens,\nquaecumque indigentia correctione perspexerit, neglegit atque\ncontemnit.\ncumque furtim poesideat reconditam pecuniam, ne\ncalciamenta quidem ac uestimenta se habere conqueritur darique\nsibi tardius indignatur. ac si forte dispensatione senioris ei\nprius, qui nihil penitus habere cognoscitur, aliquid horum fuerit\nimpertitum, maioribus irae stimulis inardescit seque despici\nueluti extraneum putat, nec ad ullum opus manus suas adcommodare\ncontentus reprehendit omnia quae necessario fieri monasterii\nconpellit utilitas. deinde occasiones quibus offendi uel\nirasci debeat studiose perquirit, ne leuiter motus de coenobii\ndisciplina uideatur exire.\nnec solus tamen trausmigrare contentus,\nne tamquam suo uitio deseruisse credatur, quantos\npotuerit susurrationibus clandestinis deprauare non desinit.\nquodsi etiam temporis asperitas itineris seu nauigationis eius\nintercluserit commeatum, per omne illud tempus suspenso\nanxioque residens corde tristitias serere uel excitare non cessat,\ndiscessus solacium et excusationem leuitatis non se aliter credens\nquam nota uel macula monasterii reperturum.\nAgitur itaque facibus pecuniarum suarum magis ac magis\naccensus, quae possessae numquam monachum uel in monasterio\nresidere uel uiuere sub regulae institutione permittunt.\ncumque exinde eum uelut feralis quaedam bestia de coetu\ngregis separans pecus oportunum praedae destitutione sodalium\nfecerit et deuorationi facilem contubernii priuatione reddiderit,\neum, qui prius opera monasterii leuia exercere despexerat, die\nac nocte spe quaestus infatigabiliter laborare conpellit: non\norationum sollemnia, non ieiuniorum modum, non uigiliarum\n\n\n\n\nregulam custodire permittit, non honestarum intercessionum\nexplere officia sinit, dummodo uel auaritiae rabiem satiare uel\ncotidianis usibus possit occurrere, cupiditatis ignem, dum ad-\\'\nquirendo extinguendum credit, accendens.\nHinc iam nonnulli per abruptum praecipitium lapsi inreucabili\nruina feruntur ad mortem, et non contenti soli\npossidere quas uel numquam habuerant uel initio malo reseruarant\npecunias inquirunt contubernia feminarum, quae debeant\nea quae male congesta uel retenta sunt custodire. tantisque\nse occupationibus noxiis ac perniciosis inuoluunt, ut usque ad\nprofundum inferi deuoluti, dum adquiescere illi apostolicae sententiae\nrennuunt, ut habentes uictum et uestimentum\nhis sint contenti quae monasterii frugalitas exhibeat, sed\nuolentes diuites fieri incidant in temptationem et\nlaqueum diaboli et desideria multa et inutilia et noxia,\nquae mergunt homines in interitum et perditionem.\nradix enim omnium malorum est cupiditas,\nid est filargyria, quam quidam adpetentes errauerunt a\nfide et inseruerunt se doloribus multis.\nNon ignoro quendam, qui semet ipsum autumat monachum\nsibique (quod est deterius) de perfectione blanditur.\nqui receptus in coenobio cum a suo moneretur abbate, ne reuolueretur\nad illa quae renuntians abdicarat, seseque de radice\nomnium malorum filargyria terrenisque laqueis expediret, ac,\nsi mallet pristinis passionibus emundari, quibus eum grauissime\nsingulis momentis uidebat urgueri, cessaret adfectare ea\n\n\n\n\n\n\nquae ue antea quidem possederat, quorum nexibus conpeditus ad\npurgationem uitiorum suorum sine dubio peruenire non posset,\ntruculento uultu eidem respondere non haesitauit: si tu habes\nplurimos unde sustentes, me similiter habere cur prohibes?\nHaec autem nemini uideautur uel superflua uel molesta.\nnisi enim prius exposita fuerint genera uulnerum et origines\ncausaeque morborum fuerint indagatae, nec infirmis poterit adhiberi\ncongrua medicinae curatio nec ualidis conferri perfectae\ncustodia sanitatis. nam et haec et multo his plura ad instructionem\niuniorum solent a senioribus, qui innumeros diuersorum\n-rasus ac ruinas experti sunt, in conlatione proferri. quorum\nmulta saepenumero cognoscentes in nobis, ita senioribus exponentibus\nac reuelantibus, uelut qui isdem ipsi quoque passionibus\npulsarentur, absque confusionis nostrae uerecundia\ncurabamur, cum et remedia pariter et causas infestantium nos\nuitiorum taciti disceremus. quae nos non fraternitatis ueriti\ncorpus uel obteximus uel praeteriuimus, sed ne forte delapsus\nliber in manus eorum, qui in hoc proposito minus instituti\nuidentur, patefaciat inexpertis, quae desudantibus solis ac festinantibus\nculmen perfectionis adtingere debent esse conperta.\nTriplex itaque est huius ualitudinis morbus, qui ab\nuniuersis patribus aequali detestatione damnatur: unus hic,\ncuius superius descripsimus labem, qui decipiens miserabilies\nquosque ea, quae ne ante quidem cum in saeculo degerent\npossidebant, congerere persuadet: alius qui haec, quae in primordiis\nsuae renuntiationis abiecerant, post haec resumere ac\n\n\n\n\nrursum desiderare conpellit: tertius qui initio malo uitiosoque\ncontractus et ab inperfectione incipiens eos, quos semel hoc\ntepore mentis infecerit, paupertatis ac diffidentiae timore per- I\nterritos spoliare se cunctis mundi facultatibus non sinit, eosque\npecunias uel substantias, quas utique renuntiantes abicere debuerant,\nreseruantes ad euangelicam perfectionem numquam\nperuenire concedit. quarum trium ruinarum exempla etiam in\nscripturis sanctis inuenimus non leui poena fuisse damnata.\nnam Giezi ea quae ne ante quidem possederat uolens adquirere I\nnon modo gratiam prophetiae possidere non meruit, quam per\nsuccessionem uelut hereditariam a suo habuit magistro suscipere-\\'\npere, uerum etiam e contrario aeterna lepra sancti Helisaei\nmaledictione perfunditur, ludas autem uolens resumere pecunias,\nquas antea Christum secutus abiecerat, non solum ad proditionem\ndomini lapsus apostolatus gradum perdidit, sed etiam\nuitam ipsam communi exitu finire non meruit eamque biothanati\nmorte conclusit, Annanias et Sapphira reseruantes\npartem quandam ex his quae possederant apostolico ore morte\nmultantur.\nDe his igitur, qui dicentes renuntiasse se huic mundo\nrursus incredulitate fracti nudari terrenis opibus timent, in\nDeuteronomio mystice praecipitur: si quis est homo formidolosus,\net corde pauido, non egrediatur ad bellum: uadat,\net reuertatur in domum suam, ne pauere faciat corda\nfratrum suorum, sicut et ipse timore perterritus est.\nhoc testimonio quid euidentius quaeso? nonne manifeste mauult\n\n\n\n\n\n\neos scriptura professionis huius nec initium sibimet usurpare\nnec nomen, quam exhortatione exemploque corrupto etiam alios\nab euangelica perfectione reuocare et infideli infirmare terrore?\ninbetur itaque eis ut discedentes e pugna reuertantur in domum\nsuam, quia non potest quisquam duplici corde bella domini\nproeliari (uir enim duplex animo inconstans in omnibus\nuiis suis), et cogitantes secundum illam euangelii parabolam\ncum, qui cum decem milibus progreditur, contra regem cum\nuiginti milibus uenientem non posse confligere, adhuc eo longe\nposito postulent pacem id est ut ue initium quidem renuntiationis\narripiant potius quam tepide eam post exsequentes\nmaiori discrimine semet inuoluant. melius est enim non\nmouere, quam uouere et non reddere.\npulchre autem\nhic cum decem milibus et ille cum uiginti uenire describitur.\namplior enim inpugnantium nos uitiorum numerus est quam\nuirtutum pro nobis dimicantium. nemo autem potest deo seruire\net mamonae, nec ponens quisquam manum suam\nsuper aratrum et respiciens retro aptus est regno dei.\nHi ergo occasionem auaritiae pristinae sibimet intromittere\nquadam scripturae sanctae auctoritate conantur, quam\nuitiosiore intellectu interpretantes apostoli, immo domini sententiam\ncorrumpere atque ad suum desiderium gestiunt deprauare.\nnon suam uitam uel intellectum scripturarum sensui\ncoaptantes, sed uim scripturis pro desiderio suae libidinis\n\n\n\n\n\n\ninferentes consentire eas suis opinionibus uolunt aiuntque scriptum\nesse: beatius est magis dare quam accipere. cuius interpretatione\nprauissima eneruatam domini putant illam esse sententiam\nqua dicitur: si uis perfectus esse, uade uende\nomnia quae habes et da pauperibus, et habebis thesaurum\nin caelo, et ueni sequere me, et hoc arbitrantur\ncolore diuitias suas se abicere non debere, beatiores scilicet\nsemet ipsos pronuntiantes, si pristinis suffulti substantiis aliis\nquoque de earum superabundantia largiantur, dum erubescunt\npro Christo gloriosam cum apostolo suscipere nuditatem nec\nopere manuum nec monasterii parsimonia uolunt esse contenti.\nquibus superest ut se aut circumuenire nouerint semet ipsos\net nequaquam renuntiasse huic mundo diuitiis pristinis incubantes,\naut si professionem monachi re atque opere cupiunt\nexperiri, dispersis abiectisque omnibus nihilque ex eis quae renuntiauerant\nreseruantes cum apostolo glorientur in fame et\nsiti, in frigore et nuditate.\nQuasi uero et ille similiter non potuerit facultatibus\npristinis sustentari, qui se non ignobilem etiam in huius mundi\nordine fuisse testatur, cum se adserit a natiuitate ciuis Romani\ndignitate praelatum, si hoc esse ad perfectionem commodius\niudicauisset, et illi qui Hierosolymis, cum essent possessores\nagrorum aut domorum, uendentes omnia nihilque sibi ex\nhis penitus reseruantes adferebant pretia eorum et ponebant\nante pedes apostolorum, non potuerint necessitatem\ncorporis sui facultatibus propriis sustinere, si hoc perfectius\nfuisset ab apostolis iudicatum uel ipsi esse utilius probauissent:\n\n\n\n\n\n\nsed uniuersas simul abicientes substantias maluerunt labore\nproprio uel conlatione gentium sustentari.\nde quorum sumptu\nsanctus apostolus ad Romanos scribens suumque eis in hoc\nministerium praedicans ac subtiliter eos ad hanc conlationem\nprouocans ait: nunc uero proficiscar Hierusalem ministrare\nsanctis. conplacuit enim Macedoniae et Achaiae\nconlationem aliquam facere in pauperes sanctorum\nqui sunt Hierusalem. conplacuit enim, et debitores\nsunt eorum: quoniam si spiritalium eorum participes\nfactae sunt gentes, debent et in carnalibus ministrare\neis.\nad Corinthios quoque horum sollicitudinem similiter gerens\nmonet eos, ut ante aduentum suum conlationem, quam ad usus\neorum mittere disponebant, sollicitius praepararent: de collectis\nautem quae fiunt in sanctis, sicut ordinaui ecclesiis\nGalatiae, ita et uos facite. unusquisque uestrum per\nunam sabbati thesaurizet apud semetipsum recondens\nquod ei bene placuerit, ut non cum uenero tunc collectae\nfiant. cum autem uenero, quoscumque probaueritis\nper epistulas, hos transmittam perferre gratiam\nnestram in Hierusalem. et ut eos ad largiorem prouocaret\nconlationem, infert: quodsi dignum fuerit ut et ego eam,\nmecum ibunt, id est si talis fuerit oblatio uestra, quae mea\nquoque mereatur prosecutione deferri.\nad Galatas quoque, cum\npraedicationis ministerium cum apostolis partiretur, hoc idem\nse depectum cum Iacobo, Petro et Iohanne testatur, ut licet\npraedicationem susciperet gentium, pauperum tamen qui erant\n\n\n\n\n\n\n\n\n\n\nHierosolymis nequaquam sollicitudinem curamque respueret,\nqui propter Christum uniuersis rebus suis renuntiantes spontaneam\nsubierant egestatem: et cum uidissent, inquit, gratiam\ndei quae data est mihi Iacobus et Cephas et\nIohannes, qui uidebantur columnae esse, dextras dederunt\nmihi et Barnabae societatis, ut nos inter\ngentes praedicaremus, ipsi autem in circumcisionem:\ntantum ut pauperum memores essemus.\nquam rem\nomni sollicitudine se testatur inplesse dicens: quod etiam\nsollicitus fui hoc ipsum facere. qui igitur sunt beatiores?\nutrumnam hi qui nuper de numero gentium congregati nec\npraeualentes euangelicam perfectionem conscendere adhuc suis\nsubstantiis inhaerebant., in quibus magnus fructus apostolo\nducebatur, si saltim ab idolorum cultu et fornicatione\net suffocatis et sanguine reuocati fidem Christi cum suis\nfacultatibus suscepissent, an illi qui euangelicae satisfacientes\nsententiae crucem domini cotidie portantes nihil sibi de propriis\nfacultatibus superesse uolueruntr cumque ipse beatus apostolusI\nuinculis et carceribus obligatus seu uexatione itineris inpeditus\net ob haec consuetam uictus substantiam parare, ut erat solitus,\nsuis manibus non occurrens a fratribus se, qui de Macedonia\nuenerant, supplementum suae necessitatis adserit accepisse\n(nam quod mihi, inquiens, deerat subpleuerunt fratres\nqui uenerunt a Macedonia, et ad Philippenses ipse referens:\n\n\n\n\n\n\n^ scitis enim et uos, Philippenses, quia in principio\nen augelii, quando profectus sum a Macedonia, nulla\nmihi ecclesia communicauit in ratione dati et accepti\nni si uos soli, quia et Thessalonicam et semel et bis\nin usum mihi misistis), erunt secundum istorum sententiam,\nquam mente tepida conceperunt, et isti beatiores apostolo, quia\nde suis inueniuntur ei substantiis inpertisse? quod amens quilibet\nnon audebit.\nQuamobrem si euangelico praecepto uolumus oboedire\net. apostoli ac totius ecclesiae illius primitiuae seu patrum, qui\nnix tutibus ac perfectioni eorum nostris temporibus successerunt,\nimitatores exsistere, non nostris definitionibus adquiescamus, de\nhoc tepido ac miserabili statu perfectionem nobis euangelicam\npollicentes, sed illorum sectantes uestigia circumuenire nosmet\nipsos minime studeamus et ita monasterii disciplinam institutionemque\npariter expetamus, ut in ueritate renuntiemus huic\nmundo, nihil ex his quae contempsimus infidelitate nos retrahente\nseruantes, cotidianum uictum non recondita pecunia, sed\nopere proprio conquiramus.\nFertur sententia sancti Basili Caesariensis episcopi\nad quendam prolata Syncletium tali quo diximus tepore torpentem.\nqui cum se renuntiasse diceret huic mundo, quaedam\nde propriis facultatibus sibimet reseruauit, nolens exercitio\nsuarum manuum sustentari et humilitatem ueram nuditate\net operis contritione monasteriique subiectione conquirere. et\n\n\n\n\n\n\n\n\nsenatorem, inquit, Syncletium perdidisti et monachum non\nfecisti.\nItaque si agonem spiritalem certare legitime cupimus,\nhunc quoque perniciosum hostem a nostris cordibus extrudamus:\nquem quantum superare non magnae uirtutis est, tantum et\neodem uinci ignominiosum plenumque dedecoris. a potente\nenim elidi, licet sit in deiectione dolor et gemitus in amissione\nuictoriae, tamen quodammodo de aduersarii robore uictis nascitur\nconsolatio; sin uero et inimicus exilis et genus conluctationis I\ninfirmum, ultra deiectionis dolorem confusio turpior et ignominia\ndetrimento grauior infertur.\nDe quo haec erit summa uictoria triumphusque perpetuus,\nut, quemadmodum dicitur, ne minuto quidem nummo\nconscientia monachi polluatur. inpossibile namque est eum,\nqui uictus in exigua stipe concupiscentiae semel in corde suo radicem\nsusceperit, non maioris desiderii protinus incendio conflagrari.\ntamdiu namque miles Christi uictor ac securus cunctaque\ncupiditatis inpugnatione erit externus, donec initia concupiscentiae\nhuius hic nequissimus spiritus in eius corde non seuerit.\nquapropter cum in cunctis generibus uitiorum generaliter serpentis\ncaput oporteat obseruari, in hoc praecipue diligentius\nconuenit praecaueri. quod si fuerit intromissum, sua materie\nconualescens ipsum sibimet uehementiora suscitabit incendia.\nideoque non solum pecuniarum cauenda possessio, uerum etiam\nuoluntas ipsa de animo penitus extrudenda. non enim tam\neffectus filargyriae uitandus est quam affectus ipsius radicitus\namputandus: nihil enim proderit pecunias non haberi, si uoluntas\nin nobis fuerit possidendi.\nPossibile namque est etiam non habentem eas nequaquam\nfilargyriae morbo carere nihilque ei prodesse beneficium\nnuditatis, quia cupiditatis uitium resecare non ualuit,\npaupertatis bono non uirtutis merito delectatus et necessitatis\nonere non sine cordis languore contentus. quemadmodum etiam\ncorpore non pollutos euangelicus sermo pronuntiat corde moechatos,\nita pecuniae quoque pondere minime sarcinatos affectu\nac mente cum filargyris condemnari possibile est: occasio enim\neis habendi defuit, non uoluntas, quae semper apud deum\nsolet magis quam necessitas coronari. itaque festinandum nobis\nest, ne in uanum laborum nostrorum emolumenta depereant.\nmiserabile namque est paupertatis ac nuditatis exitus tolerasse,\nfructus uero earum cassae uoluntatis uitio perdidisse.\nUis nosse quam perniciose, quam noxie fomes iste,\nnisi fuerit diligenter excisus, ad eius interitum qui eum conceperit\nfruticet et omnigenis pullulet ramunculis uitiorum?\nrespice Iudam apostolorum numero deputatum, quia noluit\nserpentis huius caput letale conterere, qualiter eum suo ueneno\nperemerit et concupiscentiae laqueis inretitum ad quam abrupti\npraecipitii crimen inpegerit, ut redemptorem mundi et\nhnmanae salutis auctorem triginta argenteis persuaserit uendere.\nqui nequaquam esset ad tam scelestum proditionis facinus\ndeuolutus, si non filargyriae morbo fuisset infectus, nec\ndominicae negationis reus sacrilegus extitisset, nisi prius solitus\nfuisset creditos sibi loculos conpilare.\nInmane satis et euidens tyrannidis huius exemplum\nquae semel, ut diximus, animae captiuatae nullam permitti ?\nhonestatis regulam custodire nec ulla quaestus adiectione satiari\nfinis enim rabiei huius non diuitiis, sed nuditate conquiritur ?\ncum hic ipse ob hoc loculos dispensationi pauperum ?\ndeputatos suae potestati creditos accepisset, ut saltim pecuniarum\nabundantia satiatus concupiscentiae suae modum inponeret,\nin tantum copia. earum in abundantiorem fomitem ?\ncupiditatis exarsit, ut iam non loculos clancule conpilare, sed\nipsum dominum uenundare maluerit. uniuersas enim diuitiarum ?\nmoles rabies cupiditatis huius exsuperat.\nDenique princeps apostolorum his eruditus exemplis sciens\nhabentem quippiam cupiditatis frena non posse moderari\nnec finem eius in parua summa magnaue consistere, sed sed\nsola uirtute nudi, Annaniam et Sapphiram, quorum super\nrius fecimus mentionem, quia sibi quippiam de sua facultate ?\nseruauerant, morte multauit, ut interitum, quem ille ultro sibi\npro reatu dominicae proditionis intulerat, hi pro mendacio cupiditatis\nexciperent. quanta in hoc quoque facinoris ac supplicii\nsimilitudo concurrit. ibi filargyriam proditio, hic falsitas\nsubsecuta est. ibi ueritas proditur, hic mendacii crimen admittitur.\nlicet enim operis eorum dissimilis uideatur effectus\nunus tamen finis in utroque concurrit.\nille namque refugienss\npaupertatem resumere quae abiecerat concupiuit, hi, ne fierent\npauperes, de substantia sua, quam aut apostolis offerre fideliter*\naut totam dispergere fratribus debuerant, quiddam retinere\ntemptauerunt: et idcirco utrubique sequitur mortis damnatio 4\n\n\n\n\n\n\nquia utrumque crimen de filargyriae radicibus pullulauit. itaque\nsi in eos, qui non alienas concupierunt substantias, sed propriis\nparcere temptauerunt, nec habuere desiderium adquirendi, sed\nreseruandi tantummodo uoluntatem, processit tam seuera sententia,\nquid censendum de his, qui numquam possessas pecunias\ncupiunt congregare et nuditatem coram hominibus praeferentes\naffectu concupiscentiae coram deo diuites conprobantur?\nQui secundum similitudinem Giezi spiritu ac mente\nleprosi esse noscuntur, qui mundi huius caducas pecunias concupiscens\ninmundae leprae contagione respersus est. per quam\nnobis euidens reliquit exemplum, omnem animam cupiditatis\nlabe pollutam spiritali uitiorum lepra respergi inmundamque\napud deum perenni maledictione reputari.\nIgitur si perfectionis desiderio dimittens omnia secutus\nes Christum dicentem tibi: uade uende omnia. quae\nhabes et da pauperibus, et habebis thesaurum in caelo,\net ueni sequere me, quid missa super aratrum manu respicis\nretro, ut eiusdem domini uoce pronuntieris non esse aptus regno\ncaelorum? super tectum euangelici culminis stabilitus quid\ndescendis tollere aliquid de domo tua, ex his uidelicet quae\nantea contempsisti? constitutus in agro atque operatione uirtutum\nsubstantia mundi, qua te renuntians spoliasti, quid recurrens\nniteris reuestiri? si uero paupertate praeuentus nihil\nquod dimitteres habuisti, multo minus adquirere debes quod\nnec antea possedisti. ob id enim ita domini beneficio praeparatus\nes, ut expeditior ad eum nullis pecuniarum laqueis\ninpeditus adcurreres. uerumtamen nullus in hoc egens\n\n\n\n\n\n\nfrangatur: nemo est enim qui non habeat quod dimittat. uniuersis\nrenuntiauit facultatibus mundi, quisquis affectum possidendi eas\nradicitus amputauit.\nHaec est igitur de filargyria perfecta uictoria, u\nparuissimae cuiuslibet stipis in corde nostro residere non si-namus\nigniculum, certi quod restinguendi eum non habebimus ulterius\nfacultatem, si quantulamcumque scintillae huius in nobis =\nmateriam fouerimus.\nQuam uirtutem non alias retinere ualebimus inlibatam,\nnisi in monasterio consistentes secundum apostolum\nhabentes uictum et uestimentum his contenti fuerimus.\nDamnationem ergo Annaniae et Sapphirae memoriter\nretinentes horrescamus aliquid ex his reseruare quae renuntiantes\npenitus abdicare deuouimus. Giezi quoque pertimescamus\nexemplum, qui ob filargyriae culpam aeterno supplicio\nleprae multatur, et aliquid ex his quae nec ante possedimus\ncaueamus adquirere. nec non etiam Iudae uel meritum uel\nexitum formidantes quicquam pecuniae resumere, quam semel\na nobis abiecimus, tota uirtute uitemus. super haec omnia\nconsiderantes condicionem fragilis incertaeque naturae nostrae\ncaueamus, ne dies domini sicut fur in nocte superueniens\nmaculatam uel uno obolo nostram conscientiam deprehendat,\nqui omnes fructus nostrae renuntiationis euacuans illud, quod\nin euangelio diuiti dictum est, ad nos quoque faciat uoce dominica\ndirigi: stulte, hac nocte animam tuam expetunt\na te: quae autem praeparasti, cuius erunt? nihilque de\n\n\n\n\n\n\ncrastino cogitantes numquam nos de coenobii disciplina patiamur\nauelli.\nQuod sine dubio nequaquam permittimur inplere, sed\nne sub institutionis quidem regula permanere, nisi prius patientiae\nuirtus, quae non aliunde quam de humilitatis fonte\nprocedit, in nobis fuerit firma soliditate fundata. illa namque\nnulli commotiones nouit inferre, haec uero inlatas sibi magnanimiter\ntolerare.\nQuarto quoque certamine est irae mortiferum uirus de\nrecessibus animae nostrae funditus eruendum. hac enim in\nnostris cordibus insidente et oculum mentis noxiis tenebris obcaecante\nnec iudicium rectae discretionis adquirere nec honestae\ncontemplationis intuitum nec maturitatem consilii possidere nec\nuitae participes nec iustitiae tenaces, sed ne spiritalis quidem\nac ueri luminis capaces poterimus exsistere, quia turbatus\nest, inquit, prae ira oculus meus.\nnec sapientiae participes\neffici, tametsi sapientes omnium pronuntiari opinione uideamur,\nquia ira in sinu insipientium requiescit., sed ne uitam\nquidem inmortalitatis consequi poterimus, quamuis prudentes\nuideamur definitione hominum iudicari, quia ira perdit etiam\nprudentes. nec iustitiae moderamina perspicaci discretione\ncordis ualebimus obtinere, licet perfecti sanctique cunctorum\nopinationibus aestimemur, quia ira uiri iustitiam dei non\noperatur. ipsam quoque honestatis grauitatem, quae etiam\nuiris saeculi huius solet familiaris exsistere, nullo modo possidere\npoterimus, licet nobiles et honesti natalium praerogatiua\nputemur, quia uir iracundus inhonestus est.\nconsilii etiam\nmaturitatem nullatenus ualebimus obtinere, quamuis graues et\nscientia summa praediti uideamur, quia iracundus agit sine\nconsilio, sed nec quieti esse a perturbationibus noxiis, nec\npoterimus carere peccatis, tametsi nequaquam nobis inquietudines\nab aliis inferantur, quia uir animosus parit rixas,\nuir autem iracundus effodit peccata.\nNonnullos audiuimus hunc animae perniciosissimum\nmorbum ita excusare temptantes, ut eum detestabiliore interpretatione\nscripturarum extenuare gestirent, dicentes non esse\nnoxium, si delinquentibus fratribus irascamur, siquidem ipse\ndeus contra eos, qui eum uel scire nolunt uel scientes contemnunt,\nfurere atque irasci dicatur, ut ibi: et iratus est\nfurore dominus in populum suum, uel cum orat propheta\ndicens: domine, ne in furore tuo arguas me, neque in\nira tua corripias me, non intellegentes, quod, dum hominibus\noccasionem pestiferi uitii uolunt concedere, inmensitati diuinae\nac fonti totius puritatis iniuriam carnalis passionis admisceant.\nSi enim haec, cum dicuntur de deo, carnali et pingui\nsecundum litteram significatione percipienda sunt, ergo et\ndormit, cum dicitur: exsurge, quare obdormis domine?\nde quo dicitur: ecce non dormitabit neque obdormiet,\nqui custodit Israhel, et stat ac sedet, cum dicit: caelum\nmihi sedes est, terra autem scabillum pedum meorum,\nqui metitur caelum palmo, et terram suo pugillo concludit,\net crapulatur uino, cum dicitur: et exsurrexit sicut\ndormiens dominus, sicut potens crapulatus a uino,\nqui solus habet inmortalitatem et lucem habitat inaccessibilem:\nut praeteream ignorationem et obliuionem,\nquae de ipso legimus in scripturis sanctis frequenter inserta,\ndeinde liniamenta membrorum, quae tamquam de homine\n\n\n\n\n\n\nfigurali et conposito describuntur, capillis scilicet, capite et naribus,\noculis ac facie, manibus et brachio, digitis, utero pedibusque.\nquae omnia secundum uilem litterae sonum si uoluerimus admittere,\ndeum liniamentis membrorum et corporea figura conpositum,\nquod dictu quoque nefas est quodque absit a nobis,\nnecesse est aestimari.\nItaque ut haec secundum litteram non absque nefando\nsacrilegio possunt intellegi super eo, qui inuisibilis, ineffabilis,\ninconprehensibilis, inaestimabilis, simplex et inconpositus sanctarum\nscripturarum auctoritate definitur, ita ne furoris quidem\net irae perturbatio illi indemutabili naturae sine ingenti blasphemia\npoterit coaptari. nam huiuscemodi significatione membrorum\ndiuinas efficientias dei et inmensas operationes eius\nsentire debemus, quae nobis nisi per haec usitata membrorum\nuocabula nequeunt intimari.\nut puta significatione oris conlocutionem\neius, quae in arcanos animae sensus solet clementer\ninfundi, uel quod in patribus nostris atque prophetis idem locutus\nsit, agnoscamus. in oculis inmensitatem perspicaciae, qua\nuniuersa perlustrat ac perspicit, et quod nihil eum ex his quae\n* nobis geruntur gerendaue sunt seu cogitantur lateat, scire\npossimus. manuum nuncupatione prouidentiam et operationem,\nqua omnium ipse sit creator et conditor, sentiamus. brachium\nquoque uirtutis et gubernationis eius insignia, qua cuncta sustentat,\nmoderatur ar regit, et ut de ceteris taceam, canities\ncapitis quid aliud quam longaeuitatem deitatis et antiquitatem\nsignificat, qua sine ullo principio est et ante omnia tempora\ncreaturas excedit uniuersas?\nita igitur et de ira dei uel furore\ncum legimus, non ὰνθρωτοπαθω̄ς, id est secundum humilitatem\n\n\n\n\n}\nhumanae perturbationis, sed digne deo, qui omni perturbations\nalienus est, sentire debemus, scilicet quo per haec eum iudicem\net ultorem omnium quae inique geruntur in hoc mundo possimus\naduertere, et retributorem terribilem actuum nostrorum his uerborum\nsignificationibus formidantes contra illius uoluntatem\nquicquam timeamus admittere.\nillos etenim timere consueuit\nhumana natura, quos indignari nouit, et ueretur offendere: ut\nin nonnullis aequissimis iudicibus solet ab his, qui aliquo reatu\nsuae conscientiae remordentur, ira ultrix timeri, non scilicet\nquod haec in animis eorum qui iuste iudicaturi sunt perturbatio\nconsistat, sed quod ita metuentibus ille sentiatur affectus,\nqui pro exsecutione legum et examinatione iustitiae et aequilibratione\nprocedit. quae tamen quantalibet animi fuerit mansuetudine\nac lenitate prolata, ab his, qui pro suo merito poena\nplectendi sunt, furor grauis et ira saeuissima iudicatur.\nlongum\nest nec praesentis operis, si uoluerimus omnia quae de deo\nhumana significatione figuraliter in scripturis dicta sunt explanare.\nhaec ad praesentem necessitatem, quae contra furoris\nuitium pertinebant, dixisse sufficiat, ut nullus exinde sibimet\noccasionem morbi mortisque perpetuae per ignorantiam trahat,\nunde sanctitas et inmortalitas uitae salutisque remedia conquiruntur.1\nItaque monachus ad perfectionem tendens et agonem\nspiritalem legitime cupiens decertare ab omni irae furorisque\nuitio alienus exsistat, et audiat quid sibi uas electionis praecipiat:\nomnis, inquit, ira et indignatio et clamor et blasphemia\ntollatur a uobis eum omni malitia (cum dicit:\n\n\n\n\n\n\nomnis ira tollatur a uobis, nullam penitus uelut necessariam\net utilem nobis excepit), delinquentemque fratrem, si\nnecesse est, ita curare festinet, ut, dum medellam leuiore forsitan\nfebricula laboranti procurat inferre, non semet ipsum\niratus taetriore morbo caecitatis inuoluat (oportet namque illum,\nqui alterius uulneri mederi cupit, omni languoris morbo alienum\nsanumque subsistere, ne illud euangelicum dicatur ei: medice,\nprius cura te ipsum) ac uidens fistucam in oculo fratris\nsui trabem in oculo suo non uideat. uel quomodo uidebit\neicere fistucam de oculo fratris sui, qui trabem furoris gestat\nin oculo suo?\nQualibet ex causa iracundiae motus efferuens excaecat\noculos cordis et acumini uisuum exitialem ualidioris morbi ingerens\ntrabem solem iustitiae non sinit intueri. nihil interest,\nutrum aurea lammina plumbeaue seu cuiuslibet metalli oculorum*\nlorum obtutibus inponatur: differentiam caecitatis non facit\npretiositas metallorum.\nHabemus sane irae ministerium satis commode nobis\ninsertum, ad quod solum eam recipere utile nobis est ac salubre,\ncum contra lasciuientes cordis nostri motus indignantes\ninfremimus et ea, quae agere confundimur coram hominibus\nuel proloqui, in latebras ascendisse nostri pectoris indignamur,\nangelorum scilicet ac dei ipsius praesentiam ubique et omnia\npenetrantis oculumque eius tota formidine tremescentes, quem\nnequaquam possunt conscientiae nostrae latere secreta.\nUel certe cum contra hanc ipsam iram, cur nobis aduersus\nfratrem inrepserit, commouemur et irati letales\n\n\n\n\n\n\ninstigationes eius extrudimus nec in adytis pectoris nostri noxias eam\nlatebras habere permittimus. taliter nos irasci etiam ille propheta\ndocet, qui in tantum hanc e suis abegerat sensibus, at\nne inimicis quidem propriis et quidem a deo sibi traditis maluerit\nreddere talionem irascimini, inquiens, et nolite peccare.\nille etenim cum aquam de cisterna Bethlehem concupisset\neamque a mus fortibus per medias hostium cateruas suscepisset\nadlatam, protinus effudit in terram, et ita uoluptuosam concupiscentiae\npassionem iratus extinguens libauit eam domino, et\ncupiditatis suae desideria non expleuit dicens: propitius mihi\nsit dominus, ne faciam hoc: num sanguinem hominum\nistorum, qui profecti sunt, et animarum periculum\nbibam?\nuel cam Semei in regem Dauid audiente eo lapides\net maledicta coram omnibus inrogaret, uelletque Abisai filius\nSaruiae princeps militum conuicii regalis ultionem truncatione\ncapitis eius explere, beatus Dauid aduersus diram suggestionem\neius indignatione pia commotus humilitatis modum et patientiae\nrigorem inconcussa lenitate seruauit dicens: quid mihi et\nuobis, filii Saruiae? dimittite eum, ut maledicat: dominus\nenim praecepit ei ut malediceret Dauid: et quis\nest qui audeat dicere, quare sic fecerit? ecce filius\nmeus, qui egressus est de utero meo, quaerit animam\nmeam: quanto magis nunc filius Iemini? dimittite\neum ut maledicat iuxta praeceptum domini: si forte\n\n\n\n\n\n\nrespiciat dominus adflictionem meam, et reddat mihi\nbonum pro maledictione hac hodierna.\nIubemur itaque irasci salubriter, sed nobismet ipsis ac\nsuggestionibus ascendentibus prauis, et non peccare, ad effectum\nscilicet eas noxium perducentes. denique hunc eundem sensum\neuidentius explanat uersiculus sequens: quae dicitis in cordibus\nuestris, et in cubilibus uestris conpungimini,\nid est quaecumque in cordibus uestris ingruentibus repentinis\nac lubricis instigationibus cogitatis, consilii moderatione, omnem\nstrepitum ac perturbationem furoris amouentes, uelut in cubili\nquietis positi conpunctione saluberrima emendate atque corrigite.\ndenique beatus apostolus usus huius uersiculi testimonio cum\ndixisset: irascimini et nolite peccare, subiunxit: sol non\noccidat super iracundiam uestram, neque detis locum\ndiabolo. si nonum est super iracundiam nostram occidere\nsolem iustitiae et irati confestim diabolo locum damus in corde\nnostro, quomodo superius praecepit ut irascamur, dicens: irascimini\net nolite peccare? nonne euidenter hoc dicit: irascimini\nuitiis et furori uestro, ne coniuentibus nobis sol iustitiae\nChristus incipiat propter iracundiam uestram mentibus obscuratis\noccidere et discedente illo locum diabolo in uestris cordibus\npraebeatis?\nDe quo sole per prophetam deus euidenter commemorat\nita dicens: timentibus autem nomen meum orietur sol\ni iustitiae, et sanitas in pinnis eius. qui rursum peccatoribus\net pseudoprophetis illisque qui irascuntur occidere\n\n\n\n\n\n\n\n\n\n\ndicitur in medio die dicente propheta: occidet eis sol IC\nmeridie. uel certe secundum tropicum sensum mens, id est ^\nνοῡς siue ratio, quae pro eo, quod omnes cordis cogitationes discretionesque\nperlustret, sol merito nuncupatur, irae uitio\nextinguatur, ne eadem occidente perturbationum tenebrae\nauctore suo diabolo uniuersum nostri cordis occupent sensum\net tenebris irae possessi uelut in nocte caeca, quid nos agere\noporteat, ignoremus. tali sensu hunc apostoli locum institutis\nseniorum traditum nobis, quia necesse fuit quemadmodum da\nira sentirent, licet longiore sermone protulimus: qui eam na\nad momentum quidem cor nostrum penetrare permittunt, illu ??\neuangelii omnimodis obseruantes: qui irascitur fratri suo\nreus erit iudicio. ceterum si usque occasum solis\nsit irasci, ante furoris satietas et ultrices irae commotionem\npoterunt noxiae perturbationis explere, quam sol iste ad\nsui uergat occasus.\nQuid uero dicendum de his (quod quidem dicere sin ? .\nmea confusione non possum), quorum inplacabilitati ne hi ???\nquidem sol occidens terminum ponit, sed per dies eam plu ???\nrimos protelantes atque aduersus eos, in quos commoti fuerint\nrancorem animi reseruantes negant quidem se uerbis irasci\nsed re ipsa et opere indignari grauissime conprobantur? na ??\nneque eos congruo sermone conpellant. nec affabilitate eis\nconloquuntur, et in eo se minime delinquere putant, quod\ndictam suae commotionis non expetant: quam tamen quia pro\nferre palam et exercere aut non audent aut certe non possunt- J\n\n\n\n\n\n\nin suam perniciem uirus iracundiae retorquentes concoquunt\neam in corde taciti ac silentes in semet ipsis consumunt, amarit.ndinem\ntristitiae non uirtute animi protinus expellentes, sed\ndigerentes processu dierum et utcumque pro tempore mitigantes.\nQuasi uero non hic finis unicuique uindictae sit et\nabu nde quis furori proprio uel tristitiae satisfecerit, si id, quod\npraeualet, ira instigante conpleuerit (quod hi quoque facere\nnoscuntur, qui motus suos non adpetitu placiditatis, sed inopia\ncohibent ultionis: nihil enim inferre amplius his quibus irati\nsunt possunt, nisi ut cum eis affabilitate solita minime con-\nloquantur), aut quasi in effectu operis solummodo sit iracundia\nmoderanda et non potius ab arcanis nostri pectoris eruenda,\nDe tenebris illius obscurati nec consilii salubris nec scientiae\nlumen admittere, sed nec templum spiritus sancti, habitante in\nnobis spiritu nequam, ualeamus exsistere. cohibitus enim in\ncorde furor adstantes quidem homines non offendit, sed aeque\nspiritus sancti splendidissimum iubar ac si prolatus excludit.\nAut quemadmodum uel ad momentum uult eam dominus\nretentari, qui ne sacrificia quidem spiritalia orationum\nnostrarum permittit offerri, si uel alium contra nos aliquid\nrancoris habere cognoscimus, dicens: si ergo offers munus\ntuum ad altare, et ibi recordatus fueris quod frater\ntuus habet aliquid aduersum te, relinque ibi munus\ntuum ad altare, et uade prius reconciliare fratri tuo,\net sic ueniens offeres munus tuum? quomodo ergo non\ndicam usque in dies plures, sed uel usque ad occasum solis\n\n\n\n\n\n\n\n\nistius permittimur contra fratrem retinere tristitiam, qui ne illo\nquidem aliquid habente aduersum nos orationes nostras deo\nofferre concedimur? quibus praecipitur ab apostolo: sine intermissione\norate, et: in omni loco leuantes puras manus\nsine ira et disceptatione. superest igitur, ut ant numquam\noremus huiuscemodi uirus retinentes in cordibus nostris et\napostolico huic praecepto sine euangelico, quo indesinenter et\nubique iubemur orare, simus obnoxii, ant, si nosmet ipsos\ncircumuenientes precem fundere contra eius interdictum praesumimus,\nnon orationem domino, sed rebellionis spiritu contumaciam\nnos eidem nouerimus offerre.\nEt quia plerumque seu laesos fratres et contristatos\ncontemnimus uel certe non uitio nostro dicentes eos offensos\ndespicimus, animarum medicus et occultorum conscius, occasiones\niracundiae uolen radicitus a cordibus nostris euellere,\nnon solum si laesi fuerimus iubet nos remittere et reconciliari\nfratribus nostris nullamque aduersus eos iniuriae seu laesionis\nmemoriam retinere, sed etiam si illos aduersum nos seu iuste\nsine iniuste habere aliquid nouerimus. similiter praecepit, ut\nmunus nostrum relinquentes, id est conpescentes orationes\nnostras, ad eorum prius satisfactionem tendere festinemus et ita\nfratris curatione praemissa orationum nostrarum munera inlibata\ndeferre. non enim ita nostris obsequiis communis.\nomnium dominus delectatur, ut, quod in uno adquirit, perdat ?\naltero dominante tristitia. in cuiuslibet namque dispendio«\nunum patitur detrimentum, qui eodem modo omnium famu- lorum\nsuorum salutem desiderat et expectat. et idcirco aeque \\'\n\n\n\n\n\n\nhabente aduersum nos fratre inefficax erit oratio nostra, ac si\nnos aduersus eum tumenti spiritu indignationis amaritudinem\nreseruemus.\nSed quid diutius praeceptis euangelicis atque apostolicis\ninmoramur, cum etiam uetus lex, quae aliquid habere remissionis\nuidetur, haec eadem praecaueat dicens: ne oderis\nfratrem tuum in corde tuo, et iterum: non eris memor\niniuriae cinium tuorum, et rursum: itinera eorum qui\nmemoriam retinent malefacti in mortem? uides et ibi\nnequitiam non in opere tantum, sed etiam in arcanis cogitationibus\nresecari, cum de corde odium et iniuriae non solum\nretributio, sed etiam ipsa memoria radicitus iubetur euelli.\nInterdum superbia uel inpatientia superati cum inconditos\nmores nostros atque inordinatos nolumus emendare,\nsolitudinem nos desiderare conquerimur, tamquam ibi nullis\nnos concitantibus ilico uirtutem patientiae reperturi, excusantes\nneglegentiam nostram causasque commotionis non nostra dicentes\ninpatientia, sed fratrum uitio generari: dumque in alios\nerroris nostri uergimus causas, numquam ad patientiae ae perfectionis\ncalcem ualebimus peruenire.\nSumma igitur emendationis ac tranquillitatis nostrae\nnon est in alterius arbitrio conlocanda, quod nequaquam nostrae\nsubiacet potestati, sed in nostra potius dicione consistat. itaque\nat non irascamur, non debet ex alterius perfectione, sed ei\nnostra uirtute descendere, quae non aliena patientia, sed propria\nlonganimitate conquiritur.\nPorro heremum perfectos omnique uitio purgatos\n........oportet expetere, et excoctis ad purum in congregatione fratrum\n\n\n\n\n\n\nuitiis non pusillanimitatis perfugio, sed diuinae contemplationis\nobtentu et desiderio intuitus sublimioris intrare, qui non nisi\nin solitudine a perfectis solummodo poterit adprehendi. quaecumque\nenim uitia incurata in heremum detulerimus, operta\nin nobis, non abolita sentientur. solitudo namque sicut nouit\nemendatis moribus contemplationem purissimam reserare et\nintuitu sincerissimo spiritalium sacramentorum scientiam reuelare,\nita eorum qui minus emendati sunt uitia non solum\nseruare, uerum etiam exaggerare consueuit: tamdiuque si ??\npatiens quis uidetur et humilis, donec nullius hominum comisceatur\nconsortio, ad naturam pristinam mox reuersur ???\ncum interpellauerit cuiuslibet commotionis occasio. emergu ???\nquippe ex eo confestim uitia quae latebant, et uelut equi i\nfrenes certatim e suis repagulis otio longiore nutriti acrius m\nperniciem aurigae proprii ferociusque prorumpunt. magis enim\nexercitio usuque humano cessante efferantur in nobis uiti ??\nnisi fuerint ante purgata, ipsamque umbram patientiae, quam\npossidere imaginarie permixti fratribus saltim pro eorum ra\nuerentia et nota publica uidebamur, desidia securitatis amittimu»\nQuasi uero uniuersa uirulenta serpentium gener ??\nuel ferarum, cum in solitudine suisque cubilibus inmorantu ??\nnon innoxia perseuerent. nec tamen ex eo pronuntiari possu ??\ninnoxia, quia nulli noceant: hoc enim eis non affectus boni:\ntatis, sed necessitas solitudinis confert. quae cum laedendi\nnancta fuerint copiam, in semet ipsis reconditum uirus ea\nanimae feritatem protinus egerunt atque demonstrant. ideoque\nperfectionem quaerentibus non sufficit contra hominem no ??\nirasci.\nmeminimus enim in solitudine commorantibus nobis\ncontra calamum, cum aut crassitudo eius aut exilitas displiceret\n\n\n\n\ncontraue scalpellum, cum incidenda hebeti acie segniter exsecaret,\ncontraque silicem, si forte ex ea festinantibus nobis ad\nlectionem tardius scintilla ignis emicuit, ita indignationis inrepsisse\nmotum, ut non alias perturbationem mentis quam uel\ncontra insensibiles materias uel certe aduersus diabolum maledictione\nprolata digerere atque euaporare possemus.\nquamobrem\nad perfectionis dumtaxat rationem non satis proderit abesse\nhomines, in quos ira moueatur, cum, si patientia prius non\nfuerit adquisita. etiam erga res mutas exerceri similiter iracundiae\npossit affectus, qui residens in corde nostro nec iugem\nnos possidere tranquillitatis statum nec residuis uitiis carere\npermittet. nisi forte in eo putemus commotionibus nostris\nlucrum aliquod uel remedium conparari, quod maledictionibus\nuel iracundiae nostrae minime res inanimae mutaeque respondeant\net intemperantiam cordis nostri ad maiorem nequaquam\nprouocent exardescere furoris insaniam.\nQuapropter si illam summam diuini praemii cupimus\nadipisci, de quo dicitur: beati mundo corde, quoniam\nipsi deum uidebunt, non solum haec c nostris actibus amputanda\nest, sed etiam de internis animae radicitus exstirpanda.\nnon enim ualde proderit iracundiae cohibitus furor in uerbo\nnec in effectum prolatus, si illum arcanis pectoris nostri deus,\nquem secreta cordium non latent.\n, inesse perspexerit, radices\nenim uitiorum potius excidi praecepit euangelicus sermo quam\n\n\n\n\n\n\nructus, qui procul dubio euulsis fomitibus nequaquam ulterius\npullulabunt : atque ita mens poterit iugiter in omni patientia a.\net sanctitate durare, cum haec non de superficie operations s\net actuum, sed de cogitationum fuerint euulsa penetralibus. = t\nidcirco ne homicidium perpetretur, ira odiumque succiditur\nsine quibus homicidii crimen nullo modo ualebit admitti. S\nirascitur enim fratri suo, reus erit iudicio, et: qu ?? S\nodit fratrem suum homicida est. in eo scilicet quod\ncorde cupiat interire, cuius cruorem propria manu uel telo\napud homines minime fudisse cognoscitur, affectu irae bomicida\npronuntiatur a domino, qui non solum pro operationis\neffectu, sed etiam pro uoluntatis ac uoti desiderio unicuique\naut praemium reddet ant poenam, secundum illud quod ipse\nloquitur per prophetam: ego autem opera eorum, et cogitationes\neorum: uenio ut congregem cum omnibus\ngentibus et linguis, et rursum: inter se inuicem cogitationibus\naccusantibus aut etiam defendentibus., in\ndie qua indicabit deus occulta hominum.\nSciendum tamen in eo, quod in quibusdam exemplaribus\ninuenitur: qui irascitur fratri suo sine causa,\nreus erit iudicio, superfluum esse sine causa et adiectum\nesse ab his, qui amputandam iram pro iustis causis minime\nputauerunt, cum utique nullus quamlibet absque ratione commotus\nsine causa se dicat irasci. quamobrem apparet ab eis\nadiectum, qui propositum non intellexerunt scripturae uolentis -\nfomitem iracundiae omnimodis amputare nullamque indignationis\noccasionem penitus reseruare, ne, dum iubemur irasci\ncum causa, etiam sine causa irascendi nobis intromittatur\n\n\n\n\n\n\noccasio. finis enim patientiae non in irascendo iuste, sed in\npenitus non irascendo consistit. licet a quibusdam hoc ipsum\nquod dicitur sine causa ita interpretari sciam, quod scilicet\nsine causa irascatur is, cui expetere ultionem irato non liceat.\nmelius tamen est ita tenere, ut et nouella exemplaria multa\net antiqua omnia inueniuntur esse perscripta.\nQuapropter athletam Christi legitime decertantem\niracundiae motus radicitus oportet euellere. cuius morbi haec\nerit medicina perfecta, ut primitus credamus nullo modo sine\niustis seu iustis ei causis licere nobis irasci, scientes nos\n..discretionis lumen rectique consilii firmitatem, ipsam quoque\nhonestatem et iustitiae moderamina protinus amissuros, si\nprincipale cordis nostri eius fuerit tenebris obscuratum, tum\ndeinde puritatem mentis nostrae mox proturbandam, templumque\neam sancti spiritus effici omnino non posse iracundiae in nobis\nspiritu commorante: postremo ut cogitemus nequaquam licere\nnobis orare nec iratos fundere preces ad deum, et prae omnibus\nincertum statum condicionis humanae prae oculis habentes cotidie\nnos credamus e corpore migraturos, nihilque nobis continentia\ncastitatis, nihil abrenuntiatione omnium facultatum, nihil diuitiarum\ncontemptu, nihil ieiuniorum uigiliarumque laboribus\nconferendum, quibus propter iracundiam solam et odium ab\nuniuersitatis iudice supplicia promittuntur aeterna.\nQuinto nobis certamine edacis tristitiae stimuli retundendi\nsunt. quae si passim per singulos incursus incertos ac uarios\ncasus obtinendi animam nostram habuerit facultatem, ab omni\nnos per momenta singula separat diuinae contemplationis intuitu\nipsamque mentem ab uniuerso puritatis statu deiectam\nfunditus labefactat ac deprimit: non orationes eam explere cum\nsolita cordis alacritate permittit, non sacrarum lectionum sinit\nremediis incubare. tranquillum quoque ac mitem fratribus esse\nnon patitur et ad cuncta operationum uel religionis officia\ninpatientem et asperum reddit, omnique perdito salubri consilio\net cordis constantia proturbata uelut amentem facit ei\nebrium sensum frangitque et obruit desperatione poenali.\nQuamobrem non minore prospectu, si spiritalis agonis\ncertamina legitime cupimus desudare, hic quoque nobis curandus\nest morbus. sicut enim tinea uestimento, et uermis ligno:\nita tristitia uiri nocet cordi: satis euidenter ac proprie uim\nnoxii huius ac perniciosi uitii spiritus diuinus expressit.\nUestimentum namque esu tinearum adtactum nullius\npretii uel honesti usus poterit ulterius habere commercium,\ntotidemque lignum uermibus exaratum non iam ad ornatum\nuel mediocris aedificii, sed ad conbustionem ignis merebitur\ndeputari. ita igitur et anima, quae edacissimis tristitiae morsibus\ndeuoratur, inutilis erit uel uestimento illi pontificali,\nquod unguentum spiritus sancti de caelo descendens prius in\nbarbam Aaron, deinde in oram suam solere suscipere sancti\nDauid uaticinio perhibetur, secundum illud: sicut unguentum\n\n\n\n\n\n\nin capite, quod descendit in barbam Aaron, quod descendit\nin oram uestimenti eius: sed nec ad structuran\ntempli illius spiritalis atque ornatum poterit pertinere, cuius\nPaulus architectus sapiens posuit fundamenta dicens: uos\nestis templum dei et spiritus dei habitat in nobis:\ncuius qualia sint ligna, sponsa describit in Cantico Canticorum ??\ntrabes, inquiens, nostrae cupressus, tigna domorum ??\nnostrarum cedri. et idcirco huiusmodi ad templum dei ??\nlignorum genera deliguntur, quae sunt et bonae fragrantiae ??\net inputribilia, quaeque nec corruptelae uetustatis nec esui uermium\nualeant subiacere.\nNonnumquam tamen irae praecedentis uitio subsequi ??\nseu concupiscentiae lucriue cuiusdam minus indepti generari ??\nsolet, cum se harum rerum quadam spe mente concepta quis ??\nuiderit excidisse. interdum uero etiam nullis exsistentibus causis,Â«\nquibus ad hanc labem conruere prouocemur, inimici subtilis\ninstinctu tanto repente maerore deprimimur, ut ne carorum\nquidem ac necessariorum nostrorum aduentum solita suscipere.\nadfabilitate possimus, et quidquid ab eis conpetenti fuerit con-\nfabulatione prolatum, inportunum nobis ac superfluum iudicetur,,\nnullaque eis reddatur a nobis grata responsio, . uniuersos cordis nostri\nrecessus felle amaritudinis occupante.\nUnde manifestissime conprobatur non semper nobis alio- rum\nuitio commotionum stimulos excitari, sed potius nostro,\n\n\n\n\n\n\nqui reconditas in nobismet ipsis habemus offensionum causas\nac seminaria uitiorum, quae, cum mentem nostram temptationum\nimber adluerit, in germina confestim fructusque prorumpunt.\nNumquam enim quis alterius uitio lacessitus peccare\nconpellitur, si repositam materiem delictorum in suo corde\nnon habeat: nec tunc subito quispiam deceptus esse credendus\nest, cum conspecta mulieris forma in barathrum concupiscentiae\nturpis inciderit, sed potius occultos ac latentes medullitus\nmorbos occasione uisus in superficiem tunc fuisse productos.\nIdeoque creator omnium deus, opificii sui curationem\nprae omnibus noscens, et quia non in aliis, sed in nobismet\nipsis offensionum radices causaeque consisterent, non deserenda\npraecepit fratrum consortia, nec uitari eos, quos laesos a nobis\nuel a quibus nos arbitramur offensos, sed deliniri iubet, sciens\nperfectionem cordis non tam separatione hominum quam patientiae\nuirtute conquiri: quae firme possessa sicut potest nos\netiam cum his qui oderunt pacem pacificos conseruare, ita, si\nparta non fuerit, ab his quoque, qui perfecti ac meliores nobis\nsunt, facit iugiter dissidere. occasiones enim commotionum, ob\nquas eos quibus iungimur deserere festinamus, in conuersatione\nhumana deesse non poterunt: et idcirco tristitiae causas, ob\nquas a prioribus separamur, non euadimus, sed mutamus.\nProcurandum itaque nobis est, ut nostra potius emenlare\nuitia et mores corrigere festinemus. quae procul dubio\nli fuerint emendata, non dicam cum hominibus, sed etiam cum\nferis ac beluis facillime nobis conueniet secundum illud, quod\nn libro beati Iob dicitur: bestiae enim ferae pacatae erunt\n\n\n\n\n\n\ntibi. extrinsecus quippe uenientia non uerebimur offendicula\nnec ulla poterunt. scandala nobis de foris inferri, si in nobis\nmet ipsis intus radices eorum receptae insprtaeque non fuerint\npax enim multa diligentibus nomen tuum: et non est\nillis scandalum.\nEst etiam aliud detestabilius tristitiae genus, quod no ??\ncorrectionem uitae nec emendationem uitiorum, sed perniciosis simam\ndesperationem animae inicit delinquenti: quod nec Cain\nfecit post fratricidium paenitere nec ludam post fratricidium\nad satisfactionis remedia festinare, sed ad suspendium laque ??\nsua desperatione pertraxit.\nIdeoque utilis nobis una re tantum tristitia iudicandas\nest, cum hanc uel paenitudine delictorum uel desiderio perfectionis\naccensi uel futurae beatitudinis contemplatione concipimus.\nde qua et beatus apostolus: quae secundum deum ??:\nest, inquit, tristitia, paenitentiam ad salutem stabilem:\noperatur: saeculi autem tristitia mortem operatur.\nSed illa tristitia, quae paenitentiam ad salutem stabilem\noperatur, oboediens est, adfabilis, humilis, mansueta\nsuauis ac patiens, utpote ex dei caritate descendens: et ad\nomnem dolorem corporis ar spiritus contritionem infatigabilite ??\nsemet ipsam desiderio perfectionis extendens et quodammodo\nlaeta ac spe profectus sui uegeta cunctam adfabilitatis et longanimitatis\nretinet suauitatem, habens in semet ipsa omnes fructus\nspiritus sancti, quos enumerat idem apostolus: fructus autem\nspiritus est caritas, gaudium, pax, longanimitas,\n\n\n\n\n\n\nbonitas, benignitas, fides, mansuetudo, continentia. haec\nuero asperrima, inpatiens, dura, plena rancore et maerore infructuoso\nac desperatione poenali, eum quem conplexa fuerit\nab industria ac salutari dolore frangens ac reuocans, utpote inrationabilis\net intercipiens non solum orationum efficaciam,\nuerum etiam uniuersos quos praediximus fructus spiritales euacuans,\nquos nouit illa conferre.\nQuapropter absque illa, quae uel pro salutari paenitentia\nuel pro studio perfectionis seu pro desiderio suscipitur futurorum,\nomnis tristitia tamquam saeculi et quae mortem inferat aequaliter\nrepellenda est ac sicut fornicationis spiritus seu filargyriae\nuel irae de nostris cordibus penitus extrudenda.\nHanc ergo perniciosissimam passionem ita de nobis\nexpellere poterimus, ut mentem nostram spiritali meditatione\niugiter occupatam futura spe et contemplatione repromissae\nbeatitudinis erigamus. hoc enim modo uniuersa tristitiarum\ngenera, siue quae ex praecedente ira descendunt, siue quae\namissione lucri uel detrimento inlato nobis adueniunt seu de\ninrogata generantur iniuria, siue quae de inrationabili mentis\nconfusione procedunt, seu quae letalem desperationem nobis\ninducunt, ualebimus superare, cum aeternarum rerum ac futurarum\nintuitu semper laeti atque inmobiles perdurantes nec\ncasibus deiecti praesentibus nec prosperis fuerimus elati, utraque\nuelut caduca et mox transeuntia contemplantes.\nSextum nobis certamen est, quod Graeci ὰϰηδὶαuocant,\nquam nos taedium siue anxietatem cordis possumus nuncupare.\nadfinis haec tristitiae ac solitariis magis experta et in heremo\n\n\n\n\n\n\n\n\n\n\ncommorantibus infestior hostis ac frequens, maxime circa horam\nsextam monachum inquietans, ut quaedam febris ingruens tempore\npraestituto ardentissimos aestus accessionum suarum solitis\nac statutis horis animae inferens aegrotanti. denique nonnulli\nsenum hunc esse pronuntiant meridianum daemonem, qui i\nin psalmo nonagensimo nuncupatur.\nQui cum miserabilem obsederit mentem, horrorem loci,\ncellae fastidium, fratrum quoque, qui cum eo uel eminus commorantur,\ntamquam neglegentium ac minus spiritalium aspernationem\ngignit atque contemptum. ad omne quoque opus, quo ??\nsaepta sui cubilis est, facit desidem et inertem: non eum\nin cellula residere, non operam sinit inpendere lectioni. nihilque\nse proficere tanto tempore in eadem commorantem crebrius\ningemescit nec habere se fructum aliquem spiritalem, donec\nfuerit illi consortio copulatus, queritur atque suspirat et ab\nomni se dolet spiritali quaestu inanem in loco uacuumque\nconsistere, utpote qui, cum posset etiam alios regere ac prodesse\nplurimis, nullum aedificauerit nec quemquam institutione\nsua doctrinaque lucratus sit.\nabsentia longeque posita magnificat\nmonasteria, loca etiam illa magis ad profectum utilia et\nsaluti congruentiora describit, consortia quoque ibidem fratrum\nsuauia et plena spiritali conuersatione depingit: e contra uniuersa\nquae habentur in manibus aspera, et non solum aedificationem\nnullam esse in fratribus, qui morantur in loco, se\nne ipsum quidem uictum corporis absque ingenti labore conquiri.\npostremo non posse se saluari in eo loco durantem\nnisi relicta cella, cum qua sibi, si adhuc in ea fuerit remoratus,\n\n\n\n\n\n\npereundum erit, exinde semet ipsum quantocius asportarit.\ndein lassitudinem corporis cibique osuriem quinta sextaque\nhora tantam suscitat, ut uelut longo itinere grauissimoque\nlabore confectus sibimet lassusque uideatur, aut quasi refectionem\ncibi biduano ieiunio triduanoue distulerit. tum praeterea\nhuc illucque anxius circumspectat et nec fratrum sibi quempiam\naduentare suspirat, saepiusque egreditur et ingreditur\nt cellam ac solem uelut ad occasum tardius properantem crebrius\nintuetur, et ita quadam inrationabili mentis confusione uelut\ntaetra subpletur caligine omnique actu spiritali redditur otiosus\nac uacuus, ut nulla re alia tantae obpugnationis remedium\nquam uisitatione fratris cuiuspiam seu somni solius solacio\nposse aestimet inueniri.\ndeinde honestas idem morbus ac necessarias\nsuggerit salutationes fratribus exhibendas uisitationesque\ninfirmorum uel eminus uel longius positorum: quaedam\netiam pia ac religiosa dictat officia, illos uel illas debere parentes\ninquiri et ad salutandos eos crebrius properari, illam\nreligiosam deuotamque deo feminam, omni praesertim parentum\nsubsidio destitutam, magnum opus esse pietatis frequenter inuisidio,\nac si quid ei sit necessarium, quae a propriis parentibus\nneglegitur atque despicitur, sanctissimum procurari, magisque\noportere in his operam pietatis inpendi quam infructuosum ac\nsine ullo profectu in cellula residere.\nAgitur itaque infelix anima talibus inimicorum machinis\ninpetita, donec acediae spiritu uelut ariete ualidissimo fatigata\naut in somnum discat concidere aut excussa claustris cellulae\nsuae consolationem inpugnationis huius uisitatione fratris consuescat\nadquirere, hoc quo utitur ad praesens remedio paulo\npost acrius infirmanda. frequentius enim aduersarius ac dirius\nadtemptabit, quem conserto proelio praebiturum comminus sibi\nterga cognoscit salutemque sibi non de uictoria nec de conflictu,\nsed de fuga sperare peruidet, donec paulatim protractus\ne cella actus suae professionis incipiat obliuisci, qui non est\nalius quam intuitus et contemplatio diuinae illius et excellentis\nsuper omnia puritatis, quae non alibi potest nisi in silentio et\niugi cellae perseuerantia ac meditatione conquiri, atque ita\nmilitiae suae fugitiuus ac desertor Christi miles effectus inplicet\nse negotiis saecularibus, ei cui se probauit minime\nplaciturus.\nHuius aegritudinis uniuersa incommoda une uersiculo\nbeatus Dauid eleganter expressit dormitauit, inquiens, anima\nmea prae taedio, id est prae acedia. proprie satis non corpus\ndixit, sed animam dormitasse. uere enim ab omni contemplatione\nuirtutum et intuitu spiritalium sensuum dormitat anima,\nquae perturbationis huius telo fuerit sauciata.\nItaque Christi uerus athleta, qui agonem perfectionis cupit\nlegitime decertare, hunc quoque morbum de latebris animae\nsuae festinet extrudere, et ita contra hunc quoque nequissimum\nacediae spiritum utrubique contendat, ut neque somni telo elisus\n\n\n\n\n\n\nconcidat neque de monasterii claustris expulsus quamuis sub\npraetextu coloris pii fugitiuus abscedat.\nQuemcumque enim in parte qualibet coeperit superare,\naut tamquam inertem et dediticium sibi patietur absque ullo\nprofectu spiritus in cellula commorari aut excussum exinde\ninstabilem de cetero reddet ac uagum, et ad omne opus desidem\ncellas fratrum iugit-er faciet ac monasteria circumire\nnihilque aliud procurare, quam ubi quoue colore occasionem\nrefectioni futurae ualeat praeparare. mens enim otiosi nihil\naliud cogitare nouit quam de escis ac uentre, donec inuenta\nquandoque sodalitate cuiusdam uiri uel feminae aequali tepore\ntorpentis rebus eorum ac necessitatibus inuoluatur et ita paulatim\nreddatur noxiis occupationibus inretitus, ut tamquam serpentinis\nspiris obstrictus numquam deinceps ad perfectionem\nprofessionis antiquae se ualeat enodare.\nHunc morbum, qui de acediae spiritu nascitur, beatus\napostolus ut uerus ac spiritalis medicus uel tunc iam conspiciens\nserpere uel emersurum spiritu sancto reuelante prospiciens salutaribus\npraeceptorum suorum medicamentis praeuenire festinat.\nThessalonicensibus enim scribens et primo ut peritissimus\nquidam perfectusque medicus infirmitatem susceptorum blanda\nlenique uerbi curatione fomentans ac de caritate incipiens eosque\nin ea parte conlaudans, quousque letale uulnus leniore remedio\ndelenitum deposita tumoris indignatione facilius medicamina\nausteriora sustineat, ita ait: de caritate autem fraternitatis\n\n\n\n\n\n\nnon necesse habemus scribere uobis: ipsi enim a deo\ndocti estis ut diligatis inuicem: etenim facitis illud\nin omnes fratres in uniuersa Macedonia.\npraemisit laudis\nfomenta lenia, fecit eorum aures ad curam salutaris uerbi placidas\net paratas. rursum infert: rogamus autem uos, fratres,\nut abundetis magis. adhuc eos blanda uerborum lenitate\ndemulcet, ne forte necdum aptos ad perceptionem perfectae\ncurationis inueniat. quid est quod rogas, apostole, ut in quo\nabundent magis? scilicet in caritate, de qua superius dixerat:\nde caritate autem fraternitatis non necesse habemus\nscribere uobis. et quid necesse est ut dicas eis: rogamus\nautem uos, ut abundetis magis, qui super hac re ne scribi\nquidem sibi aliquid indigent? cum praesertim et inferas causam\nob quam hoc ipso non egeant, dicens: ipsi enim uos a deo docti\nestis ut diligatis inuicem, tertium quoque maius adicias,\nquod non solum a deo docti sint, uerum etiam conpleant opere\nquae docentur. etenim facitis illud, inquit, non in uno uel\nduobus, sed in omnes fratres, nec in uestros tantummodo\nciues uel notos, sed in uniuersa Macedonia.\ndic igitur\ntandem, quid est quod tanto opere haec praemittis? iterum.\ninfert: rogamus autem uos, fratres, ut abundetis magis,\net uix aliquando in id quod olim moliebatur erumpit: et operam\ndetis ut quieti sitis. dixit primam causam, deinde infert\nsecundam: et ut uestra negotia agatis, tertiam quoque:\net operemini manibus uestris, sicut praecepimus uobis,\nquartam: et ut honeste ambuletis ad eos qui foris sunt,\n\n\n\n\n\n\nw quintam: et nullius aliquid desideretis. ecce illa cunctatio,\nquam tantis proferre prooemiis differebat, quid in eius pectore\nparturire agnoscitur? et operam detis ut quieti sitis, id\nest in uestris cellulis commorantes nec diuersis rumoribus, qui\nsolent otiosorum uotis uel fabulis generari, inquieti effecti aliis\nquoque inquietudines inferatis. et ut uestra negotia.\nagatis,\nnon curiositate uestra actus mundi uelitis inquirere ac diuersorum\nconuersationes explorantes operam uestram non erga\ncorrectionem uestram seu uirtutum studia, sed ad detractationes\nfratrum uelitis inpendere. et operemini manibus uestris,\nsicut praecepimus uobis. cur illa fierent quae monuerat\nsuperius ne agerent, id est ne inquieti essent uel aliena. curarent\nnegotia uel inhoneste ambularent ad eos qui foris sunt\nuel alterius aliquid desiderarent, nunc intulit dicens: et operemini\nmanibus uestris, sicut praecepimus uobis.\nut\nI enim fierent illa, quae superius reprehendit, otii causam esse\neuidenter expressit. nullus enim potest uel inquietus esse uel\naliena curare negotia, nisi qui operi manuum suarum non adquiescit\ninsistere. quartum quoque intulit morbum, qui ei hoc\nipso otio nascitur, id est ut inhoneste non ambulent, dicens:\net ut honeste ambuletis ad eos qui foris sunt. numquam\npotest ne apud eos quidem qui saeculi homines sunt\nhoneste incedere, qui nequaquam claustris cellae et operi manuum\nsuarum inhaerere contentus est, sed necesse est eum\n\n\n\n\n\n\nhonestum esse, dum necessaria uictus requirit, adulationi quoque\noperam dare, nouitates etiam rumorum sectari, causarum fabularumque\noccasiones conquirere, per quas sibimet ipsi aditum\nparet ac facultatem, qua diuersorum domos ualeat penetrare.\net nullius aliquid desideretis. non potest non alienis donis\net muneribus inhiare, qui non delectatur pio quietoque labore\noperis sui cotidiani uictus parare substantiam. uidetis tot causas,\ntam graues ac turpes una uitii labe generari. denique hos ipsos,\nquos in epistula prima molli fouerat palpatione uerborum, qualiter\nin secunda, uelut qui non profecissent ad remedia leniora,\nausterioribus quibusdam et causticis medicamentis sanare adgreditur\nnullaque iam mitium uerborum fomenta praemittit,\nnon illam teneram uocem ac blandam, ut ibi: rogamus autem\nuos, fratres, sed: denuntiamus uobis, fratres, in nomine\ndomini nostri Iesu Christi, ut subtrahatis uos\nab omni fratre ambulante inordinate.\nibi rogat, hic dennntiat:\nin illa blandientis affectus, in hac obtestantis seueritas\net minantis. denuntiamus uobis, fratres: quia prius rogantes\ncontempsistis audire, saltim nunc denuntiantibus oboedite.\nipsamque denuntiationem non nudo uerbo, sed cum obtestatione\nnominis domini nostri Iesu Christi terribilem infert, ne forte\nsimplicem uelut humana uoce prolatam rursum contemnerent\nnec magnopere ducerent obseruandam, statimque ut peritissimus\nmedicus putribus membris, quibus leni medicamento remedium\nferre non potuit, mederi spiritalis ferri incisione pertemptat ut\nsubtrahatis uos, inquiens, ab omni fratre ambulante\ninordinate et non secundum traditionem quam acceperunt\na nobis.\nitaque ab his, qui uacare operi nolunt, iubet\nsubtrahi et uelut membra otii corrupta putredine desecari, ne\n\n\n\n\n\n\ninertiae morbus uelut letale contagium etiam sanas membrorum\npartes tabo serpente corrumpat. dicturusque de his, qui operari\nsuis manibus nolunt et panem suum cum silentio manducare,\na quibus etiam praecepit subtrahendum, qualibus eos a principio\nprobris inurat adtendite. in primis inordinatos dicit nec\nsecundum suam traditionem ambulare, aliis uerbis contumaces\neos, utpote qui nollent iuxta institutionem eius incedere, et inhonestos\nesse designans, id est non processionis, non uisitationis,\nnon uerbi, non temporis oportunitatem congruam honestamque\nsectantes. omnibus enim uitiis istis inordinatum quemque necesse\nest subiacere.\net non secundum traditionem quam\nacceperunt a nobis: et in hoc rebelles eos quodammodo et\ncontemptores notat, qui traditionem, quam acceperunt ab eo,\ntenere contemnant nec imitari uelint id, quod magistrum non\nsolum uerbo docuisse meminerint sed etiam opere nouerint\nperfecisse. ipsi enim scitis quemadmodum oporteat imitari\nnos. inmanem cumulum reprehensionis exaggerat, cum\nhoc eos adserit non obseruare, quod et memoriae eorum inhaereat\net ad imitandum non solum uerbo instruente didicerint,\nsed etiam exemplo operum prouocante susceperint.\nQuia non inquieti fuimus inter uos. cum se uult\ninquietum inter eos non fuisse per operis exercitium conprobare,\neos qui operari nolunt abunde notat otiositatis uitio inquietos\nsemper exsistere. neque gratis panem manducauimus\nab aliquo. per singula uerba increpationis auxesin facit doctor\n\n\n\n\n\n\n\n\ngentium, praedicator euangelii dicit se non gratis panem ab aliquo manducasse, qui nouit dominum praecepisse, ut qui euangelium denuntiant de euangelio uiuant, et rursum:\ndignus est operarius cibo suo.\ncum utique non gratis, qui euangelium praedicabat, tam sublime ac spiritale opus exercens\ncibum sibi dominicae iussionis auctoritate praesumeret, quid nos faciemus, quibus non solum nulla praedicatio uerbi commissa est, sed ne ulla quidem nisi animae nostrae solius cura mandatur? qua fiducia otiosis manibus gratis panem comedere audebimus, quem uas electionis, euangelica sollicitudine et\n\npraedicatione constrictus, sine opere manuum comedere non praesumit, sed in labore, inquit, et fatigatione nocte et\ndie operantes, ne quem uestrum grauaremus?\nadhuc additamenta suae castigationis exaggerat, non enim simpliciter dixit \\'non comedimus gratis panem ab aliquo uestrum\\' et huc\nusque stetit (poterat enim uideri proprio otiosoque sumptu ac recondita pecunia uel aliorum, licet non istorum, conlatione seu muneribus sustentatus fuisse), sed in labore, inquit, et fatigatione nocte et die operantes, id est nostro opere specialiter sustentati, et hoc, inquit, non pro nostra uoluntate\nperpetrabamus nec pro delectatione, ut requies et exercitium corporis inuitabat, sed ut necessitas et inopia uictus non sine ingenti fatigatione corporis facere conpellebat. non solum namque per totum diei spatium, sed etiam noctis, quod quieti corporis uidetur indultum, hoc opus manuum pro escae sollicitudine\nindesinenter urguebam.\nNec tamen se solum taliter inter eos conuersatum\nfuisse testatur, ne forte non magna nec generalis uideretur\nhaec forma, si ipsius tantum traderetur exemplo, sed etiam\nomnes, qui erant secum ad ministerium euangelii deputati,\nid est Siluanum et Timotheum, qui haec eadem cum eo scribunt,\nadserit simili opere laborasse. in eo etiam quod dicit\nne quem uestrum grauaremus uerecundiam eis incutit\nmagnam. si enim ille, qui euangelium praedicabat signis illud\nuirtutibusque conmendans, ne grauaret quempiam, gratis panem\ni manducare non audet, quomodo illi non aestiment se grauare,\nqui cotidie eum otiosi uacantesque praesumunt?\nNon quasi non habuerimus potestatem., sed ut\nnosmet ipsos formam daremus uobis ad imitandum.\nnos. pandit causam cur tantum sibi laboris indixerit: ut, inquit,\nformam daremus uobis ad imitandum nos, ut, si\nforte doctrinam uerborum auribus uestris frequenter ingestam\nobliuioni traderetis, saltim conuersationis exempla sub oculorum\nfide nobis tradita memoriter retineretis. haud lenis eorum et\nin hoc reprehensio, cum dicit se nulla alia quam exempli\ngratia laborem hunc et fatigationem die noctuque corporis exegisse,\net eos nihilominus erudiri nolle, propter quos ipse necessitatem\nnon habens tantum sibi fatigationis indixerit. et quidem,\ninquit, cum haberemus potestatem et paterent nobis facultates\nomnium uestrum atque substantiae, et utendi eis domini nostri\nnossem me habere permissum, non sum tamen usus hac potestate,\nne, quod a me bene ac licito fieret, aliis otii noxii praeberet\nexemplum. et idcirco euangelium praedicans meis manibus\natque opere malui sustentari, ut uobis quoque uolentibus iter\n\n\n\n\n\n\nuirtutis incedere uiam perfectionis aperirem et conuersationis\nformam meo labore praeberem.\nSed ne forte tacitus operans et erudire eos uolens exemplis\nminime illos etiam praeceptorum monitis instruxisse uideretur,\ninfert: nam et cum essemus, inquit, apud uos, hoc\ndenuntiabamus uobis, quoniam, si quis non uult operari,\nnec manducet. adhuc illorum desidiam, qui scientes\neum ut magistrum bonum doctrinae gratia et institutionis obtentu\nsuis manibus operatum imitari contemnunt., et diligentiam\ncautionemque suam exaggerat, dicens non tantum se hoc illis\nexemplo tradidisse praesentem, sed etiam uerbis iugiter praedicasse,\nut, si quis scilicet non uult operari, nec manducet\nNon iam doctoris uel medici utitur ad eos consilio, sed\ndistrictione in eos iudiciariae pronuntiationis inuehitur et apostolica\npotestate resumpta uelut e tribunali in contemptores\nsententiam dicit: illa nempe potestate, quam cum interminatione\nscribens ad Corinthios a domino sibi adseruit datam, cum eos\nin delicto positos praemoneret., ut ante aduentum suum semet\nipsos corrigere festinarent, ita praecipiens: rogo uos ne\npraesens conpellar audere in quosdam potestate illa\nquae data est mihi in uobis, et iterum: si enim uoluero\naliquid gloriari de potestate, quam dedit mihi dominus\nin aedificatione et non in destructione uestra,\nnon erubescam. illa, inquam, potestate pronuntiat: si quis\nnon uult operari, nec manducet, non gladio carnali eos\naddicens, sed auctoritate sancti spiritus huius uitae eis interdicens\nsubstantiam, ut, si forte poenam futurae mortis minime\n\n\n\n\n\n\ncogitantes adhuc uelint amore otii exsistere contumaces, saltim\nnecessitate naturali constricti et metu praesentis interitus salutaria\npraecepta suscipere cogantur,\nPost tantum itaque rigorem euangelicae districtionis\nnunc causam exponit, cur haec uniuersa praemiserit: audimus\nenim inter uos quosdam ambulare inquiete, nihil\noperantes sed curiose agentes. nusquam eos, qui dediti\nesse operi nolunt, uno tantum morbo corruptos pronuntiare\ncontentus est. in priore namque epistula inordinatos eos appellat\nnec secundum traditionem ambulare, quam acceperunt\nab eo, inquietos etiam esse definit et gratis panem manducare.\nrursum hic: audimus, inquit, quosdam inter uos ambulare\ninquiete. et subiungit statim secundum languorem, qui\ninquietudinis huius est radix: nihil, inquit, operantes, tertium\nquoque morbum, qui ei isto uelut quidam ramunculus oritur:\nsed curiose agentes.\nItaque fomiti uitiorum tantorum congruam nunc emendationem\nconferre festinat, et illa apostolica qua usus fuerat\npaulo ante deposita potestate iterum ad uiscera pii patris uel\nclementis reuertitur medici, et uelut filiis susceptisque suis\nconsilio salubri infert remedia sanitatis dicens: his autem\nqui huiusmodi sunt denuntiamus et obsecramus in\ndomino Iesu, ut cum silentio operantes panem suum\nmanducent causas tantorum ulcerum, quae de radice otiositatis\nemergunt, uno operationis salutari praecepto curauit ut\n^ peritissimus medicorum, ceteras quoque ualitudines malas eodem\n\n\n\n\n\n\ncespite pullulantes sciens protinus extinguendas origine morbi\nprincipalis exempta.\nNihilominus tamen ut perspicacissimus ac prouidus\nmedicus non solum infirmantum cupit mederi uulneribus, sed\netiam sanis, quibus eorum possit perpetua sospitas custodiri,\nsimiliter congruentia praecepta commendat dicens: uos autem\nnolite deficere bene facientes. qui nos, id est uias nostras\nsectantes exempla uobis tradita operis imitatione conpletis ac\nnequaquam eorum desidiam inertiamque sectamini, nolite deficere\nbene facientes, id est humanitatem uestram erga eos,\nsi forte neglexerint obseruare quae diximus, similiter inpertite.\nut castigauit illos qui erant infirmi, ne otio dissoluti inquietudini\net curiositati operam darent, ita hos qui sani sunt praemonet,\nut humanitatem, quam bonis ac malis inpertire domini\npraecepto iubemur, si forte quidam praui ad sanam doctrinam\nconuerti noluerint, non abscidant ab eis, sed bene facere et\nfouere eos tam consolationis et correptionis sermone quam\nbeneficiis solitis et humanitate non desinant.\nRursum tamen, ne forte hac lenitate prouocati quidam\npraeceptis eius oboedire contemnant, intermiscet apostolicam\nseueritatem: quodsi quis non oboedit uerbo nostro per\nepistulam, hunc notate et nolite commisceri cum illo,\nut confundatur. monensque eos pro reuerentia sui et utilitate\ncommuni quid oporteat obseruari quaque cautione apostolica\nmandata custodiant, subiungit confestim patris indulgentissimi\nlenitatem, et ut filios suos, quem erga praedictos pro caritate\nfraternitatis affectum debeant retinere, similiter docet: et nolite\nquasi inimicum existimare, sed corripite ut fratrem.\n\n\n\n\n\n\nseueritati iudiciariae paternam intermiscuit pietatem et sententiam\napostolico rigore prolatam clementi mansuetudine temperauit.\nnam et notari iubet eum, qui oboedire suis praeceptis\ncontempserit, et cum illo non commisceri: et tamen haec fieri\nnon odii uitio praecepit, sed fraternae dilectionis et eorum emendationis\nintuitu. nolite, inquit, commisceri cum illo, ut\nconfundatur, ut, qui non est meis praeceptis mitibus emendatus,\nsaltim publica omnium uestrum segregatione confusus\nad tramitem salutis incipiat aliquando reuocari.\nIn epistula quoque ad Ephesios de hoc ipso opere ita\npraecepit dicens: qui furabatur, iam non furetur, magis\nautem laboret operando manibus suis quod bonum est,\nut habeat unde tribuat necessitatem patientibus. in\nactibus etiam apostolorum haec eadem non solum docuisse\neam, sed etiam opere perfecisse similiter inuenimus. nam\ncum uenisset Corinthum, alibi se manere non patitur nisi apud\nAquilam et Priscillam, eo quod eiusdem artis essent opifices\nquam ipse erat solitus exercere. ita enim habes: post haec\nPaulus egressus ab Athenis uenit Corinthum, et inueniens\nquendam Iudaeum nomine Aquilam, Ponticum\ngenere, et Priscillam uxorem eius, accessit ad eos, eo\nquod eiusdem esset artis, et manebat cum eis et operabatur:\nerat enim scenofactoriae artis.\nDein procedens Miletum et exinde mittens Ephesum\nconuocansque ad se presbyteros Ephesiorum ecclesiae et dans\neis praecepta, quemadmodum regere ecclesiam dei se absente\ndeberent, ait: argentum et aurum nullius concupiui:\nipsi scitis quoniam ad ea quae mihi opus erant et his\n\n\n\n\n\n\nqui mecum sunt ministrauerunt manus istae. omnia\nostendi uobis, quia sic laborantes oportet suscipere\ninfirmos ac meminisse uerbi domini Iesu, quoniam\nipse dixit: beatius est magis dare quam accipere. graue\nnobis suae conuersationis reliquit exemplum, cum se non solum\nid operatum esse testatur, quod necessitatem sui tantummodo\ncorporis expediret, sed etiam quod usibus eorum qui secum\nerant posset sufficere, his uidelicet qui cotidie necessariis ministeriis\noccupati nequaquam sibi parare similiter uictum suis\nmanibus occurrebant. et sicut ad Thessalonicenses operatum\nse dixit, ut illis formam daret ad imitandum eum, et hic tale\naliquid intulit dicens: omnia ostendi nobis, quia sic laborantes\noportet suscipere infirmos, scilicet uel mente uel\ncorpore, id est ut nostro potius labore sumptuque operis sudore\nquaesito et non de abundantiae cumulo seu reposita pecunia,\nsed ne de aliena quidem largitate ac substantia eos reficere\nfestinemus.\nEt hoc ipsum domini dicit esse mandatum. quoniam\nipse, inquit, dixit, id est dominus Iesus: beatius est\nmagis dare quam accipere. haec est inpertientis beatior\nlargitas quam accipientis penuria, quae non de pecunia per\ninfidelitatem uel diffidentiam reseruata nec de reconditis auaritiae\nthesauris inpenditur, sed quae de fructu operis proprii\net pio sudore profertur. et idcirco beatius est magis dare\nquam accipere, quia, cum illius qui accipit hic qui tribuit\nhabeat paupertatem, nihilominus labore proprio non solum\n\n\n\n\n\n\n\nsuae necessitati sufficientiam, uerum etiam quod tribuat indigenti\npia sollicitudine parare festinat, duplici gi\\'atia decoratus,\nquod et perfectam nuditatem Christi uniuersarum rerum suarum\nabiectione possideat et munificentiam diuitis labore suo exhibeat\net affectu, hic quidem honorans deum de suis iustis laboribus\net delibans ei de fructibus iustitiae suae: ille uero otii torpore\net inertia resolutus indignum se etiam cibo panis apostoli\nprobat sententia, contra eius scilicet interdictum otiosus eum\nnon sine reatu peccati contumaciaeque praesumens.\nNouimus fratrem, cuius etiam nomen, si amplius aliquid\nei hoc instructionis accederet, proderemus. qui cum in coenobio\nmoraretur eumque necessitas coartaret, ut statutum operis\npensum cotidie oeconomo traderet, ne in maiorem operis\nmodum alicuius propensius laborantis tenderetur uel confunderetur\nexemplo, cum in coenobio quempiam fratrum uidisset\ningressum, qui ardore fidei uellet aliquid amplius operis consignare,\nsi clandestinis eum persuasionibus reuocare ab huiusmodi\nintentione minime potuisset, consiliis prauis ac susurrationibus\nad transmigrandum exinde persuadebat: et quo eum\nfacilius asportaret, se quoque iam olim multis ex causis offensum\nconfingebat uelle discedere, si solacium itineris uel comitis repperisset.\ncumque eum ad consensum occultis obtrectationibus\nn*onasterii pellexisset, condicens ei horam qua de monasterio\ndeberet. exire uel locum quo se praeueniens expectaret, ipse\nuelut ilico subsecuturus ibidem subsistebat, illoque iam pro\ndiscessus sui uerecundia non audente ad monasterium de quo\naufugerat ulterius adgregari, inlex fugae eius in coenobio residebat.\nhoc unum exemplum de istiusmodi genere hominum\n\n\n\n\n\n\n\n\n\n\npro incipientium cautione posuisse sufficiat, quo pateat euidentius,\nquanta mala otiositas secundum scripturae sententiam in\nmonachi mente parturiat, uel quemadmodum corrumpant\nmores bonos conloquia mala.\nQuod otiositatis uitium etiam sapientissimus Salomon\neuidentissime notat multis, ita dicens: qui sectatur otium,\nreplebitur paupertate, uel uisibili scilicet uel inuisibili,\nqua necesse est otiosum quemque et diuersis uitiis inuolutum\nteneri et alienum semper exsistere a contemplatione dei uel\ndiuitiis spiritalibus, de quibus beatus apostolus: quia in omnibus,\ninquit, diuites facti estis in illo, in omni uerbo\net in omni scientia. de hac autem otiosi paupertate alibi\nquoque ita describitur: et uestietur conscissa et pannosa\nomnis somniculosus.\nsine dubio enim non merebitur illo\nincorruptionis uestimento ornari, de quo apostolus praecepit:\ninduite uos dominum Iesum Christum, et iterum: induti\nlurica iustitiae et caritatis, et de quo etiam dominus ad\nHierusalem loquitur per prophetam: exsurge exsurge, Hierusalem,\ninduere uestimentis gloriae tuae, quisque somno\notii uel acediae superatus non industriae suae labore, sed inertiae\npannis operiri maluerit, quos abscidens de perfecta plenitudine\net corpore scripturarum non uestimentum gloriae nec\ndecoris, sed ignominiosum excusationis uelamen suae coaptabit\nignauiae.\nsolent enim hi, qui sunt hac segnitie dissoluti,\n\n\n\n\n\n\nnolentes opere manuum sustentari, quod apostolus indesinenter\nexercuit uel nobis exercere praecepit, quibusdam uti testimoniis\nscripturarum, quibus quoddam inertiae suae uelamen inponant,\ndicentes scriptum esse: operamini non cibum qui perit.\nsed qui permanet in uitam aeternam, et: meus cibus\nest ut faciam uoluntatem patris mei. sed haec testimonia\npanni quidam sunt de solida euangelicae lectionis plenitudine\net ad hoc adsuuntur, ut contegant potius ignominiam otiositatis\nac uerecundiae nostrae quam ut calefaciant et exornent\nnos illa pretiosa ueste perfectaque uirtutum, quam in Prouerbiis\nmulier illa sapiens, quae fortitudine et decore induta\nest, uel sibi uel uiro suo fecisse describitur: de qua etiam\nconsequenter infertur: fortitudine et decore induta est,\net laetata est in diebus nouissimis. de hoc inertiae morbo\nrursus idem Salomon ita commemorat: uiae nihil operantium\nstratae sunt spinis, id est illis ac similibus uitiis, quae\napostolus in superioribus de otio pullulare praefatus est, et\niterum: in desideriis est omnis otiosus, de quibus apostolus\ncommemorat dicens: et nullius aliquid desideretis,\net ad extremum: multa enim mala docuit otiositas. quae\neuidenter apostolus in his quae supra exposuimus enumerauit\ndicens: nihil operantes sed curiose agentes, huicque uitio\nsubiunxit aliud: et operam detis ut quieti sitis, et deinde\nut uestra negotia agatis, et ut honeste ambuletis ad\neos qui foris sunt, et nullius aliquid desideretis. quos\netiam inordinatos ac rebelles notat, ab his studiosos quosque\nsegregari praecipiens: ut subtrahatis uos, inquit, ab omni\nfratre ambulante inordinate et non secundum traditionem\nquam acceperunt a nobis.\nHis itaque exemplis per Aegyptum patres eruditi\nnullo modo otiosos esse monachos ac praecipue iuuenes sinunt,\nactum cordis et profectum patientiae et humilitatis sedulitate\noperis metientes, et non solum a nullo quicquam ad usum\nuictus sui accipere patiuntur, sed etiam de laboribus suis non\ntantum superuenientes ac peregrinos reficiunt fratres, uerum\netiam per loca Libyae, quae sterilitate ac fame laborant, nec\nnon etiam per ciuitates his, qui squalore carcerum contabescunt,\ninmanem conferentes dirigunt alimoniae uictusque substantiam,\nde fructu manuum suarum rationabile ac uerum sacrificium\ndomino tali oblatione se offerre credentes.\nHinc est quod in his regionibus nulla uidemus monasteria\ntanta fratrum celebritate fundata, quia nec operum suorum\nfacultatibus fulciuntur, ut possint in eis iugiter perdurare,\net si eis subpeditare quoquo modo ualeat sufficientia uictus\nalterius largitate, uoluptas tamen otii et peruagatio cordis diutius\neos in loco perseuerare non patitur. unde haec est apud Aegyptum\nab antiquis patribus sancta sententia, operantem monachum\ndaemone uno pulsari, otiosum uero innumeris spiritibus deuastari.\nDenique abba Paulus, probatissimus patrum, cum\nin heremo uastiore consistens, quae Porphyrio nuncupatur,\npalmarum fructibus et horto modico securus haberet sufficientem\nalimoniae suae uictusque substantiam nec posset aliquid\naliud unde sustentaretur operis exercere, eo quod ab oppidis\nuel habitabili terra septem mansionibus uel eo amplius deserti\nillius separaretur habitatio, plusque expeteretur pro mercede\nuecturae quam ualere posset pretium operis desudati, conlectis\npalmarum foliis cotidianum pensum uelut exinde sustentandus\n\n\n\n\na semet ipso iugiter exigebat. cumque opere totius anni antrum\neius fuisset impletum, id quod sollicita cum laborauerat\nannis singulis igne subposito concremabat, in tantum probans\nsine opere manuum nec in loco posse monachum perdurare\nnec ad perfectionis culmen aliquando conscendere, ut, cum hoc\nfieri nequaquam necessitas uictus exigeret, pro sola purgatione\ncordis et cogitationum soliditate ac perseuerantia cellae uel\nacediae ipsius uictoria et expugnatione perficeret.\nCum incipiens in heremo commorari abbati Moysi\nomnium sanctorum summo dixissem me aegritudine acediae\nhesterno die grauissime fuisse confectum nec ab ea potuisse\nalias liberari, nisi ad abbatem Paulum protinus cucurrissem,\nille: non te, ait, ab ea liberasti, sed magis ei te dediticium\nac subditum praebuisti. grauius enim ut desertorem te ac\nfugitiuum deinceps aduersarius inpugnabit, quem de conflictu\nsuperatum protinus aufugisse conspexit, nisi de cetero commissa\ncongressione non desertione cellae uel somni torpore ingruentes\naestus eius ad horam euaporare malueris, sed tolerantia potius\net conflictu didiceris triumphare. unde experimento probatum\nest acediae inpugnationem non declinando fugiendam, sed resistendo\nsuperandam. ______\nSeptimum nobis certamen est contra spiritum ϰενοδοξία,\nquam nos uanam siue inanem gloriam possumus appellare, multiformem,\nuarium atque subtilem, ita ut quibuslibet perspicacissimis\noculis non dicam caueri sed peruideri deprehendiue deprehendiue possit.\nNon solum enim ut cetera uitia in parte carnali, sed\netiam in spiritali monachum pulsat, subtiliore se nequitia ingerens\nmenti, ita ut, qui non potuerunt carnalibus uitiis decipi,\nspiritalibus successibus acrius saucientur, tantoque est perniciosior\nad conflictum quanto obscurior ad cauendum. omnium\nnamque uitiorum manifestior apertiorque congressus est et in\nunoquoque eorum contradictione rigida confuta.tus incentor in-\n( nalidior factus abscedet uictoremque suum deiectus aduersarius\ndeinceps infirmior adtemptabit. hic uero cum pro elatione carnali\npulsauerit mentem et fuerit responsionis scuto repulsus, rursus\nat quaedam multiformis nequitia priore habitu personaque mutata\nsub uirtutum specie uictorem confodere et iugulare pertemptat.\nEtenim cetera uitia seu perturbationes uniformes ac\nsimplices esse noscuntur, haec uero multiplex et multiformis\nac uaria, undique bellatori et ex omni parte uictori occurrens.\nnam et in habitu et in forma, in incessu, in uoce, in opere,\nin uigiliis, in ieiuniis, in oratione, in remotione, in lectione.\nin scientia, in taciturnitate, in oboedientia, in humilitate, in\nlonganimitate militem Christi uulnerare conatur, et uelut quidam\nperniciosissimus scopulus tumentibus undis obtectus inprouisum\nac miserabile naufragium secundo nauigantibus uento,\ndum non cauetur nec praeuidetur, inportat.\nItaque uia regia uolentem incedere per arma iustitiae\nquae a dextris sunt et a sinistris oportet apostolica\ndisciplina transire per gloriam et ignobilitatem, per infamiam\net bonam famam, et tanta cautione inter tumentes\ntemptationum fluctus gubernante discretione et flante nobis\nspiritu domini iter dirigere uirtutis, ut dextra laeuaque si paululum\ndeflectamus sciamus nos perniciosis mox cautibus inlidendos.\nideoque per sapientissimum Salomonem monemur:\nne deuerteris ad dextram neque ad sinistram, id est\nne tibi de uirtutibus blandiaris et dextris successibus ac spiritalibus\nextollaris nec deflectens ad sinistrum tramitem uitiorum\nsecundum apostolum gloriam tibi ex eis in tua confusione\nconquiras. nam cui sub specie succinctae uestis ac nitidae\nϰενοδοξίαν non potuit generare, pro squalida et inculta ac uiliore\nconatur inserere: quem non potuit per honorem deicere, humilitate\nsubplantat: quem scientiae et elocutionis ornatu nequiuit\nextollere, grauitate taciturnitatis elidit. si ieiunet palam, gloria\nuanitatis pulsatur: si illud contemnendae gloriae causa contexerit,\neodem uitio elationis obtunditur. ne uanae gloriae\ncontagio maculetur, orationes prolixius sub fratrum uitat celebrare\nconspectu: et quod eas latenter exerceat nullumque\nhabeat conscium facti, non effugit aculeos uanitatis.\nPulchre seniores naturam morbi huius in modum caepae\nbolborumque describunt, quae uno decoriata tegmine\n\n\n\n\n\n\nr alio rursum inueniuntur induta totiensque repperiuntur obtecta,\nquotiens fuerint spoliata.\nIn solitudine quoque cunctorum mortalium consortia\ngloriae causa fugientem persequi non desistit, quantoque amplius\nuniuersum quis uitauerit mundum, tanto eum acrius insectatur.\nalium quod patientissimus sit operum ac laboris,\nalium quod ad oboediendum promptissimus, alium quod humilitate\nceteros praeponderet, conatur extollere: alius scientiae,\nalius lectionis, alias uigiliarum prolixitate temptatur. nec alias\nquemquam hic morbus nisi suis nititur uirtutibus sauciare, in\nhis offendicula tendens interitus, in quibus uitae stipendia conquiruntur.\nuolentibus quippe iter pietatis ac perfectionis incedere\nnon alibi inimici insidiantes nisi in uia qua ambulant\nlaqueos deceptionis abscondunt, secundum illam beati Dauid\nsententiam: in uia hac, qua ambulabam, absconderunt\nlaqueum mihi, ut in hac ipsa scilicet uirtutum uia, qua gradimur\ntendentes ad brabium supernae uocationis, nostris\nelati successibus corruamus obligatisque pedibus animae nostrae\nconcidamus cenodoxiae laqueis conpediti. et ita fit, ut qui\naduersarii conflictu non potuimus superari, nostri triumphi\n, sublimitate uincamur, seu certe, quod est etiam aliud deceptionis\nceptionis genus, ut excedentes continentiae uel nostrae possibilitatis\nmodum perseuerantiam nostri cursus infirmitate corporis\nintercedente perdamus.\nOmnia uitia superata marcescunt et deuicta per singulos\ndies infirmiora redduntur et uel loco uel tempore minuuntur\natque deferuent, seu certe a contrariis uirtutibus dissidentia\nuel cauentur facilius uel uitantur*: hoc uero deiectum acrius\nresurgit ad luctam et, cum putatur extinctum, sua morte uiuacius\n\n\n\n\n\n\nconualescit. cetera genera uitiorum eos tantum inpugnare solent.\nquos in certamine superarint: hoc uero suos uictores acrius\ninsectatur, quantoque fuerit ualidius elisum, tanto uehementius\nuictoriae ipsius elatione congreditur. et haec est subtilis inimici\nuersutia, ut militem Christi propriis faciat telis obcumbere, quem\nhostilibus armis superare non potuit. ,\nAlia interdum uitia, sicut diximus, etiam locorum\nbeneficio conquiescunt et materie peccati uel oportunitate eius\net occasione subtracta lentescere solent et minui: hoc uero cum\\\\\nfugiente deserta penetrat nec loco nouit excludi nec extrinsecus\nmaterie subtracta marcescere. non enim aliunde quam uirtutum\neius quem inpet.it successibus animatur. quaedam etiam processu\ntemporis, ut praefati sumus, interdum molliuntur atque\nuanescunt: huic longaeuitas, nisi fuerit industria sollerti ac\nprudenti discretione fundata, non solum non officit, uerum\netiam maiora nouit fomenta congerere uanitatis.\nPostremo ceterae perturbationes a contrariis sibi uirtutibus\ndissidentes et ex aperto tamquam die claro bellantes\net superantur facilius et cauentur: haec autem inserta uirtutibus\net acie permixta uelut in nocte caeca dimicans atrocius inopinatos\ndecipit et incautos.\nIta namque Ezechiam regem Iudae, uirum in omnibus\nconsummatae iustitiae et sanctarum scripturarum testimonio\nconprobatum, post innumera uirtutum praeconia uno elationis\ntelo legimus fuisse deiectum, et qui internicionem centum\n\n\n\n\n\n\noctoginta quinque milium de exercitu Assyriorum, angelo sub nocte\nuastante, una prece ualuit inpetrare, uanitatis gloriatione supera-\ntur: cuius ut praeteream uirtutum tam prolixum catalogum, quem\nreplicare perlongum est, hoc unum dicam, qui post indictum\nterminum uitae mortisque diem domini sententia praefinitum\nquindecim annis uitae metas excedere una oratione promeruit,\nsole per decem gradus, quos ad occasum tendens iam inlustrauerat,\nreuertente, qui lineas, quas abscessu eius umbra\nsubsequens occuparat, suo rursum reditu fugans duplicatum\ndiem uniuerso orbi contra fixas naturae leges inaudito miraculo\npraebuit.\npost tanta tamque incredibilia signa, post tam inmania\ndocumenta. uirtutum qualiter fuerit successibus suis elisus,\naudi scripturam narrantem: in diebus, inquit, illis aegrotauit\nEzechias usque ad mortem, et orauit dominum:\net exaudiuit eum, et dedit ei signum, illud scilicet quod\nlegimus de solis datum esse reditu per Esaiam prophetam in\nquarto Regnorum libro. sed non, inquit, secundum beneficia,\nquae acceperat, retribuit ei, quia eleuatum e\\'st\ncor eius: et facta est contra eum ira, et contra Iudam\net Hierusalem: humiliatusque est postea eo quod exaltatum\nesset cor eius, tam ipse, quam habitatores\nHierusalem: et idcirco non uenit super eos ira domini\nin diebus Ezechiae.\nquam perniciosus, quam grauis elationis\nest morbus. tantae iustitiae, tantae uirtutes, tanta fides atque\ndeuotio, quae naturam ipsam ac totius mundi leges inmutare\nmeruerunt, una elatione depereunt, ita ut uniuersis uirtutibus\nsuis, ac si nec fuissent, obliuioni traditis iram confestim domini\n\n\n\n\n\n\nsuscepisset, nisi eam resumpta humilitate placasset, ut, qui ^1\ntam excelso meritorum fastigio elatione inpellente deciderat, non\nnisi per eosdem rursum humilitatis gradus ad amissum culmen\nascenderet. uis aliud quoque exemplum similis ruinae percipere? ,\nOzias, huius quem commemorauimus regis atauus, in\nomnibus ipse quoque scripturae testimonio conlaudatus, post\ningentia uirtutum suarum praeconia, post innumeros triumphos, \\\\\nquos deuotionis ac fidei suae merito perpetrauit, disce qualiter \\\\\nsit uanae gloriae elatione deiectus: et egressum est, inquit, ^\nnomen Oziae, propter quod auxiliaretur ei dominus,\net conroborasset illum. et cum conroboratum esset,\neleuatum est cor eius in interitum suum, et neglexit\ndominum deum suum. cernis aliud exemplum ruinae grauissimae\net conspicis duos uiros tam iustos tamque perfectos\nquam perniciosi rerum secundarum soleant esse successus, ita\nut, qui non potuerunt aduersis frangi, prosperis, si incauti\nfuerint, acrius elidantur, et qui in conflictu atque acie mortis\neuasere discrimina, tropaeis propriis triumphisque subcumbant.\nIdeo apostolus monet: nolite fieri inanis gloriae\ncupidi, et dominus Pharisaeos castigans quomodo, inquit,\nuos potestis credere, qui gloriam ab inuicem accipitis,\net gloriam quae a solo est deo non quaeritis? de his\net beatus Dauid cum interminatione dicit: quoniam deus\ndissipauit ossa eorum qui hominibus placent.\nSolet etiam incipientium mentes et eorum, qui minus\nadhuc uel uirtute animi uel scientia profecerunt, aut propter\nsonum uocis extollere, quod scilicet modulatius psallant, aut\nquod sint uel exesis carnibus uel corpore lautiores, aut quod\nparentes diuites ac nobiles habeant, uel quod militiam honoresque\ncontempserint.. interdum etiam dignitates et opes, quae\nforte ne adprehendi quidem aliquando potuissent, persuadet\nquempiam perfacile fuisse adepturum, si perseuerasset in saeculo,\nuana spe etiam de incertis inflans eum et de his, quae\nnumquam possedit, uelut qui ea contempserit, gloria uanitatis\nextollens.\nNonnumquam uero clericatus gradum et desiderium\npresbyterii uel diaconatus inmittit. quem si uel inuitus fuisset\nindeptus, tanta expleturum sanctitate ac rigore depingit, ut\nceteris quoque sacerdotibus praebere potuerit sanetitatis exempla,\ndeinde multos non solum conuersationis forma, uerum etiam\ndoctrina sua. sermoneque Iucraturum. facit etiam in solitudine\nuel in cella commorantem diuersorum domos ac monasteria\nmente atque animo circumire et plurimorum conuersiones sub\nincitamento imaginariae exhortationis adquirere.\nAgitur itaque infelix anima tali uanitate uelut profundissimo\nsopore delusa, ut plerumque huiusmodi cogitationum\ninlecta dulcedine et his oppleta simulacris ne praesentes quidem\nactus uel fratres ualeat contemplari, dum his, quae cogitationum\nperuagatione uigilans somniauit, delectatur inhaerere\nquasi ueris.\nMemini cuiusdam senis, cum in heremo Sciti commorarer.\nqui cum ad cellam cuiusdam fratris gratia uisitatio nis\nadueniens ostio proximasset audissetque eum quiddam obmurmurantem\nintrinsecus, paululum substitit, cognoscere uolens\nquidnam de scripturis legeret uel, sicut est moris, operans memoriter\nrecenseret.. cumque piissimus explorator aure diligenter\nadplicita curiosius auscultaret) ita eum repperit huius spiritus\ninpugnatione pellectum, ut in ecclesia facere se crederet exhortatorium\nplebi sermonem. cumque subsistens senex audi sset\neum finisse tractatum et mutato rursus officio celebrare uelut\ndiaconum catechumenis missam, tum demum pulsauit ostium.\nqui egressus occurrensque seni ueneratione solita introducens que\neum, quam olim uenerit, cogitationum suarum conscientia remordente\nperquirit, ne scilicet diutius ad ostium stans iniuriam\npertulisset. ioculariter senex grateque respondit: modo, inquiens\nueni, quando tu missam catechumenis celebrabas.\nHaec idcirco inserere huic opusculo necessarium duxi,\nut de inpugnationum ui atque ordine uitiorum, quibus miserabilis\nanima laceratur, non solum ratione, sed etiam exemplis\ninstructi ad deuitandos laqueos et multiplices decipulas inimici\ncautiores esse possimus. ita namque indifferernter haec ab\nAegyptiis patribus proferuntur in medium, ut omnium uitiorum\ncertamina, uel illa quae patiuntur uel quae passuri sunt iuniores,\nrelatione sua, tamquam qui adhuc ea sustineant, apud eos detegant\natque denudent, quo exponentibus eis inlusiones omnium\npassionum, quaecumque incipientium sunt ac feruentium spiritu,\nconluctationum suarum arcana cognoscant et ea tamquam in\n\n\n\n\nspeculo contemplantes et causas uitiorum quibus pulsantur et\nremedia doceantur, futurorum quoque certaminum congressibus\nantequam superueniant eruditi, qualiter praecauere et occurrere\neis uel confligere debeant, instruantur.\nut solent peritissimi\nmedicorum non solum mederi praesentibus morbis, uerum etiam\nfuturis peritia sagaci occurrere eosque praeceptis uel poculis\nsalutaribus praeuenire, ita hi quoque uerissimi animarum medici,\nemersuras ualitudines cordium spiritali conlatione uelut\nquodam caelesti antidoto praenecantes, in iuniorum mentibus\nnon patiuntur adulescere, aperientes eis et causas inminentium\npassionum et remedia sanitatum.\nQuapropter haec est antiquitus patrum permanens\nnunc usque sententia, quam proferre sine mea confusione non\npotero, qui nec germanam uitare nec episcopi euadere manus\npotui, omnimodis monachum fugere debere mulieres et episcopos.\nneuter enim sinit eum, quem semel suae familiaritati\ndeuinxerit, uel quieti cellae ulterius operam dare uel diuinae\ntheoriae per sanctarum rerum intuitum purissimis oculis inhaerere.\nIdeoque athleta Christi, qui uerum ac spiritalem\nagonem legitime certare desiderat, hanc multiformem uariamque\nbestiam omnimodis superare festinet. quam nobis ex omni\nparte uelut multiplicem nequitiam occurrentem tali remedio\npoterimus euadere, ut cogitantes illud Dauiticum eloquium:\ndominus dissipauit ossa eorum qui hominibus placent,\nprimitus nihil proposito uanitatis et inanis gloriae capiendae\ngratia nosmet ipsos facere permittamus: deinde ea, quae bono\ninitio fecerimus, obseruatione simili custodire nitamur, ne omnes\n\n\n\n\n\n\nlaborum nostrorum fructus post inrepens cenodoxiae morbus\neuacuet: quidquid etiam in conuersatione fratrum minime communis\nusus recipit uel exercet, omni studio ut iactantiae deditum\ndeclinemus, et ea, quae nos possunt inter ceteros notabiles\nreddere, ac ueluti solis facientibus laus apud homines sit conquirenda,\nuitemus.\nhis enim uel maxime indiciis cenodoxiae\nletale contagium nobis inhaerere monstrabitur. quod facillime\npoterimus effugere, si consideremus non solum fructus laborum\nnostrorum nos penitus amissuros, quoscumque cenodoxiae proposito\nfecerimus, sed etiam reos magni criminis factos aeterna\nsupplicia ueluti sacrilegos soluturos, utpote qui ad iniuriam\ndei opus, quod eius obtentu nos oportuit agere, hominum gratia\nmaluimus exercere, ab eo, qui occultorum est conscius, homines\ndeo et gloriam mundi gloriae domini praetulisse conuicti.\nOctauum, quod extremum, aduersus spiritum superbi ??\nnobis certamen est. qui morbus licet ultimus sit in conflictu\nuitiorum atque in ordine ponatur extremus, origine tamen et\ntempore primus est, saeuissima et superioribus cunctis inmanior\nbestia, perfectos maxime temptans et propemodum iam positos\nin consummatione uirtutum morsu diriore depascens.\nCuius duo sunt genera, unum hoc, quo diximus spiritales\nsummosque pulsari, aliud, quod etiam incipientes carnalesque que\nconplectitur. et licet utrumque superbiae genus tam in deum\n\n\n\n\nquam in homines noxia inflet elatio, tamen illud primum specialiter\nrefertur ad deum, secundum ad homines proprie pertinet.\ncuius originem ac remedia in posterioribus libelli huius\ndonante deo in quantum possumus exsequemur. nunc de illo\npriore, quo praefati sumus perfectos praecipue temptari, propositum\nnobis est pauca disserere.\nNullum est igitur aliud uitium, quod ita omnes uirtutes\nexhauriat cunctaque iustitia et sanctitate hominem spoliet ac\ndenudet ut superbiae malum, tamquam generalis quidam ac\npestifer morbus non unum membrum partemue eius debilitare\ncontentus, sed solidum corpus licet corrumpit exitio et in\nuirtutum iam fastigio conlocatos grauissima ruina deicere ac\ntrucidare conatur. omne namque uitium suis est terminis ac\nfine contentum, et licet contristet alias quoque uirtutes, contra\nunam tamen principaliter tendit eamque specialiter opprimit\net inpugnat.\net ut hoc ipsum quod diximus clarius possit intellegi,\ngastrimargia, id est adpetitus uentris seu concupiscentia\ngulae temperantiae rigorem corrumpit, castitatem libido contaminat,\nira patientiam uastat, ut nonnumquam uni quis deditus\nuitio aliis uirtutibus non penitus destituatur, sed illa tantum\nuirtute truncata, quae e diuerso aemulo sibi uitio repugnante\nsubcumbit, reliquas possit uel ex parte retinere. haec uero cum\ninfelicem possederit mentem, ut quidam saeuissimus tyrannus\nsublimissima capta arce uirtutum uniuersam funditus ciuitatem\ndiruit atque subuertit, excelsa quondam sanctitatis moenia uitiorum\nsolo coaequans atque permiscens nullam deinceps\n\n\n\n\n\n\n\n\nimaginem libertatis animae sibi subditae superesse concedit,\nquantoque ceperit ditiorem, tanto grauiori seruitutis iugo subditum\nuniuersis uirtutum facultatibus crudelissima depraedatione\nnudabit.\nEt ut grauissimae tyrannidis eius potentiam cognoscamus,\nangelum illum, qui pro nimietate splendoris ac decoris\nsui Lucifer nuncupatus est, nullo alio quam hoc uitio\ndeiectum caelitus inuenimus et ex illa beata sublimique angelorum\nstatione telo superbiae uulneratum ad inferna fuisse\nconlapsum. si igitur tantam uirtutem, tantae potentiae praerogatiua\ndecoratam una elatio cordis potuit de caelestibus\nad terrena deuoluere, qua nos obseruantia carnis fragilitate\ncircumdatos cauere oporteat, ipsius ruinae magnitudo demonstrat.\nquemadmodum uero huius morbi uirus perniciosissimum\ndeuitemus, instrui poterimus, si ruinae ipsius causas\natque originem persequamur. numquam enim curari languores\nnec remedia poterunt malis ualitudinibus exhiberi, nisi prius\ninquisitione sagaci origines earum inuestigentur et causae. hic\nnamque indutus diuina claritate et inter ceteras supernas uirtutes\nconditoris largitate praefulgens splendorem sapientiae et\nuirtutum pulchritudinem, qua ornabatur gratia creatoris, naturae\nsuae potentia, non munificentiae illius beneficio se credidit, obtinere,\net ob hoc elatus, tamquam qui ad perseuerantiam puritatis\nhuius diuino non egeret auxilio, deo se similem iudicauit,\nutpote qui nullius indigeret quemadmodum deus, liberi scilicet\narbitrii facultate confisus, per illam credens afluenter sibimet\nomnia subpeditari, quae ad consummationem uirtutum uel\nperennitatem summae beatitudinis pertinerent.\nhaec ei sola\ncogitatio facta prima ruina est., ob quam desertus a deo, quo\n\n\n\n\nSe credidit non egere, instabilis repente ac nutabundus effectus\net infirmitatem propriae naturae persensit et beatitudinem, qua\ndei munere fruebatur, amisit. et quia dilexit uerba praecipitationis,\nquibus dixerat: in caelum conscendam, et\nlinguam dolosam, qua uel de se dixit: ero similis altissimo,\nuel de Adam et Eua: eritis sicut dii, propterea\ndeus destruet illum in finem, euellet eum, et emigrabit\nde tabernaculo: et radicem eius de terra uiuentium.\ntunc ruinam eius uidentes iusti timebunt, et super eum\nridebunt dicentes (quod etiam ad hos, qui se sine protectione\nauxilioque dei summum bonum perficere posse confidunt, iustissime\ndirigetur): ecce homo, qui non posuit deum adiutorem\nsuum: sed sperauit in multitudine diuitiarum\nsuarum: et praeualuit in uanitate sua.\nHaec est primae ruinae causa et origo principalis morbi,\nqui rursum per illum, qui fuerat a se deiectus, in protoplastum\nserpens infirmitates omnium uitiorum et materias germinauit.\ndum enim gloriam deitatis arbitrii libertate et industria sua.\ncredidit se posse conquirere, etiam illam perdidit, quam adeptus\nfuerat gratia conditoris.\nItaque exemplis ac testimoniis scripturarum manifestissime\nconprobatur superbiae labem, cum sit posterior in ordine\nconflictuum, origine tamen anteriorem esse omniumque peccatorum\net criminum esse principium, nec sicut cetera uitia solummodo\ncontrariam sibi uirtutem, id est humilitatem tantum\nextinguere, uerum etiam cunctarum simul interemptricem esse\nuirtutum, nec mediocres tantum paruosque temptare, sed maxime\n\n\n\n\n\n\nin fortitudinis culmine consistentes. ita enim de hoc spiritu\npropheta commemorat: et escae eius electae.\nideoque beatos 1\nDauid, licet tanta circumspectione cordis sui custodiret arcana\nut ad eum, quem secreta suae conscientiae non latebant, audenter\nproclamaret: domine non est exaltatum cor meum\nneque elati sunt oculi mei. neque ambulaui in magnis\nneque in mirabilibus super me. nisi humiliter sentiebam,\net iterum: non habitabit in medio domus meae\nfaciens superbiam, sciens tamen quam sit difficilis etiam\nperfectis ista custodia, non de sua tantum praesumit industria,\nsed orans domini inplorat auxilium, ut huius inimici telum\npossit insauciatus euadere, dicens: non ueniat mihi pes\nsuperbiae, pauens ac metuens, ne illud incidat quod dicitur\nde superbis: deus superbis aduersatur, et iterum: inmundus\nest apud deum omnis qui exaltat cor suum\nQuantum est malum superbiae, ut non angelum, non\nalias uirtutes sibi contrarias, sed ipsum deum aduersarium habere\nmereatur. notandum siquidem est quod nequaquam dixerit super\nhis qui ceteris sunt uitiis inuoluti, quod habeant sibi dominum\nresistentem, id est \\'dominus gastrimargis, fornicariis, iracundis\nseu filargyris aduersatur\\', sed solis superbis. illa namque uitia\nuel in unumquemque delinquentium tantummodo retorquentur\nuel in suos participes, id est in alios homines uidentur admitti :\nhaec uero proprie pertingit ad deum et idcirco cum specialiter\ndigna est habere contrarium.\nIdeoque uniuersitatis creator et medicus deus causam\nprincipiumque morborum superbiam esse cognoscens contrariis ??\nsanare contraria procurauit, ut ea scilicet, quae per superbiam\n\n\n\n\n\n\nconruerant, per humilitatem resurgerent. ille namque dicit: in\ncaelum conscendam, hic dicit: humiliata est in terra\nanima mea. ille dicit: ero similis altissimo, hic, cum\nesset in forma dei, exinaniuit semet ipsum formam\nSerui accipiens, humiliauitque se factus oboediens\nusque ad mortem. ille dicit: super astra dei exaltabo\nsolium meum, iste dicit: discite a me quia mitis sum et\nhumilis corde.\nille dicit: nescio dominum, et Israhel\nnon dimitto, iste dicit: si dixero quia non noui eum,\nero similis uobis mendax: sed noui eum et mandata\neius seruo. ille dicit: mea sunt flumina et ego feci ea,\niste dicit: non possum ego a me ipso facere quicquam,\nsed pater meus in me manens ipse facit opera. ille\ndicit: mea sunt omnia regna mundi et gloria eorum, et\ncui uoluero do ea, iste cum diues esset, pauper effectus\nest, ut eius inopia nos diuites redderemur.\nille dicit:\nsicut colliguntur oua, quae erecta sunt, sic uniuersam\nterram ego congregaui: et non fuit qui moueret\npennam, et aperiret os, et ganniret, iste dicit: similis\nfactus sum pellicano solitario: uigilaui, et factus\nsum sicut passer solitarius in tecto. ille dicit: exsiccaui\nuestigio pedum meorum omnes riuos aggerum,\nhic dicit: numquid non possum rogare patrem meum, et\nÂ«xhibebit mihi modo plus quam duodecim milia legiones\nangelorum? si principalis ruinae causam et salutis\nnostrae fundamenta perspeximus, a quo et qualiter uel ista\n\n\n\n\n\n\niacta sint uel illa emerserit, quemadmodum deuitare tam atrocem\nmortem superbiae debeamus, uel illius ruina uel huius\ndoceamur exemplo.\nItaque hunc nequissimi spiritus laqueum taliter poterimus\neuadere, si in singulis quibus senserimus nos uirtutibus\nprofecisse illud apostolicum dixerimus: non ego, sed gratia\ndei mecum, et: gratia dei sum quod sum, et deum esse\nqui operatur in nobis et uelle et perficere pro bona\nuoluntate, dicente etiam ipso auctore salutis nostrae: qui\nmanet in me et ego in illo, hic fert fructum multum,\nquia sine me nihil potestis facere, et: nisi dominus\naedificauerit domum, in uanum laborauerunt qui aedificant eam,\nnisi dominus custodierit ciuitatem, frustra\nuigilauit qui custodit eam, et: in uanum nobis est\nante lucem surgere, quia non est uolentis neque currentis,\nsed miserentis est dei.\nNullius namque quamuis feruentis et cupientis tam idonea\npotest uoluntas esse uel cursus, ut carne spiritui repugnante\ncircumdatus ualeat tantum perfectionis praemium et palmam\nintegritatis ac puritatis adtingere, nisi fuerit diuina miseratione\nprotectus, ut ad illud, quod magnopere uult et ad quod currit,\nperuenire mereatur. omne enim datum bonum et omne\ndonum perfectum de sursum est descendens a patre\nluminum. quid enim habes quod non accepisti? quodsi,\naccepisti, quid gloriaris quasi non acceperis?\nSi enim uel illum latronem ob unam confessionem introductum\nin paradisum recordemur, intellegemus eum non\ncursus sui merito tantam beatitudinem consecutum, sed dono\ndei miserentis iudeptum. uel si reminiscamur Dauid regis duo\ntam grauia tamque inmania crimina uno paenitudinis sermone\ndeleta, nec hic uidebimus ad indulgentiam tanti criminis obtinendam\nlaboris aequiperasse merita, sed dei gratiam superabundasse,\nqui uerae paenitudinis occasione percepta tantam\npeccatorum materiem sub unius uerbi plena confessione consumpsit.\nprincipium quoque discutientes uocationis ac salutis\nhumanae, qua non ex nobis nec ex operibus nostris secundum\napostolum, sed dei sumus dono gratiaque saluati, liquido poterimus\naduertere, quemadmodum perfectionis summa non uolentis\nneque currentis, sed miserentis sit dei, qui nequaquam\nlaborum uel cursus nostri merito conpensante uitiorum\nnos facit esse uictores nec aequiperante nostrae uoluntatis industria\ntam arduum integritatis culmen subiugata qua utimur\ncarne conscendere.\nnulla siquidem corporis huius adflictio nullaque\ncordis contritio ad capessendam ueram illam interioris\nhominis castitatem possit esse condigna, ut tantam puritatis\nuirtutem angelis solis ingenitam caelique uernaculam nudo\nhumano labore, id est sine adiutorio dei ualeat obtinere, quia\ntotius boni effectus ab illius profluit gratia, qui tantam perennitatem\nbeatitudinis et inmensitatem gloriae exiguae uoluntati\nbreuique ac paruo cursui nostro multiplicata largitate donauit.\nOmnis enim longaeuitas uitae praesentis, cum ad illam\nfuturae gloriae perennitatem respexeris, euanescit, et dolores\ncuncti contemplatione illius inmensae beatitudinis effugantur\natque ut fumus ad nihil extenuati liquescunt et nusquam ut\nfauilla conparent.\nQuapropter iam tempus est ut ipsis quibus tradunt\nuerbis patrum sententiam proferamus, eorum scilicet qui uiam\nperfectionis et qualitatem eius non uerborum iactantia depinxerunt,\nsed potius re et opere ac uirtute spiritus possidentes\nexperimentis eam propriis et exemplis certissimis tradiderunt\naiunt itaque non posse ad purum quempiam carnalibus uitiis\nemundari, nisi uniuersum laborem suum atque conatum ad\ntantum perfectionis finem intellexerit non posse sufficere, nec\neam nisi dei miseratione et adiutorio conprehendi non tam\ntradentis institutione quam affectu atque uirtute et experimentis\npropriis eruditus agnoscat. ad capessenda namque tam magnifica\ntamque praecelsa puritatis et integritatis praemia quantuslibet\nieiuniorum, uigiliarum, lectionis, solitudinis ac remotionis\nlabor fuerit inpensus, condignus esse non poterit qui haec industriae\nsuae merito uel sudoris obtineat. numquam enim diuinum\nmunus labor proprius humanaue conpensabit industria,\nnisi desideranti diuina fuerit miseratione concessum.\nNec hoc dico ut humanos conatus euacuans ab industria\net laboris intentione quemquam reuocare contendam,\nsed plane constantissime non mea, sed seniorum sententia.\ndefinio perfectionem quidem sine his omnino capi non posse,\nhis autem solis sine gratia dei posse eam a nemine consummari.\nut enim dicimus conatus humanos adprehendere eam per sa\nipsos non posse sine adiutorio dei, ita pronuntiamus laborantibus\ntantum ac desudantibus misericordiam dei gratiamque\n\n\n\n\nconferri et, ut uerbis apostoli loquar, uolentibus et currentibus\ninpertiri secundum illud, quod etiam in psalmo octogensimo\noctauo ex persona dei cantatur: posui adiutorium super\npotentem: et exaltaui electum de plebe mea.\ndicimus\nenim secundum saluatoris sententiam dari quidem petentibus,\naperiri pulsantibus et a quaerentibus inueniri, sed petitionem\net inquisitionem et pulsationem nostram non esse\ncondignam, nisi misericordia dei id quod petimus dederit uel\naperuerit quod pulsamus uel illud quod quaerimus fecerit\ninueniri. praesto est namque, occasione sibi tantummodo a\nnobis bonae uoluntatis oblata, ad haec omnia conferenda. amplius\nenim ille quam nos perfectionem salutemque nostram\ndesiderat et expectat.\net in tautum beatus Dauid prouentum\nsui operis ac laboris propria tantum industria non posse nouerat\nobtineri, ut a domino promereri directionem suorum operum\niterata prece deposceret dicens: et opera manuum nostrarum\nI dirige super nos, et opus manuum nostrarum dirige,\net rursum: confirma deus hoc, quod operatus es in nobis.\nIdeoque si ad ueram consummationem uirtutum uolumus\neffectu et opere peruenire, illis debemus adquiescere magistris\nac ducibus, qui hanc non uaniloqua disputatione somniantes,\nsed re atque experimentis adprehendentes nos quoque docere\natque ad eam dirigere similiter possunt et uiam, quemadmodum\nperueniamus ad eam, certissimo tramite demonstrare, quique\nad hanc fide se potius peruenisse quam laborum merito testabantur.\nquibus etiam hoc praecipuum sui cordis adquisita\npuritas conferebat, ut magis magisque se deprimi peccatis\nagnoscerent (tanta namque in eis delictorum conpunctio per\n\n\n\n\n\n\ndies singulos augebatur, quanta puritas animi profecisset\ntraherentque iugiter intimo corde suspiria, eo quod semet ipsos\nsentirent nequaquam posse delictorum naeuos ac maculas deuitare,\nquae eis per multiplices cogitationum minutias inurebantur.\net idcirco futurae uitae stipendia non operum sperare\nae merito, sed misericordia domini proclamabant, nihil sibi de ???\ntanta circumspectione cordis aliorum conparatione donates ?? s\nquippe qui hanc ipsam non suae industriae, sed diuinae gratiaeÂ«\nadscribebant: nec blandientes sibi de inferiorum ac tepidorum\nneglegentia, sed contemplatione potius illorum, quos uere pec\ncato carere atque in regno caelorum aeterna iam beatitudine ??\nperfrui nouerant, humilitatem perpetuam conquirebant. atque\nita consideratione hac et elationis ruinam pariter declinabant\net quo contenderent uel quod dolerent semper inueniebant, in\ntellegentes semet ipsos ad illam puritatem cordis quam cupiunt\nobsistente carnis sarcina peruenire non posse.\\'\nIgitur secundum traditiones et institutiones eorum sic\nad eam festinare debemus ieiuniis, uigiliis, orationibus, contritioni\ncordis et corporis operam dantes, ne haec omnia morbo!\nhoc inflante uacuemus. non solum namque ipsam perfectionem\noportet credere industria nos uel labore nostro possidere non\nposse, sed ne haec ipsa quidem, quae illius exercemus obtentu, id\nest labores conatusque nostros ac studia sine diuinae protectionis )\nauxilio inspirationisque eius et castigationis atque exhortationis\ngratia posse perficere, quam scilicet cordibus nostris uel per alium\nsolet uel per semet ipsum, nos uisitans, clementer infundere.\nPostremo instruat auctor salutis nostrae, quid nos\noporteat in singulis quibusque quae gerimus non modo sentire,I\n\n\n\n\nsed etiam confiteri. non possum ego, inquit, a me ipso\nfacere quicquam. pater autem in me manens ipse facit\nopera. ille ei persona hominis adsumpti dicit nihil a semet\nipso posse se facere, et nos cinis ac terra in his, quae ad\nnostram salutem pertinent, arbitramur nos adiutorio domini\nnon egere? discamus itaque et nos, per singula nostram simul\ninfirmitatem et illius adiutoria sentientes, cotidie proclamare\ncum sanctis: inpulsus uersatus sum ut caderem: et dominus\nsuscepit me. fortitudo mea, et laudatio mea\ndominus: et factus est mihi in salutem, et: nisi quia\ndominus adiuuit me: paulo minus habitauerat in inferno\nanima mea. si dicebam: motus est pes meus:\nmisericordia tua domine adiuuaba.t me. secundum\nmultitudinem dolorum meorum in corde meo: consolationes\ntuae laetificauerunt animam meam.\nuidentes\netiam cor nostrum in timore domini et patientia roborari dicamus:\net factus est dominus firmamentum meum. et\neduxit me in latitudine. scientiam quoque profectu operum\nintellegentes nobis augeri dicamus: quoniam tu inluminas\n1 lucernam meam domine: deus meus inlumina tenebras\nmeas. quoniam in te eripiar a temptatione, et in deo\nmeo transgrediar murum. deinde sentientes nosmet ipsos\nfortitudinem tolerantiae conquisisse et in semita uirtutum facilicus-\nCilius ac sine labore dirigere adiciamus: deus qui praecinxit\ncilius uirtute: et posuit inmaculatam uiam meam. qui\nperfecit pedes meos tamquam cerui, et super excelsa\nStatuit me, qui docet manus meas ad proelium.\nconaecuti\netiam discretionem, qua roborati possimus aduersarios\n\n\n\n\n\n\nnostros elidere, proclamemus ad deum: disciplina tua erexit\nme in finem: et disciplina tua ipsa me docebit. dilatasti\ngressus meos subtus me: et non sunt infirmata\nuestigia mea. et quia taliter sum roboratus scientia tua atque\nuirtute, inferam confidenter ea quae sequuntur et dicam: persequar\nil.imicos meos, et conprehendam illos: et non\nconuertar donec deficiant. conteram illos, nec poterunt\nstare: cadent sub pedes meos.\nrursus infirmitatLs\nnostrae memores nec posse nos tam acerbos uitiorum hostes\nfragili carne circumdatos sine illius adiutorio superare dicamus:\nin te inimicos nostros uentilabimus, et in nomine\ntuo spernemus insurgentes in nos. non enim in arcu\nmeo sperabo: et gladius meus non saluabit me. tu\nenim saluasti nos de adfligentibus nos: et odientes\nnos confudisti. sed etiam praecinxisti me uirtute ad\nbellum: subplantasti omnes insurgentes in me subtus\nme. et inimicos meos dedisti mihi dorsum, et odientes\nnos confudisti.\nsed nec armis nostris posse nos uincere co- gitantes\ndicamus: adprehende arma et scutum: et ex- surge\nin adiutorium mihi. effunde frameam, et conclude\naduersus eos, qui persequuntur me: dic animae\nmeae: salus tua ego sum. et posuisti arcum aereum\nbrachia mea. et dedisti mihi protectionem salutis\nmeae: quia nec patres nostri in gladio suo possed\nrunt terram, et brachium eorum non saluauit eos: =\n\n\n\n\n\n\nsed dextera tua, et brachium tuum, et inluminatio\nuultus tui: quoniam conplacuit tibi in eis.\npostremo\nuniuersa beneficia eius cum gratiarum actione mente sollicita\nperlustrantes super his omnibus, quod uel pugnauimus\nuel inluminationem scientiae uel disciplinam discretionis ah\neo consecuti sumus, uel quod suis nos armis instruxit et uirtutis\ncingulo conmuniuit, uel quod inimicorum nostrorum nobis\npraebuit dorsum et tribuit uirtutem comminuendi eos ut puluerem\nante faciem uenti, intimo cordis affectu clamemus ad\neum: diligam te domine uirtus mea: dominus firmamentum\nmeum, et refugium meum, et liberator meus.\ndeus meus adiutor meus, et sperabo in eum. protector\nmeus, et cornu salutis meae, et susceptor meus. laudans\ninuocabo dominum: et ab inimicis meis saluus ero.\nNon solum pro his ei gratias referentes, quod uel\nrationabiles nos condidit uel liberi arbitrii potestate donauit\nuel baptismi largitus est gratiam uel scientiam legis adiutoriumque\nconcessit, sed etiam pro his, quae erga nos cotidiana\neius prouidentia conferuntur, quod scilicet aduersariorum nos\ninsidiis liberat, quod cooperatur in nobis, ut carnis uitia superare\npossimus, quod a periculis nos etiam ignorantes protegit,\nquod a lapsu peccati communit, quod adiuuat nos et\ninluminat, ut ipsum adiutorium nostrum, quod non aliud quidam\ninterpretari uolunt quam legem, intellegere et agnoscere ualeamus,\nquod pro neglegentiis delictisque nostris eius inspiratione\nlatenter conpungimur, quod dignatione eius uisitati saluberrime\ncastigamur, quod ab eo nonnumquam etiam inuiti trahimur\nad salutem, postremo quia ipsum liberum arbitrium nostrum,\n\n\n\n\n\n\nquod procliuius fertur ad uitia, ad meliorem dirigit frugem\net ad uirtutum uiam instigationis suae uisitatione contorquet.\nHaec est proprie humilitas erga deum, haec est\nantiquissimorum patrum sincera fides, quae penes successores\nipsorum mera nunc usque perdurat. cui fidei uirtutes apostolicae,\nquae saepenumero per eos manifestatae sunt, non solum\napud nos, sed etiam apud infideles et incredulos indubitatum\ntestimonium reddunt. qui simplicem piscatorum fidem corde\nsimplici retinentes non eam syllogismis dialecticis et Tulliana\nfacundia spiritu concepere mundano, sed experimento uitae\nsinceris actuque purissimo, correctione quoque uitiorum, et ut\nuerius dixerim in ipsa perfectionis inesse naturam oculatis indiciis\ndeprehenderunt, sine qua nec pietas in deum nec uitiorum\npurgatio nec emendatio morum nec uirtutum consummatio\npoterit adprehendi.\nNoui quendam de fratrum numero (quem utinam minime\nscissem, siquidem post haec ordinis mei gradu se passus\nest praegrauari), qui probatissimo cuidam senum uitio carnis\nsemet ipsum grauissimo confessus est inpugnari: nam contra\nusum naturae desiderio patiendi magis quam inferendi ignominiam\nintolerabili aestu libidinis urebatur. tum illum ut spiritalem\nuerumque medicum interiorem causam morbi huius et\noriginem protinus peruidisse: qui grauiter suspirans, nequaquam,\nait, tam nequam spiritui tradi te dominus permisisset, nisi aliquid\nblasphemasses in eum. quo ille conperto confestim procidit\nad pedes eius in terram, summaque admiratione perculsus\n\n\n\n\ntamquam deo cernens arcana sui pectoris patefacta confessus\nest in dei se filium cogitatione impia blasphemasse. unde\nperspicuum est eum, qui superbiae spiritu possidetur uel qui\niii deum blasphemus exsistit, tamquam qui inroget illi iniuriam,\na quo puritatis speranda sunt dona, perfectionis integritate\npriuari et sanctificationem castimoniae non mereri.\nLegimus tale aliquid in Paralipomenon libro. Ioas\nenim rex Iuda septem annorum ab Ioiade pontifice adscitus\nin regnum atque in omnibus, quoad uixit memoratus pontifex,\ntestimonio scripturae laudatus est. de quo post obitum Ioiade\naudi quid scriptura commemoret et quemadmodum elatus superbia\nignominiosae fuerit traditus passioni: postquam autem\nobiit Ioiade, ingressi sunt principes Iuda, et adorauerunt\nregem, qui delenitus obsequiis eorum adquieuit.\net dereliquerunt templum domini dei patrum suorum,\nseruieruntque lucis et sculptilibus, et facta est ira contra\ntra Iudam et Hierusalem propter hoc peccatum.\net post\npauca: cumque euolutus esset annus, ascendit contra\neum exercitus Syriae: uenitque in ludam et Hierusalem,\net interfecit cunctos principes populi, atque\nuniuersam praedam miserunt regi Damascum. et certe\ncum permodicus uenisset numerus Syrorum, tradidit\ndo minus in manus eorum infinitam multitudinem, eo\nquod od reliquissent dominum deum patrum suorum: in\nIoas quoque ignominiosa exercuere iudicia. et\n\n\n\n\n\n\n\n\n\n\nabeuntes dimiserunt eum in languoribus magnis. uides\nquam flagitiosis ac sordidis passionibus tradi mereatur superbia.\nqui enim elatus adrogantia ut deum se passus est adorari,\ntraditur secundum apostolum in passiones ignominiae\net in reprobum sensum, ut patiatur ea quae non conuenit.\net quia dicente scriptura inmundus est ante deum\nomnis qui exaltat cor suum, iste, qui tumida elatione\ncordis inflatus est, turpissimae confusioni traditur deludendus,\nut humiliatus taliter sentiret semet ipsum esse uel inmunditia\ncarnis et conscientia inpurae passionis inmundum, quod animi\nsui noluerat elatione sentire, et ut carnis ignominiosa contagio\npatefaceret inmunditiam cordis eius occultam, quam superbiae\nmalo contraxerat, ac manifesta pollutione corporis sui probaretur\ninpurus, qui per elationem spiritus factum se non sentiebat\ninmundum.\nQuibus manifeste probatur omnem animam, quae superbiae\nfuerit tumore possessa, intellectualibus Syris, id est nequitiis\nspiritalibus tradi eamque passionibus carnis inuolui, ut saltim\nuitiis humiliata terrenis inmundam se carnaliter polluta cognoscat,\nquae tepore mentis erecta inmundam se in conspectu\ndei per elationem cordis effectam intellegere ante non potuit,\nquo uel sic humiliatus quis a pristino tepore discedat et ignominia\ncarnalium passionum deiectus atque confusus ad spiritalem\nferuorem deinceps semet ipsum ardentius conferre festinet.\nEuidenter itaque demonstratur non posse quemquam\nperfectionis finem ac. puritatis adtingere nisi per humilitatem\nueram, quam primitus fratribus reddens deo quoque in penetralibus\ncordis exhibeat, credens sine protectione eius atque\nauxilio per singula sibi momenta delato perfectionem, quam\n\n\n\n\n\n\ncupit et ad quam magnopere currit, se penitus obtinere non\nposse.\nHuc usque de spiritali superbia, qua diximus perfectos\nquosque pulsari, quantum tenuitas ingenii nostri praeualuit,\ndonante deo dixisse sufficiet. quod superbiae genus non\nmultis cognitum nec expertum est, quia nec plures student\nperfectam cordis adprehendere puritatem, ut ad hos proeliorum\ngradus ualeant peruenire, nec praecedentium uitiorum, quorum\nin singulis libellis naturam pariter remediaque praemisimus,\nprocuratur ulla purgatio: sed illos solummodo pulsare solet,\nqui deuictis superioribus uitiis iam propemodum sunt in uirtutum\nculmine conloe.ati. quos quia lapsu carnali subtilissimus\nhostis superare non quiuit, spiritali ruina deicere ac subplantare\nconatur, per hanc illos uniuersis ueterum stipendiorum meritis\nmulto labore quaesitis spoliare contendens. ceterum nos, qui\nadhuc terrenis sumus passionibus inuoluti, nequaquam hoc\nmodo temptare dignatur, sed crassiore et ut ita dixerim carnali\nelatione subplantat. et idcirco de hac quoque, qua maxime nos\nseu nostrae mensurae homines ac praecipue iuniorum uel incipientium\nmentes periclitari solent, necessarium reor secundum\npromissionem nostram pauca depromere.\nHaec igitur quam diximus carnalis superbia cum tepido\nac male adrepto renuntiationis principio in monachi resederit\nmente, de pristino ac saeculari eum tumore ad ueram Christi\nhumilitatem descendere non permittens primum inoboedientem\neum reddit et asperum, deinde mitem atque adfabilem esse non\npatitur, aequalem quoque fratribus fieri communemque non sinit\nnec secundum dei ac saluatoris nostri mandatum spoliari terrenis\n\n\n\n\n\n\n\n\nopibus nudarique concedit, et cum renuntiatio nihil aliud si\nnisi mortificationis et crucis indicium nec ualeat aliis in\nchoari uel consurgere fundamentis, quam ut se non solum\nactibus huius mundi spiritaliter nouerit interemptum,\netiam corporaliter cotidie credat esse moriturum, e contrario\nfacit eum uitam sperare longaeuam, infirmitates proponit ei ei\nprolixas et multas, confusionem quoque incutit ac pudorem\nsi nudus effectus alienis et non propriis facultatibus coeper ??\nsustentari, persuadet etiam multo esse melius uictum indux\nmentumque sibi sua potius quam aliena substantia ministrari\nsecundum illud scilicet, quod quemadmodum dictum sit\nhebitudine ac tepore cordis obtunsi ne intellegere quidem\naliquando poterunt: beatius est magis dare quam ac\ncipere.i\nTali igitur diffidentia mentis obsessi et a scintilla\nfidei, qua nisi fuerant in primordiis suae conuersionis accens?\ndiabolica infidelitate reuocati incipiunt pecunias. quas ante dispergere\ncoeperant, diligentius custodire et eas, uelut qui samet\nprofligatas ulterius reparare non possint, auaritia uehementiore\nconseruant, seu, quod est deterius, ea quae prius abiecerant\nresumentes uel certe, quod est tertium ac deterrimum nequitiae\ngenus, quae ne ante quidem possederant congregantes nihil\namplius egressi de saeculo quam nomen adquisisse tantummodo\nac uocabulum monachi conprobantur. super haec igitur\ninitia male uitioseque fundata necesse est ut uniuersa deinceps\nuitiosius structura consurgat nec quicquam superponi pessimis\nualeat fundamentis, nisi quod miserabilem animam ruina lugubriore\nprosternat.\nTalibus siquidem mens passionibus obdurata atque\na detestabili tepore incipiens necesse est ut in deterius cotidie\nproficiat et reliquam quoque uitam suam deformiore fine concludat,\ndumque cupiditatibus pristinis oblectatur ac secundum\napostolum sacrilega filargyria uincitur (ita eodem pronuntiante\nde illa: et filargyria, quae est simulacrorum siue\nidolorum seruitus, et iterum: radix, inquit, omnium\nmalorum est filargyria), numquam possit in corde suo\nhumilitatem Christi simplicem ueramque suscipere, cum sibi\nuel de nobilitate natalium gloriatur uel inflatur de saeculi,\nquam corpore, non mente deseruit, dignitate uel pecuniis,\nquas ad ruinam suam retentat, extollitur.\nper quae iam non\nmonasterii iugum sustinere contentus est, non senioris ullius\ninstitui disciplina, et non solum nullam subiectionis aut oboedientiae\nregulam custodire dignatur, uerum ne ipsam quidem\nauribus suis doctrinam perfectionis admittit. tantumque con-\n^ crescit in corde eius spiritalis uerbi fastidium, ut, cum forte\n. talis fuerit oborta conlatio, uno in loco stare nesciat eius obtutus,\nsed huc illucque stupidus circumferatur intuitus, aliorsum\net in obliquum quam moris est oculi defigantur.\npro suspiriis\nenim salutaribus sputa de sicco gutture contrahuntur, excreationes\netiam sine ulla interpellatione flegmatis prouocantur,\ndigiti ludunt et in modum quiddam scribentis uolitant atque\ndepingunt, et ita huc atque illuc uniuersa membra corporis\ncommouentur, ut, dum spiritalis agitatur conlatio, totum se\n\n\n\n\n\n\nuel scatentibus uermibus uel acutissimis sudibus credat insidere,\net quidquid simplex conlatio ad aedificationem protulerit\naudientium. ob suam suggillationem aestimet esse prolatum.\ntotoque tempore, quo uitae spiritalis examinatio uentilatur, suis\nsuspicionibus occupatus non quid exinde ad profectum suum\ncapere debeat aucupatur, sed causas, cur unumquodque sit\ndictum, sollicita mente perquirit, uel quid eis possit obicere\ntacita intra se cordis uolutatione coniectat, ut nihil ei his,\nquae saluberrime sunt digesta, penitus adprehendere aut in\naliquo ualeat emendari. et ita fit ut non solum in nullo ei\nproficiat conlatio spiritalis, uerum etiam damnosa magis exsistat\nefficiaturque ei causa maioris peccati.\ndum enim pro conscientia\nsua totum contra se suspicatur esse prolatum, uehementiore\ncordis obstinatione duratur iraeque stimulis acrius\ninstigatur: deinde post haec excelsa uox, sermo rigidus, amara\nturbulentaque responsio, incessus erectus ac mobilis, lingua\nfacilis, procax loquella nec umquam taciturnitatis amica, nisi\ncum contra fratrem rancorem quendam in suo corde conceperit:\nfitque silentium eius non conpunctionis nec humilitatis ullius,\nsed superbiae et indignationis indicium, ita ut quid in eo\ndetestabilius sit haud facile discernatur, utrum diffusa illa\npetulansque laetitia an dira haec uirulentaque serietas.\nin illa\nnamque sermo non oportunus, risus leuis ac fatuus, effrenata\natque indisciplinata cordis elatio: in ista uero ira plenum ui ??\nlentumque silentium et quod ob hoc tantum concipitur, ut ad\nuersus fratrem rancor taciturnitate seruatus protelari diut us\n\n\n\n\npossit, non ut ex eo uirtus humilitatis ac patientiae praebeatur.\net cum ipse tumore possessus facile cunctis tristitias inferat\natque ad satisfactionem laesi fratris semet ipsum submittere\ndedignetur, etiam ab illo sibimet oblatam respuit atque contemnit\net non solum nulla fratris satisfactione conpungitur\nneque mollitur, uerum etiam cur ab eo sit in humilitate praeuentus\ngrauius indignatur, fitque ei salutaris humilitas ae satisfactio,\nquae finem diabolicis intentionibus solet inferre, causa\nuehementioris incendii.-\nAudiui in hac dumtaxat regione, quod horret pudetque\nreuoluere, quendam iuniorum, cum a suo increparetur\nabbate, cur humilitatem, quam renuntians permodico tempore\nretentarat, coepisset excedere ac diabolica inflari superbia,,\nsumma contumacia respondisse: numquid ob hoc memet ipsum\nhumiliaui pro tempore, ut semper subditus sim? ad quod eius\ntam effrenatum scelestumque responsum ita est senior obstupefactus\nomnisque eius interceptus est sermo, uelut qui ab illo\nipso antiquo Lucifero uerba haec prolata, non ab homine percepisset,\nut nullam uocem aduersus tantam proteruiam de ore\nsuo prorsus emittere nisi gemitus de corde tantummodo ac\nsuspiria potuerit, illud solum tacitus intra semet ipsum uoluens,\nquod de domino nostro dicitur saluatore: qui cum in forma\ndei esset, humiliauit se factus oboediens, non ut ille\nait diabolico spiritu ac tumore possessus \\'pro tempore\\', sed\nusque ad mortem.\nEt ut breuius ea quae dicta sunt de hoc superbiae\ngenere praestringamus, quaedam signa eius in quantum possumus\ncolligentes, ut his, qui de perfectione sitiunt erudiri,\nquodammodo characteres eius de exterioris hominis motibus\n\n\n\n\n\n\nexprimamus, necessarium puto paucis eadem replicari, ut, co ??-\\'\npendiosius agnoscamus quibus eam discernere ac deprehende ??\nualeamus indiciis, quo nudatae atque in superficiem product ??.\npassionis huius radices et oculatim deprehensae atque pernicios ??,\nuel conuelli facilius ualeant uel uitari.\ntunc enim poterit pestife\nmorbus ad integrum declinari, cum contra ipsius pernicios ??\naestus et inpetus noxios non sera obseruatio, cum iam domi ,\nadsumitur, sed cum praecedentes eius ut ita dixeri ??\nlineas agnoscentes prouida eum sagacique discretione pra\ncurrimus. de exterioris namque sicut praediximus hominis\nmotu status interioris agnoscitur. his igitur indiciis carnalis is a\nquam praefati sumus superbia declaratur. inest primitus Â» d\nloquella eius clamor, in taciturnitate amaritudo, excelsus\neffusus in laetitia risus, inrationabilis in serietate tristitia,\nresponsione rancor, facilitas in sermone, uerba passim sine ulla\ncordis grauitate erumpentia.\nexpers patientiae est, caritat\naliena, audax ad contumelias inrogandas, ad tolerandas pus\nlanimis, ad oboediendum difficilis, nisi in quo eam desideriu ??\nsuum uoluntasque praeuenerit, ad recipiendam exhortatione ??\ninplacabilis, ad resecandas uoluntates suas infirma, ad su\ncumbendum alienis durissima, semperque suas definitions statuere\ncontendens, ipsa uero nequaquam cedere alterius a\nquiescens: et ita fit ut etiam incapax consilii salutaris effec- ta I\nin omnibus suo potius credat quam seniorum iudicio.\nQuibus decessuum gradibus is quem semel possidet\ndeuolutus iam ipsam disciplinam coenobii perhorrescit, ac uel\nqui fratrum consortio de perfectione retrahatur ac de bono\npatientiae atque humilitatis aliorum uitio et inpedimento\n\n\n\n\nuocetur, habitationem solitariae cellae desiderat, seu certe uelut\nplures alios lucraturus construere monasterium quos docere\natque instruere debeat congregare festinat, ex discipulo nequam\ndetestabilior magister effectus, nam cum huiusmodi elatione\ncordis in perniciosissimum teporem noxiumque conruerit et nec\nuerus monachus nec saecularis effectus sit, quod est deterius,\netiam perfectionem sibi ex hoc ipso miserabili statu et conuersatione\npromittit.\nQuamobrem si aedificii nostri fastigia perfecta uolumus\nac placentia deo consurgere, fundamenta eius non secundum\nnostrae libidinis uoluntatem, sed secundum districtionis euangelicae\ndisciplinam iacere festinemus. quae alia esse-non possunt\n^ quam timor dei atque humilitas, quae de mansuetudine et\nâ–  cordis simplicitate descendit. humilitas uero nullatenus poterit\nabsque nuditate conquiri. qua peregrinante nec oboedientiae\nbonum nec patientiae robur nec mansuetudinis tranquillitas\nIIPC consummatio caritatis poterit adprehendi, sine quibus cor\nnostrum habitaculum spiritus sancti penitus esse non poterit,\nita pronuntiante domino per prophetam: super quem requiescet\nspiritus meus nisi super quietum et humi-\nI em et trementem uerba mea? sine secundum exemplaria\nquae Hebraicam exprimunt ueritatem: ad quem autem re-\nS piciam, nisi ad pauperculum, et contritum spiritu,\net trementem uerba mea?\nQuapropter athleta Christi, qui spiritalem agonem\nlegitime certans a domino desiderat coronari, hanc quoque ferocissimam\nbestiam ut deuoratricem cunctarum uirtutum omnimodis\nfestinet extinguere, certus quod hac in suo pectore\n* Commorante non solum omnigenis uitiis carere non possit,\n\n\n\n\n\n\nuerum etiam, si quid uirtutis habere uideatur, huius ueneno\ndepereat. nullo enim modo poterit in anima nostra uirtutum\nstructura consurgere, nisi prius iacta fuerint uerae humilitatis\nin nostro corde fundamina, quae firmissime conlocata perfectionis\net caritatis culmen ualeant sustinere, ita scilicet, ut quemadmodum\ndiximus primum fratribus nostris humilitatem ueram\nintimo cordis exhibeamus affectu. in nullo scilicet adquiescentes\neos contristare uel laedere.\nquod nullatenus poterimus implere,\nnisi abrenuntiatio uera, quae in expoliatione omnium facultatum\nac nuditate consistit, in nobis fuerit Christi amore fundata,\ndeinde oboedientiae iugum et subiectio simplici corde ac\nsine ulla fuerit simulatione suscepta, ita ut praeter abbatis\nmandatum nulla penitus uoluntas uiuat in nobis. quod non\naliter poterit obseruari, nisi quis non solum se mortuum huic\nmundo, uerum etiam insipientem iudicarit ac stultum, uniuersa,\nquae sibi fuerint a senioribus imperata, sine ulla discussione\nperficiens, sacrosancta ea credens ac diuinitus promulgata.\nIn qua consistentibus qualitate procul dubio status\nille humilitatis uere tranquillus atque inmobilis subsequetur, ut\nnosmet ipsos inferiores omnibus iudicantes uniuersa, quae nobis\nfuerint inrogata, tametsi iniuriosa sint uel tristia uel damnosa,\ntamquam a superioribus nostris inlata patientissime toleremus.\nquae quidem a nobis non solum facillime tolerabuntur, uerum\netiam parua iudicabuntur ac nulla, si mente iugiter recolamus\nuel domini nostri uel sanctorum omnium passiones, considerantes\ntanto leuioribus nos iniuriis adtemptari, quanto longius a meritis\neorum et conuersatione distamus, pariter etiam cogitantes in\nbreui nos de hoc saeculo migraturos eorumque nos celeri uitae\nhuius fine mox futuros esse consortes.\nperemptoria namque est\n\n\n\n\nhaec contemplatio non solum superbiae, uerum etiam generaliter\nomnium uitiorum. deinde post haec hanc eandem humilitatem\nerga deum firmissime retentemus. quod a nobis ita conplebitur,\nut nihil nosmet ipsos absque illius opitulatione uel gratia, quod\nad uirtutum consummationem pertinet, posse perficere cognoscamus,\nsed et hoc ipsum, quod intellegere meruimus, eius esse\nmuneris in ueritate credamus.\n"};
