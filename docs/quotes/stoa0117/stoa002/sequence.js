var sequence = {"name":"Eucherius of Lyon, Saint. Formulae Spiritalis Intellegentiae","data":"PRAEFATIO. Eucherius Verano filio in Christo salutem.\n\nFormulas spiritalis intellegentiae conponendas tibique mittendas\npro studio paternae erga te sollicitudinis existimaui,\nquibus perceptis in omnia scripta diuina facile se ad intellectum\nsequax sensus intenderet. nam cum littera occidat, spiritus\nautem uiuificet, necesse est ad illa spiritalium interiora sermonum\nspiritu uiuificante penetrari. uniuersam porro scripturam\ntam ueteris instrumenti quam noui ad intellectum allegoricum\nesse sumendam admonet nos uel illud, quod in ueteri testamento\nlegimus: aperiam in parabolis os meum, loquar aenigmata\nantiqua, uel illud, quod in nouo testamento scribitur:\nhaec omnia locutus est Iesus in parabolis ad turbas et\nsine parabolis non loquebatur eis. nec mirandum quod\nsermo diuinus prophetarum apostolorumque ore prolatus ab usitato\nillo hominibus scribendi modo multum recesserit facilia in\npromptu habens, magna in interioribus suis continens, quia et re\nuera fuit congruum, ut sacra dei dicta a ceteris scriptis sicut\nmerito ita et specie discernerentur, ne illa caelestium arcanorum\n\n\n\n\n\n\n\n\ndignitas passim atque indiscrete cunctis pateret sanctumque\ncanibus et margaritas porcis exponeret, ut uere illius\ncolumbae deargentatae modum, cuius posteriora specie auri\nsplendentis inradiant, ita scripturae diuinae prima quaeque argento\nfulgerent, auro occultiora rutilarent. recte itaque procuratum\nest, ut illa eloquiorum castitas a promiscuis cunctorum oculis\nabdito suo quasi quodam uelamine pudicitiae contegeretur;\nac diuina optime dispensatione prouisum est, ut scripta ipsa\nita tegerentur caelestibus obumbrata mysteriis, sicut secreto\nsuo ipsa diuinitas operiebatur. igitur cum in libris sanctis\noculi domini, uterus domini, pedes, arma etiam domini scripta\nreperiantur longeque absit a catholica ecclesiarum fide deum\ncorpore determinari, qui sit inuisibilis inconprehensibilis incommutabilis\ninfinitus, requirendum est, qualiter ista per spiritum\nsanctum figurali expositione reserentur. hic enim inueniuntur\nilla dominici interiora templi, hic illa sancta sanctorum. corpus\nergo scripturae sacrae, sicut traditur, in littera est, anima in\nmorali sensu, qui tropicus dicitur, spiritus in superiore\nintellectu, qui anagoge appellatur. quam triplicem scripturarum\nregulam conuenienter obseruat confessio trinitatis sanctificans\nnos per omnia, ut integer spiritus noster et anima et\ncorpus sine querella in aduentum domini dei nostrilesu\nChristi iudiciumque seruetur. sapientia mundi huius philosophiam\nsuam in tres partes diuisit: physicam ethicam logicam,\n\n\n\n\n\n\nid est naturalem moralem rationalem, sed naturalem illam\npertinentem ad causas naturae, quae uniuersa contineat. moralem\nuero, quae respiciat ad mores, rationalem autem, quae\nde sublimioribus disputans deum omnium patrem esse confirmet.\nquam tripertitam doctrinae distributionem non adeo\nabhorret illa nostrorum in disputatione distinctio, qua docti\nquique hanc caelestem scripturarum philosophiam secundum\nhistoriam secundum tropologiam secundum anagogen disserendam\nputant. quapropter historia ueritatem nobis factorum ac\nfidem relationis inculcat, tropologia ad uitae emendationem\nmysticos intellectus refert, anagoge ad sacratiora caelestium\nfigurarum secreta perducit. sunt etiam qui allegoriam in hoc\nscientiae genere quarto in loco adiciendam putent, quam\ngestorum narratione futurorum umbram praetulisse confirment.\nhaec uero ipsa ut subiectis plenius manifestentur exemplis,\ncaelum est secundum historiam hoc quod intuemur, secundum\ntropologiam uita caelestis; aquae secundum allegoriam baptismus,\nsecundum anagogen angeli, unde est illud: et aquae quae\nsuper caelos sunt laudent nomen domini. omnis autem\ndisciplina nostrae religionis ex illo duplici scientiae fonte manauit,\ncuius primam practicen secundam theoreticen uocauerunt, id\nest actualem et contemplatiuam; unam, quae actualem uitam\nmorum emendatione consummet, aliam, quae in contemplatione\ncaelestium et diuinarum scripturarum disputatione uersetur.\n\n\n\n\n\n\nergo actualis scientia in diuersa studia diffunditur, contemplatiua\nautem in duas deriuatur partes, id est in historica\ndisputatione et spiritalis intellegentiae interpretatione consistit.\nsed his nunc remotis formulas intellegentiae spiritalis quas\nspopondimus proponamus currentes per singulorum nominum\nfiguras, quibus ista in illo diuinae lectionis inserta textu\naccipi solent. oremus itaque dominum, ut reuelet condensa\nscripturarum suarum et proferamus, quo modo secretiore\nintellectu sentiendum sit:\nI. DE HIS QVAE APPELLANTUR MEMBRA DOMINI UEL QVAE DE EO SIGNIFICANTUR. Oculi domini intelleguntur inspectio diuina; in psalmo:\noculi domini super iustos.\n\nAures domini cum exaudire dignatur; in psalmo: et aures\neius in preces eorum.\n\nOs domini sermo ad homines; in propheta: os domini\nlocutum est.\n\nUerbum domini filius; in psalmo: eructauit cor meum\nuerbum bonum.\n\n\nBracchium domini filius, per quem omnia operatus est; in\npropheta: bracchium domini cui reuelatum est.\n\nDextera domini idem quod supra; in psalmo: dextera\ndomini fecit uirtutem.\n\nUterus domini secretum, ex quo filium protulit; in psalmo:\nex utero ante luciferum genui te.\n\nPedes domini stabilitas aeternitatis; in psalmo: et caligo\nsub pedibus eius.\n\nUestigia domini operum secretorum signa; in psalmo: et\nuestigia tua non cognoscentur.\n\n\n\n\n\n\n\n\nGressus domini aduentus uel uisitatio domini; in psalmo:\nuisi sunt gressus tui, deus.\n\nArma domini adiutoria eius in sanctos; in psalmo: adprehende\narma et scutum.\n\nScutum protectio dei; in psalmo: domine, ut scuto\nbonae uoluntatis tuae coronasti nos.\n\nFramea ultio diuina; in psalmo: effunde frameam et\nconclude in impios.,\n\nArcus intentio conminationis diuinae; in psalmo: arcum\nsuum tetendit et parauit illum.\n\n\nSagittae praecepta diuina uel apostoli; in psalmo: misit\nsagittas suas et dissipauit eos.\n\nGladius uindicta uel sermo domini; in apostolo: uiuus\nest enim sermo dei et efficax et penetrabilior omni\\'\ngladio ancipiti.\n\n\nRomphea idem quod supra.\n\nTuba dei uox manifesta domini; in apostolo: in iussu et\nuoce archangeli et in tuba dei.\n\nCurrus dei sedes dei uel quadriformitas euangeliorum; in\npsalmo: currus dei decem milibus multiplex.\n\n\nUirga dei regni significatio uel correptio disciplinae; in\npsalmo: uirga aequi tatis, uirga regni tui.\n\nBaculum dei sustentatio consolationis dei; in psalmo:\nuirga tua et baculum tuum ipsa me consolata sunt.\n\n\n\n\n\n\n\nCarbones ignis caritatis aut exemplorum aut paenitentiae;\nin psalmo: cum carbonibus desolatoriis.\n\nFumus initia conpunctionis futurae uel ipsius conminationis\ndei; in psalmo: ascendit fumus in ira eius. item in aliam\npartem sicut fumus oculis noxius, id est uanitas.\n\n\nIgnis spiritus sanctus; in Actibus apostolorum: et apparuerunt\nillis dispertitae linguae tamquam ignis seditque\nsuper singulos eorum et repleti sunt omnes\nspiritu sancto.\nII. DE SUPERNIS CREATURIS. Caeli apostoli siue sancti, ideo quod dominus habitet in\neis; in psalmo: caeli enarrant gloriam dei.,\n\nNubes prophetae siue sancti, quia pluant uerbum domini;\nin Esaia: mandabo nubibus desuper ne pluant.\n\nTonitrua uoces euangelii, eo quod de caelo intonent; in\npsalmo: uox tonitrui in rota.\n\nCoruscationes splendores euangelii; in psalmo: inluxerunt\ncoruscationes tuae orbi terrae.,\n\nFulgura uirtutes uel uerba Iesu Christi; in psalmo: et\nfulgura multiplicauit et conturbauit eos.\n\n\nThroni angeli uel sancti uel ipsa regnandi potestas; in\npsalmo: thronus tuus deus in saeculum saeculi; item\n\n\n\n\n\n\nin aliam partem de diabolo: ponam thronum meum ad\naquilonem.\n\nSedes idem quod supra, angeli uel sancti, quod in his\ndominus sedeat; in psalmo: deus sedet super sedem\nsanctam suam.\n\n\nSol dominus Iesus Christus, quia fulgeat terris; in Salamone:\nergo sol iustitiae non luxit nobis.\n\nLuna ecclesia, eo quod in hac mundi nocte resplendeat;\nin psalmo: fecit lunam in tempora.\n\nStellae sancti siue docti; in Daniele: docti tamquam\nstellae fulgebunt; interdum et angeli.\n\nNebula uelamentum mysteriorum dei; in propheta: et\nnebulae puluis pedum eius.\n\nCaligo diuinorum secretorum operimentum; in psalmo: et\ncaligo sub pedibus eius.\n\n\nAbyssus profunditas scripturarum; in psalmo: abyssus\nabyssum inuocat.\n\nRos uerbum domini, ideo quod madefaciat hominum terram:\nin psalmo: sicut ros Hermon qui descendit super\nmontem Sion.\n\n\nPluuia praecepta uel mandata domini, eo quod terram, id\nest homines, inriget; in psalmo: pluuiam uoluntariam\nsegregabis deus hereditati tuae.\n\nNiues pro candore iustitiae maxime; in psalmo: lauabis\nme et super niuem dealbabor.\n\n\n\n\n\n\n\n\nGrando conminationes domini, quibus contumaces euerberet;\nin psalmo: grando et carbones ignis. item in aliam\npartem: et occidit in grandine uineas eorum.\n\nPruina abstinentia, eo quod per hanc frigescat calor corporis;\nin psalmo: factus sum sicut uter in pruina.\n\n\nTempestas persecutionum uel tribulationum impetus; in\npsalmo: qui saluum me fecit a pusillo animo et tempestate.\n\nGlacies durities peccatorum; in Salamone: et sicut in\nsereno glacies ita soluentur peccata tua.\n\n\n. Uenti animae sanctorum; in psalmo: uolauit super pinnas\nuentorum. item in malam partem in Matthaeo: et\nflauerunt uenti.\n\nAquilo diabolus uel homines infideles aut mali; in pro- pheta:\nab aquilone exardescent mala super terram.\n\n\nDexter idem quod supra; in Salamone: aquilo durus est\nuentus. nomine autem dexter uocatur, eo quod diabolus\nnomen sibi dextri praesumat tamquam boni, siue quod occidentem,\nid est peccatum, respicientibus dexter fiat.\nAuster calor fidei; in psalmo: sicut torrens in austro.\n\n\nAer inanitatis enuntiatio; in apostolo: sic pugno non\nquasi aerem uerberans, id est: non inania consectans.\n\nTempora oportuna distributio uoluntatis diuinae; in psalmo:\nfecit lunam in tempora.\n\n\n\n\n\n\n\nUer uitae renouatio uel per baptismum uel per resurrectionem;\nin psalmo: aestatem et uer tu fecisti ea.\n\nAestas uenturae iucunditatis praefiguratio; in psalmo idem\nquod supra.\n\nHiemps persecutio uel tribulatio; in euangelio: ut non\nfiat fuga uestra hieme uel sabbato.\n\nAnni aliquando pro aeternitate accipiuntur ut ibi: anni\ntui non deficient, interdum et pro breuitate uitae, ut hic:\nanni nostri tamquam aranea meditabuntur.\n\nDies et nox iustitia et iniquitas, fides et infidelitas, prospera\net aduersa; in psalmo: in die mandauit dominus\nmisericordiam suam et nocte declarauit.\n\nLumen et tenebrae ita maxime accipiuntur ut dies et nox;\nin epistula Iohannis: qui diligit fratrem suum, in lumine\nmanet, qui autem odit fratrem suum, in tenebris est.\n\n\nUmbra protectio diuina; in psalmo: sub umbra alarum\ntuarum protege me.\n\nHora quingenti, ut putant quidam, anni, si quando dies\npro toto mundi istius saeculo accipitur; in epistula Iohannis:\nfilioli, nouissima hora est.\n\n\nOriens saluator maxime; in Luca: uisitauit nos oriens\nex alto; et in Zaccharia: ecce uir oriens nomen eius.\n\n\n\n\n\n\n\nOccidens uitae melioris defectus; in propheta: occidet\nuobis sol meridie.\n\nMane lux actuum bonorum uel baptismum uel resurrectio;\nin psalmo: mane adstabo tibi et uidebo te.\n\nMeridies plena doctrinarum factorumque claritas; in Salamone:\nubi cubas in meridie? et in malam partem in\npsalmo: a daemonio meridiano id est manifesto.\n\nUespere finis uitae uel saeculi uel poena; in psalmo: ad\nuesperum demorabitur fletus et ad matutinum laetitia:\nIII. DE TERRENIS. Terra homo ipse; in euangelio: aliud cecidit in terram\nbonam. item in malam partem de peccatore: terram edes\nomnibus diebus uitae tuae.\n\nArida infructuosi hominis caro; in Ecclesiastico: cooperire\naridam malitia et dolositate.\n\n\n.Puluis peccatores uel carnis uanitas; in psalmo: sicut\npuluis, quem proicit uentus.\n\nLutum peccatorum glutinum; in psalmo: eripe me de\nluto, ut non infigar; item in aliam partem in Iohanne:\nlutum fecit et liniuit oculos meos.\n\n\nMontes dominus ecclesia apostoli siue sancti a celsitudine\nuirtutum; in psalmo: qui descendit super montem Sion.\n\n\n\n\n\n\nitem in aliam partem in propheta: ne quando offendant\npedes uestri ad montes caligosos, id est hereticos.\n\nColles, sancti sed minoris meriti; in psalmo: montes et\nomnes colles. item in malam partem in euangelio: omnis\ncollis et mons humiliabitur.\n\n\nValles contritione cordis humiles; in psalmo: et conualles\nabundabunt frumento. et in malam partem propheta:\nuallem filiorum Ennom.\n\nPetra Christus a firmitate; in apostolo: petra autem\nerat Christus.\n\n\nLapides interdum Christus aut sancti; in psalmo: lapis\nquem reprobauerunt aedificantes. item in aliam partem:\npotens est deus de lapidibus istis suscitare filios\nAbrahae.\n\nAger hic mundus; in euangelio: ager est hic mundus.\n\n\nCampi sancti siue scripturae diuinae, eo quod pastum\nanimarum praebeant; in psalmo: et campi tui replebuntur\nubertate. item in malam partem: in campo Taneos.\\'\n\nPascua refectio spiritalis; in psalmo: in loco pascui\nibi me conlocauit.\n\n\nCultura sancti, qui excoluntur in deum; apostolus: dei\nagricultura estis.\n\n\n\n\n\n\n\nAgricola deus, in euangelio dominus: ego sum uitis uera\net pater meus agricola est.\n\nSulci corda sanctorum; in psalmo: sulcos eius inebrians.\n\nSemen diuina praedicatio; in euangelio: exiit qui seminat\nseminare semen suum.\n\n\nMessis ubertas uel copia fidelium; in euangelio: leuate\noculos uestros et uidete regiones quia albae sunt\niam ad messem; et aliter: messis consummatio saeculi\nsicut messores angeli.\nManipuli fructus iustitiae; in psalmo: portantes manipulos\nsuos.\n\nStipula aridi ad fidem uel inanes; in apostolo: ligna\nfaenum stipula, et in propheta: heu mihi quia factus\nsum sicut qui colligit stipulam in messe, hoc est:\nnullos boni operis fructus inueni.\n\n\nArea ecclesia; in euangelio: et permundabit aream\nsuam.\n\nUentilabrum examen iustitiae dei; in euangelio: cuius\nuentilabrum in manu sua.\n\nTriticum sancti uel electi dei; in euangelio: et congregabit\ntriticum suum in horeum.\n\nHordeum legis littera; in euangelio: est puer unus hic,\nqui habet quinque panes hordiacios.\n\n\n\n\n\n\n\nPaleae peccatores; in euangelio: paleas. autem conburet\nigni inextinguibili; et Hieremias: quid paleis ad triticum\ndicit dominus?\n\nZizania scandala uel male uiuentes; in euangelio: uenit\ninimicus eius et superseminauit zizania in medio\ntritici.\n\nUinea ecclesia uel populus Israhel; in psalmo; uineam\nde Aegypto transtulisti. item in malam partem: ex uinea\nenim Sodomorum uitis eorum.\n\nUitis Christus; in euangelio: ego sum uitis uera. item\nin aliam partem ut supra in cantico deuteronomii: ex uinea\nSodomorum uitis eorum.\n\nPalmites apostoli uel sancti; in euangelio: ego sum uitis,\nuos palmites. et in malam partem in cantico deuteronomii:\n\\'et palmes eorum ex Gomorra.\n\n\nUuae fructus iustitiae; in cantico Esaiae: exspectaui ut\nfaceret uuam. item in malam partem in deuteronomio: una\neorum uua fellis.\n\nBotrus ecclesia siue corpus domini; in numeris: eo quod\nbotrum inde portassent filii Israhel.\n\n\nUindemia consummatio saeculi uel uindicta in populum;\nin psalmo: uindemiant eam omnes qui praetergrediuntur\nuiam. et Iohel: mittite falces et uineam uineam\nterrae, quia maturae sunt uuae eius.\n\n\n\n\n\n\n\nTorcular altare ab eo, quod ibi oblationes tamquam fructus\nconferantur; in cantico Esaiae: et torcular fodi in ea. et\naliter torcular tribulationum pressura, in qua fideles probantur;\nin titulo psalmi: in finem pro torcularibus.\n\nFaenum caro uel uana gloria; in propheta: omnis caro\nfaenum et omnis gloria eius ut flos faeni.\n\nHerbae iucunditas quaedam proficientis animae; in Genesi:\nproducat terra herbam uirentem. item in malam partem:\nmane sicut herba transeat.\n\nFlores Christus uel specimen iustitiae; in psalmo: iustus\nut palma florebit.\n\nLilium Christus uel angeli a candore iustitiae; in Salamone:\nego flos campi et lilium conuallium.\n\nRosae martyres a rubore sanguinis; in Salamone: sicut\nrosa germinat super uuida fluenta.\n\n\nUiolae confessores ob similitudinem liuidorum corporum;\nin cantico canticorum: flores in terra uisi sunt.\n\nSiluae gentes; in psalmo: inuenimus eam in campis\nsiluae. de his siluis egressi sunt duo ursi reges Romanorum\nad praeceptum figurati Helisaei et post XLII annos ascensionis\neius ad caelos Iudaeos pueros comederunt.\n\n\n\n\n\n\n\n\n\n\n\nCondensa opaca uel contecta scripturae diuinae; in psalmo:\net reuelauit condensa.\n\nLigna peccatores igni deputandi; in Ecclesiaste: qui\nscindit ligna, periclitabitur in eis. item in bonam\npartem: et erit tamquam lignum quod plantatum est.\n\n\nRadix origo; in apostolo: quod si radix sancta et rami.\net in malam partem in psalmo: et radicem tuam de terra\nuiuentium.\n\nArbor homo a fructu operum; in euangelio: aut facite\narborem bonam et fructum eius bonum. et in malam\npartem: aut facite arborem malam et fructum eius\nmalum. quidam in hoc testimonio arborem hanc uoluntatem\nhominis magis quam ipsum hominem accipiendam putant.\n\nRamus successio; in apostolo: quod si radix sancta et\nrami. item in malam partem in Daniele: praecidite ramos\neius.\n\nFolium sermo doctrinae; in psalmo: et folium eius non\ndefluet. et aliter folium uestitus et decor cum protectione\ndiuinae gratiae.\n\n.Poma sanctorum in uirtutibus fructus: in cantico canticorum:\net manducet fructum pomorum suorum.\n\nPalma perfectio uel uictoria; in psalmo: iustus ut palma\nflorebit.\n\n\n\n\n\n\n\nCaedri excelsioris potentiae uiri; in psalmo: ut caedri\nLibani multiplicabuntur. et in malam partem in psalmo:\net confringet dominus caedros Libani.\n\nOlea sanctus misericordiae abundans fructibus; in psalmo:\nego autem sicut oliua fructifera.\n\n\nOleaster homo sine fructu uel gentilis; in apostolo: si\nautem tu ex naturali excisus es oleastro.\n\nFicus synagoga interdum; in euangelio: et arefacta est\ncontinuo ficulnea. et in Habacuc: ficus non adferet\nfructum.\n\n\nMalogranata ecclesia de multis gentibus siue diuersas\ngratias habens; in canticis canticorum: emissiones tuae\nparadisus malogranatorum cum fructu pomorum.\n\nHarundo peccator uel fragilis in fide; in euangelio:\nharundinem quassatam non confringet. item harundo\ninfirmum auxilium; in propheta: quid confides in baculo\nisto harundineo aegyptio? cui si quis incubuerit, conquassabitur\net perforabit manum eius.\n\nRubus ut quidam opinantur, sanctae Mariae uirginis praefiguratio,\neo quod quasi de humani corporis rubo saluatorem\n\n\n\n\n\n\n\n\ntamquam rosam emiserit, aut quod uim diuini fulgoris sine\nsui absumptione pertulerit; in Exodo: apparuitque ei\ndominus in flamma ignis de medio rubi et uidebat\nquod rubus arderet et non conbureretur.\n\nSpinae interdum noxiae diuitiarum curae animum suffocantes;\nin euangelio: aliud cecidit in spinas.\n\nTribuli aculei uitiorum uel temptationum; in genesi:\nspinas et tribulos generauit tibi.\n\nFontes baptismum; in psalmo: sicut ceruus desiderat\nad fontes aquarum.\n\n\nAqua populi uel temptationes; in psalmo: forsitam ut\naqua absorbuisset nos. item in bonam partem in Hieremia:\nme dereliquerunt fontem aquae uiuae. et in propheta:\nqui sititis, ite ad aquam, id est ad doctrinam.\n\nTorrens persecutionis incursus; in psalmo: de torrente\nin uia bibet. et in bonam partem: et torrentem uoluntatis\ntuae potum dabis eis.\n\nFlumina infidelium populi; in psalmo: super flumina\nBabyllonis. item in bonam partem: flumina de uentre\neius fluent aquae uiuae, id est gratiae spiritalis.\n\n\n\n\n\n\n\n\nLacus infernum; in psalmo: posuerunt me in lacu\ninferiore, id est in illo inferni loco, in quo peccatores soli\npoenali custodia detinentur.\n\nMare saeculum siue populi; in psalmo: hoc mare magnum\net spatiosum.\n\n\nPisces sancti; in euangelio; et traxerunt plenum rete\npiscibus magnis. item in malam partem: malos autem\nforas miserunt.\n\nFluctus temptationes; in psalmo: omnia excelsa tua et\nfluctus tui super me transierunt.\n\n\nUnda idem quod supra; in cantico: gelauerunt undae\nin medio mari.\n\n. Insulae uel animae uel ecclesiae dei, quae diuersis temptationum\ntunduntur fluctibus; in psalmo: laetentur insulae\nmultae.\n\n\nLitus finis saeculi; in euangelio: et secus litus sedentes\nelegerunt bonos in uasa.\n\nHarena maris innumerae gentium multitudines; in Genesi:\net multplicabo semen tuum sicut stellas caeli et ut\nharenam, quae est ad oram maris.\nIIII. DE ANIMANTIBUS. Aues sancti, quod ad superiora corde euolent; in euangelio:\net fecit ramos magnos ita ut possent sub umbra eius\naues caeli habitare.\n\nUolatus sanctorum excessus in deo uel in scripturis intellectus;\nin psalmo: et uolabo et requiescam.\n\nAlae duo testamenta; in Ezechiele: unumquodque duabus\nalis uelabat corpus suum.\n\nPinnae scripturae; in psalmo: pinnae columbae deargentatae.\n\n\n\nNidus ecclesia aut requies excelsa sanctis; in psalmo: et\nturtur nidum sibi ubi reponat pullos suos. et aliter\nnidus bona conscientia, in qua bonarum cogitationum fetus\nfouentur atque in opera pariuntur, ut postea filii appellentur;\nin psalmo: filii tui sicut nouella oliuarum in circuitu\nmensae tuae.\n\nPulli sancti; in psalmo ut supra. et in malam partem in\nSalamone: et pulli aquilarum deuorent eum.\n\nAquilae sancti; in euangelio: ubi fuerit corpus, illuc\ncongregabuntur aquilae. et in malam partem: pulli aquilarum\ndeuorent eum.-\nStruthio hereticus uel philosophus, quod quasi cum pinnis\n\n\n\n\n\n\nsapientiae tamen non euolat; in Esaia: et erit cubile draconum\net pascua struthionum.\n\nPelecanus dominus Christus in passione aut uir sanctus\nsolitudini deditus; in psalmo: similis factus sum pelecano\nsolitudinis.\n\n\nCoruus nigredo peccatoris uel daemonis; in Salamone:\neffodiant eum corui de conuallibus. item in bonam partem\nin cantico canticorum de sponso: crines eius ut abietes,\nnigri sicut corui.\n\nPerdix diabolus; in propheta: clamauit perdix, congregauit\nquae non peperit.\n\nColumba spiritus sanctus; in euangelio: et uidi spiritum\ndei descendentem sicut columbam. item in aliam partem:\nin Ephraim columba sine sensu non habens cor.\n\nTurtur spiritus sanctus aut uir sanctus aut intellegentia\nspiritalis; in canticis canticorum: uox turturis in terra\nnostra audita est. sed tunc columba spiritus sanctus\ndicitur, quando scripturae sacrae manifesta dissertio est; tunc\nuero turtur spiritus sanctus intellegitur, cum scripturae altis\natque obscuris mysteriis eleuantur.\n\n\nMiluus significat, ut puto, rapacem uel elatum; in psalmo\nsecundum Hebraeum: milui abies domus est.\n\n\n\n\n\n\n\nAccipiter interdum sanctus, ut puto, rapiens regnum dei;\nin Iob: numquid in sapientia tua plumescit accipiter?\n\nNycticorax Christus uel uir sanctus infidelibus despicabilis;\nin psalmo: factus sum sicut nycticorax in domicilio.\n\nPasser nonnumquam dominus aut uir sanctus; in psalmo:\netenim passer inuenit sibi domum. est et aliter passer,\nde quo dicitur ad sanctum: transmigra in montem sicut\npasser.\n\nGallus dominus, ut puto, aut sanctus; in Salamone: et\ngallus ambulans inter gallinas laetus. et in Iob: quis\ndedit gallo intellegentiam, et in alteram partem: et\nasportari te faciam sicut asportatur gallus gallinacius.\n\nGallina sapientia siue ecclesia siue anima; in euangelio:\nsicut gallina congregat pullos suos sub alis suis.\n\n\nUespertiliones idolorum monstra tenebris dedita; in propheta:\nut adoretis talpas et uespertiliones.\n\nScarabeus in propheta: et scarabeus de ligno clamabit,\nut putant quidam, de domino.\n\nLucustae populi; in euangelio: esca autem eius erat\nlucustae.\n\nApes forma uirginitatis siue sapientiae; in Salamone:\nuade ad apem et disce quam operatrix sit; et in malam\npartem in propheta: et api quae est in Assur.\n\nMusca diabolus; in Salamone: muscae moriturae exterminant\noleum suauitatis.\n\n\n\n\n\n\n\nBestiae diabolus uel omnes feri; in psalmo: ne tradas\nbestiis animas confitentes tibi.\n\nLeo dominus: uicit leo de tribu Iuda; item in aliam\npartem: ne quando rapiat ut leo animam meam.\n\nPardus diabolus uel peccator moribus uarius; in propheta:\nsicut Aethiops non mutabit pellem et pardus uarietatem.\n\nElephans peccator inmanis; in regnorum: et adducebant\nad Salamonem simias et elephantos.\n\nUrsus diabolus aut duces saeui; in regnorum: et egressi\nsunt duo ursi et comederunt eos.\n\nCeruus Christus uel sancti: sicut ceruus desiderat ad\nfontes aquarum.\n\nLupus diabolus uel heretici; in euangelio: intrinsecus .\nautem sunt lupi rapaces. item in bonam partem:\nBeniamin lupus rapax, apostolum Paulum significans.\n\nAper diabolus; in psalmo: exterminauit eam aper de\nsilua.\n\nTigris feminea interdum arrogantia; in libro Iob secundum\nHebraeum: tigris periit eo quod non habuerit praedam.\n\n\nRinoceron fortis quique uel in bonam uel in malam\npartem; in libro lob secundum Hebraeum: numquid uolet\nrinoceros seruire tibi.\n\n\n\n\n\n\n\nMonoceron hoc est unicornis; in psalmo: et dilectus\nquem ad modum filius unicornium, id est singularis\npotentiae uel sanctorum, qui teneant unicum dei uerbum. et\nin aliam partem: et a cornibus unicornium humilitatem\nmeam. unicornes hic superbos uel unum testamentum\nhabentes.\n\nOnager heremita; in Iob: quis dimittet onagrum liberum?\npotest et populus ille Iudaeorum onager dici, quia\nsequitur in eodem libro: et uincula eius quis soluit?\nuincula utique praeceptorum.\n\n\nInuleus Christus aut sanctus propter gratiarum uarietatem;\nin Salamone: similis esto tu, fratruelis meus, dammulae\naut hinulo ceruorum.\n\nDamma idem quod supra.\n\nLepus timens deum; in psalmo: petram refugium leporibus\net erinaciis.\n\nErinacius idem quod supra; et erinacii gens inualida, qui\nfecerunt in petris domos sibi.\n\nUulpes hereticus uel diabolus uel peccator callidus; in\neuangelio: ite, dicite uulpi illi.\n\n\nAnimal homo carnalis; in apostolo: animalis autem\nhomo non percipit ea quae sunt spiritus dei.\n\n\n\n\n\n\n\nIumentum intellectu et eloquio carens; in psalmo: ut\niumentum factus sum apud te.\n\nEquus uir sanctus; in Abacuc: qui ascendis super\nequos tuos; et in malam partem: fallax equus in salutem.\nMulus inrationabilis quisque; in psalmo: nolite fieri\nsicut equus et mulus quibus non est intellectus.\n\nAsinus corpus humanum uel populus gentilium; in euangelio:\net adduxerunt ad Iesum asinam et pullum eius\net eum desuper sedere fecerunt.\n\nAsina corona uel plebs carens dei notitia; in euangelio\nidem quod supra.\n\nCamelus diuites rebus saeculi onusti uel moribus distorti;\nin euangelio: facilius est camelum per foramen acus\ntransire quam diuitem intrare in regna caelorum.\nTauri principes populorum; in psalmo; tauri pingues\nobsederunt me.\n\nBoues apostoli, qui suscepto iugo Christi euangelii in\nuomere mundum exarauerint; in psalmo: offeram tibi boues\ncum hircis.\n\nUaccae carnalibus uitiis pleni; in psalmo: inter uaccas\npopulorum.\n\n\n\n\n\n\n\nUitulus, Christus siue sancti: tunc inponent super altare\ntuum uitulos. et in aliam partem: circumdederunt me\nuituli multi, hoc est lasciuientes.\n\nSues peccatores inmundi; in epistula Petri: et sus lota\nin uolutabro luti.\n\n\nArietes apostoli uel ecclesiarum principes; in psalmo: adferte\ndomino filios arietum.\n\nOues populi fideles; in euangelio: oues meae uocem\nmeam audiunt.\n\nPecora simpliciores quique, minus praediti rationandi\nsubtilitate; in Salamone: pasce animas pecorum tuorum.\n\nHirci peccatores siue gentiles; in Daniele: ecce autem\nhircus caprarum ueniebat ab occidente super faciem\ntotius terrae. item in bonam partem: offeram tibi boues\ncum hircis.\n\n\nCaprae iusti interdum ex gentibus uenientes; in Salamone;\ncapillatura tua sicut grex caprarum, quae reuelatae\nsunt de Galaad.\n\nAgni Christus uel apostoli aut sancti; in euangelio: pasce\nagnos meos.\n\n\nHaedi peccatores; in euangelio: haedos autem a sinistris\nTalpae idola uel heretici, qui non uident ueritatem; in\nEsaia: ut adoretis talpas et uespertiliones.\n\n\n\n\n\n\n\nCanis diabolus uel Iudaeus uel gentilis; in psalmo et de\nmanu canis unicam meam. et in aliam partem in Ecclesiaste:\nmelior est canis uiuus leone mortuo. hic leonem\ndiabolum, canem uero gentilem uel hominem peccatorem\naccipiendum putant, quod ille ad fidem uel paenitentiam possit\nuenire, ille non ueniat.\n\nRanae daemones: in Apocalypsi: et uidi de ore draconis\nspiritus tres inmundos in modum ranarum, sunt\nautem spiritus daemoniorum. item ranae heretici, qui\nin caeno uilissimorum sensuum conmorantes uana garrulitate\nblaterare non desinant.\n\nFormica prouidus uel operarius; in Salamone: uade ad\nformicam, o piger.\n\nUermis Christus pro humilitate adsumpti hominis; in\npsalmo: ego autem sum uermis et non homo. item in\naliam partem in Esaia: uermis eorum non morietur, id\nest, siue ipse uermis siue peccati conscientia.\n\nAranea.humana fragilitas; in psalmo: et tabescere fecisti\nuelut araneam animam eius.\n\nSerpens diabolus uel maligni homines; in euangelio:\nserpentes genimina uiperarum. item in alteram partem\nin euangelio: sicut Moses exaltauit serpentem in deserto.\n\n\n\n\n\n\nDraco, diabolus uel apertus persecutor; in psalmo: tu confregisti\ncaput draconis, dedisti eum escam populo\nAethiopum.\n\nScorpius diabolus uel ministri eius; in euangelio: dedi\nuobis potestatem calcandi super serpentes et scorpiones.\n\nUipera idem quod supra in euangelio: serpentes genimina\nuiperarum.\nV. DE UARIIS NOMINUM APPELLATIONIBUS. Homo aut homo totus aut mens; in Genesi: fecit deus\nhominem ad imaginem et similitudinem suam. et\nin malam partem in psalmo: exurge, domine, non confortetur\nhomo, hoc est caro uel diabolus.\n\nUir spiritus, id est mens; in apostolo: caput mulieris\nuir. item uir in malam partem in Genesi: bona facie\nualde uirgo, quam uir non cognouerat, id est diabolus,\nqui plerumque mentem cogitatione corrumpit.\n\nMulier anima siue caro humana; in apostolo: caput\nmulieris uir.\n\nUirgo ecclesia uel sanctae animae; in apostolo: des pondi\nenim uos uni uiro uirginem castam exhibere\nChristo.\n\n\n\n\n\n\n\nRex dominus; in apostolo: rex regum et dominus\ndominantium.\n\nRegina ecclesia; in psalmo: adstitit regina a dextris\ntuis. et iterum regina anima imperans corpori.\n\nPater dominus; in propheta: et ero uobis in patrem\net uos eritis mihi in filios et filias, dicit dominus\nomnipotens.,\n\nMater ecclesia uel Hierusalem caelestis; in apostolo: illa\nautem quae sursum est Hierusalem libera est, quae\nest mater nostra.\n\n\nFrater Christus uel proximus; in psalmo: narrabo\nnomen tuum fratribus meis.\n\nSoror ecclesia, synagogae uel Christo anima; in canticis\ncanticorum: soror mea sponsa.\n\nUir et uxor Christus et ecclesia, intellectus spiritalis et\nhistoria scripturarum; in apostolo: uiri, diligite uxores\nuestras sicut et Christus dilexit ecclesiam.\n\nSponsus Christus ideo quod a patre ab initio sit promissus;\nin psalmo: et ipse tamquam sponsus procedens\nde thalamo suo.\n\n\nSponsa ecclesia, quae utique diuinis sponsionibus sit promissa;\nin cantico canticorum: ueni a Libano, sponsa,\nueni a Libano.\n\nFilius populus credentium; in apostolo: iam non est\nseruus sed filius; quod si filius, et heres per deum.\n\n\n\n\n\n\n\n\nFilia anima fidelis siue ecclesia; in psalmo: audi, filia,\net uide.\n\nProximi fide propinqui; in Salamone: uenite manducate\net bibite et inebriamini proximi.\n\nAmici concordes in deum; in euangelio: uos amici mei\nestis.\n\nSenex consummatae iustitiae; in Genesi: et mortuus\nAbraham senex et plenus dierum. et in Salamone:\ncani sunt hominis sensus et aetas senectutis uita\ninmaculata. et in alteram partem de Salamone: cumque\niam senex esset, deprauatum est cor eius.\n\nIuuenes alacres in deum; in epistula Iohannis: scribo\nuobis, iuuenes, quia fortes estis et uerbum dei in\nuobis manet et uicistis malignum. et in malam\npartem in regnorum libro de Roboam: derelicto consilio\nseniorum locutus est secundum consilium iuuenum.\n\nParuulus mente humilis et simplex; in euangelio: abscondisti\nhaec a sapientibus et prudentibus et\nreuelasti ea paruulis; item in alteram partem in\napostolo: cum essem paruulus, loquebar ut paruulus.\n\nMeretrix anima peccatrix, quae relicto caelesti uiro suo,\n\n\n\n\n\n\nid est Christo, adulterinos de diabolo iniquitatis fructus concipit;\nin Hieremia: facies mulieris meretricis facta\nest tibi.\n\nOperarii apostoli uel praedicatores euangelii; in euangelio;\nmessis quidem multa, operarii autem pauci.\n\n\nPastor dominus: ego sum pastor bonus. item pastor\napostolus; in euangelio: pasce oues meas.\n\nMercennarii seruientes domino non pro amore tantum diuino\nsed pro temporali retributione; in euangelio: quanti mercennarii\npatris mei abundant panibus!\n\n\nPiscatores apostoli uel doctores; in euangelio: et faciam\nuos fieri piscatores hominum.\n\nMedicus Christus uel doctus; in Salamone: mansuetus\nuir cordis est medicus. et iterum; non egent sani\nmedico sed male habentes.\n\n\nDiues fidelis abundans spiritalibus bonis; in apostolo:\nquia diuites facti estis in illo in omni scientia et\nin omni uerbo. et in malam partem: uae uobis diuitibus\nin euangelio.\nPauper humilis; in euangelio: et erat quidam Lazarus\npauper. et iterum: beati pauperes spiritu. in malam\npartem in psalmo: quia pauperes facti sumus nimis.\n\n\n\n\n\n\n\n\n\n\n\nUestitus habens baptismi uel fidei integritatem; in euangelio:\net uidit ibi hominem non uestitum ueste\nnuptiali.\n\nNudus carens baptismi uestimento uel diuino adiutorio;\nin Apocalypsi: tu autem es nudus et miser. et in bonam\npartem in euangelio: et reiecta, inquit, sindone nudus\nprofugit ab eis, id est nudus terrena facultate.\n\nUiui iusti; in psalmo: placebo domino in regione\nuiuorum. et in alteram partem: et laudaui magis\nmortuos quam uiuentes, in Ecclesiaste.\n\n\nMortui peccatores uel infideles; in euangelio: sine\nmortui sepeliant mortuos suos. et in bonam partem:\nbeati mortui qui in domino moriuntur. item et:\nmortui estis et uita uestra abscondita est cum\nChristo in deo.\n\n\nCadauera infidelium corpora; in propheta: et impleam\nuallem Iosaphat cadaueribus mortuorum. item in\naliam partem: posuerunt cadauera seruorum tuorum.\n\nSepulchrum corpus peccatoris mortuam uitiis animam\nintrinsecus retinens; in euangelio: quia similes estis\n\n\n\n\n\n\nsepulchris dealbatis, quae foris parent hominibus\nspeciosa, intus uero plena sunt ossibus mortuorum.\nVI. DE INTERIORE HOMINE. Interior homo anima rationalis ; in apostolo: in interiore\nhomine habitare Christum per fidem in cordibus\nuestris.\n\nCaput eius Christus; in apostolo: caput uiri Christus.\nUertex summitas iustitiae; in Salamone: coronam enim\ngratiarum accipiet tuus ueitex. item in malam partem:\nuerticem capilli perambulantium in deliciis suis,\nid est, summa nequitiae.\n\nCapilli ornatus iustitiae uel sensus; in euangelio: uestri\nautem et capilli capitis omnes numerati sunt.\n\nOculi intellectus fidelis et simplex; in euangelio: uestri\nautem beati oculi quia uident. et in malam partem in\neuangelio: si oculus tuus nequam fuerit.\n\nAures obaudientia fidelis; in euangelio: et aures uestrae\nquia audiunt.\n\nNares spiraculum fidei bonarumque uirtutum; in lob: et\nspiritus diuinus in naribus meis. et in malam partem\nin Iob: de naribus eius procedit fumus, id est\ndiaboli.\n\n\n\n\n\n\n\n\n\nFauces iudicium intellectus; in libro lob: et fauces\nmeae nonne sapientiam meditantur? et in malam\npartem: raucae factae sunt fauces meae.\n\nOs sermo ipse; in psalmo: os iusti meditabitur\nsapientiam.\n\n\nLingua idem quod supra; in psalmo: et lingua eius\nloquetur iudicium.\n\nManus opus; in psalmo: et laui inter innocentes\nmanus meas.\n\nDextera opera bona; in euangelio: nesciat sinistra tua\nquid faciat dextera tua.\n\nSinistra opera non bona; in euangelio idem quod supra.\nPectus arcanum intellegentiae; in euangelio: discumbebat\nautem super pectus domini discipulus quem Iesus\namabat plurimum.\n\n\nUenter capacitas rationis; in Abacuc: uenter meus\nturbatus est intra me.\n\nRenes interiora sensus; in psalmo: Insuper et usque\nad noctem erudierunt me renes mei.\n\nLumbi fortitudo animi; in apostolo: accingite lumbos\nmentis uestrae.\n\nUmbilicus appetitus concupiscentiae; in lob: et uirtus\n\n\n\n\n\n\neius super umbilicum uentris, id est. quod feminae\ngenitalia per hoc significet sicut in lumbis uirorum.\n\nAdeps pinguedo gratiae diuinae in psalmo: sicut adipe\net pinguedine repleatur anima mea. item in malam\npartem adeps crassitudo malitiae; in psalmo: adipem suum\nconcluserunt.\n\nOssa firmitas animae; in psalmo: omnia ossa mea\ndicent: domine, quis similis tibi? et in malam partem\nin libro Iob: ossa eius uelut fistula aeris.\n\nUiscera affectus pietatis et misericordiae; in apostolo: si\nquid uiscera et miserationes. et in alteram partem in\nactibus apostolorum de Iuda: et diffusa sunt uiscera\neius.\n\nPelles signum mortalitatis; in Genesi: et fecit eis\npellicias tunicas.\n\n\nSanguis operatio carnalis; in psalmo: libera me de sanguinibus\ndeus, deus salutis meae. et item: caro et\nsanguis regnum dei non possidebunt.\n\nCaro homo exterior; in apostolo: caro enim concupiscit\naduersus spiritum, spiritus autem aduersus carnem.\n\nGenua confessio humilitatis; in cantico: et nunc flecto\ngenua cordis mei. aliquando uirtus fidei; in propheta:\n\n\n\n\n\n\nreliqui mihi septem milia. uirorum. qui non curuauerunt\ngenua Bahal.\n\nPedes cursus uitae uel stabilitas mentis uel fidei; in\npsalmo: stantes erant pedes nostri. et in malam partem\nin propheta: cur claudicatis utroque pede? et: ueloces\npedes eorum ad effundendum sanguinem.\n\nCalcaneum supplantatio uitiorum; in Genesi: ipse tuum\nobseruabit caput et tu illius calcaneum. et in\nmalam partem: leuauit contra me calcaneum.\n\nGressus profectus operum; in psalmo: perfice gressus\nmeos in semitis tuis.\n\nUestigia signa uirtutum; in psalmo: ut non moueantur\nuestigia mea. et in alteram partem in Salamone: et\ntransiit uita nostra id est impiorum tamquam uestigium\nnauis.\n\n\nStola indumentum baptismi uel fidei; in euangelio: cito\nproferte stolam primam,\n\n\n\n\n\n\n\nCilicium paenitentiae testimonium; in euangelio: olim in\ncinere et cilicio paenitentiam egissent.\n\nCingulum spiritalis operis accinctus: in psalmo: et praecinxisti\nme laetitia.\n\nCalciamenta praeparatio pacis; in apostolo: calciati\npedes in praeparatione euangelii pacis.\n\nArma interioris hominis in apostolo: induti loricam\niustitiae et scutum fidei et galeam salutis et\ngladium spiritus, quod est uerbum dei.\nVII. DE HIS, QVAE IN USU ATQVE IN MEDIO HABENTUR. Panis Christus uel sermo domini; in euangelio: ego sum\npanis uiuus.\n\nUinum idem quod supra; in Salamone: et bibite\nuinum, quod miscui uobis.\n\n\nOleum misericordia uel sanctus spiritus; in psalmo: in\noleo sancto meo linui eum. item in aliam partem:\noleum autem peccatoris non inpinguet caput\nmeum, id est adulatio.\n\nPorcina peccata; in psalmo: saturati sunt porcina.\n\n\nAzymum sine fermento malitiae; in apostolo: in azymis\nsinceritatis et ueritatis.\n\nSimilago puritas mentis et fortitudo caritatis; in Leuitico:\nsi autem anima offeret munus sacrificium deo,\nsimilago sit munus eius.\n\n\n\n\n\n\n\n\nSubcinericium humilitatis oblatio; in Genesi: festinanter\nconsperge tres mensuras similaginis et fac subcinericia.\n\nLac mentis sinceritas; in epistula Petri: rationale sine\ndolo lac concupiscite. item in aliam partem: lac uobis\npotum dedi non escam; nondum enim poteratis.\nhic lac exiguitas sensus.\n\nCoagulatum uitiis concretum; in psalmo: coagulatum\nest sicut lac cor eorum.\n\nSal condimentum sapientiae; in euangelio: uos estis\nsal terrae.\n\nMel dulcedo praeceptorum dei; in psalmo: quam dulcia\nfaucibus meis eloquia tua, domine, super mel ori\nmeo. item aliter in Salamone: inueniens mel manduca,\nquod satis est, ne forte satiatus euomas, id est,\naltiora te ne quaesieris.\n\nFel amaritudo malitiae; in psalmo: dederunt in escam\nmeam fel.\n\nAcetum asperitas corruptae mentis; in psalmo: et in siti\nmea potauerunt me aceto.\n\n\nPix inquinamentum et nigredo delictorum; in Salamone:\nqui tangit picem inquinabitur ab ea.\n\nSicera confectio quaedam nequitiae; in euangelio: uinum\net siceram non bibet.\n\n\n\n\n\n\n\nCalix domini passio; in psalmo: calicem salutaris\naccipiam.\n\nMerum sinceritas iudicii aut ueritatis uel calor fidei; in\npsalmo: uini meri plenus est mixto.\n\nFex ultimum iudicii; in psalmo: uerumtamen fex eius\nnon est exinanita.\n\nCibus sermo uel uoluntas domini; in euangelio: meus\ncibus est ut faciam uoluntatem eius qui me misit\npatris.\n\nPotus idem quod supra; in psalmo: et torrente uoluntatis\ntuae potabis eos, id est spiritu sancto. item in\naliam partem: non est regnum dei esca et potus.\n\nPromptuaria cordis receptacula; in cantico deuteronomii:\net in promptuariis timor.\n\nPera uictus sollicitudo; in euangelio: non peram in uia.\n\n\nSacculus thesaurizatio in deum; in euangelio: facite\nuobis sacculos qui non ueterescant. et in aliam\npartem: sacculum communem possideamus, id est\nauaritiam.\n\nPecunia uerba diuina; in euangelio: oportuit ergo te\nmittere pecuniam meam nummulariis.\n\nUellus populus; in psalmo: et descendet tamquam\npluuia in uellus.\n\n\n\n\n\n\n\nLinum spiritalis fortitudo uel candor; in Exodo: porro\nfiliis Aaron tunicas lineas parabis.\n\nUtres uasa humani corporis; in euangelio: uinum nouum\nin utres nouos mitti debet.\n\nFarina opus bonum uel scientia; in euangelio: abscondit\nmulier in farinae sata tria.\n\nMola uitae conuersio; in euangelio: duae molentes in\nmola. possunt et duo testamenta lapides molae significare,\nper quos labore disserentium triticum ueteris instrumenti in\nfarinam euangelii conuertatur.\n\n\nHaec igitur nomina cum in textu sacrae lectionis occurrunt\nita uel maxime, ut exprimimus, apertioribus accipienda traduntur,\nlicet in diuersas plerumque significationes pro persona\nuel tempore uel loco exeant atque in figuras locis congruas\npro ratione allegoricae interpretationis erumpant. Nam et\n\n\nAbyssus intellegitur, sicut supra diximus, profunditas\nscripturarum et item abyssus aquae inmensitas: et rupti\nsunt fontes abyssi multae. item abyssus ineffabilia\niudicia dei: iudicia tua abyssus multa; item abyssus\ninfernus: aut quis descendit in abyssum? id est Christum\nde mortuis reuocare. item abyssus corda hominum facinoribus\ntenebrosa: abyssus dixit: non est mecum id est sapientia.\n\nIgnis, sicut superius memorauimus, accipitur spiritus\nsanctus. et item ignis caritas circumsepta eius, ignis\n\n\n\n\n\n\nflammae eius. ignis tribulatio: igne nos examinasti\nsicut igne examinatur argentum. ignis ira: et consumam\neos in igne irae meae, ait dominus. ignis uoluptas:\nomnes adulterantes sicut clibanus corda eorum.\n\nUmbra, ut indicauimus, significatur protectio diuina; item\numbra aliquando peccata: sedentes in tenebris et\numbra mortis. umbra aliquando poenae; in Iob: ubi\numbra mortis et nullus ordo. et quia umbra non longe\nest ab ea re, cuius est umbra, ita et mors non longe est\na poena, quae infert mortem, umbra aliquando est delectatio\npeccatorum; in Iob de diabolo: sub umbra dormit\nin secreto calami et locis umentibus, et rursum\nspecies alia qua specie unam rem multa significant.\n\nDuo testamenta eo quod duo hic illi lapides molares\npossint significare memorauimus, et item duo testamenta duo\n\n\nCherubin in Exodo; duo animalia in Abacuc; duae petrae in\nExodo et in canticis canticorum, quarum uelamento sponsa\net Moses proteguntur; duo montes aenei in Zacharia,\\'\n\n\n\n\n\n\nde quorum frutectis myrtinis et obscura opacitate egrediuntur\nquadrigae cum equis rufis nigris albis et uariis.\n\nSed has tam multimodas significationes in singulis persequi\nnominibus non solum laboris inmensi uerum etiam\ninpossibile arbitrati sumus. nunc ergo ad eum interpretationis\nmodum atque ordinem, quem paululum pro necessitate disputandi\ninterrupimus, reuertamur.\n\nCophini apostoli; in euangelio: et tulerunt reliquias\nduodecim cophinos fragmentorum plenos. item in\naliam partem: manus eius in cophino seruierunt, id\nest in seruitute uel tribulatione, quam Aegyptii intulerunt.\n\nCathedra doctrina; in psalmo: et in cathedra seniorum\nlaudent eum. item in malam partem: et in cathedra\npestilentiae non sedit, id est in doctrina hereticorum.\n\nScabillum humiliatorum subiectio; in psalmo: donec\nponam inimicos tuos scabellum pedum tuorum.\n\nStatera aequitas uel diuinae gubernationis potentia; in\nEsaia: et librauit in pondere montes et colles in\nstatera.\n\nCinis humanae fragilitatis inanitas; in Salamone: quid\nsuperbit terra et cinis?\n\nOlla prosapia; in psalmo: Moab olla spei meae, id\n\n\n\n\n\n\nest quod de Ruth Moabitide Christi secundum carnem prosapia\ndescenderit. item in aliam partem olla tribulationis\nexcoctio; in propheta: et uidi ollam succensam et\nfacies eius a facie aquilonis.\nLampades animae iustitia fulgentes; in euangelio: et\nparauerunt lampades suas.\n\nLucerna ecclesia uel anima; in euangelio; sint lumbi\nuestri accincti et lucernae ardentes. aliquotiens\nlucernae opera bona: sic luceat lumen uestrum, ut\nuideant opera uestra bona.\n\n\nModius corpus humanum uel legis littera uel populus\nludaeorum; in euangelio: nemo accendit lucernam et\nponit eam sub modio.\n\nCandelabrum ecclesia uel corpus domini aut sancta scriptura;\nin propheta: et uidi a dextris altaris candelabra\nduo ardentia.\n\nMensa altare uel refectio spiritalis; in psalmo: parasti\nin conspectu meo mensam.\n\nClaues adapertio scientiae spiritalis; in Luca: uae uobis\nlegis peritis, quia tulistis clauem scientiae: ipsi\nnon introistis et eos. qui introibant, prohibuistis.\nitem claues iustitiae misericordiae pietatisque uirtutes; in\neuangelio: tibi dabo claues regni caelorum.\n\nSerae repagula aduersus impios diuinorum praeceptorum:\nquoniam confirmauit seras portarum tuarum.\n\n\n\n\n\n\n\n\nAscia prauorum persecutio; in psalmo: in bipenne et\nascia deiecerunt eam.\n\nBipennis geminata adflictio; in psalmo idem quod supra.\nNauis ecclesia; in euangelio: nauicula multis in\nmedio mari iactabatur fluctibus. Solet et homo\nnauicula dici, ut nautae cogitationes hominem gubernantes\naduertantur.\n\nRetia praedicatio; in euangelio: et mitte retia in capturam.\n\nTrabes peccatum grauius; in euangelio: eice primum\ntrabem de oculo tuo.\n\nFistuca peccatum leuius; in euangelio: et tum uidebis\neicere fistucam de oculo fratris tui.\n\nLaqueus dolus; in psalmo: laqueos parauerunt pedibus\nmeis.\n\n\nFunes sors uel hereditas; in psalmo; funes ceciderunt\nmihi in praeclaris. item funes peccata: uae qui trahitis\npeccata uelut funem longum. et: funes peccatorum\ncircumplexi sunt me.\n\nRota orbis aut uita humana; in psalmo: uox tonitrui\nin rota. et item: deus meus pone illos ut rotam, id\nest, uolubiles uel instabiles effice in malitia sua.\n\n\n\n\n\n\n\nSpongia caua infidelitas Iudaeorum; in euangelio: illi\nautem spongiam plenam aceto hyssopo circumponentes\nobtulerunt ori eius.\n\nScalae sanctorum profectus; in Genesi: uiditque in\nsomnis scalam stantem super terram et cacumen\nillius tangens caelum angelos quoque dei ascendentes\net descendentes super eam..\n\nScopae curae superstitionis per uanam gloriam; in euangelio:\net ueniens inuenit uacantem, scopis mundatam\net ornatam.\n\n\nMargarita doctrina euangelica uel spes regni caelorum; in\neuangelio: inuenta autem una pretiosa margarita\nabiit et uendidit omnia, quae habuit, et emit eam.\n\nAnulus signaculum fidei; in euangelio: et date anulum\nin manu eius. item de hoc in psalmo: signatum est\nsuper nos lumen uultus tui domine.\n\nChlamis laudis ornatus; in Salamone: chlamides fecit\nuiro suo, id est uestimentum, quod tamquam de duobus\ntestamentis confectum sit.\n\nAurum interior scripturarum intellectus; in psalmo: et\nposteriora dorsi eius in specie auri.\n\nArgentum eloquia diuina siue intellectus litterae uel\n\n\n\n\n\n\nhistoriae; in psalmo: eloquia domini, eloquia casta,\nargentum igne examinatum.\n\nLapides pretiosi apostoli uel sancti siue ipsa opera uirtutum;\nin Apocalypsi: fundamenta muri ciuitatis omni\nlapide pretioso ornata.\n\n\nAes uanitas uel inanitas fidei; in apostolo: factus sum\nuelut aes sonans. item in aliam partem: posuisti ut\narcum aereum bracchia mea. hic aereum fortem uel\nfirmum.\n\nFerrum tribulatio uel homo ipse; in psalmo: ferrum\npertransiit anima eius.\n\nPlumbum pondera peccatorum; in propheta: et uidi\niniquitatem super talentum plumbi.\n\nFictile fragilitas carnis; in apostolo: habemus thensaurum\nhunc in uasis fictilibus.\nVIII. DE UARIIS UERBORUM UEL NOMINUM SIGNIFICATIONIBUS. Aedificare bona opera facere uel bene docere; in apostolo:\nsi quis autem aedificat supra fundamentum hoc\naurum argentum lapides pretiosos.\n\n\nDestruere mala opera exercere uel male docere; in Salamone:\nunus aedificans et unus destruens.\n\n\n\n\n\n\n\nMundare uitiis expurgare; in euangelio: tetigit eum\nIesus dicens: uolo mundare, et confestim mundata\nest lepra eius.\n\nStare fide consistere; in apostolo: state in fide.\nAmbulare ad dominum tendere; in psalmo: et am b ambulabam\nin latitudinem.\n\nSedere in deum humiliter resumere; in euangelio: uos\nautem sedete in ciuitate.\n\nIacere aut uitiis aut temptationibus succumbere; in euangelio:\net inuenit eam iacentem in lecto.\n\n\nCurrere in operibus bonis properare; in apostolo: sic\ncurrite ut conprehendatis.\n\nUigilare custodiam cordis adhibere uel in deum resurgere;\nin psalmo: a uigilia matutina usque ad noctem.\n\nDormire transitu apud Christum requiescere; in psalmo:\nnumquid qui dormit non adiciet ut resurgat? et\naliter dormire peccatorum sopore torpescere; in apostolo:\nsurge qui dormis.\n\nAscensus profectus in deum; in psalmo: ascensus in corde\neius.\n\n\nDescensus defectus a deo; in euangelio: homo quidam\ndescendebat ab Hierusalem in Hiericho.\n\n\n\n\n\n\n\n\n\n\n\nUia Christus; in euangelio: ego sum uia et ueritas\net uita; et aliter uia uita hominis; in psalmo: uias meas\nenuntiaui et exaudisti me.\n\nSpatiosa uitiorum inlecebris dilatata; in \\'euangelio: lata\nporta et spatiosa uia quae ducit ad perditionem.\n\n\nArta districta uel tribulationibus pressa; in euangelio:\nquam angusta porta et arta uia quae ducit ad\nuitam.\n\nDirecta praeceptis dei ordinata; in Esaia: rectas facite\nsemitas eius.\n\n\nPraua a dei praeceptis deuia; in Esaia: et erunt praua\nin directa et aspera in uias planas.\n\nPlana oboedientia praeceptorum exaequata; in Esaia idem\nquod supra.\n\nAspera inoboedientiae asperitate horrida; in Esaia idem\nquod supra.\n\nA dextris a parte iustitiae; in euangelio: statuit oues\nquidem a dextris suis, haedos autem a sinistris.\n\nA sinistris a parte iniustitiae; in euangelio idem quod supra.\n\nFouea dolus uel lapsus in mortem; in psalmo: foderunt\nante faciem meam foueam.\n\nPuteus diabolus uel infernum; in psalmo: neque urgeat\nsuper me puteus os suum. et in bonam partem in\nGenesi: ad puteum iuramenti, id est aquam fidei.\n\n\n\n\n\n\n\nSanitas mentis integritas; in psalmo: clamaili ad te,\nsanasti me.\n\nLanguor uitiorum morbus; in psalmo: qui sanat omnes\nlanguores tuos.\n\nLepra peccatorum contaminatio; in euangelio: et confestim\nmundata est lepra eius.\nVIIII. DE HIERUSALEM UEL ADUERSIS EIUS. Hierusalem ecclesia uel anima; in psalmo: lauda Hierusalem\ndominum. et notandum, quod quaecumque in\necclesiam generaliter conueniunt haec et ad animam referri\npossunt.\n\nSion idem quod supra; in psalmo: lauda deum tuum\nSion.\n\nFilii Sion filii ecclesiae; in psalmo: et filii Sion exultent\nsuper rege suo.\n\n\nFiliae Hierusalem idem quod supra.\n\nTabernaculum corpus domini uel ecclesia; in psalmo: in\nsole posuit tabernaculum suum.\n\nArca caro dominica uel corda sanctorum deo plena; in\npsalmo: tu et arca sanctificationis tuae. item area\necclesia intra quam saluanda claudantur; in Genesi: remansit\nautem solus Noe et qui cum eo erant in arca.\n\nTabulae lapideae duae, ut puto, propter testamenta duo uel\npropter duo praecepta dilectionis dei et proximi; in Exodo:\net dixit dominus ad Mosen : excide tibi duas tabulas.\n\n\n\n\n\n\n\n\n\n\nLex praecepta diuina; in psalmo: lex domini inmaculata.\n\nChirographum conscriptio hominis peccatoris cum diabolo\nper manum iniquitatis: in apostolo: chirographumpeccati\nquod erat contrarium nobis.\n\n\nPactum confoederatio gratiae diuinae cum homine; in\npsalmo: uidi non seruantes pactum.\n\nTestamentum confirmatio uoluntatis diuinae: in propheta:\net confirmabo testamentum super domum Iuda.\n\nPraeputium uita gentilis; in apostolo: in praeputio aliquis\nuocatus est, non circumcidatur, id est, etiam qui\nex gentibus ad fidem Christi uenit corpore non circumcidatur.\n\nCircumcisio expoliatio uitiorum; in apostolo: circumcisi\nestis circumcisione non manu facta in expoliatione\ncorporis carnis.\n\n\nCornu fortitudo uel regnum; in Regnorum: et exaltauit\ncornu Christi sui.\n\nPurpura martyrii species per cruorem; in Exodo: omnis,\nqui percipit corde, adferet initia domino aurum\nargentum aeramentum hyacinthum purpuram coccum\nnetum et byssum.\n\nCoccus idem quod supra uel caritatis ardor uel crucis\nmentio; in Exodo sicut supra.\n\nByssus castitatis uel continentiae candor; in Exodo idem\nquod supra.\n\n\n\n\n\n\n\n\nHyacinthus confessorum liuores; in Exodo idem quod supra.\n\nSuperumerale operum ab umeris significatio; in Exodo: et\nfecerunt superumerale de auro et hyacintho et\npurpura et cocco ne to et bysso torta.\nRationale doctrinae uel rationis a pectore declaratio; in\n\n\nExodo: et fecerunt rationale opere textili secundum\nopus superumeralis.\n\nPoderes doctrina secretior atque perfectior; in Exodo: et\nfecerunt uestimentum poderem sub umbone opus\ntextile totum hyacinthinum.\n\n\nLamina aurea in fronte crucis suprafiguratio; in Exodo:\net fecerunt laminam auream et infra scripserunt,\ninquit, in ea litteras deformatas signaculum\nsanctitatis domini, id est nomen tetragrammaton domini.\nTemplum corpus domini uel sancti; in apostolo: uos\nenim estis templum dei uiui.\n\nAltare fidei altitudo; in psalmo: tunc inponent super\naltarem tuum uitulos.\n\nSacrificium oblatio iustitiae; in psalmo: sacrificate\nsacrificium iustitiae.\n\n\nHolocaustum totus fidei accensus; in psalmo: holocausta\nmedullata offeram tibi.\n\nHostia Christus uel anima dicata deo; in apostolo: oblationem\net hostiam deo in odorem suauitatis.\n\n\n\n\n\n\n\nMyrra mortalitatis indicium; in psalmo: myrra et gutta\net cassia a uestimentis tuis.\n\nUnguentum diffusa nominis Christi gratia; in Salamone:\nunguentum effusum nomen tuum.\n\nSancta sanctorum interiora quaeque mysteria dei uel regna\ncaelorum; in epistula ad Hebraeos: 11 non enim in manu\nfacta sancta Iesus introiit exemplaria uerorum\nsed in ipsum caelum, ut appareat nunc uultui dei\npro nobis.,\n\nSabbatum requies spiritalis; in Genesi: et requieuit\ndominus ab omnibus operibus suis.\n\nQuadragensima figura praesentis uitae ac laboris; in euangelio:\net cum ieiunasset quadraginta diebus et\nquadraginta noctibus.\n\nPasca praenuntiatio dominici transitus; in euangelio: ante\ndiem autem festum Pascae sciens Iesus quia uenit\neius hora, ut transeat ex hoc mundo ad patrem.\n\nQuinquagensima manifestatio futurae beatitudinis uel remissionis;\nin Leuitico: numerabitis ergo septem hebdomadas\nplenas usque ad alteram diem et infra id\nest quinquaginta dies.\n\nIubeleus uenturae quietis significatio; in Leuitico: annus\nremissionis est; signum sanctum erit uobis.\n\n\n\n\n\n\n\nCiuitas dei ecclesia uel anima; in psalmo: in ciuitate\ndei nostri.\n\n.Ciues fideles; in apostolo: sed estis ciues sanctorum\net domestici dei.\nMuri munimenta scripturae diuinae uel prophetae aut\nsancti; in psalmo: aedificentur muri Hierusalem. item\nin aliam partem: in deo meo transgrediar murum.\n\nTurres apostoli uel perfecti quique; in psalmo: et abundantia\nin turribus tuis.\n\nPortae scripturae sanctae uel iustitiae uel apostoli aut\nangeli; in psalmo: et eleuamini portae aeternales.\nitem in aliam partem: quia lata porta et spatiosa uia\nquae ducit ad noctem.\n\nPlateae beatitudo dilatata sanctorum; in Apocalypsi: et\nplateae ciuitatis aurum mundum tamquam uitrum\nperlucidum.\n\nFundamentum Christus uel fides; in apostolo: fundamentum\nenim aliud nemo potest ponere praeterquam\nid quod positum est Christus Iesus.\n\nMaceria lex uel angelorum custodia; in cantico Esaiae: et\nmaceriam circumdedi et calamos adfixi et plantaui\nuineam.\n\nDomus anima in qua Christus habitat uel ecclesia; in\npsalmo: in domum domini ibimus.\n\n\n\n\n\n\n\nCenaculum altitudo meritorum uel scientiae; in euangelio:\net ipse uobis ostendet cenaculum magnum.\n\nOstia adapertio fidei; in apostolo: ostium enim mihi\napertum est magnum et euidens.\n\nColumna firmamentum uel stabilitas spiritalis; in apostolo\nIacobus et Iohannes et Cephas qui uidebantur\ncolumnae esse.\n\nParies interdum structura bonorum operum; in cantico\ncanticorum: ecce hic retro post parietem nostrum\nprospiciens per fenestras.\n\n\nFenestrae uisus uel ceteri sensus; ut supra: prospiciens\nper fenestras; item in malam partem: mors introibit\nper fenestras uestras.\n\nGradus spiritalis ascensus; in psalmorum titulo: canticum\ngraduum.\n\n\nPauimentum humiliatio uel adflictio animae siue in terrena\ndeclinatio; in psalmo: adhaesit pauimento anima mea.\n\nPsalterium opera bona; in psalmo: psalterium iucundum\ncum cithara.\n\nCithara pectus deuotum in quo tamquam nerui sunt uirtutes,\nhoc est spiritalia bona; in psalmo: exsurge psalterium\net cithara, id est opera cum fide; uel de ipso\ndomino resurrectio carnis cum diuina uirtute.\n\nDecachordum praecepta decem uel geminati quinque sensus\n\n\n\n\n\n\nhominis exterioris cum interiore; in psalmo: in decachordo,\npsalterio cum cantico et cithara.\n\nOrganum homo uel ille qui est adsumptus a domino; in\npsalmo: laudate eum in chordis et organo.\n\nTympanum adtenuatum corpus in ieiunio; in psalmo: laudate\neum in tympano et choro.\n\nChorus concordia; in psalmo ut supra.\n\nTuba uocis exaltatio in praedicatione diuina; in propheta:\nexalta uelut tuba uocem tuam.\n\nCymbala labia deum confitentia uel dilectio dei et dilectio\nproximi; in psalmo: laudate eum in cymbalis bene\nsonantibus.\n\nIubilatio clamor spiritali feruore expressior; in psalmo:\nlaudate eum in cymbalis iubilationis.\n\nAegyptus mundus uel gentilium populus; in psalmo: uenient\nlegati ex Aegypto.\n\nAethiopia ecclesia ex gentibus; in psalmo: Aethiopia\npraeueniet manus eius; item in aliam partem in\npsalmo: dedisti eum escam populo Aethiopum.\n\nBabyllon aut mundus aut Roma; in Apocalypsi: et\n\n\n\n\n\n\nBabylon magna uenit in memoriam ante deum dare\nei calicem uini indignationis irae suae.\n\nInimici diabolus uel uitia; in psalmo: 11 on confundetur,\ncum loquetur inimicis suis in porta.\n\nFures heretici uel pseudoprophetae; in euangelio: omnes\nquotquot uenerunt ante me fures fuerunt et latrones.\n\nGentes uitia; in Pentateucho: cum introduxerit te\ndominus deus tuus in terram quam possessurus\ningredieris et deleuerit gentes multas coram te.\nitem in aliam partem: omnes gentes plaudite manibus.\n\nPugna certamen aduersus nequitias spiritales uel aduersum\nuitia conflictus; in apostolo: sic pugno non quasi aerem\nuerberans.\n\nPax carnis in bonum spiritusque concordia; in psalmo:\nrogate quae pacis sunt Hierusalem. item pax Christus:\nin apostolo: ipse est enim pax nostra.\n\nUictoria de diabolo uel de aduersis triumphus; in apostolo:\ndeo autem gratias qui dedit nobis uictoriam per\ndominum nostrum Iesum Christum.\n\n\nBrabium consummatorum praemium meritorum; in apostolo:\nad destinatum persequor ad brabium supernae uocationis\ndei.\n\n\n\n\n\n\n\nCorona aeternae gloriae pro iustitia merces; in apostolo:\nde reliquo reposita est mihi corona iustitiae.\n\nQuoniam spiritalium profectuum consummatio prouehit ad\ncoronam, recte horum quoque spiritalem nominum interpretationem\ncorona consummat. quae tamen nomina uniuersa\nconplecti arduum duximus, sicut etiam illud, ut depromerentur\ncuncta, quae se in utramque partem gemina significatione\ndiffundunt.\nX. DE NUMERIS. Sane his nominibus absolutis numeros quoque breuiter\ndigeramus, quos mystica exemplorum ratio inter sacratos\ncelebriores efficit.\n\nI. hic numerus ad unitatem deitatis refertur; in Pentateucho:\naudi Israhel, dominus deus tuus deus\nunus est.\n\n\nII. ad duo testamenta; in Regnorum: et fecit in\n\nDabir duo Cherubin in decem cubitorum\nmagnitudinem.\n\nIII. ad trinitatem; in Iohannis epistula: tria sunt quae\ntestimonium perhibent: aqua sanguis spiritus.\n\nIIII. ad quattuor euangelia; in Ezechiele: et ex medio\neorum similitudo quattuor animalium.\n\n\n\n\n\n\n\nV. ad quinque libros Mosi; apostolus: in ecclesia\nuolo quinque uerba sensu meo loqui.\n\nVI. ad diem sextum quo dominus hominem cum uniuersis\nterrae animantibus fecit; in Genesi: faciamus\nhominem ad imaginem et similitudinem nostram;\nitem paulo post: et factum est uespere\net factum est mane dies sextus.\n\nVII. ad diem septimum in quo perfectis omnibus deus\nrequieuit; in Genesi: et requieuit die septimo\nab uniuerso opere quod patrarat.\n\n\nVIII. ad diem dominicum resurrectionis, id est octauum;\nin titulo psalmi: in finem pro octaua.\n\nVIIII. ad sacramentum, quod hora nona dominus spiritum\nemisit; in euangelio: et circa horam nonam clamauit\nIesus uoce magna.\n\n\nX. ad decalogum; in psalmo: in psalterio decachordo\npsallam tibi.\n\nXII. ad apostolos; in euangelio: duodecim autem\napostolorum nomina sunt haec.\n\nXIIII. ad sacramentum dominicae generationis; in euangelio:\nab Abraham usque ad Dauid generationes\nquattuordecim.\n\nXV. ad quindecim gradus templi.\n\nXVI. ad numerum prophetarum.\n\nXXII. ad sacramentum diuinorum uoluminum secundum\nlitteras Hebraeorum.\n\n\n\n\n\n\n\nXXIIII. ad mysterium numeri seniorum; in Apocalypsi: et\nsuper thronos uiginti quattuor seniores sedentes.\n\nXXX. ad fructus fidelium coniugiorum; in euangelio: et\ndabunt fructum aliud centensimum et aliud\nsexagensimum aliud tricensimum.\n\nXXXIII. ad mysterium aetatis qua dominus in carne uersatus\nest; in apostolo, sicut quibusdam ex hoc uidetur:\ndonec occurramus in unitate fidei et agnitionis\nfilii dei in uirum perfectum in mensuram\naetatis plenitudinis Christi.\n\nXL. ad quadragensimae sacramentum; in euangelio: et\nagebatur a spiritu in deserto diebus quadraginta.\\'\n\nXLII. ad numerum in heremo mansionum uel ad numerum\ngenerationum quae ab Abraham sunt usque ad\ndominum legum Christum.\n\nL. ad Pentecosten; in actibus apostolorum: et cum\nconplerentur dies Pentecostes.\n\nLX. ad fructum uiduis siue continentibus debitum; in\neuangelio: et dabunt fructum aliud sexagensimum.\n\nLXXII. ad numerum presbyterorum Mosi uel discipulorum\nquos dominus elegit; in euangelio: post haec\n\n\n\n\n\n\nautem designauit dominus et alios septuaginta\nduos et misit illos binos ante faciem\nsuam in omnem ciuitatem.\n\nC. ad martyrum fructum siue uirginum; in euangelio:\net dabunt fructum aliud centensimum.\n\n\nHos igitur certos sacratosque numeros exempli tantum\ncausa protulimus. sunt uero praeter eos plurimi uel paene\nomnes sacrati qui quomodo fiant ipse diuinae lectionis scrutator\ninuenies.\n"};
