var sequence = {"name":"Boethius. Commentaria in Porphyrium A Se Translatum","data":"Secundus hic arreptae expositionis labor nostrae seriem\ntranslationis expediet, in qua quidem uereor ne subierim fidi\ninterpretis culpam, cum uerhum uerbo expressum comparatum-\nque reddiderim, cuius incepti ratio est quod in his scriptis\nin quibus rerum cognitio quaeritur, non luculentae orationis\n\nlepos, sed incorrupta ueritas exprimenda est. quocirca mul-\ntum profecisse uideor, si philosophiae libris Latina oratione\ncompositis per integerrimae translationis sinceritatem nihil in\nGraecorum litteris amplius desideretur, et quoniam humanis\nanimis excellentissimum bonum philosophiae comparatum est,\n\n\n\n\nut uia et filo quodam procedat oratio, ex animae ipsius effi-\ncientiis ordiendum est. triplex omnino animae uis in uegetandis\ncorporibus deprehenditur, quarum una quidem uitam corpori\nsubministrat, ut nascendo crescat alendoque subsistat, alia\nuero sentiendi iudicium praebet, tertia ui mentis et ratione\n\nsubnixa est. quarum quidem primae id officium est, ut creandis,\nnutriendis alendisque corporibus praesto sit, nullum uero rati-\nonis praestet sensusue iudicium. haec autem est herbarum\natque arborum et quicquid terrae radicitus adfixum tenetur,\nsecunda uero composita atque coniuncta est ac primam sibi\n\nsumens et in partem constituens uarium de rebus capere\npotest ac multiforme iudicium. omne enim animal quod sensu\nuiget, idem et nascitur et nutritur et alitur, sensus uero\ndiuersi sunt et usque ad quinarium numerum crescunt, itaque\nquicquid tantum alitur, non etiam sentit, quicquid uero sentire\n\npotest, ei prima quoque animae uis, nascendi scilicet atque\nnutriendi, probatur esse subiecta. quibus uero sensus adest,\nnon tantum eas rerum capiunt formas quibus sensibili corpore\nferiuntur praesente, sed abscedente quoque sensu sensibili-\nbusque sepositis cognitarum sensu formarum imagines tenent\n\nmemoriamque conficiunt, et prout quodque animal ualet, lon-\ngius breuiusque custodit, sed eas imaginationes confusas atque\nineuidentes sumunt, ut nihil ex earum coniunctione ac compo-\n\n\nsitione efficere possint, atque idcirco meminisse quidem possunt,\nnec aeque omnia, admissa uero obliuione memoriam recolli-\ngere ac reuocare non possunt, futuri uero his nulla cognitio\nest. sed uis animae tertia, quae secum priores alendi ac sen-\n\ntiendi trahit hisque uelut famulis atque oboedientibus utitur,\neadem tota in ratione constituta est eaque uel in rerum prae-\nsentium firmissima conceptione uel in absentium intellegentia\nuel in ignotarum inquisitione uersatur. haec tantum humano\ngeneri praesto est, quae non solum sensus iraaginationesque\n\nperfectas et non inconditas capit, sed etiam pleno actu intel-\nlegentiae quod imaginatio suggessit, explicat atque confirmat,\nitaque, ut dictum est, huic diuinae naturae non ea tantum\ncognitione sufficiunt quae subiecta sensibus comprehendit,\nuerum etiam et insensibilibus imaginatione concepta et absen-\n\ntibus rebus nomina indere potest et quod intellegentiae ratione\ncomprehendit, uocabulorura quoque positionibus aperit, illud\nquoque ei naturae proprium est, ut per ea quae sibi nota sunt\nignota uestiget et non solum unum quodque an sit, sed quid\nsit etiam et quale sit nec non cur sit, optet agnoscere, quam\n\ntriplicis animae uim sola, ut dictum est, hominum natura sor-\ntita est. cuius animae uis intellegentiae motibus non caret,\nquia in his quattuor propriae uim rationis exercet, aut enim\naliquid an sit inquirit aut si esse constiterit, quid sit addubitat,\nquodsi etiam utriusque scientiam ratione possidet, quale sit\n\n\nunum quodque uestigat atque in eo cetera accidentium momenta\nperquirit, quibus cognitis cur ita sit quaeritur et ratione nihilo\nminus uestigatur.\nCum igitur hic actus sit humani animi, ut semper aut\nin <rerum> praesentium comprehensione aut in absentium intel-\n\n\nlegentia aut in ignotarum inquisitione | atque inuentione uer-\nsetur, duo sunt in quibus omnem operam uis animae ratio-\ncinantis inpendit, unum quidem, ut rerum naturas certa inqui-\nsitionis ratione cognoscat, alterum uero, ut ad scientiam prius\nueniat quod post grauitas moralis exerceat, quibus inquirendis\n\npermulta esse necesse est, quae uestigantem animum a recti\nitinere non minimum progressione deducant, ut in multis euenit\nEpicuro, qui atomis mundum consistere putat et honestum\nuoluptate metitur, hoc autem idcirco huic atque aliis accidisse\nmanifestum est, quoniam per imperitiam disputandi quicquid\n\nratiocinatione comprehenderant, hoc in res quoque ipsas euenire\narbitrabantur, hic uero magnus est error; neque enim sese ut\nin numeris, ita etiam in ratiocinationibus habet, in numeris\nenim quicquid in digitis recte computantis euenerit, id sine\ndubio in res quoque ipsas necesse est euenire, ut si ex calculo\n\ncentum esse contigerit, centum quoque res illi numero sub-\niectas esse necesse est. hoc uero non aeque in disputatione\nseruatur; neque enim quicquid sermonum decursus inuenerit,\n\n\nid natura quoque fixura tenetur, quare necesse erat eos falli\nqui abiecta scientia disputandi de rerum natura perquirerent,\nnisi enim prius ad scientiam uenerit quae ratiocinatio ueram\nteneat disputandi semitam, quae ueri similem, et agnoscere quae\n\nfida, quae possit esse suspecta, rerum incorrupta ueritas ex\nratiocinatione non potest inueniri. cum igitur ueteres saepe\nmultis lapsi erroribus falsa quaedam et sibimet contraria in\ndisputatione colligerent atque id fieri inpossibile uideretur, ut\nde eadem re contraria conclusione facta utraque essent uera quae\n\nsibi dissentiens ratiocinatio conclusisset, cuique ratiocinationi\ncredi oporteret, esset ambiguum, uisum est prius disputationis\nipsius ueram atque integram considerare naturam, qua cognita\ntum illud quoque quod per disputationem inueniretur, an uere\ncomprehensum esset, posset intellegi, hinc igitur profecta est\n\nlogicae peritia disciplinae, quae disputandi modos atque ipsas\nratiocinationes internoscendi uias parat, ut quae ratiocinatio\nnunc quidem falsa, nunc autem uera sit, quae uero semper\nfalsa, quae numquam falsa, possit agnosci, huius autem uis\nduplex esse perpenditur, una quidem in inueniendo, altera in\n\niudicando. quod Marcus etiam Tullius in eo libro cui Topica\ntitulus est, euidenter expressit dicens; Cum omnis ratio\ndiligens disserendi duas habeat partes, unam inue-\nniendi, alteram iudicandi, utriusque princeps,\nut mihi quidem uidetur, Aristoteles fuit. Stoici\n\n\n\nautem in altera elaborauerunt; iudicandi enim\nuias diligenter persecuti sunt ea scientia quam\nδιαλεκτικήν appellant, inueniendi artem, quae τοπική\ndicitur quaeque ad usum potior erat et ordine\nnaturae certe prior, totam reliquerunt, nos autem\n\nquoniam in utraque summa utilitas est et utram-\nque, si erit otium, persequi cogitamus, ab ea quae\nprima est, ordiemur, cum igitur tantus huius considera-\ntionis fructus sit, danda est huic tam sollertissimae disci-\nplinae tota mentis intentio, ut primis firmati in disputandi\n\nueritate uestigiis facile ad rerum ipsarum certam comprehen-\nsionem uenire possimus.\nEt quoniam qui sit ortus logicae disciplinae praediximus,\nreliquum uidetur adiungere, an omnino pars quaedam sit\nphilosophiae an ut quibusdam placet, supellex atque instru-\n\nmentum, per quod philosophia cognitionem rerum naturamque\ndeprehendat, cuius quidem rei has e contrario uideo esse sen-\ntentias. hi enim qui partem philosophiae putant logicam con-\nsiderationem, his fere argumentis utuntur, dicentes philoso-\nphiam indubitanter habere partes speculatiuam atque actiuam.\n\nde hac tertia rationali quaeritur an sit in parte ponenda, sed\neam quoque partem esse philosophiae non potest dubitari,\nnam sicut de naturalibus ceterisque sub speculatiua positis\nsolius philosophiae uestigatio est itemque de moralibus ac\n\n\nreliquis quae sub actiuam partem cadunt, sola philosophia\nperpendit, ita quoque de hac parte tractatus, id est de his\nquae logicae subiecta sunt, sola philosophia iudicat. quodsi\nspeculatiua atque actiua idcirco philosophiae partes sunt, quia\n\nde his philosophia sola pertractat, propter eandem causam erit\nlogica philosophiae pars, quoniam philosophiae soli haec dis-\nputandi materia subiecta est. iam uero inquiunt : cum in his\ntribus philosophia uersetur cumque actiuam et speculatiuam\nconsideratio|nem subiecta discernant, quod illa de rerum naturis,\n\n\nhaec de moribus quaerit, non dubium est quin logica disci-\nplina a naturali atque morali suae materiae proprietate di-\nstincta sit. est enim logicae tractatus de propositionibus atque\nsyllogismis et ceteris huiusmodi, quod neque ea quae non de\noratione, sed de rebus speculatur neque actiua pars, quae de\n\nmoribus inuigilat, aeque praestare potest, quodsi in his tribus,\nid est speculatiua, actiua atque rationali, philosophia consistit,\nquae proprio triplicique a se fine disiuncta sunt, cum specula-\ntiua et actiua philosophia partes esse dicuntur, non dubium\nest quin rationalis quoque philosophia pars esse conuincatur.\n\nqui uero non partem, sed philosophiae instrumentum putant,\nhaec fere afferant argumenta, non esse inquiunt similem logicae\nfinem speculatiuae atque actiuae partis extremo, utraque enim\nillarum ad suum proprium terminum spectat, ut speculatiua\n\n\nquidem rerum cognitionem, actiua uero mores atque instituta\nperficiat, neque altera refertur ad alteram, logicae uero finis\nesse non potest absolutus, sed quodammodo cum reliquis\nduabus partibus colligatus atque constrictus est. quid enim\nest in logica disciplina quod suo merito debeat optari, nisi\n\nquod propter inuestigationem rerum huius effectio artis inuenta\nest? scire enim quemadmodum argumentatio concludatur uel\nquae uera sit, quae ueri similis, ad hoc scilicet tendit, ut uel\nad rerum cognitionem referatur haec scientia rationum uel ad\ninuenienda ea quae in exercitium moralitatis adducta beatitu-\n\ndinem pariunt. atque ideo quoniam speculatiuae atque actiuae\nsuus certusque finis est, logicae autem ad duas reliquas partes\nrefertur extremum, manifestum est non eam esse philosophiae\npartem, sed potius instrumentum, sunt uero plura quae ex\nalterutra parte dicantur, quorum nos ea quae dicta sunt\n\nstrictim notasse sufficiat. Hanc litem uero tali ratione dis-\ncernimus. nihil quippe dicimus impedire, ut eadem logica partis\nuice simul instrumentique fungatur officio, quoniam enim ipsa\nsuum retinet finem isque finis a sola philosophia, consideratur,\npars philosophiae esse ponenda est, quoniam uero finis ille\n\nlogicae quem sola speculatur philosophia, ad alias eius partes\nsuam operam pollicetur, instrumentum esse philosophiae non\nnegamus; est autem finis logicae inuentio iudiciumque rati-\nonum. quod scilicet non esse mirum uidebitur, quod eadem\npars, eadem quoddam ponitur instrumentum, si ad partes\n\ncorporis animum reducamus, quibus et fit aliquid, ut his quasi\nquibusdam instrumentis utamur, et in toto tamen corpore par-\ntium obtinent locum, manus enim ad tractandum, oculi ad\n\n\nuidendum, ceteraeque corporis partes proprium quoddam uidentur\nhabere officium, quod tamen si ad totius utilitatem corporis\nreferatur, instrumenta quaedam corporis esse deprehenduntur\nquae etiam partes esse nullus abnuerit, ita quoque logica\n\ndisciplina pars quidem philosophiae est, quoniam eius philo-\nsophia sola magistra est, supellex uero, quod per eam inqui-\nsita philosophiae ueritas uestigatur.\nSed quoniam, quantum mihi quoque breuitas succincta\nlargita est, ortum logicae et quid ipsa logica esset explicui,\n\nnunc de eo nobis libro pauca dicenda sunt quem in praesens\nsumpsimus exponendum, titulo enim proponit Porphyrius intro-\nductionem se in Aristotelis Praedicamenta conscribere, quid\nuero ualeat haec introductio uel ad quid lectoris animum\npraeparet, breuiter explicabo. Aristoteles enim librum qui De\n\ndecem praedicamentis inscribitur hac intentione composuit, ut\ninfinitas rerum diuersitates quae sub scientiam cadere non\npossent, paucitate generum comprehenderet, atque ita quod\nper incomprehensibilem multitudinem sub disciplinam uenire\nnon poterat, per generum, ut dictum est, paucitatem animo\n\nfieret scientiaeque subiectum. decem igitur genera rerum esse\nomnium considerauit, id est unam substantiam et accidentia\nnouem, quae sunt qualitas, quantitas, relatio, ubi, quando,\nfacere et pati, situs, habere, quae quoniam genera essent su-\nprema et quibus nullum aliud superponi genus posset, omnem\n\nnecesse est multitudinem rerum horum decem generum spe-\n\n\ncies inueniri. quae quidem genera a se omnibus differentiis\ndistributa sunt nec quicquam uidentur habere commune nisi\n\ntantum nomen, quoniam omnia | esse praedicantur. quippe sub-\nstantia est, qualitas est, quantitas est, et de aliis omnibus\n‘est’ uerbum communiter praedicatur, sed non est eorum\n\ncommunis una substantia uel natura, sed tantum nomen. itaque\ndecem genera ab Aristotele reperta omnibus a se differentiis\ndistributa sunt. sed quae aliquibus differentiis disiunguntur,\nnecesse est ut habeant proprium quiddam quod ea in singu-\nlarem solitariamque uindicet formam. non est autem idem\n\nproprium quod accidens. accidentia enim et uenire et abesse\npossunt, propria ita sunt insita, ut absque his quorum sunt\npropria, esse non possint. quae cum ita sint cumque Aristo-\nteles decem rerum genera repperisset, quae uel intellegendo\nmens caperet uel loquendo disputator efferret - quicquid\n\nenim intellectu capimus, id ad alterum sermone uulgamus —,\neuenit ut ad horum decem praedicamentorum intellegentiam\nquinque harum rerum tractatus incurreret, scilicet generis,\nspeciei, differentiae, proprii, accidentis. generis quidem, quoniam\noportet ante praediscere quid sit genus, ut decem illa quae\n\nAristoteles ceteris anteposuit rebus, genera esse possimus\nagnoscere, speciei uero cognitio plurimum ualet, ut quae\ncuiusque generis sit species, possit agnosci. si enim quid sit\nspecies intellegimus, nihil impediti errore turbamur. fieri enim\npotest, ut per speciei inscientiam saepe quantitatis species in\n\nrelatione ponamus et cuiuslibet primi generis species alteri cui-\n\n\nlibet generi subdamus atque ita fiat permixta rerum atque\nindiscreta confusio; quod ne accidat, quae sit natura speciei\nante noscendum est. nec uero in hoc tantum prodest speciei\ncognoscenda natura, ne priorum generum species inuicem per-\n\nmutemus, uerum etiam ut in eodem quolibet genere proximas\nspecies generi nouerimus eligere, ut ne substantiae mox animal\ndicamus esse speciem potius quam corpus aut corporis homi-\nnem potius quam animatum corpus, at uero differentiarum\nscientia in his maximum retinet locum, qui enim omnino\n\nqualitatem a substantia uel cetera a se genera distare cogno-\nscimus, nisi eorum differentias uiderimus? quomodo autem\ndiscernere eorum differentias possumus, si quid ipsa sit diffe-\nrentia nesciamus? nec hunc solum nobis inscientia differentiae\noffundit errorem, uerum etiam specierum quoque tollit omne\n\niudicium. nam omnes species differentiae informant, ignorata\ndifferentia species quoque necesse est ignorari, quomodo uero\nfieri potest, ut quamlibet differentiam possimus agnoscere, si\nomnino quae sit nominis huius significatio nesciamus? iam\nnero proprii tantus usus est, ut Aristoteles quoque singulorum\n\npraedicamentorum propria perquisiuerit. quae propria esse quis\ndeprehenderit, antequam quid omnino sit proprium discat? nec\nin his tantum propriis haec cognitio ualet quae singulis nomi-\nnibus efferuntur, ut hominis risibile, uerum etiam in his quae in\nlocum definitionis adhibentur, omnia enim propria rem subrectam\n\nquodam termino descriptionis includunt, quod suo quoque loco\n\n\n\noportunius commemorabo, accidentis quoque cognitio quantum\nafferat, quis dubitare queat, cum uideat inter decem praedica-\nmenta nouem accidentis naturas? quae quomodo accidentia\nesse putabimus, si omnino quid sit accidens ignoremus, cum\npraesertim nec differentiarum nec proprii scientia nota sit, nisi\n\naccidentis naturam firmissima consideratione teneamus? fieri\nenim potest, ut differentiae loco uel proprii per inscientiam\naccidens apponatur, quod esse uitiosissimum etiam definitiones\nprobant, quae cum ipsae ex differentiis constent et fiant unius\ncuiusque definitiones propriae, accidens tamen non uidentur\n\nadmittere. Cum igitur Aristoteles rerum genera collegisset,\nquae nimirum diuersas sub se species continerent, quae species\nnuraquam diuersae forent, nisi differentiis segregarentur, cum-\nque omnia in substantiam atque accidens, accidens uero in\nalia nouem praedicamenta soluisset cumque aliquorum praedi-\n\ncamentorum fere sit propria persecutus, de his ipsis quidem\npraedicamentis docuit, quid uero esset genus, quid species,\nquid differentia, quid illud accidens, de quo nunc dicendum\nest, uel quid proprium, uelut nota praeteriit, ne igitur ad\nPraedicamenta Aristotelis uenientes, quid significaret unum\n\n\nquodque eorum quae superius dicta sunt ignora|rent, hunc\nlibrum Porphyrius de earum quinque rerum cognitione per-\nscripsit, quo perspecto et considerato quid unum quodque\neorum quae supra praeposuit designaret, facilior intellectus ea\nquae ab Aristotele proponerentur addisceret.\nHaec quidem intentio est huius libri, quem Porphyrius\nad introductionem Praedicamentorum se conscripsisse ipsa, ut\n\n\ndictum est, tituli inscriptione signauit, sed licet ad hoc unum\nhuius libri referatur intentio, non tamen simplex eius utilitas\nest, uerum multiplex et in maxima quaeque diffusa est. quam\nidem Porphyrius in principio huius libri commemorat dicens;\n\nCum sit necessarium, Chrysaori, et ad eam quae\nest apud Aristotelem praedicamentorum doctri-\nnam, nosse quid genus sit et quid differentia quid-\nque species et quid proprium et quid apcidens, et\nad definitionum adsignationem et omnino ad ea\n\nquae in diuisione uel demonstratione sunt, utili\nhac istarum rerum speculatione, compendiosam\ntibi traditionem faciens temptabo breuiter uelut\nintroductionis modo ea quae ab antiquis dicta\nsunt adgredi altioribus quidem quaestionibus\n\nabstinens, simpliciores uero mediocriter coniec-\ntan s.\nUtilitas huius libri quadrifariam spargitur, namque ad illud\netiam ad quod eius dirigitur intentio, magno legentibus usui\n\n\n\nest et ad cetera, quae cum extra intentionem sint, non tamen\nminor ex his legentibus utilitas comparatur, est enim per hoc\ncorpusculum et praedicamentorum facilis cognitio et defini-\ntionum integra adsignatio et diuisionum recta perspectio et\ndemonstrationum ueracissima conclusio, quae res quanto diffi-\n\nciles atque arduae sunt, tanto perspicaciorem studiosioremque\nanimum lectoris expectant. dicendum uero est quod in omni-\nbus libris euenit. nam primum si quae sit intentio cognoscatur,\nquanta quoque utilitas inde prouenire possit expenditur et\nlicet extra multa, ut fit, huiusmodi librum sequantur, tamen\n\nillam proxime utilitatem uidetur habere, ad quod eius refertur\nintentio, ipso libro quem sumpsimus exponente, cum eius\nintentio sit ad Praedicamenta intellectum facilem comparandi,\nnon dubium quin haec eius principalis probetur utilitas, licet\nnon minores sint comites definitio, diuisio ac demonstratio,\n\nquorum nobis quaedam hic principia suggeruntur, sensus uero\ntotus huiusmodi est : ‘cum sit, inquit, utilis generis, speciei,\ndifferentiae, proprii accidentisque cognitio ad Praedicamenta\nAristotelis eiusque doctrinam, ad definitionum etiam adsigna-\ntionem, ad diuisionem et demonstrationem, quae sit harum\n\nrerum utilis überrimaque cognitio, compendiosam, inquit, tra-\n\n\nditionem faciens ea quae ab antiquis large ac diffuse dicta\nsunt, temptabo breuiter aperire’, neque enim esset compendiosa,\nnisi totum opus breuitate constringeret et quoniam intro-\nductionem scribebat, ‘altiores, inquit, quaestiones sponte refn-\n\ngiam, simpliciores uero mediocriter coniectabo’, id est sim-\npliciorum quaestionum obscuritates habita in eis quadam\nconiecturae ratiocinatione tractabo. Tota quidem sententia\nhuiusce prooemii talis est, quae et utilitate überrima et\nfacilitate incipientis animo blandiatur, sed dicendum uidetur\n\nquidnam celet amplius altitudo sermonum, necessarium in\nLatino sermone, sicut in Graeco άναγκαΐον, plura significat,\ndiuersa enim significatione Marcus Tullius dicit necessarium\nsuum esse aliquem atque nos, cum nobis necessarium esse\ndicimus ad forum descendere, qua in uoce quaedam utilitas\n\nsignificatur. alia quoque significatio est qua dicimus solem\nnecessarium esse moueri, id est necesse esse, et illa quidem\nprima significatio praetermittenda est, omnino enim ab eo\nnecessario quod hic Porphyrius ponit aliena est. hae uero duae\nhuiusmodi sunt, ut inter se certare uideantur quae huius loci\n\nobtineat significationem, in quo dicit Porphyrius; Cum sit\nnecessarium, Chrysaori; namque, ut dictum est, neces-\n\n\n\nsarium et utilitatem significat et necessitatem, uidentur autem\nhuic loco utraque congruere, nam et summe utile est ad ea\n\nquae superius dicta sunt, de genere et specie | et ceteris disputare,\net summa est necessitas, quia nisi sint haec ante praecognita,\nilla ad quae ista praeparantur, non possunt cognosci, nam\n\nneque praeter generis uel speciei cognitionem praedicamenta\ndiscuntur nec definitio genus relinquit et differentiam, et in\nceteris quam sit utilis iste tractatus, cum de diuisione et\ndemonstratione disputabitur, apparebit, sed quamquam necesse\nsit haec quinque de quibus hic disputandum est, prius ad\n\ncognitionem uenire quam ea quibus illa praeparantur, non\ntamen ea significatione hic a Porphyrio positum est qua neces-\nsitatem significari uellet ac non potius utilitatem, ipsa enim\noratio contextusque sermonum id clarissima intellegentiae\nratione significat, neque enim quisquam ita utitur ratione, ut\n\naliquam necessitatem referri dicat ad aliud, necessitas enim\nper se est, utilitas uero semper ad id quod utile est refertur,\nut hic quoque, ait enim Cum sit necessarium, Chrysaori,\net ad eam quae est apud Aristotelem praedicamen-\ntorum doctrinam, si igitur hoc necessarium utile intel-\n\nlegamus et id nomine ipso uertamus dicentes : cum sit utile.\nChrysaori, et ad eam quae est apud Aristotelem praedicamen-\n\n\ntorum doctrinam, nosse quid genus sit et cetera, recte se\nhabebit ordo sermonum; sin uero id ad ‘necesse’ permutetur\natque dicamus : cum sit necesse, Chrysaori, et ad eam quae\nest apud Aristotelem praedicamentorum doctrinam, nosse quid\n\ngenus sit et cetera, rectae intellegentiae sermonum ordo non\nconuenit. quocirca hic diutius immorandum non est. quamquam\nenim sit summa necessitas his ignoratis non posse ad ea ad\nquae hic tractatus intenditur perueniri, non tamen de necessi-\ntate hic dictum est necessarium, sed potius de utilitate.\nNunc uero, licet idem superius dictum sit, tamen breuiter\nquid ad praedicamenta generis, speciei, differentiae, proprii\natque accidentis prosit agnitio, disputemus. Aristoteles enim\nin Praedicamentis decem genera constituit rerum quae de\ncunctis aliis praedicarentur, ut quicquid ad significationem\n\nuenire posset, id si integram significationem teneret, cuilibet\neorum subiceretur generi de quibus Aristoteles tractat in eo\nlibro qui De decem praedicamentis inscribitur, hoc ipsum uero\nreferri ad aliquid uelut ad genus tale est, quale si quis spe-\nciem supponat generi, hoc uero neque praeter cognitionem\n\nspeciei ullo modo fieri potest nec uero ipsae species quid sint\nuel cuius magis sint possunt perspici nisi earum differentiae\ncognoscantur, sed differentiarum natura incognita, quae unius\n\n\ncuiusque speciei sint differentiae, modis omnibus ignorabitur,\nquare sciendum est quoniam, si de generibus Aristoteles\ntractat in Praedicamentis, et generum natura cognoscenda est,\ncuius cognitionem speciei quoque comitatur agnitio, sed hoc\ncognito, quid sit differentia non potest ignorari, quamquam\n\nin eodem libro plura sint ad quae nisi maximam peritiam et\ngeneris et speciei et differentiae lector attulerit, nullus omnino\nintellectus patebit, ut cum ipse Aristoteles dicit : diuersorum\ngenerum et non subalternatim positorum diuersae\nsecundum species et differentiae sunt, quod his ignoratis\n\nintellegi inpossibile est. sed idem Aristoteles proprium unius\ncuiusque praedicamenti diligentissima inquisitione uestigat, ut\ncum substantiae proprium post multa dicit esse quod\nidem numero contrariorum susceptibile sit, uel rursus\nquantitatis, quod in ea sola aequale atque inaequale\n\ndicatur, qualitatis etiam, quod per eam simile et dis-\nsimile aliud alii esse proponimus, et in ceteris eodem\nmodo, ut quae sit proprietas contrarii, quae secundum relationem\noppositionis, quae priuationis et habitus, quae affirmationis et\n\n\n\nnegationis, in quibus ita tractat tamquam iam peritis scienti-\nbusque quae sit proprietatis natura; quam si quis ignorat,\nfrustra ea quae de his disputantur adgreditur. iam uero illud\nmanifestum est, quod accidens maximum praedicamentorum\n\nobtineat locum, quod proprio nomine nouem praedicamenta\ncircumdat.\nEt ad praedicamenta quidem quanta sit huius libri utilitas\nex his manifestum est. quod uero ait et ad definitionum\nadsignationem, facile cognosci potest, si prius substantiae\n\nrationum diuisio fiat, substantiae ratio alia quidem in descrip-\ntione ponitur, alia uero in definitione, sed ea quae in descrip-\ntione est, pro|prietatem quandam colligit eius rei cuius sub-\n\nstantiae rationem prodit, ac non modo proprietate id quod\nmonstrat informat, uerum etiam ipsa fit proprium, quod in\n\ndefinitionem quoque uenire necesse est; si quis enim quan-\ntitatis rationem reddere uelit, dicat licebit; quantitas est\nsecundum quam aequale atque inaequale dicitur, sicut igitur\nproprietatem quidem quantitatis in ratione posuit quantitatis et\nipsa tota ratio ipsius quantitatis propria est, ita descriptio et\n\nproprietatem colligit et propria fit ipsa descriptio, definitio\nuero ipsa quidem propria non colligit, sed ipsa quoque fit\npropria, definitio namque substantiam monstrat, genus differen-\ntiis iungit et ea quae per se sunt communia atque multorum\nin unum redigens uni speciei quam definit reddit aequalia.\n\nita igitur ad descriptionem utilis est proprii cognitio, quoniam\nsola proprietas in descriptione colligitur et ipsa fit propria\nsicut definitio quoque, ad definitionem uero genus, quod primum\n\n\nponitur, et species, ad quam genus illud aptatur, et differentiae,\nquibus iunctis cum genere species definitur, sed si cui haec\npressiora quam expositionis modus postulat uidebuntur, eum\nhoc scire conuenit, nos, ut in prima editione dictum est, hanc\nexpositionem nostro reseruasse iudicio, ut ad intellegentiam\n\nsimplicem huius libri editio prima sufficiat, ad interiorem uero\nspeculationem confirmatis paene iam scientia nec in singulis\nuocabulis rerum haerentibus haec posterior colloquatur.\nAd diuisionem uero faciendam tam hic liber est utilis,\nut praeter earum scientiam rerum de quibus in hac libri serie\n\ndisputatur, casu fiat potius quam ratione partitio, hoc autem\nmanifestum erit, si diuisionem ipsam diuidamus, id est si nomen\nipsum diuisionis in ea quae significat partiamur, est namque\ndiuisio generis in species, ut cum dicimus ‘coloris aliud est\nalbum, aliud nigrum, aliud uero medium’, rursus diuisio est,\n\nquotiens uox plura significans aperitur et quam multa sint\nquae ab ea significantur ostenditur, ut si quis dicat ‘nomen\ncanis plura significat, et hunc, latrabilem quadrupedem que et\ncaeleste sidus et marinam bestiam’, quae omnia a se definitione\ndisiuncta sunt, diuidi autem dicitur et quotiens totum in\n\npartes proprias separatur, ut cum dicimus ‘domus aliud sunt\nfundamenta, aliud parietes, aliud tectum’, et haec quidem\ntriplex diuisio secundum se partitio nuncupatur, est autem\n\n\n\nalia quae secundum accidens dicitur, ea quoque fit tripliciter,\naut cum accidens in subiecta diuidimus, ut cum dico ‘bonorum\nalia sunt in animo, alia in corpore’, uel rursus cum subiectum\nin accidentia, ut ‘corporum alia sunt alba, alia nigra, alia\n\nmedii coloris’, rursus cum accidens in accidentia separamus,\nut cum dicimus ‘liquentium alia sunt alba, alia nigra, alia\nmedii coloris’, et rursus ‘alborum alia sunt dura, alia liquentia,\nquaedam mollia’, cum igitur ita omnis sit diuisio aut secundum\nse aut per accidens, utraque uero partitio tripliciter fiat cum-\n\nque in superiore secundum se triplici partitione sit una diui-\nsionis forma genus in species separare, id neque praeter\ngenerum scientiam fieri ullo modo potest neque uero praeter\ndifferentiarum, quas necesse est in specierum diuisione sumi,\nmanifestum est igitur, quanta utilitas huius libri ad hanc\n\ndiuisionem sit quae primo aditu genus ac species et differentias\ntractat, secunda uero ea diuisio quae est secundum se in uocis\nsignificantias, nec haec quidem ab huius libri utilitate discreta\nest. uno enim modo cognosci poterit, utrum uox cuius diui-\nsionem facere quaerimus, aequiuoca esse uideatur an genus,\n\nsi ea quae significat definiantur, et si ea quae sub communi\nnomine sunt, definitione clauduntur, species esse necesse est,\net illud commune eorum genus, quodsi illa quae proposita\n\n\nuox designat, non possunt una definitione concludi, nemo\ndubitat quin illa uox sit aequiuoca neque ita sit communis\nhis de quibus praedicatur ut genus, quandoquidem ea quae\nsub se posita significat, secundum commune nomen non possunt\nuna definitione comprehendi, si igitur ex definitione manifestum\n\nfit quid genus sit, quid uero nomen aequiuocum, definitio\nuero per genera differentiasque discurrit, quisquamne dubitare\npotest aeque in hac diuisionis forma plurimum huius libri\nauctoritatem ualere? illa uero secundum se diuisio quae est\ntotius in partes, quemadmodum discernitur ac non potius\n\n\ngeneris in species diuisio esse putabitur, nisi sint genus |et\nspecies et differentiae earumque uis ante disciplinae ratione\ntractata? cur enim non quisquam dicat domus species potius\nesse quam partes fundamenta, parietes et tectum? sed cum\noccurrit generis nomen in una quaque specie totum posse con-\n\ngruere, totius uero in una quaque parte sua nomen conuenire non\nposse, manifestum fit aliam diuisionem esse generis in species,\naliam totius in partes, conuenire autem nomen generis singulis\nspeciebus ostenditur per id, quod et homo et equus singuli\nanimalia nuncupantur, neque tectum uero neque parietes aut\n\nfundamenta singillatim domus nomine appellari solent, sed\n\n\ncum fuerint iunctae partes, tunc recte totius nomen excipiunt,\nde ea uero diuisione quae secundum accidens fit, nullus ignorat\nquin incognito accidenti incognitaque ui generis ac differen-\ntiarum facile euenire possit, ut accidens ita in subiecta soluatur\n\nquasi genus in species, et postremo omnem hunc ordinem\npartitionis foedissime permiscebit inscientia.\nEt quoniam quid hic liber ad diuisionem prosit osten-\ndimus, nunc.de demonstratione dicemus, ne per ardua atque\ndifficilia haereat qui in tanta hac disciplina uigilantissimo in-\n\ngenio et sollertissimo labore sudauerit. fit enim demonstratio, id\nest alicuius quaesitae rei certa rationis collectio, ex ante cognitis\nnaturaliter, ex conuenientibus, ex primis, ex causa, ex neces-\nsariis, ex per se inhaerentibus, sed genera speciebus propriis\npriora naturaliter sunt; ex generibus enim species fluunt, item\n\nspecies sub se positis uel speciebus uel indiuiduis priores\nnaturaliter esse manifestum est. quae uero priora sunt, ea et\npraenoscuntur et notiora sunt sequentibus naturaliter, duobus\nenim modis primum aliquid et notum dicitur, secundum nos\nscilicet et secundum naturam, nobis enim illa magis cognita\n\nsunt quae sunt proxima, ut indiuidua, dehinc species, postremo\ngenera, at uero natura conuerso modo ea sunt magis cognita\nquae nobis minime proxima, atque ideo quamlibet se longius\n\n\na nobis genera protulerint, tanto magis erunt lucida et natura-\nliter nota, differentiae uero substantiales illae sunt quas per\nse inesse his rebus quae demonstrantur agnoscimus, praecedere\nautem debet generum ac differentiarum cognitio, ut in una\nquaque disciplina quae sint eius rei quae demonstratur con-\n\nuenientia principia, possit intellegi, necessaria uero esse ea\nipsa quae genera et differentias dicimus, nullus dubitat qui\nspeciem sine genere et differentia intellegit essq non posse,\ngenera uero et differentiae sunt causae specierum. idcirco enim\nspecies sunt, quia genera earum et differentiae sunt quae in\n\nsyllogismis posita demonstratiuis non rei solum, uerum con-\nclusionis etiam causae sunt, quod postremi Resolutorii locu-\npletius dicent.\nCum igitur perutile sit et definitione quodlibet illud circum-\nscribere et diuisione dissoluere et demonstrationibus comprobare,\n\nhaec autem praeter earum rerum scientiam de quibus in hoc\nlibro disputabitur, neque intellegi neque exerceri ualeant, quis\numquam poterit dubitare quin hic liber maximum totius\nlogicae adiumentum sit, praeter quem cetera quae in ea\nmagnam uim tenent, nullum doctrinae aditum praebent?\nSed meminit Porphyrina introductionem aese conscribere\nneque ultra quam institutionis modus est, formam tractatus\negreditur, ait enim ‘se altiorum quaestionum nodis abstinere,\n\n\nsimplices uero mediocri coniectura perstringere’, quae uero\nsint altiores quaestiones quas se differre promittit, ita proponit :\nMox, inquit, de generibus ac speciebus illud quidem,\nsiue subsistunt siue in solis nudisque intellectibus\n\nposita sunt siue subsistentia corporalia sunt an incor-\nporalia et utrum separata a sensibilibus an in sensi-\nbilibus posita et circa ea constantia, dicere recusabo,\naltissimum enim est huiusmodi negotium et maioris\negens inquisitionis.\n\nAltiores,. inquit, quaestiones praetereo, ne eis intempestiue\nlectoris animo ingestis initia eius priraitiasque perturbem, sed\nne omnino faceret neglegentem, ut nihil praeterquam quod\nipse dixisset, lector amplius putaret occultum, id ipsum cuius\nexequi quaestionem se differre promisit, addidit, ut de his\n\nminime obscure penitusque tractando nec le|ctori quicquam\n\nobscuritatis offunderet et tamen scientia roboratus quid quaeri\niure posset agnosceret, sunt autem quaestiones quas sese reti-\n\n\n\ncere promittit, et perutiles et secretae et temptatae quidem a\ndoctis uiris nec a pluribus dissolutae, quarum prima est huius-\nmodi. omne quod intellegit animus aut id quod est in rerum\nnatura constitutum, intellectu concipit et sibimet ratione de-\nscribit aut id quod non est, uacua sibi imaginatione depingit.\n\nergo intellectus generis et ceterorum cuiusmodi sit quaeritur,\nutrumne ita intellegamus species et genera ut ea quae sunt\net ex quibus uerum capimus intellectum, an nosmet ipsi nos\nludimus, cum ea quae non sunt, animi nobis cassa cogitatione\nformamus, quod si esse quidem constiterit et ab his quae\n\nsunt, intellectum concipi dixerimus, tunc alia maior ac diffi-\ncilior quaestio dubitationem parit, cum discernendi atque intel-\nlegendi generis ipsius naturam summa difficultas ostenditur,\nnam quoniam omne quod est, aut corporeum aut incorporeum\nesse necesse est, genus et species in aliquo horum esse opor-\n\ntebit. quale erit igitur id quod genus dicitur, utrumne cor-\nporeum an uero incorporeum? neque enim quid sit diligenter\nintenditur, nisi in quo horum poni debeat agnoscatur, sed\nneque cura haec soluta fuerit quaestio, omne excludetur ambi-\nguum. subest enim aliquid quod, si incorporalia esse genus\n\nac species dicantur, obsideat intellegentiam atque detineat\nexsolui postulans, utrum circa corpora ipsa subsistant an et\npraeter corpora subsistentiae incorporales esse uideantur. duae\nquippe incorporeorum formae sunt, ut alia praeter corpora esse\n\n\npossint et separata a corporibus in sua incorporalitate perdurent,\nut deus, mens, anima, alia uero cum sint incorporea, tamen\npraeter corpora esse non possint, ut linea nel superficies uel\nnumerus uel singulae qualitates, quas tametsi incorporeas esse\n\npronuntiamus, quod tribus spatiis minime distendantur, tamen\nita in corporibus sunt, ut ab his diuelli nequeant aut separari\naut, si a corporibus separata sint, nullo modo permaneant,\nquas licet quaestiones arduum sit ipso interim Porphyrio\nrenuente dissoluere, tamen adgrediar, ut nec anxium lectoris\n\nanimum relinquam nec ipse in his quae praeter muneris sus-\ncepti seriem sunt, tempus operamque consumam, primum\nquidem pauca sub quaestionis ambiguitate proponam, post\nuero eundem dubitationis nodum absoluere atque explicare\ntemptabo. Genera et species aut sunt atque subsistunt aut\n\nintellectu et sola cogitatione formantur, sed genera et species\nesse non possunt, hoc autem ex his intellegitur, omne enim\nquod commune est uno tempore pluribus, id unum esse non\npoterit; multorum enim est quod commune est, praesertim\ncum una eademque res in multis uno tempore tota sit.\n\nquantaecumque enim sunt species, in omnibus genus unum\nest, non quod de eo singulae species quasi partes aliquas\ncarpant, sed singulae uno tempore totum genus habent, quo\nfit ut totum genus in pluribus singulis uno tempore positum\nunum esse non possit; neque enim fieri potest ut, cum in\n\npluribus totum uno sit tempore, in semet ipso sit unum\n\n\nnumero, quod si ita est, unum quiddam genus esse non poterit,\nquo fit ut omnino nihil sit; omne enim quod est, idcirco\nest, quia unum est. et de specie idem conuenit dici, quodsi\nest quidem genus ac species, sed multiplex neque unum\nnumero, non erit ultimum genus, sed habebit aliud super-\n\npositum genus, quod illam multiplicitatem unius sui nominis\nuocabulo includat, ut enim plura animalia, quoniam habent\nquiddam simile, eadem tamen non sunt, idcirco eorum genera\nperquiruntur, ita quoque quoniam genus, quod in pluribus est\natque ideo multiplex, habet sui similitudinem, quod genus est,\n\nnon est uero unum, quoniam in pluribus est, eius generis\nquoque genus aliud quaerendum est, cumque fuerit inuentum,\neadem ratione quae superius dicta est, rursus genus tertium\nuestigatur. itaque in infinitum ratio procedat necesse est, cum\nnullus disciplinae terminus occurrat, quodsi unum quiddam\n\nnumero genus est, commune multorum esse non poterit, una\nenim res si communis est, aut partibus communis est et non\niam tota communis, sed partes eius propriae singulorum, aut\nin usus habentium etiam per tempora transit, ut sit commune\n\nut seruus communis uel equus, aut uno ] tempore omnibus\n\ncommune fit, non tamen ut eorum quibus commune est, sub-\nstantiam constituat, ut est theatrum uel spectaculum aliquod,\nquod spectantibus omnibus commune est. genus uero secundum\nnullum horum modum commune esse speciebus potest; nara\n\n\nita commune esse debet, ut et totum sit in singulis et uno\ntempore et eorum quorum commune est, constituere ualeat\net formare substantiam, quocirca si neque unum est, quoniam\ncommune est, neque multa, quoniam eius quoque multitudinis\n\ngenus aliud inquirendum est, uidebitur genus omnino non esse,\nidemque de ceteris intellegendum est. quodsi tantum intel-\nlectibus genera et species ceteraque capiuntur, cum omnis\nintellectus aut ex re fiat subiecta, ut sese res habet aut ut\nsese res non habet nam ex nullo subiecto fieri intellectus\n\nnon potest —, si generis et speciei ceterorumque intellectus\nex re subiecta ueniat, ita ut sese res ipsa habet quae intel-\nlegitur, iam non tantum in intellectu posita sunt, sed in rerum\netiam ueritate consistunt, et rursus quaerendum est quae sit\neorum natura, quod superior quaestio uestigabat. quodsi ex re\n\nquidem generis ceterorumque sumitur intellectus neque ita ut\nsese res habet quae intellectui subiecta est, uanum necesse\nest esse intellectum qui ex re quidem sumitur, non tamen ita\nut sese res habet; id est enim falsum quod aliter atque res\nest intellegitur, sic igitur, quoniam genus ac species nec sunt\n\nnec cum intelleguntur, uerus eorum est intellectus, non est\nambiguum quin omnis haec sit deponenda de his quinque pro-\npositis disputandi cura, quandoquidem neque de ea re quae sit\n\n\nneque de ea de qua uerum aliquid intellegi proferriue possit,\ninquiritur.\nHaec quidem est ad praesens de propositis quaestio;\nquam nos Alexandro consentientes hac ratiocinatione soluemus.\nnon enim necesse esse dicimus omnem intellectum qui ex\n\nsubiecto quidem fit, non tamen ut sese ipsum subiectum habet,\nfalsum et uacuum uideri. in his enim solis falsa opinio ac\nnon potius intellegentia est quae per compositionem fiunt. si\nenim quis componat atque coniungat intellectu id quod natura\niungi non patitur, illud falsum esse nullus ignorat, ut si quis\n\nequum atque hominem iungat imaginatione atque effigiet Cen-\ntaurum. quodsi hoc per diuisionem et per abstractionem fiat,\nnon quidem ita res sese habet, ut intellectus est, intellectus\ntamen ille minime falsus est; sunt enim plura quae in aliis\nesse suum habent, ex quibus aut omnino separari non possunt\n\naut, si separata fuerint, nulla ratione subsistunt. atque ut hoc\nnobis in peruagato exemplo manifestum sit, linea in corpore\nquidem est aliquid et id quod est, corpori debet, hoc est esse\nsuum per corpus retinet, quod docetur ita : si enim separata\nsit a corpore, non subsistit; quis enim umquam sensu ullo\n\nseparatam a corpore lineam cepit? sed animus cum confusas\nres permixtasque in se a sensibus cepit, eas propria ui et\n\n\n\ncogitatione distinguit, omnes enim huiusmodi res incorporeas\nin corporibus esse suum habentes sensus cum ipsis nobis\ncorporibus tradit, at nero animus, cui potestas est et disiuncta\ncomponere et composita resoluere, quae a sensibus confusa et\n\ncorporibus coniuncta traduntur, ita distinguit, ut incorpoream\nnaturam per se ac sine corporibus in quibus est concreta,\nspecnletur et uideat. diuersae enim proprietates sunt incorpo-\nreorum corporibus permixtorum, etsi separentur a corpore,\ngenera ergo et species ceteraque uel in incorporeis rebus uel\n\nin his quae sunt corporea, reperiuntur. et si ea in rebus incor-\nporeis inuenit animus, habet ilico incorporeum generis intel-\nlectum, si uero corporalium rerum genera speciesque perspexerit,\naufert, ut solet, a corporibus incorporeorum naturam et solam\npuramque ut in se ipsa forma est contuetur, ita haec cum\n\naccipit animus permixta corporibus, incorporalia diuidens spe-\nculatur atque considerat, nemo ergo dicat falso nos lineam\ncogitare, quoniam ita eam mente capimus quasi praeter corpora\nsit, cum praeter corpora esse non possit, non enim omnis qui\nex subiectis rebus capitur intellectus aliter quam sese ipsae\n\nres habent, falsas esse putandus est, sed, ut superius dictum\n\n\n\nest, ille quidem qui hoc in compositione facit falsus est, ut cum\n\nhominem atque equum | iungens putat esse Centaurum, qui uero\nid in diuisionibus et abstractionibus assumptionibusque ab his\nrebus in quibus sunt efficit, non modo falsus non est, uerura\netiam solus id quod in proprietate uerum est inuenire potest.\n\nsunt igitur huiusmodi res in corporalibus atque in sensibilibus,\nintelleguntur autem praeter sensibilia, ut eorum natura per-\nspici et proprietas ualeat comprehendi, quocirca cum genera\net species cogitantur, tunc ex singulis in quibus sunt eorum\nsimilitudo colligitur ut ex singulis hominibus inter se dissi-\n\nmilibus humanitatis similitudo, quae similitudo cogitata animo\nueraciterque perspecta fit species; quarum specierum rursus\ndiuersarum similitudo considerata, quae nisi in ipsis speciebus\naut in earum indiuiduis esse non potest, efficit genus, itaque\nhaec sunt quidem in singularibus, cogitantur uero uniuersalia\n\nnihilque aliud species esse putanda est nisi cogitatio collecta\nex indiuiduorum dissimilium numero substantiali similitudine,\ngenus uero cogitatio collecta ex specierum similitudine, sed\nhaec similitudo cum in singularibus est, fit sensibilis, cum in\nuniuersalibus, fit intellegibilis, eodemque modo cum sensibilis\n\nest, in singularibus permanet, cum intellegitur, fit uniuersalis.\nsubsistunt ergo circa sensibilia, intelleguntur autem praeter\ncorpora, neque enim interclusum est ut duae res eodem in\nsubiecto sint ratione diuersae, ut linea curua atque caua, quae\n\n\nres cum diuersis definitionibus terminentur diuersusque earum\nintellectus sit, semper tamen in eodem subiecto reperiuntur;\neadem enim linea caua, eadem curua est. ita quoque generibus\net speciebus, id est singularitati et uniuersalitati, unum quidem\n\nsubiectum est, sed alio modo uniuersale est, cum cogitatur,\nalio singulare, cum sentitur in rebus his in quibus esse suum\nhabet. His igitur terminatis omnis, ut arbitror, quaestio\ndissoluta est. ipsa enim genera et species subsistunt quidem\nalio modo, intelleguntur uero alio, et sunt incorporalia, sed\n\nsensibilibus iuncta subsistunt in sensibilibus, intelleguntur uero\nut per semet ipsa subsistentia ac non in aliis esse suum\nhabentia, sed Plato genera et species ceteraque non modo\nintellegi uniuersalia, uerum etiam esse atque praeter corpora\nsubsistere putat, Aristoteles uero intellegi quidem incorporalia\n\natque uniuersalia, sed subsistere in sensibilibus putat; quorum\ndiiudicare sententias aptum esse non duxi, altioris enim est\nphilosophiae, idcirco uero studiosius Aristotelis sententiam\nexecuti sumus, non quod eam maxime probaremus, sed quod\nhic liber ad Praedicamenta conscriptus est, quorum Aristoteles\n\nest auctor.\nIllud uero quemadmodum de his ac de propo-\nsitis probabiliter antiqui tractauerunt et horum ma-\nxime Peripatetici, tibi nunc temptabo monstrare.\nPraetermissis his quaestionibus quas altiores esse praedixit,\n\n\n\nexoptat mediocrem introductorii operis tractatum, sed ne haec\nipsa sibi harum quaestionum omissio uitio daretur, apposuit\nquemadmodum de propositis tractaturus est, ex quorumque\nhoc opus auctoritate subnixus adgrediatur, ante denuntiat,\ncum mediocritatem quidem tractatus promittit detracta obscuri-\n\ntatis difficultate, animum lectoris inuitat, ut uero adquiescat\nac sileat ad id quod dicturus est, Peripateticorum auctoritate\nconfirmat, atque ideo ait de his, id est de generibus et spe-\nciebus, de quibus superiores intulerat quaestiones, ac de pro-\npositis, id est de differentiis, propriis atque accidentibus,\n\nsese probabiliter disputaturum, probabiliter autem ait\n‘ueri similiter’, quod Graeci λογικώς uel Ινδόξως dicunt, saepe\nenim et apud Aristotelem λογικώς ‘ueri similiter’ ac ‘probabi-\nliter’ dictum inuenimus et apud Boethum et apud Alexan-\ndrum. Porphyrius quoque ipse in multis hac significatione hoc\n\nusus est uerbo, quod nos scilicet in translatione, quod ait\nλογικώς, ita interpretari ut ‘rationabiliter’ diceremus omisimus,\nlonge enim melior ac uerior significatio ea uisa est, ut pro-\nbabiliter sese dicere promitteret, id est non praeter opini-\nonem ingredientium atque lectorum, quod introductionis est\n\nproprium, nam cum ab imperitorum hominum mentibus doc-\ntrinae secretum altioris abhorreat, talis esse introductio debet,\n\nut praeter opinionem ingredijentium non sit. atque ideo melius\n\n\nprobabiliter quam rationabiliter, ut nobis uidetur, inter-\npretati sumus, antiquos autem ait de eisdem disputasse rebus,\nsed <se< eorum illum maxime tractatum insequi quem Peri-\npatetici Aristotele duce reliquerint, ut tota disputatio ad\n\nPraedicamenta conneniat.\nQuaeri in expositionum principiis solet, cur unum quodque\nceteris in disputationis ordine praeponatur, uelut nunc in\ngenere dubitari potest, cur genus speciei, differentiae, pro-\nprio accidentique praetulerit; de eo enim primitus tractat,\n\nrespondebimus itaque iure factum uideri; omne enim quod\nuniuersale est, intra semet ipsum cetera concludit, ipsum uero\nnon clauditur, maioris itaque meriti est ac principalis naturae\nquod ita cetera cohercet, ut ipsum naturae magnitudine\nnequeat ab aliis contineri, genus igitur et species intra se\n\npositas habet et earum differentias propriaque, nihilo minus\netiam accidentia, atque ita de genere inchoandum fuit, quod\ncetera naturae suae magnitudine cohercet et continet, praeterea\nilla semper priora putanda sunt quae si auferat quis, cetera\nperimuntur, illa posteriora quibus positis ea quae ceterorum\n\nsubstantiam perficiunt, consequuntur, ut in genere et ceteris,\nnam si animal auferas, quod est hominis genus, homo quoque,\nquod species est, et rationale, quod differentia, et risibile, quod\nproprium, et grammaticum, quod accidens, non manebit et\n\n\ninteremptum genus cuncta consumit, si uero hominem esse\nconstituas uel grammaticum uel rationale uel risibile, animal\nquoque esse necesse est. siue enim homo est, animal est,\nsiue rationale, siue risibile, siue grammaticum, ab animalis\n\nsubstantia non recedit, sublato igitur genere et cetera con-\nsumuntur, positis ceteris sequitur genus; prior est igitur\nnatura generis, posterior ceterorum, iure est igitur in dispu-\ntatione praepositura.\nSed quoniam generis nomen multa significat hoc - est\n\nenim quod ait : Videtur autem neque genus neque spe-\ncies simpliciter dici; ubi enim non est simplex dictio, illic\nmultiplex significatio est —, prius huius nominis significationes\ndiscernit ac separat, ut de qua significatione generis tractaturus\nest, sub oculis ponat, sed cum neque genus neque species\n\nneque differentia nec proprium nec accidens significatione\nsimplici sint, cur de his tantum duobus, genere inquam ac\nspecie, dixit non simpliciter dici, cum proprium, differentia\natque accidens ipsa quoque sint significatione multiplici? dicen-\ndum est quoniam longitudinem uitans tantum speciem nomi-\n\nnauit eamque idcirco, ne solum genus significationis esse multi-\nplicis putaretur, enumerat autem primam quidem generis signi-\nficationem hoc modo;\nGenus enim dicitur et aliquorum quodammodo se\nhabentium ad unum aliquid et ad seinuicem collectio,\n\n\n\nsecundum quam significationem Romanorum dicitur\ngenus ab unius scilicet habitudine, dico autem Romuli,\net multitudinis habentium aliquo modo ad inuicem\neam quae ab illo est cognationem secundum diuisio-\nnem ab aliis generibus dictae.|\n\n\nUna, inquit, generis significatio est quae in multitudinem\nuenit a quolibet uno principium trahens, ad quem scilicet ita\nilla multitudo coniuncta est, ut ad se inuicem per eiusdem\nunius principium copulata sit, ut cum Romanorum dicitur\ngenus; multitudo enim Romanorum ab uno Romulo uocabulum\n\ntrahens et ipsi Romulo et ad se inuicem quasi quadam nominis\nhereditate coniuncta est. eadem enim quae a Romulo societas\ndescendit, Romanos inter se omnes uno generis nomine deuin-\ncit et colligat, uidetur autem secuisse hanc generis signifi-\ncationem in duas partes, cum copulatiuam coniunctionem\n\nadmiscuit dicens; genus dicitur et aliquorum quodam-\nmodo se habentium ad unum aliquid et ad se inuicem\ncollectio, tamquam et illud genus dicatur ad unum se aliquo\nmodo habere et hoc rursus genus dicatur, quod ad se inuicem\nunius generis significatione coniuncti sint. hoc uero minime;\n\neadem enim a quolibet uno propagata societas et ad illum\nqui princeps est generis, totam multitudinem refert et ipsam\n\n\ninter se multitudinem uno generis nomine conectit et continet.\nquocirca non est putandus diuisionem fecisse, sed omne quic-\nquid in hac generis significatione intellegendum fuit, aperuisse.\nordo autem uerborum ita sese habet — qui est hyperbaton\n\nintellegendus —: ‘genus enim dicitur et aliquorum ad unum\nse aliquo modo habentium collectio et ad se inuicem aliquo\nmodo habentium’ — rursus ‘collectio’ subaudienda; est enim\nzeugma —, cuius significationis adiecit exemplum : secundum\nquam significationem Romanorum dicitur genus ab\n\nunius scilicet habitudine, dico autem Romuli, et\nmultitudinis rursus habitudine habentium aliquo modo\nad inuicem cognationem, eam scilicet quae ab illo est,\nid est Romulo, secundum diuisionem ab aliis generibus\ndictae, scilicet multitudinis. haec enim multitudo aliquo\n\nmodo ad unum et ad se inuicem habens genus dicta est, ut\nab aliis discerneretur, ut Romanorum genus ab Atheniensium\nceterorumque separatur, ut sit integer uerborum ordo : ‘genus\nenim dicitur et aliquorum collectio ad unum se quodammodo\nhabentium et ad se inuicem, secundum quam significationem\n\nRomanorum dicitur genus ab unius scilicet habitudine, dico\nautem Romuli, et multitudinis secundum diuisionem ab aliis\ngeneribus dictae, habentium scilicet hominum aliquo modo\nad inuicem eam quae ab illo est, id est Romulo, cognatio-\n\n\nnem.’ Atque haec hactenus; nunc de secunda generis signi-\nficatione dicendum est.\nDicitur autem et aliter rursus genus, quod est\nunius cuiusque generationis principium uel ab eo qui\ngenuit uel a loco in quo quis genitus est. sic enim\n\nOrestem quidem dicimus a Tantalo habere genus,\nHyllum autem ab Hercule, et rursus Pindarum qui-\ndem Thebanum esse genere, Platonem uero Athenien-\nsem; etenim patria principium est unius cuiusque\ngenerationis, quemadmodum et pater. haec autem uide-\n\ntur promptissima esse significatio; Romani enim sunt\nqui ex genere descendunt Romuli, et Cecropidae, qui\na Cecrope, et horum proximi.\nQuattuor omnino sunt principia quae unum quodque prin-\ncipaliter efficiunt. est enim una causa quae effectiua dicitur,\n\nuelut pater filii, est alia quae materialis, uelut lapides domus,\ntertia forma, uelut hominis rationabilitas, quarta, quam ob rem,\nuelut pugnae uictoria. duae uero sunt quae per accidens unius\n\n\n\ncuiusque dicuntur esse principia, locus scilicet ac tempus.\nquoniam enim omne quod nascitur uel fit, in loco ac tempore\nest, quicquid loco uel tempore natum factumue fuerit, eum\nlocum uel id tempus accidenter dicitur habere principium.\n\nhorum omnium in hac secunda generis significatione duo quae-\ndam ex alterutris assumit, quae ad significationem generis\nuidebuntur accommoda, ex his quidem quae principalia sunt,\neffectiuum, | ex his uero quae accidentia, locum. ait enim ‘genus\n\ndicitur et a quo quis genitus est’, quod est effectiua princi-\n\npalium causa, ‘et in quo quis loco est procreatus’, quae est\naccidens causa principii. itaque haec secunda significatio duo\ncontinet, eum a quo quis procreatus est, et locum in quo\nquis editus, ut exempla quoque demonstrant. Orestem enim\ndicimus a Tantalo genus ducere; Tantalus quippe Pelopem,\n\nPelops Atreum, Atreus Agamemnonem, Agamemnon genuit\nOrestem. itaque a procreatione genus hoc dictum est. at uero\nPindarum dicimus esse Thebanum, scilicet quoniam Thebis\neditus tale generis nomen accepit. sed quoniam diuersum est\nillud, a quo quis procreatus est, locusque in quo quis editus,\n\nuidetur diuersa esse generis significatio procreantis et loci,\nquam in secunda scilicet parte enumerans unam fecit. sed ne\nuideretur duplex, per similitudinem coniunxit dicens : etenim\npatria principium est unius cuiusque generationis,\n\n\nquemadmodum et pater. sed quoniam in significationibus\neuenit fere, ut sit aliquid quod intellectui significatae rei pro-\npinquius esse uideatur, quoniam duas generis apposuit signi-\nficationes, multitudinis scilicet et procreantis, cui generis\nnomen conuenientius aptetur, iudicat atque discernit dicens\n\nhanc esse promptissimam generis significationem quae a\nprocreante deducta sit; hi enim maxime Cecropidae sunt qui\na Cecrope descendunt, hi Romani, qui a Romulo. quae cum\nita sint, confundi rursus generis significationes uidentur. si\nenim hi sunt maxime Romani qui a Romulo originem trahunt,\n\net haec significatio illa est quae a procreante deducitur, ubi\nest reliqua, quam primam quoque enumerauit, quae est ‘mul-\ntitudinis ad unum et ad se inuicem quodammodo se habentium\ncollectio’? sed acutius intuentibus plurimae admodum diffe-\nrentiae sunt. aliud est enim a quolibet primo procreante genus\n\nducere, aliud unum genus esse plurimorum. illud enim et per\nrectam sanguinis lineam fieri potest et non in multa diffundi,\nut si per unicos familia descendat, huic enim aptabitur\nsecunda illa generis significatio, quae a procreante deducitur;\nprima uero illa non nisi in multitudine consistit. illud quoque\n\nest, quod prima procreationis principium non requirit, sed, ut\nipse ait, sufficit aliquo modo se habere ad id unde huiusmodi\ngeneris principium sumitur, secunda uero significatio nullam\nuim nisi procreante sortitur. item in illa primae significationis\nmultitudine huius secundae particularitas continetur, ut in\n\n\n\nRomanorum genere Scipiadarum genus; nam cum sint Romani,\nScipiadae sunt. quoniam enim ad Romulum et ad ceteros\nRomanos secundum Romuli habitudinem iuncti sunt, Romani\nsunt, Scipiadae uero dicuntur ad secundam generis significa-\n\ntionem, quia eorum familiae Scipio et sanguinis principium\nfuit.\nEt prius quidem appellatum est genus unius cuius-\nque generationis principium, dehinc etiam multitudo\neorum qui sunt ab uno principio, ut a Romulo; namque\n\ndiuidentes et ab aliis separantes dicebamus omnem\nillam collectionem esse Romanorum genus.\nSensus facilis et expeditus, si tamen ambiguitas una sol-\nuatur. cum enim prius multitudinis significationem retulerit\nad generis nomen, post autem ad procreationis initium, nunc\n\ncontrario modo illam prius a se enumeratam significationem\ndicere uidetur quae est procreationis, illam uero posteriorem\nquae est multitudinis; quod contrarium uideri potest, si quis\nad ordinem superius digestae disputationis aspexerit. sed hic\nnon de se loquitur, sed de humani consuetudine sermonis, in\n\nquo prius eam significationem generis fuisse dicit quae a\nprocreante sit tracta, accedente uero aetate loquendi usu\nnomen generis etiam ad multitudinem habentem se quodam-\nmodo ad aliquem fuisse translatum, hoc uero idcirco, quoniam\n\n\n\nsuperius dixerat : haec enim uidetur promptissima esse\nsignificatio, ut ab hac, id est secunda, quam promptissimam\nsignificationem esse dixit, illa quoque nuncupata uideretur,\nquae est multitudinis. prius enim genus inter homines appel-\nlatum est quod quis a generante deduceret, post autem factum\n\nest, ut per loquendi usum etiam multitudinis ad aliquem\n\nquodammo|do se habentis genus diceretur propter diuisionem\nscilicet gentium, ut esset inter eas nominis societatisque discretio.\nHis igitur expletis uenit ad tertium genus quod inter\nphilosophos tractatur cuiusque ad dialecticam facultatem multus\n\nusus est. horum quippe generum historia magis uel poesis\ntractat exordium, tertium uero genus apud philosophos con-\nsideratur. de quo hoc modo loquitur :\nAliter autem rursus genus dicitur cui supponitur\nspecies, ad horum fortasse similitudinem dictum. et-\n\nenim principium quoddam est huiusmodi genus earum\nquae sub ipso sunt specierum, uidetur etiam multi-\ntudinem continere omnem quae sub eo est.\nDuplicem significationem generis supra posuit, nunc tertiam\nmonstrare contendit, hanc autem ad superiorum similitudinem\n\n\n\n\ndictam esse arbitratur. superius autem dictae significationes\nsunt una quidem, cum nomen generis quadam principii anti-\nquitate ad se iunctam multitudinem contineret, alia uero,\ncum genus ab uno quoque procreante duceretur, quod eorum\n\nquae procreantur principium est. cum igitur sint superius\nduae generis propositae significationes, tertium nunc addit\nde quo inter philosophos sermo est, illud scilicet cui sup-\nponitur species, quod idcirco genus uocatum esse sub opinionis\ncredit ambiguo, quoniam habet aliquam similitudinem supe-\n\nriorum. nam sicut illud genus quod ad multitudinem dicitur,\nuno suo nomine multitudinem claudit, ita etiam genus plurimas\nspecies cohercet et continet. item ut genus illud quod secun-\ndum procreationem dicitur, principium quoddam est eorum\nquae ab ipso procreantur, ita genus speciebus suis est prin-\n\ncipium. ergo quoniam utrisque est simile, idcirco nomen\nquoque generis etiam in hac significatione a superioribus\nmutuatum esse ueri simile est.\nTripliciter igitur cum genus dicatur, de tertio apud\nphilosophos sermo est; quod etiam describentes adsi-\n\n\n\ngnauerunt genus esse dicentes quod de pluribus et\ndifferentibus specie in eo quod quid sit praedicatur,\nut animal.\nIure tertium genus philosophi ad disputationem sumunt;\nhoc enim solum est quod substantiam monstrat, cetera uero\n\naut unde quid existat aut quemadmodum a ceteris hominibus\nin unam quasi populi formam diuidatur ostendunt. nam illud\nquod multitudinem continet genus, illius multitudinis quam\ncontinet substantiam non demonstrat, sed tantum uno nomine\ncollectionem populi facit, ut ab alterius generis populo segre-\n\ngetur. item illud quod secundum procreationem dictum est,\nnon rei procreatae substantiam monstrat, sed tantum quod\neius fuerit procreationis initium. at uero genus id cui sup-\nponitur species, ad speciem accommodatum speciei substantiam\ninformat. et quia inter philosophos haec maxima est quaestio,\n\nquid unum quodque sit — tunc enim unum quodque scire\nuidemur, quando quid sit agnoscimus —, idcirco reiectis\nceteris de hoc genere quam maxime apud philosophos sermo\nest, quod etiam describentes adsignauerunt ea descrip-\ntione quam subter annexuit. diligenter uero ait describentes,\n\nnon definientes; definitio enim fit ex genere, genus autem\naliud genus habere non poterit. idque obscurius est quam ut\nprimo aditu dictum pateat. fieri autem potest ut res quae\n\n\nalii genus sit, alii generi supponatur, non quasi genus, sed\ntamquam species sub alio collocata. unde non in eo quod\ngenus est, supponi alicui potest, sed cum supponitur, ilico\nspecies fit. quae cum ita sint, ostenditur genus ipsum in eo\n\nquod genus est, genus habere non posse. si igitur uoluisset\ngenus definitione concludere, nullo modo potuisset; genus enim\naliud quod ei posset praeponere, non haberet, atque idcirco\ndescriptionem ait esse factam, non definitionem. descriptio uero\nest, ut in priore uolumine dictum est, ex proprietatibus infor-\n\nmatio quaedam rei et tamquam coloribus quibusdam depictio,\ncum enim plu|ra in unum conuenerint, ita ut omnia simul rei\n\ncui applicantur aequentur, nisi ex genere uel differentiis haec\ncollectio fiat, descriptio nuncupatur. est igitur descriptio\ngeneris haec : genus est quod de pluribus et differen-\n\ntibus specie in eo quod quid sit praedicatur. tria haec\nrequiruntur in genere, ut de pluribus praedicetur, ut de specie\ndifferentibus, ut in eo quod quid sit. de qua re quoniam ipse\nposterius latius disputat, nos breuiter huius rei intellegentiam\nsignificemus exemplo. sit enim nobis in forma generis animal.\n\nid de aliquibus sine dubio praedicatur, homine scilicet, equo,\nboue et ceteris. sed haec plura sunt. animal igitur de pluribus\npraedicatur, homo uero, equus atque bos talia sunt, ut a se\ndiscrepent, nec qualibet mediocri re, sed tota specie, id est\ntota forma suae substantiae. de quibus dicitur animal; homo\n\nenim et equus et bos animalia nuncupantur. praedicatur ergo\nanimal de pluribus specie differentibus. sed quonam modo fit\n\n\n\nhaec praedicatio? non enim quicquid interrogaueris, mox ani-\nmal respondetur : non enim si quantus sit homo interrogaueris,\n‘animal’ respondebitur, ut opinor; hoc enim ad quantitatem\npertinet, non ad substantiam. item si ‘qualis’ interroges, ne huic\nquidem responsio conuenit animalis, ceterisque omnibus inter-\n\nrogationibus hanc animalis responsionem ineptam atque inu-\ntilem semper esse reperies, nisi ei tantum apta est quae quid\nsit interroget. interrogantibus enim nobis quid sit homo, quid\nsit equus, quid sit bos, ‘animalia’ respondebitur. ita nomen\nanimalis ad interrogationem ‘quid sit’ de homine, equo atque\n\nboue ac de ceteris praedicatur, unde fit ut animal praedicetur\nde pluribus specie differentibus in eo quod quid sit. et quo-\nniam generis haec definitio est, animal hominis, equi, bouis\ngenus esse necesse est. omne autem genus aliud est quod in\nsemet ipso atque in re intellegitur, aliud quod alterius prae-\n\ndicatione. sua enim proprietas ipsum esse constituit, ad alte-\nrum relatio genus facit, ut ipsum animal, si eius substantiam\nquaeras, dicam substantiam esse animatam atque sensibilem.\nhaec igitur definitio rem monstrat per se sicut est, non tam-\nquam referatur ad aliud. at uero cum dicimus animal genus\n\nesse, non, ut arbitror, tunc de re ipsa hoc dicimus, sed de\nea relatione qua potest animal ad ceterorum quae sibi subiecta\n\n\nsunt praedicationem referri. itaque character est quidam ac\nforma generis in eo quod referri praedicatione ad eas res\npotest, quae cum sint plures et specie differentes, in earum\ntamen substantia praedicatur.\nHuius autem definitionis rationem per exempla subiecit\ndicens :\nEorum enim quae praedicantur, alia quidem de uno\ndicuntur solo, sicut indiuidua ut Socrates et hic et\nhoc, alia uero de pluribus, quemadmodum genera et\n\nspecies et differentiae et propria et accidentia com-\nmuniter, sed non proprie alicui. est autem genus qui-\ndem ut animal, species uero ut homo, differentia autem\nut rationale, proprium ut risibile, accidens ut album,\nnigrum, sedere.\n\nOmnium quae praedicantur quolibet modo, facit Porphyrius\ndiuisionem idcirco, ut ab reliquis omnibus praedicationem\ngeneris seiungat ac separet, hoc modo. omnium, inquit, quae\npraedicantur, alia de singularitate, alia de pluralitate dicuntur.\n\n\n\nde singularitate uero, inquit, praedicantur quaecumque unum\nquodlibet habent subiectum de quo dici possint, ut ea quibus\nsingula subiecta sunt indiuidua, ut Socrates, Plato, ut hoc\nalbum quod in hac proposita niue est, ut hoc scamnum in quo\nnunc sedemus, non omne scamnum – hoc enim uniuersale\n\nest —, sed hoc quod nunc suppositum est, nec album quod\nin niue est — uniuersale est enim album et nix —, sed hoc\nalbum quod in hac niue nunc esse conspicitur; hoc enim non\npotest de quolibet alio albo praedicari quod in hac niue est,\nquia ad singularitatem deductum est atque ad indiuiduam\n\nformam constrictum est indiuidui participatione. alia uero\nsunt quae de pluribus praedicantur, ut genera, species,\ndifferentiae et propria et accidentia communiter,\n\nsed non proprie alicui. | genera quidem de pluribus praedi-\ncantur speciebus suis, species uero de pluribus praedicantur\n\nindiuiduis; homo enim, quod est animalis species, plures sub\nse homines habet de quibus appellari possit. item equus, qui\nsub animali est loco speciei, plurimos habet indiuiduos equos\nde quibus praedicetur. differentia uero ipsa quoque de pluri-\nbus speciebus dici potest, ut rationale de homine ac de deo\n\ncorporibusque caelestibus, quae, sicut Platoni placet, animata\nsunt et ratione uigentia. proprium item etsi de una specie\npraedicatur, de multis tamen indiuiduis dicitur, quae sub\nconuenienti specie collocantur, ut risibile de Platone, Socrate\net ceteris indiuiduis quae homini supponuntur. accidens etiam\n\n\n\nde multis dicitur; album enim et nigrum de multis omnino\ndici potest quae a se genere specieque seiuncta sunt. sedere\netiam de multis dicitur; homo enim sedet, simia sedet, aues\nquoque, quorum species longe diuersae sunt. accidens autem\n\nquoniam communiter accidens esse potest et proprie alicui,\nidcirco determinauit dicens et accidentia communiter, sed\nnon proprie alicui. quae enim proprie alicui accidunt, indi-\nuidua fiunt et de uno tantum ualentia praedicari, ea quae\ncommuniter accipiuntur, de pluribus dici queunt. ut enim de\n\nniue dictum est, illud album quod in hac subiecta niue est,\nnon est communiter accidens, sed proprie huic niui quae\noculis ostensionique subiecta est. itaque ex eo quod commu-\nniter praedicari poterat — de multis enim album dici potest,\nut albus homo, albus equus, alba nix —, factum est, ut de\n\nuna tantum niue praedicari illud album possit cuius partici-\npatione ipsum quoque factum est singulare. omnino autem\nomnia genera uel species uel differentiae uel propria uel acci-\ndentia, si per semet ipsa speculemur in eo quod genera uel\nspecies uel differentiae uel propria uel accidentia sunt, mani-\n\nfestum est quoniam de pluribus praedicantur. at si ea in his\nspeculemur in quibus sunt, ut secundum subiecta eorum\nformam et substantiam metiamur, euenit ut ex pluralitate\npraedicationis ad singularitatem uideantur adduci. animal enim,\n\n\nquod genus est, de pluribus praedicatur, sed cum hoc animal\nin Socrate consideramus — Socrates enim animal est —, ipsum\nanimal fit indiuiduum, quoniam Socrates est indiuiduus ac\nsingularis. item homo de pluribus quidem hominibus praedi-\ncatur, sed si illam humanitatem quae in Socrate est indiuiduo\n\nconsideremus, fit indiuidua, quoniam Socrates ipse indiuiduus\nest ac singularis. item differentia ut rationale de pluribus dici\npotest, sed in Socrate indiuidua est. risibile etiam cum\nde pluribus hominibus praedicetur, in Socrate fit unicum.\ncommuniter quoque accidens, ut album, cum de pluribus\n\ndici possit, in uno quoque singulari perspectum indiuiduum\nest. Fieri autem potuit commodior diuisio hoc modo. eorum\nquae dicuntur, alia quidem ad singularitatem praedicantur,\nalia ad pluralitatem, eorum uero quae de pluribus praedicantur,\nalia secundum substantiam praedicantur, alia secundum acci-\n\ndens. eorum quae secundum substantiam praedicantur, alia in\neo quod quid sit dicuntur, alia in eo quod quale sit, in eo\nquod quid sit quidem, genus ac species, in eo quod quale\nsit, differentia. item eorum quae in eo quod quid sit praedi-\ncantur, alia de speciebus praedicantur pluribus, alia minime;\n\nde speciebus pluribus praedicantur genera, de nullis uero\nspecies. eorum autem quae secundum accidens praedicantur,\nalia quidem sunt quae de pluribus praedicantur, ut accidentia,\n\n\nalia quae de uno tantum, ut propria. Posset autem fieri\netiam huiusmodi diuisio. eorum quae praedicantur, alia de\nsingulis praedicantur, alia de pluribus. eorum quae de plu-\nribus, alia in eo quod quid sit, alia in eo quod quale sit\n\npraedicantur. eorum quae in eo quod quid sit, alia de diffe-\nrentibus specie dicuntur, ut genera, alia minime, ut species,\neorum autem quae in eo quod quale sit de pluribus prae-\ndicantur, alia quidem de differentibus specie praedicantur, ut\ndifferentiae et accidentia, alia de una tantum specie, ut propria.\n\neorum uero quae de differentibus specie in eo quod quale sit\npraedicantur, alia quidem in substantia praedicantur, ut diffe-\nrentiae, alia in communiter euenientibus, ut accidentia. et per\nhanc diuisionem quinque harum rerum definitiones colligi\npossunt hoc modo. genus est quod | de pluribus specie differen-\n\n\ntibus in eo quod quid sit praedicatur. species est quod de\npluribus minime specie differentibus in eo quod quid sit\npraedicatur. differentia est quod de pluribus specie differentibus\nin eo quod quale sit in substantia praedicatur. proprium est\nquod de una tantum specie in eo quod quale sit non in sub-\n\nstantia praedicatur. accidens est quod de pluribus specie\ndifferentibus in eo quod quale sit non in substantia praedicatur.\nEt nos quidem has diuisiones fecimus, ut omnia a semet\nipsis separaremus, Porphyrio uero alia fuit intentio. non enim\nomnia nunc a semet ipsis disiungere festinabat, sed tantum\nut cetera a generis forma et proprietate separaret. idcirco\ndiuisit quidem omnia quae praedicantur aut in ea quae de\n\nsingulis praedicantur, aut in ea quae de pluribus, ea uero\nquae de pluribus praedicantur, aut genera esse dixit aut\nspecies aut cetera, horumque exempla subiciens adiungit :\nAb his ergo quae de uno solo praedicantur, diffe-\nrunt genera eo quod de pluribus adsignata praedi-\n\ncentur, ab his autem quae de pluribus, ab speciebus\nquidem, quoniam species etsi de pluribus praedican-\ntur, sed non de differentibus specie, sed numero;\nhomo enim cum sit species, de Socrate et Platone\npraedicatur, qui non specie differunt a se inuicem,\n\nsed numero, animal uero cum genus sit, de homine\net boue et equo praedicatur, qui differunt a se inui-\ncem et specie quoque, non numero solo. a proprio\nuero differt genus, quoniam proprium quidem de una\nsola specie, cuius est proprium, praedicatur et de his\n\nquae sub una specie sunt indiuiduis, quemadmodum\n\n\n\nrisibile de homine solo et de particularibus homini-\nbus, genus autem non de una specie praedicatur, sed\nde pluribus et differentibus specie. a differentia uero\net ab his quae communiter sunt accidentibus differt\n\ngenus, quoniam etsi de pluribus et differentibus spe-\ncie praedicantur differentiae et communiter acciden-\ntia, sed non in eo quod quid sit praedicantur, sed in\neo quod quale quid sit. interrogantibus enim nobis\nillud de quo praedicantur haec, non in eo quod quid\n\nsit dicimus praedicari, sed magis in eo quod quale\nsit. interroganti enim qualis est homo, dicimus ratio-\nnalis, et in eo quod qualis est coruus, dicimus quo-\nniam niger. est autem rationale quidem differentia,\nnigrum uero accidens. quando autem quid est homo\n\ninterrogamur, animal respondemus; erat autem homi-\nnis genus animal.\nNunc genus a ceteris omnibus quae quolibet modo praedi-\n\n\ncantur separare contendit hoc modo. quoniam enim genus de\npluribus praedicatur, statim differt ab his quidem quae de uno\ntantum praedicantur quaeque unum quodlibet habent indiui-\nduum ac singulare sublectum; sed haec differentia generis ab\nhis quae de uno praedicantur, communis ei est cum ceteris,\n\nid est specie, differentia, proprio atque accidenti idcirco, quo-\nniam ipsa quoque de pluribus praedicantur. horum igitur sin-\ngulorum differentias a genere colligit, ut solum intellegendum\ngenus quale sit sub animi deducat aspectum, dicens : ab his\nautem quae de pluribus praedicantur, differt genus,\n\nab speciebus quidem primum, quoniam species etsi\nde pluribus praedicantur, non tamen de differentibus\nspecie, sed numero. species enim sub se plurimas species\nhabere non poterit, alioquin genus, non species appellaretur.\n\nsi enim genus est quod de pluribus specie | differentibus in eo\n\nquod quid sit praedicatur, cum species de pluribus dicatur et\nin eo quod quid sit, huic si adiciatur ut de specie differenti-\nbus praedicetur, speciei forma transit in generis; id quoque\nexemplo intellegi fas est. homo enim praedicatur de\nSocrate, Platone et ceteris quae a se non specie disiuncta\n\nsunt, sicut homo atque equus, sed numero : quod quidem\nhabet dubitationem quid sit hoc quod dicitur numero differre.\nnumero enim differre aliquid uidebitur quotiens numerus a\n\n\nnumero differt, ut grex boum qui fortasse continet triginta\nboues, differt numero ab alio boum grege, si centum in se\ncontineat boues; in eo enim quod grex est, non differunt,\nin eo quod boues, ne eo quidem : numero igitur differunt,\n\nquod illi plures, illi uero sunt pauciores. quomodo igitur So-\ncrates et Plato specie non differunt, sed numero, cum et So-\ncrates unus sit et Plato unus, unitas uero numero ab unitate\nnon differat? sed ita intellegendum quod dictum est numero\ndifferentibus, id est in numerando differentibus, hoc est\n\ndum numerantur differentibus. cum enim dicimus ‘hic Socrates\nest, hic Plato’, duas fecimus unitates, ac si digito tangamus\ndicentes ‘hic unus est’ de Socrate, rursus de Platone ‘hic unus\nest’, non eadem unitas in Socrate numerata est quae in Pla-\ntone. alioquin posset fieri ut secundo tacto Socrate Plato\n\netiam monstraretur. quod non fit. nisi enim tetigeris Socratem\nuel mente uel digito itemque tetigeris Platonem, non facies\nduos, dum numerantur. ergo differunt quae sunt numero dif-\nferentia. cum igitur species de numero differentibus, non de\nspecie praedicetur, genus de pluribus et differentibus specie\n\ndicitur, ut de boue, de equo et de ceteris quae a se specie\ninuicem differunt, non numero solo. tribus enim modis unum\nquodque uel differre ab aliquo dicitur uel alicui idem esse,\n\n\ngenere, specie, numero. quaecumque igitur genere eadem sunt,\nnon necesse est eadem esse specie, ut si eadem sint genere,\ndifferant specie. si uero eadem sint specie, genere quoque\neadem esse necesse est, ut cum homo atque equus idem sint\ngenere — uterque enim animal nuncupatur —, differunt specie,\n\nquoniam alia est hominis species, alia equi. Socrates uero atque\nPlato cum idem sint specie, idem quoque sunt genere; utrique\nenim et sub hominis et sub animalis praedicatione ponuntur.\nsi quid uero uel genere uel specie idem sit, non necesse est\nidem esse numero, quod si idem sit numero, idem et specie\n\net genere esse necesse est; ut Socrates et Plato, cum et genere\nanimalis et specie hominis idem sint, numero tamen reperiun-\ntur esse disiuncti. gladius uero atque ensis idem sunt numero,\nnihil enim omnino aliud est ensis quam gladius, sed nec\nspecie diuersi sunt, utrumque enim gladius est, nec genere,\n\nutrumque enim instrumentum est, quod est gladii genus.\nquoniam igitur homo, bos atque equus, de quibus animal\npraedicatur, specie differunt, numero ergo etiam eos differre\nnecesse est. idcirco hoc plus habet genus ab specie, quod de\nspecie differentibus praedicatur. nam si integram generis defi-\n\nnitionem demus, dabimus hoc modo : genus est quod de plu-\n\n\nribus specie et numero differentibus in eo quod quid sit prae-\ndicatur, at uero speciei sic : species est quod de pluribus\nnumero differentibus in eo quod quid sit praedicatur. A\nproprio uero differt genus, quoniam proprium quidem\n\nde una sola specie, cuius est proprium, praedicatur\net de his quae sub una specie sunt indiuiduis. proprium\nsemper uni speciei adesse potest neque eam relinquit nec\ntransit ad aliam, atque idcirco proprium nuncupatum est, ut\nrisibile hominis; itaque et de ea specie cuius est proprium\n\npraedicatur et de his indiuiduis quae sub illa sunt specie, ut\nrisibile de homine dicitur et de Socrate et Platone et ceteris\nquae sub hominis nomine continentur. genus uero non de\nuna tantum specie, ut dictum est, sed de pluribus. differt\nigitur genus a proprio eo quod de pluribus speciebus praedi-\n\ncatur, cum proprium de una tantum de qua dicitur appelletur\net de his quae sub illa sunt indiuiduis. A differentia\nuero et ab his quae communiter sunt accidentibus\ndiffert genus. differentiae atque accidentis discrepantiam a\ngenere una separatione concludit. omnino enim quia haec in\n\neo quod quid sit minime praedicantur, eo ipso segregantur\na genere; nam in ceteris quidem propinqua sunt generi, nam et\n\n\nde pluribus praedicantur et de specie differentibus, sed non\n\nin eo quod quid sit. si quis enim | interroget : qualis est homo?\nrespondetur rationalis, quod est differentia; si quis : qualis est\ncoruus? dicitur niger, quod est accidens. si autem interroges :\nquid est homo? animal respondebitur, quod est genus. quod\n\nuero ait : haec non in eo quod quid sit dicimus praedi-\ncari, sed magis in eo quod quale sit, hoc magis quaesti-\noni occurrit huiusmodi. Aristoteles enim differentias in sub-\nstantia putat oportere praedicari. quod autem in substantia\npraedicatur, hoc rem de qua praedicatur, non quale sit, sed\n\nquid sit ostendit. unde non uidetur differentia in eo quod\nquale sit praedicari, sed potius in eo quod quid sit. sed sol-\nuitur hoc modo. differentia enim ita substantiam demonstrat,\nut circa substantiam qualitatem determinet, id est substanti-\nalem proferat qualitatem. quod ergo dictum est magis, tale\n\nest tamquam si diceret : uidetur quidem substantiam significare\natque idcirco in eo quod quid sit praedicari, sed magis illud\nest uerius, quia tametsi substantiam monstret, tamen in eo\nquod quale sit praedicatur.\nQuare de pluribus praedicari diuidit genus ab his\n\nquae de uno solo eorum quae sunt indiuidua praedi-\ncantur, differentibus uero specie separat ab his quae\n\n\n\nsicut species praedicantur uel sicut propria; in eo\nautem quod quid sit praedicari diuidit a differentiis\net communiter accidentibus, quae non in eo quod quid\nsit, sed in eo quod quale sit uel quodammodo se\n\nhabens praedicantur de quibus praedicantur.\nTria esse diximus quae significationem hanc tertiam generis\ninformarent, id est de pluribus praedicari, de specie differenti-\nbus et in eo quod quid sit. quae singulae partes genus a\nceteris quae quomodolibet praedicantur distribuunt ac secer-\n\nnunt, quod ipse breuiter colligens dicit; id enim quod de\npluribus praedicatur, genus ab his diuidit quae de uno tan-\ntum praedicantur indiuiduo. indiuiduum autem pluribus dici-\ntur modis. dicitur indiuiduum quod omnino secari non potest,\nut unitas uel mens; dicitur indiuiduum quod ob soliditatem\n\ndiuidi nequit, ut adamans; dicitur indiuiduum cuius praedicatio\nin reliqua similia non conuenit, ut Socrates : nam cum illi\nsint ceteri homines similes, non conuenit proprietas et praedi-\ncatio Socratis in ceteris. ergo ab his quae de uno tantum\npraedicantur, genus differt eo quod de pluribus praedicatur.\n\nrestant igitur quattuor, species et proprium, differentia et acci-\n\n\n\ndens, quorum a genere differentias colligamus. singulis igitur\ndifferentiis ab his rebus segregabitur genus. ea quidem dif-\nferentia qua de specie differentibus genus dicitur, separat ab\nhis quae sicut species praedicantur uel sicut propria. species\nenim omnino de nulla specie dicitur, proprium uero de una\n\ntantum specie praedicatur atque ideo non de specie differenti-\nbus. item genus a differentia et accidenti differt, quod in eo\nquod quid sit praedicatur; illa enim in eo quod quale sit\nappellantur, ut dictum est. itaque genus quidem ab his quae\nde uno praedicantur differt in quantitate praedicationis, ab\n\nspeciebus uero et proprio in subiectorum natura, quoniam\ngenus de specie differentibus dicitur, proprium uero et species\nminime. item genus in qualitate praedicationis a differentia\naccidentique diuiditur. qualitas enim praedicationis quaedam\nest uel in eo quod quid sit uel in eo quod quale sit praedicari.\nNihil igitur neque superfluum neque minus con-\ntinet generis dicta descriptio.\nOmnis descriptio uel definitio debet ei quod definitur aequari.\nsi enim definitio definito non sit aequalis et si quidem maior\nsit, etiam quaedam alia continebit et non necesse est ut semper\n\ndefiniti substantiam monstret; si minor, ad omnem definitionem\n\n\n\nsubstantiae non peruenit. omnia enim quae maiora sunt, de\nminoribus praedicantur, ut animal de homine, minora uero de\nmaioribus minime; nemo enim uere dicere potest ‘omne animal\nhomo est’. atque idcirco si sibi praedicatio conuertenda est,\n\naequalis oportebit sit. id autem fieri potest, si neque super-\nfluum quicquam habet neque di|minutum, ut in ea ipsa generis\n\ndescriptione. dictum est enim esse genus quod de pluribus\nspecie differentibus in eo quod quid sit praedicetur, quae\ndescriptio cum genere conuerti potest, ut dicamus quicquid\n\nde pluribus specie differentibus in eo quod quid sit praedicetur,\nid esse genus. quodsi conuerti potest, ut ait, nec plus neque\nminus continet generis facta descriptio.\nSuperior de genere disputatio uideatur forsitan omnem\netiam speciei consumpsisse tractatum. nam cum genus ad\naliquid praedicetur, id est ad speciem, cognosci natura generis\nnon potest, si speciei quae sit intellegentia nesciatur. sed\n\nquoniam diuersa est in suis naturis eorum consideratio atque\ndiscretio, diuersa in permixtis, idcirco sicut singula in prooemio\nproposuit, ita diuidere cuncta persequitur. ac primum post\ngeneris disputationem de specie tractat. de qua quidem\ndubitari potest. si enim haec fuit ratio praeponendi generis\n\nreliquis omnibus, quod naturae suae magnitudine cetera con-\ntineret, non aequum erat speciem differentiae in ordine trac-\ntatus anteponere, quod differentia speciem contineret, cura\npraesertim differentiae ipsas species informent. prius autem est\nquod informat quam id quod eius informatione perficitur.\n\nposterior igitur est species a differentia, prius igitur de dif-\nferentia tractandum fuit. etenim prooemio etiam consentiret, in\nquo eum ordinem collocauit quem naturalis ordo suggessit,\ndicens utile esse nosse quid genus sit et quid differentia.\nhuic respondendum est quaestioni, quoniam omnia quaecumque\n\n\n\n\nad aliquid praedicantur, substantiam semper ex oppositis\nsumunt. ut igitur non potest esse pater, nisi sit filius, nec\nfilius, nisi praecedat pater, alteriusque nomen pendet ex altero,\nita etiam in genere ac specie uidere licet. species quippe nisi\n\ngeneris non est rursusque genus esse non potest, nisi referatur\nad speciem; nec uero substantiae quaedam aut res absolutae\nesse putandae sunt genus ac species, ut superius quoque\ndictum est, sed quicquid illud est quod in naturae proprietate\nconsistat, id tunc fit genus ac species, cum uel ad inferiora\n\nuel ad superiora referatur. quorum ergo relatio alterutrum\nconstituit, eorum continens factus est iure tractatus :\nDe specie igitur inchoans ait hoc modo.\nSpecies autem dicitur quidem et de unius cuiusque\nforma, secundum quam dictum est : ‘primum quidem\n\nspecies digna imperio’. dicitur autem species et ea\nquae est sub adsignato genere, secundum quam sole-\nmus dicere hominem quidem speciem animalis, cum\nsit genus animal, album autem coloris speciem, trian-\ngulum uero figurae speciem.\n\nSicut generis supra significationes distinxit aequiuocas, ita\nidem in specie facit dicens non esse speciei simplicem signi-\nficationem. et ponit quidem duas, longe autem plures esse\n\n\n\nmanifestum est, quas idcirco praeteriit, ne lectoris animum\nprolixitate confunderet. dicit autem primum quidem speciem\nuocari unius cuiusque formam, quae ex accidentium congre-\n\ngatione perficitur. cautissime autem dictum est unius|cuius-\nque, hoc enim secundum accidens dicitur. quae enim uni\n\ncuique indiuiduo forma est, ea non ex substantiali quadam\nforma species, sed ex accidentibus uenit. alia est enim sub-\nstantialis formae species quae humanitas nuncupatur, eaque\nnon est quasi supposita animali, sed tamquam ipsa qualitas\nsubstantiam monstrans; haec enim et ab hac diuersa est quae\n\nunius cuiusque corpori accidenter insita est, et ab ea quae\ngenus deducit in partes. postremumque plura sunt quae cum\neadem sint, diuersis tamen modis ad aliud atque aliud relata\nintelleguntur, ut hanc ipsam humanitatem in eo quod ipsa\nest si perspexeris, species est eaque substantialem determinat\n\nqualitatem; si sub animali eam intellegendo locaueris, deducit\nanimalis in sese participationem separaturque a ceteris ani-\nmalibus ac fit generis species. quodsi unius cuiusque proprie-\ntatem consideres, id est quam uirilis uultus, quam firmus\nincessus ceteraque quibus indiuidua conformantur et quodam-\n\nmodo depinguntur, haec est accidens species secundum quam\ndicimus quemlibet illum imperio esse aptum propter formae\n\n\neximiam dignitatem. huic aliam adiungit speciei significationem,\nid est eam quam supponimus generi. nos uero triplicem speciei\nsignificationem esse subicimus, unam quidem substantiae quali-\ntatem, aliam cuiuslibet indiuidui propriam formam, tertiam\n\nde qua nunc loquitur, quae sub genere collocatur. creden-\ndum uero est propter obscuritatem eius quam nos adie-\ncimus, quia nimirum altiorem atque eruditiorem quaereret\nintellectum, ea tacita praetermissaque ceteras edidisse. cuius\nquidem speciei haec exempla subiecit, ut hominem quidem\n\nanimalis speciem, album autem coloris, triangulum uero figurae;\nhaec enim omnia species nuncupantur eorum quae sunt genera,\nanimal quidem hominis, albi autem color, trianguli figura.\nQuodsi etiam genus adsignantes speciei meminimus\ndicentes quod de pluribus et differentibus specie in\n\neo quod quid sit praedicatur, et speciem dicimus id\nquod sub genere est.\nDudum cum generis descriptionem adsignaret, in generis\ndefinitione speciei nomen iniecit dicens id esse genus quod\nde pluribus specie differentibus in eo quod quid ait prae-\n\ndicaretur, ut scilicet per speciei nomen definiret genus.\nnunc uero cum speciem definire contendat, generis utitur\nnuncupatione dicens speciem esse quae sub genere ponatur.\n\n\n\ncui quidem dicto illa quaestio iure uidetur opponi. omnis\nenim definitio rem declarare debet quam definitio concludit,\neamque apertiorem reddere quam suo nomine monstrabatur.\nex notioribus igitur fieri oportet definitionem quam res illa\nsit quae definitur. cum igitur per speciei nomen describeret\n\nuel definiret genus, abusus est uocabulo speciei uelut notiore\nquam generis atque ita ex notioribus descripsit genus. nunc\nuero cum speciem uellet termino descriptionis includere, generis\nutitur nomine rerumque conuertit notionem, ut in generis\nquidem sit notius speciei uocabulum, in speciei autem descrip-\n\ntione sit notius generis, quod fieri nequit. si enim generis\nuocabulum notius est quam speciei, in definitione generis\nspeciei nomine uti non debuit. quodsi speciei nomen facilius\nintellegitur quam generis, in definitione speciei nomen generis\nnon fuit apponendum. cui quaestioni occurrit dicens :\n\nNosse autem oportet <quod>, quoniam et genus ali-\ncuius est genus et species alicuius est species, idcirco\nnecesse est et in utrorumque rationibus ntrisque uti.\nOmnia quaecumque ad aliquid praedicantur, ex his de quibus\npraedicantur, substantiam sortiuntur; quodsi definitio unius\n\ncuiusque substantiae proprietatem debet ostendere, iure ex\nalterutro fit descriptio in his quae inuicem referuntur. ergo\nquoniam genus speciei genus est et substantiam suam et\n\n\n\nuocabulum genus ab specie sumit, in definitione generis speciei\nnomen est aduocandum, quoniam uero species id quod est\nsumit ex genere, nomen generis in speciei descriptione non\nfuit relinquendum. quoniam uero diuersae sunt specierum\n\nqualitates — aliae enim sunt species, quae et genera esse\npossunt, aliae, quae in sola speciei | permanent proprietate neque\n\nin naturam generis transeunt —, idcirco multiplicem speciei\ndefinitionem dedit dicens :\nAdsignant ergo et sic speciem : species est quod\n\nponitur sub genere et de quo genus in eo quod quid\nsit praedicatur. amplius autem sic quoque : species\nest quod de pluribus et differentibus numero in eo\nquod quid sit praedicatur. sed haec quidem adsignatio\nspecialissimae est et quae solum species est, aliae\n\nuero erunt etiam non specialissimarum.\nTribus speciem definitionibus informauit, quarum quidem\nduae omni speciei conueniunt omnesque quae quolibet modo\nspecies appellantur, sua conclusione determinant, tertia uero\nnon ita. cum enim duae sint specierum formae, una quidem,\n\ncum species alicuius aliquando etiam alterius genus esse\npotest, altera, cum tantum species est neque in formam generis\n\n\n\ntransit, priores quidem duae, illa scilicet in qua dictum est\nid esse speciem quod sub genere ponitur, et rursus in qua\ndictum est id esse speciem de quo genus in eo quod quid\nsit praedicatur, omni speciei conueniunt. id enim tantum hae\ndefinitiones monstrant quod sub genere ponitur. nam et ea\n\nquae dicit id esse speciem quod sub genere ponitur. eam uim\nsignificat speciei qua refertur ad genus, et ea quae dicit id\nesse speciem de quo genus in eo quod quid sit praedicatur,\neam rursus significat speciei formam quam retinet ex generis\npraedicatione. idem est autem et poni sub genere et de eo\n\npraedicari genus, sicut idem est supponi generi et ei genus\npraeponi. quodsi omnis species sub genere collocatur, mani-\nfestum est omnem speciem hoc ambitu descriptionis includi.\nsed tertia definitio de ea tantum specie loquitur quae numquam\ngenus est et quae solum species restat. haec autem species ea\n\nest quae de differentibus specie minime praedicatur. nam si\nid habet genus plus ab specie, quod de differentibus specie\npraedicatur, si qua species praedicetur quidem de subiectis,\nsed non de specie differentibus, ea solum erit superioris generis\nspecies, subiectorum uero non erit genus. igitur praedicatio\n\nea quam species habet ad subiecta, si talis sit, ut de differen-\ntibus specie non praedicetur, distinguit eam ab his speciebus\n\n\nquae genera esse possunt et monstrat eam solum speciem\nesse nec generis praedicationem tenere. illa igitur tertia de-\nscriptio speciei quae magis species ac specialissima dicitur,\ndefinitur hoc modo : species est quod de pluribus numero\n\ndifferentibus in eo quod quid sit praedicatur, ut homo;\npraedicatur enim de Cicerone ac Demosthene et ceteris qui a\nse, ut dictum est, non specie, sed numero discrepant.\nEx tribus igitur definitionibus duae quidem et specialis-\nsimis et non specialissimis aptae sunt, haec uero tertia solam\n\nultimam speciem claudit. ut autem id apertius liqueat, rem\npaulo altius orditur eamque congruis inlustrat exemplis :\nPlanum autem erit quod dicitur hoc modo. in uno\nquoque praedicamento sunt quaedam generalissima et\nrursus alia specialissima et inter generalissima et\n\nspecialissima sunt alia. est autem generalissimum\nquidem super quod nullum ultra aliud sit superueniens\ngenus, specialissimum autem, post quod non erit alia\ninferior species, inter generalissimum autem et spe-\ncialissimum et genera et species sunt eadem, ad aliud\n\n\n\nquidem et ad aliud sumpta. Sit autem in uno prae-\ndicamento manifestum quod dicitur. substantia est\nquidem et ipsa genus. sub hac autem est corpus, sub\ncorpore uero animatum corpus, sub quo animal, sub\nanimali uero rationale animal, sub quo homo, sub ho-\n\n\nmine uero Socrates et Plato et qui|sunt particulares\nhomines. sed horum substantia quidem generalissi-\nmum est et quod genus sit solum, homo uero specia-\nlissimum et quod species solum sit, corpus uero species\nquidem est substantiae. genus uero corporis animati;\n\net animatum corpus species quidem est corporis, genus\nuero animalis. animal autem species quidem est cor-\nporis animati, genus uero animalis rationalis, sed\nrationale animal species quidem est animalis, genus\nautem hominis, homo uero species quidem est rationalis\n\nanimalis, non autem etiam genus particularium homi-\nnum, sed solum species. et omne quod ante indiuidua\nproximum est, species erit solum, non etiam genus.\nPraediximus ab Aristotele decem praedicamenta esse dis-\n\n\n\nposita, quae idcirco praedicamenta uocauerit, quoniam de\nceteris omnibus praedicantur. quicquid uero de alio praedicatur,\nsi non potuerit praedicatio conuerti, maior est res illa quae\npraedicatur ab ea de qua praedicatur. itaque haec praedicamenta\n\nmaxima rerum omnium, quoniam de omnibus praedicantur,\nostensa sunt. in uno quoque igitur horum praedicamentorum\nquaedam generalissima sunt genera et est longa series spe-\ncierum atque a maximo decursus ad minima. et illa quidem\nquae de ceteris praedicantur ut genera neque ullis aliis sup-\n\nponuntur ut species, generalissima genera nuncupantur, idcirco\nquia his nullum aliud superponitur genus, infima uero quae\nde nullis speciebus dicuntur, specialissimae species appellantur,\nidcirco quoniam integrum cuiuslibet rei uocabulum illa sus-\ncipiunt quae pura inmixtaque in ea de qua quaeritur proprie-\n\ntate sunt constituta. at quoniam species id quod species est\nex eo habet nomen, quia supponitur generi, ipsa erit simplex\nspecies, si ita generi supponatur, ut nullis aliis differentiis\npraeponatur ut genus. species enim quae sic supponitur alii,\nut alii praeponatur, non est simplex species, sed habet quan-\n\ndam generis admixtionem, illa uero species quae ita supponitur\ngeneri, ut minime speciebus aliis praeponatur, illa solum spe-\ncies simplexque est species atque idcirco et maxime species\net specialissima nuncupatur. inter genera igitur quae sunt\ngeneralissima et species quae specialissimae sunt, in medio\n\n\nsunt quaedam quae superioribus quidem collata species sunt,\ninferioribus uero genera. haec subalterna genera nuncupantur,\nquod ita sunt genera, ut alterum sub altero collocetur. quod\nigitur genus solum est, id dicitur generalissimum genus, quae\nuero ita sunt genera, ut esse species possint, uel ita species,\n\nut sint genera nonnumquam, subalterna genera uel species\nappellantur. quod uero ita est species, ut alii genus esse non\npossit, specialissima species dicitur.\nHis igitur cognitis sumamus praedicamenti unius exem-\nplum, ut ab eo in ceteris quoque praedicamentis atque in\n\nceteris speciebus in uno filo atque ordine quid eueniat possit\nagnosci. substantia igitur generalissimum genus est; haec\nenim de cunctis aliis praedicatur. ac primum huius species\nduae, corporeum, incorporeum; nam et quod corporeum est,\nsubstantia dicitur et item quod incorporeum est, substantia\n\npraedicatur. sub corporeo uero animatum atque inanimatum\ncorpus ponitur, sub animato corpore animal ponitur; nam si\nsensibile adicias animato corpori, animal facis, reliqua uero\npars, id est species, continet animatum insensibile corpus. sub\nanimali autem rationale atque inrationale, sub rationali homo\n\natque deus; nam si rationali mortale subieceris, hominem\nfeceris, si inmortale, deum, deum uero corporeum; hunc enim\nmundum ueteres deum uocabant et Iouis eum appellatione\n\n\ndignati sunt deumque solem ceteraque caelestia corpora, quae\nanimata esse cum Plato, tum plurimus doctorum chorus\narbitratus est. sub homine uero indiuidui singularesque homines\nut Plato, Cato, Cicero et ceteri, quorum numerum pluralitas\n\ninfinita non recipit. cuius rei subiecta descriptio sub oculos\nponat exemplum. |\nsubstantia\n\ncorporea | incorporea\ncorpus\nanimatum | inanimatum\nanimatum corpus\nsensibile | insensibile\nanimal\nrationale | inrationale\nrationale animal\nmortale | inmortale\nhomo\nPlato | Cicero\nCato\nSuperius posita descriptio omnem ordinem a generalissimo us-\nque ad indiuidua praedicationis ostendit. in qua quidem substantia\ngeneralissimum dicitur genus, quoniam praeposita est omnibus,\n\nnulli uero ipsa supponitur, et solum genus propter eandem\nscilicet causam, homo autem species solum, quoniam Plato,\n\n\nCato et Cicero, quibus est ipsa praeposita, non differunt specie,\nsed numero tantum. corporeum uero, quod secundum a sub-\nstantia collocatur, et species esse probatur et genus, substantiae\nspecies, genus animati. at uero animatum genus est animalis,\ncorporei species. est enim animatum genus sensibilis, animatum\n\nuero sensibile animal est; ipsum igitur animatum propter pro-\npriam differentiam, quod est sensibile, recte genus esse dicitur\nanimalis. animal uero rationalis genus est et rationale mor-\ntalis. cumque rationale mortale nihil sit aliud nisi homo,\nrationale fit animalis species, hominis genus. homo uero ipse\n\nPlatonis, Catonis, Ciceronis non erit, ut dictum est, genus,\nsed est solum species. nec solum differentiae rationalis species\nest homo, uerum etiam Platonis et Catonis ceterorumque\nspecies appellatur, propter diuersam scilicet causam. nam\nrationalis idcirco est species, quoniam rationale per mortale\n\natque inmortale diuiditur, cum sit homo mortale. idem nero\nhomo species est Platonis atque ceterorum; forma enim eorum\nomnium homo erit substantialis atque ultima similitudo. est\nautem communis omnium regula eas esse species specialis-\nsimas quae supra sola indiuidua collocantur, ut homo, equus,\n\ncoruus — sed non auis; auium enim multae sunt species, sed\nhae tantum species esse dicuntur —, quorum subiecta ita sibi\nsunt consimilia, ut substantialem differentiam habere non\npossint. in omni autem hac dispositione priora genera cum\ninferioribus coniunguntur, ut posteriores efficiant species; nam\n\n\n\nut sit corpus substantia, cum corporalitate coniungitur et est\nsubstantia corporea corpus. item ut sit animatum, corporeum\natque substantia animato copulatur et est animatum substantia\ncorporea habens animam. item ut sit sensibile, eidem tria illa\n\nsuperiora iunguntur. nam quod est sensibile, tantum est,\nquantum substantia corporea animata retinens sensum, quod\ntotum animal est. item superiora omnia rationi iuncta effi-\nciunt rationale postremumque hominem superiora omnia nihilo\nminus terminant; est enim homo substantia corporea, animata,\n\nsensibilis, rationalis, mortalis. nos uero definitionem hominis\nreddimus dicentes animal rationale, mortale, in animali scilicet\nincludentes et substantiam et corporeum et animatum atque\nsensibile. et in ceteris quidem speciebus atque generibus ad\nhunc modum uel genera diuiduntur uel species describuntur.\nQuemadmodum igitur substantia, cum suprema\nsit, eo quod nihil sit supra eam, genus erat generalis-\nsimum, sic et homo, cum sit species post quam non\nsit alia species neque aliquid eorum quae possunt\ndiuidi, sed solum indiuiduorum| — indiuiduum enim est\n\n\nSocrates et Plato —, species erit sola et ultima species\n\n\n\net, ut dictum est, specialissima. quae uero sunt in\nmedio, eorum quidem quae supra ipsa sunt, erunt\nspecies, eorum uero quae post ipsa sunt, genera. quare\nhaec quidem habent duas habitudines, eam quae est\nad superiora, secundum quam species ipsorum esse\n\ndicuntur, et eam quae est ad posteriora, secundum\nquam genera ipsorum esse dicuntur. extrema uero\nunam habent habitudinem. nam et generalissimum ad\nea quidem quae posteriora sunt, habet habitudinem,\ncum genus sit omnium id quod est supremum, eam\n\nuero quae est ad superiora, non habet, cum sit supre-\nmum et primum principium, specialissimum autem\nunam habet habitudinem, eam quae est ad superiora,\nquorum est species, eam uero quae est ad posteriora,\nnon diuersam habet, sed etiam indiuiduorum species\n\ndicitur, sed species quidem indiuiduorum uelut ea\ncontinens, species autem superiorum, uelut quae ab\neis contineatur.\nEx proportione speciei nomen et generis ostendit. nam ut\ngenus, quoniam non habet genus supra se, generalissimum\ngenus dicitur, ut substantia, ita species, quoniam non habet\nsub se speciem, sed indiuidua, specialissima species dicitur,\n\nut homo. quid est autem species non habere? his praeesse\nquae neque in dissimilia diuidi possunt, ut genera diuiduntur,\nneque in similia secantur, ut species. quae uero inter genera\ngeneralissima speciesque specialissimas constituta sunt, ea et\nspecies et genera nuncupantur, quoniam et ipsa aliis suppo-\n\nnuntur et his alia subiciuntur, quorum uel in dissimilia uel\nin similia possit esse partitio. cumque duae sint habitudines\net quasi comparationes oppositae, quae in omnibus generibus\nspeciebusque uersentur, una quidem quae ad superiora respi-\nciat, ut specierum, quae suis generibus supponuntur, alia\n\nuero quae ad inferiora, ut generum, cum speciebus propriis\npraeponuntur, generalissima quidem genera unam tantum reti-\nnent habitudinem, eam scilicet quae inferiora complectitur,\nillam uero quae ad praeposita comparatur, non habent. gene-\nralissimum enim genus nulli supponitur. item species specia-\n\nlissima unam possidet habitudinem, per quam scilicet ad sola\ngenera comparatur, illam uero quae ad inferiora committitur,\nnon habet; nullis enim speciebus ipsa praeponitur. at uero\nquae subalterna sunt genera, utraque habitudine funguntur.\n\n\nnam et illam possident quae ad superiora respicit, quoniam\nquae subalterna sunt, habent superpositum genus, et illam\nquae de inferioribus praedicatur; habent enim subalterna\ngenera suppositas species, ut corporeum ad substantiam quidem\neam retinet habitudinem qua potest poni sub genere, ad ani-\n\nmatum uero eam qua potest de specie praedicari. specialis-\nsimae uero species licet ipsae indiuiduis praeponantur, tamen\npraepositi habitudinem non habebunt, idcirco quoniam illa\nquae speciei ultimae supponuntur, talia sunt, ut quantum ad\nsubstantiam unum quiddam sint non habentia substantialem\n\ndifferentiam, sed accidentibus efficitur, ut numero saltem\ndistare uideantur, ut paene dici possit et pluribus praeesse\nspeciem et quodammodo nulli omnino esse praepositam. nam\ncum species substantiam monstret unam, quae omnium indi-\nuiduorum sub specie positorum substantia sit, quodammodo\n\nnulli praeposita est, si ad substantiam quis uelit aspicere.\nat si accidentia quis consideret, plures de quibus praedicetur\nspecies fiunt, non substantiae diuersitate, sed accidentium\nmultitudine. itaque fit ut genus quidem semper plurimas sub\n\n\nse habeat species; de differentibus enim specie praedicatur,\ndifferentia uero nisi pluralitati non conuenit. at uero species\netiam uni aliquando indiuiduo praeesse potest. si enim unus,\nut perhibetur, est phoenix, phoenicis species de uno tantum\n\nindiuiduo praedicatur; solis etiam species unum solem intel-\nlegitur habere subiectum. ita nullam multitudinem | species\n\nper se continet, cum etiam si unum sit tantum indiuiduum,\nspeciei tamen non pereat intellectus; quibusdam enim suis\nquasi similibus partibus praeest. ut si aeris uirgulam diuidas,\n\nsecundum id quod aes dicitur, idem et partes esse intellegitur\net totum. idcirco dictum est speciem, licet sit indiuiduis\npraeposita, unam tamen habitudinem possidere, unam scilicet\nqua species est. quoniam enim praepositis subditur, species\nnuncupatur, et est superiorum species tamquam subiecta\n\ninferiorum quoque species, idcirco quoniam eorum substantiam\nmonstrat. speciem uero substantiam nuncupamus, nec ita est\nspecies substantia indiuiduorum, quemadmodum speciei genus;\nillud enim pars substantiae est, ut animalis homo. reliquae\nenim partes rationale sunt atque mortale, homo uero Socratis\n\natque Ciceronis tota substantia est; nulla enim additur dif-\nferentia substantialis ad hominem, ut Socrates fiat aut Cicero,\n\n\nsicut additur animali rationale atque mortale, ut homo integra\ndefinitione claudatur. idcirco igitur species specialissima tantum\nspecies est atque hanc solam possidet habitudinem ad superiora\nquidem, quoniam ab his continetur, ad inferiora uero, quoniam\neorum substantiam format et continet.\nDeterminant ergo generalissimum ita, quod cum\ngenus sit, non est species, et rursus, supra quod non\nerit aliud superueniens genus, specialissimum uero,\nquod cum sit species, non est genus et quod cum sit\nspecies, numquam diuiditur in species et quod de\n\npluribus et differentibus numero in eo quod quid sit\npraedicatur. ea uero quae in medio sunt extremorum,\nsubalterna uocant genera et species, et unum quodque\nipsorum speciem esse et genus ponunt, ad aliud qui-\ndem et ad aliud sumpta. ea uero quae sunt ante spe-\n\ncialissima usque ad generalissimum ascendentia, et\ngenera dicuntur et species et subalterna genera, ut\nAgamemnon Atrides et Pelopides et Tantalides et\nultimum Iouis.\nPosteaquam naturam generum ac specierum diuersitatemque\n\nmonstrauit, eorum ordinem definitionis descriptionisque com-\nmemorat. ac primum quidem generalissimi generis terminum\n\n\n\ninducit, id esse generalissimum genus quod cum ipsum genus\nsit, non habet superpositum genus, hoc est speciem non esse,\net rursus, supra quod non erit aliud superueniens genus. si\nenim haberet aliud genus, minime ipsum generalissimum\n\nuocaretur. specialissima uero species hoc modo : quod cum sit\nspecies, non est genus, ex opposito, quoniam opposita ex oppo-\nsitis describuntur interdum. nam quoniam praepositio opposita\nest suppositioni, genus autem praeponitur, species uero sup-\nponitur, si idcirco erit primum genus, quia ita superponitur,\n\nut minime supponatur, idcirco erit ultima species, quia ita\nsupponitur, ut praeponi non possit, oppositorum igitur recte\nex oppositis facta est definitio. Est alia rursus descriptio :\nquod cum sit species, numquam diuidatur in species,\nid est genus esse non possit. si enim omne genus specierum\n\ngenus est, si quid non diuiditur in species, genus esse non\npoterit. Est rursus alia definitio : quod de pluribus et\ndifferentibus numero in eo quod quid sit praedicatur.\nde qua definitione saepe est superius demonstratum. nunc\n\n\n\nillud attendendum est. si, ut paulo superius dictum est, speciei\nunum indiuiduum potest esse subiectum, ut phoenici atomum\nsuum, ut soli corpus hoc lucidum, ut mundo uel lunae, quorum\nspecies singulis suis indiuiduis superponuntur, qui conuenit\ndicere speciem esse quae de pluribus numero differentibus in\n\neo quod quid sit praedicatur? sunt enim quaedam quae de\nnumero differentibus minime dicuntur, ut phoenix, sol, luna,\nmundus. sed de his illa ratio est de qua etiam superius pauca\nreddidimus, quae paululum inflexa commodissime nodum quae-\n\nstionis absoluit. | omnia enim quae sub speciebus specialissimis\n\nsunt, siue infinita sint siue finito numero constituta siue ad\nsingularitatem deducantur, dum est aliquod indiuiduum, semper\nspecies permanebit neque indiuiduorum deminutione, dum\nquodlibet unum maneat, species consumitur. ut enim dictum\nest, tametsi plura sint indiuidua, substantiales differentias non\n\nhabebunt. id uero in genere dici non conuenit, quod his\npraeest quae substantiali a se differentia disgregata sunt;\npraeest enim speciebus quae diuersis differentiis informantur.\n\n\n\nsi igitur earum una perierit et ad unitatem speciei reducta\nsit ratio, genus esse non poterit, quia de differentibus specie\npraedicatur. non ita in speciebus. si enim omnium indiuidu-\norum natura consumpta sit et ad unius singularitatem indi-\n\nuidui superpositae speciei praedicatio peruenerit, est tamen\nspecies ac permanet. talia enim sunt illa quae pereunt ac\ndesunt, quale est id quod permansit et subiacet. quod uero\ndicimus de pluribus numero differentibus speciem praedicari,\nduobus id recte explicabitur modis, uno quidem, quia multo\n\nplures sunt species quae de numerosis indiuiduis praedicantur,\nquam hae quibus unum tantum indiuiduum uidetur esse sup-\npositum, dehinc hoc, quia multa secundum potestatem dicuntur,\ncum actu non semper ita sint, ut risibilis homo dicitur,\netiamsi minime rideat, quoniam ridere potest. ita igitur species\n\nde numero differentibus praedicatur; nihilo enim minus phoenix\nde pluribus phoenicibus praedicaretur, si plures essent, quam\nnunc, quando unus esse perhibetur. item solis species de hoc\nuno sole quem nouimus, nunc dicitur, at si animo plures\nsoles et cogitatione fingantur, nihilo minus de pluribus solibus\n\nindiuiduis nomen solis quam de hoc uno praedicabitur. idcirco\nigitur species de pluribus numero differentibus dicitur praedicari,\ncum sint aliquae quae de singulis indiuiduis appellentur. Illa\nuero quae subalterna uocantur ita definiri queunt : subalternum\n\n\ngenus est quod et genus esse poterit et species, ad eumque\nmodum est ut in familiis, quae procreant et procreantur, ut\netiam subiectum monstrat exemplum : ut Agamemnon Atri-\ndes et Pelopides et Tantalides et ultimum Iouis.\nAtreus enim Pelopis filius tamquam eiusdem species quasi\n\nAgamemnonis genus est. item Agamemnon Pelopides et Tan-\ntalides, cum Pelops ad Tantalum comparatus Tantalusque ad\nIouem quasi species itemque Tantalus ad Pelopem, Pelops ad\nAtreum tamquam genera esse uideantur, cum Iuppiter ueluti\nsit horum generalissimum genus.\nSed in familiis quidem plerumque ad unum redu-\ncuntur principium, uerbi gratia ad Iouem, in generibus\nautem et speciebus non se sic habet. neque enim est\ncommune unum genus omnium ens nec omnia eiusdem\ngeneris sunt secundum unum supremum genus, quem-\n\nadmodum dicit Aristoteles. sed sint posita, quemad-\n\n\n\nmodum in Praedicamentis, prima decem genera quasi\nprima decem principia; uel si omnia quis entia uocet,\naequiuoce, inquit, nuncupabit, non uniuoce. si enim\nunum esset commune omnium genus ens, uniuoce\n\nentia dicerentur; cum uero decem sint prima, com-\nmunio secundum nomen est solum, non etiam secun-\ndum rationem, quae secundum nomen est.\nCum de subalternis generibus diceret, familiae cuiusdam\nposuit exemplum, quae ab Agamemnone peruenit ad Iouem,\n\nquem quidem pro numinis reuerentia ultimum posuit. quantum\nenim ad ueteres theologos, refertur Iuppiter ad Saturnum,\nSaturnus ad Caelum, Caelus uero ad antiquissimum Ophionem\nducitur, cuius Ophionis nullum principium est. ne igitur quod\nin familiis est, id in rebus quoque esse credatur, ut res omnes\n\npossint ad unum sui nominis redire principium, idcirco deter-\nminat hoc in generibus ac speciebus esse non posse; neque\nenim sicut familiae cuiuslibet, ita etiam omnium rerum unum\nesse principium potest. fuere enim qui hac opinione tenerentur,\nut rerum omnium quae sunt unum putarent esse genus quod\n\nens nuncupant, | tractum ab eo quod dicimus ‘est’; omnia enim\n\n\n\n\nsunt et de omnibus esse praedicatur. itaque et substantia est\net qualitas est itemque quantitas ceteraque esse dicuntur; nec\nde his aliquid tractaretur, nisi haec quae praedicamenta dicun-\ntur, esse constaret. quae cum ita sint, ultimum omnium genus\nens esse posuerunt, scilicet quod de omnibus praedicaretur.\n\nab eo autem quod dicimus ‘est’ participium inflectentes Graeco\nquidem sermone Sv Latine ens appellauerunt. sed Aristoteles\nsapientissimus rerum cognitor reclamat huic sententiae nec\nad unum res omnes putat duci posse primordium, sed decem\nesse genera in rebus, quae cum a semet ipsis diuersa sint,\n\ntum ad nullum commune principium reducantur. haec autem\ndecem genera statuit substantiam, qualitatem, quantitatem, ad\naliquid, ubi, quando, situm, facere, pati, habere. quod uero\noccurrebat quoniam de his omnibus esse praedicaretur — omnia\nenim quae superius enumerata sunt genera, esse dicuntur —,\n\nita discussit ac reppulit dicens non omne commune nomen\ncommunem etiam formare substantiam nec ex eo debere genus\nesse commune arbitrari, quod de aliquibus nomen commune\npraedicaretur. quibus enim definitio communis nominis con-\nuenit, illa communis nominis iure species iudicabuntur et\n\ncommuni illo uocabulo uniuoce praedicantur, quibus uero non\nconuenit, uox his communis tantum est, nulla uero substantia.\nid autem manifestius declaratur exemplis hoc modo. animal\nhominis atque equi genus esse praedicamus; demus igitur\n\n\nanimalis definitionem, quae est substantia animata sensibilis;\nhanc si ad hominem reducamus, erit homo substantia animata\nsensibilis, nec ulla falsitate definitio maculatur. rursus si ad\nequum, erit equus substantia animata sensibilis; id quoque\n\nuerum est. conuenit igitur haec definitio et animali, quod\ncommune est homini atque equo, et eidem equo atque homini,\nquae species ponuntur animalis. ex quo fit ut homo atque equus\nutraque animalia uniuoce nuncupentur. at si quis hominem\npictum hominemque uiuum communi animalis nomine nuncu-\n\npauerit, definiat si libet animal hoc modo, substantiam ani-\nmatam esse atque sensibilem. sed haec definitio ei quidem\nhomini qui uiuus est conuenit, ei uero qui pictus est, minime;\nneque enim est animata substantia. igitur homini uiuo atque\npicto, quibus communis nominis definitio, id est animalis,\n\nnon potest conuenire, non est animal commune genus, sed\ntantum commune uocabulum diciturque hoc nomen animalis\nin uiuo homine atque picto non genus, sed uox plura signi-\nficans; uox autem plura significans aequiuoca nuncupatur, sicut\nuox ea quae genus ostendit, uniuoca dicitur. itaque id quod\n\ndicitur ens, etsi de omnibus dicitur praedicamentis, quoniam\ntamen nulla eius definitio inueniri potest quae omnibus prae-\ndicamentis possit aptari, idcirco non dicitur uniuoce de prae-\ndicamentis, id est ut genus, sed aequiuoce, id est ut uox\nplura significans. Conuincitur etiam hac quoque ratione id\n\nquod dicimus, ens praedicamentorum genus esse non posse.\n\n\nunius enim rei duo genera esse non possunt, nisi alterum\nalteri subiciatur, ut hominis genus est animal atque animatum,\ncum animal animato uelut species supponatur. at si duo sint\nsibimet ita aequalia, ut numquam alterum alteri supponatur,\nhaec utraque eiusdem speciei genera esse non possunt. ens\n\nigitur atque unum neutrum neutri supponitur; neque enim\nunius dicere possumus genus ens nec eius quod dicimus ens,\nunum. nam quod dicimus ens, unum est et quod unum dicitur,\nens est; genus autem et species sibi minime conuertuntur.\nsi igitur praedicatur ens de omnibus praedicamentis, praedicatur\n\netiam unum. nam substantia unum est, qualitas unum est,\nquantitas unum est ceteraque ad hunc modum. si igitur,\nquoniam esse de omnibus praedicatur, omnium genus erit, et\nunum, quoniam de omnibus praedicatur, erit omnium genus.\nsed unum atque ens, ut demonstratum est, minime alterum\n\nalteri praeponitur; duo igitur aequalia singulorum praedica-\nmentorum genera sunt, quod fieri non potest. cum haec igitur\nita sint, id Porphyrius determinauit dicens non ita in rebus,\nut in familiis omnia ad unum principium posse reduci nec\nomnium rerum commune esse genus posse, ut Aristoteli pla-\n\ncet; sed sint posita, inquit, quemadmodum in Praedi-\n\ncamentis dictum est, prima decem ge|nera quasi decem\nprima principia, scilicet ut nulla interim ratio perquiratur,\nsed auctoritati Aristotelis concedentes haec decem genera nulli\n\n\nalii generi esse credamus subiecta, quae si quis entia nuncupat,\naequiuoce nuncupabit, non uniuoce; neque enim una eorum\nomnium secundum commune nomen definitio poterit adhiberi.\nquae res facit, ut non uniuoce de his aliquid praedicetur. si\n\nenim uniuoce praedicaretur, genus esset eorum commune\nnomen quod de omnibus praedicaretur; at si genus esset,\ndefinitio generis conueniret in species. quod quia non fit, com-\nmune his id quod dicimus ens, uocabulum est uocis signi-\nficatione, non ratione substantiae.\nDecem quidem generalissima sunt, specialissima\nuero in numero quidem quodam sunt, non tamen infi-\nnito, indiuidua autem quae sunt post specialissima,\ninfinita sunt. quapropter usque ad specialissima a\ngeneralissimis descendentem iubet Plato quiescere,\n\ndescendere autem per media diuidentem specificis\ndifferentiis; infinita, inquit, relinquenda sunt; neque\nenim horum posse fieri disciplinam.\nQuoniam specierum nosse naturam ad sectionem generum\npertinet quoniamque scientia infinita esse non potest — nullus\nenim intellectus infinita circumdat —, idcirco de multitudine\ngenerum, specierum atque indiuiduorum rectissima ratione\npersequitur dicens supremorum generum numerum notum —\n\ndecem enim praedicamenta ab Aristotele esse reperta quae\nrebus omnibus generis loco praeferenda sint —, species uero\nmulto plures esse quam genera. nam cum decem suprema\nsint genera cumque uni generi non una, sed multae species\nsupponantur proximaeque species supremis generibus subalterna\n\nsint genera usque dum ad ultimas species descendatur, nimirum\nunius generis multas species esse necesse est utrobique dif-\nfusas, specialissimas uero multo plures esse quam subalterna,\nquoniam per multitudinem generum subalternorum ad specia-\nlissimas descenditur species. quas multo plures esse quam\n\ngenera subalterna hoc maxime ostenditur, quod inferiores sunt;\nsemper enim genera in plura subiecta diuiduntur. decem uero\ngenerum species multo plures quam unius existere manifestum\nest, uerum tamen etsi plures sunt, certo tamen numero con-\ntinentur; quem facile si quis discutiat omniumque generum\n\nspecies persequatur, possit agnoscere. indiuidua uero quae sub\nuna quaque sunt specie, infinita sunt uel quod tam multa\n\n\nsunt diuersisque locis posita, ut scientia numeroque includi\ncomprehendique non possint, uel quod in generatione et cor-\nruptione posita nunc quidem incipiunt esse, nunc uero desinunt.\natque idcirco suprema quidem genera et subalterna et species\n\neas quae specialissimae nuncupantur, quoniam finitae sunt\nnumero, potest scientiae terminus includere, indiuidua uero\nnullo modo. idcirco igitur Plato a magis generibus usque ad\nmagis species id est specialissimas praecipiebat facere secti-\nonem; per ea enim quae finita essent numero, iubebat descen-\n\ndere diuidentem, ubi autem ad indiuidua ueniretur, standum\nesse suadebat, ne, quod natura non ferret, infinita colligeret.\nita uero genera in species diuidi comprobabat, ut specificis\ndifferentiis soluerentur. de specificis autem differentiis melius\nin eo titulo ubi de differentia disputatur, ac largius disseremus.\n\nhic enim hoc tantum dixisse sufficiat, eas esse specificas dif-\nferentias quibus species informantur, ut rationale uel mortale\nhominis. cum igitur diuidimus animal, rationali atque inratio-\nnali, mortali inmortalique separamus. <hoc ergo> ceteraque\ngenera talibus differentiis quae subiectas species informent,\n\nPlato censuit esse diuidenda usque dum ad specialissima\n\n\n\nueniretur, dehinc consistere nec infinita sequi, quoniam indi-\nuiduorum numquam esset nec disciplina nec numerus.\nDescendentibus igitur ad specialissima necesse\nest diuidentem per multitudinem ire, ascendentibus\nuero ad generalissima necesse est colligere multi-\n\n\ntu|dinem. collectiuum enim multorum in unam natu-\nram species est et magis id quod genus est, particularia\nuero et singularia e contrario in multitudinem semper\ndiuidunt quod unum est; participatione enim speciei\nplures homines unus, particularibus autem unus et\n\ncommunis plures; diuisiuum est enim semper quod\nsingulare est, collectiuum autem et adunatiuum quod\ncommune est.\nDiuidere est in multitudinem quod unum fuerat ante dis-\nsoluere, omnisque diuisio e contrario compositionem coniunc-\n\ntionemque meditatur. quod enim, cum sit unum, dispertiendo\ndiuiditur, id ipsum ex pluribus rursus partibus adunando\ncomponitur. ut igitur superius dictum est, indiuiduorum qui-\ndem similitudinem species colligunt, specierum uero genera :\nsimilitudo uero nihil est aliud nisi quaedam unitas qualitatis.\n\nergo substantialem similitudinem indiuiduorum species colli-\ngere manifestum est, substantialem uero similitudinem spe-\ncierum genera contrahunt et ad se ipsa reducunt. rursus\n\n\n\ngeneris adunationem differentiae in species distribuunt, spe-\ncieique adunationem in singulares indiuiduasque personas\naccidentia partiuntur. cum igitur haec ita sint, necesse est\nsemper cum a genere descendis ad speciem, diuidendo semper\n\nfacere multitudinem, cum uero ab speciebus ascendis ad genera,\ncomponendo colligere et plura quae in specierum differentiis\nfuerant similitudine qualitatis adunare. in speciebus etiam\nidem considerari potest. ut enim ipsae indiuidua, quae sunt\ninfinita, una similitudine substantiali colligunt. ita indiuidua\n\nspeciem propria infinitate distribuunt. omnia enim indi-\nuidua disgregatiua sunt et diuisiua, species uero et genera\ncollectiua, species quidem indiuiduorum collectiua atque adu-\nnatiua, specierum uero genera, ut ita dicendum sit : genus\nquidem species distribuunt et species ab indiuiduis in multi-\n\ntudinem deducuntur, rursus autem genus quidem multas\nspecies colligit, species autem particularem singularemque\nmultitudinem ad singularitatis deducit unitatem. igitur plus\ngenus adunatiuum est quam species. species namque sola\nindiuidua colligit, genus uero tam species quam ipsarum quo-\n\nque specierum indiuiduas contrahit singularesque personas. sed\nin hoc conuenienti utitur exemplo dicens quoniam partici-\npatione speciei, id est hominis, Cato, Plato et Cicero\npluresque reliqui homines unus, id est milia hominum\n\n\nin eo quod sunt homines, unus homo est; at uero unus homo,\nqui specialis est, si ad hominum multitudinem qui sub ipso\nsunt consideretur, plures fiunt. ita et plures homines in spe-\nciali homine unus est et specialis unus in pluribus infinitus.\nsic igitur quod singulare quidem est, diuisiuum est, quod\n\nuero commune, quoniam multorum unum est, ut genus ac\nspecies, collectiuum atque adunatiuum.\nAdsignato autem genere et specie, quid est\nutrumque, et genere quidem uno, speciebus uero\npluribus — semper enim in plures species diuisio\n\ngenerisest —, genus quidem semper de specie prae-\ndicatur et omnia superiora de inferioribus, species\nautem neque de proximo sibi genere neque de supe-\nrioribus; neque enim conuertitur. oportet autem\naut aequa de aequis praedicari, ut hinnibile de\n\nequo, aut maiora de minoribus, ut animal de homine,\nminora uero de maioribus minime; neque enim ani-\nmal dices esse hominem, quemadmodum hominem\ndices esse animal. de quibus autem species prae-\n\n\n\ndicatur, de his necessario et speciei genus prae-\ndicabitur et generis genus usque ad generalissi-\nmum; si enim uerum est Socratem hominem dicere,\nhominem autem animal, animal uero substantiam,|\n\nuerum est et Socratem animal dicere atque sub-\n\nstantiam. semper igitur superioribus de infe-\nrioribus praedicatis species quidem de indiuiduo\npraedicabitur, genus autem et de specie et de indi-\nuiduo, generalissimum autem et de genere et de\n\ngeneribus, si plura sint media et subalterna, et de\nspecie et de indiuiduo. dicitur enim generalis-\nsimum quidem de omnibus sub se generibus spe-\nciebusque et de indiuiduis, genus autem quod ante\nspecialissimum est, de omnibus specialissimis et\n\nde indiuiduis, solum autem species de omnibus\nindiuiduis, indiuiduum autem de uno solo parti-\nculari. indiuiduum autem dicitur Socrates et hoc\nalbum et hic ueniens, ut Sophronisci filius, si solus\nei sit Socrates filius.\n\nBreuiter quaecumque superius dicta sunt commemorat hoc\nmodo. cum, inquit, adsignauerimus quid sit genus et quid\nspecies, cumque suis ea definitionibus comprehenderimus\ndocuerimusque unum genus semper in plurimas species solui,\n\n\nillud, inquit, adiungimus quoniam omnia superiora de inferio-\nribus praedicantur, inferiora uero de superioribus minime. et\nea quae sunt utilia de praedicationis modo rite pertractat.\nostendit autem genus in plurimas species semper solui ad-\nsignata generis definitione. quod enim de pluribus rebus specie\n\niffdiertenbus in eo quod quid sit praedicaretur, esse definiuit\ngenus. nihil autem sunt plurimae res specie differentes nisi\nplurimae species; de quibus autem praedicatur genus, in ea\nipsa dissoluitur. ostensum est igitur ex definitionis adsigna-\ntione unius generis esse species plures. quae cum ita sint,\n\ngenus quidem de specie praedicatur, species uero de indiuiduis\nomniaque superiora de inferioribus, inferiora de superioribus\nnullo modo. id quare eueniat paucis absoluam. quae superiora\nsunt, substantialiter ea genera esse praediximus, qua uero sunt\ngenera, ampliora sunt quam una quaeque species. neque enim\n\nin plurima diuideretur genus, nisi ab una quaque specie\nmaius existeret. id cum ita sit, nomen generis toti conuenit\nspeciei; non enim coaequatur solum speciei generis magnitudo,\nuerum etiam speciem superuadit. idcirco igitur omnis homo\nanimal est, quoniam intra animalis uocabulum et homo et\n\ncetera continentur. at uero nullus dixerit : omne animal homo\nest; non enim peruenit ad totum animal hominis nomen, quia,\ncum sit minus, nullo modo generis uocabulo coaequatur. itaque\nquae maiora sunt, de minoribus praedicantur, quae minora,\nnon conuertuntur, ut de maioribus praedicentur. at uero si\n\nqua sint aequalia, ea secundum naturae parilitatem conuerti\nnecesse est, ut hinnibile atque equus, quoniam ita sibimet\n\n\ncoaequantur, ut neque equus non sit hinnibilis neque quod\nsit hinnibile, non sit equus. fit ergo ut omne hinnibile equus\nsit et omnis equus hinnibilis. quae cum ita sint, ea quae\nsuperiora sunt, non modo de sibi proximis inferioribus prae-\n\ndicantur, uerum etiam de inferiorum inferioribus. nam si illud\nrecipitur, ut ea quae superiora sunt, de inferioribus praedi-\ncentur, inferiorum inferiora superioribus multo magis infe-\nriora sunt, uelut substantia praedicatur de animali, quod\nest inferius; sed animali inferius est homo, praedicabitur\n\nigitur etiam substantia de homine. rursus Socrates inferius\nest homine, praedicabitur igitur substantia de Socrate. ita-\nque species quidem de indiuiduis praedicantur, genera uero\net de speciebus et de indiuiduis. quod conuerti non po-\ntest; nam neque indiuidua de speciebus aut generibus prae-\n\ndicantur nec species de generibus. ita fit ut genus quod est\ngeneralissimum, de omnibus subalternis generibus praedi-\ncari et de speciebus et de indiuiduis possit. de ipso nihil.\nultimum uero genus id est quod ante specialissimas species\ncollocatur et de solis speciebus specialissimis dici potest,\n\nspecies uero de indiuiduis, ut dictum est, indiuidua autem de\nsingulis praedicantur, ut Socrates et Plato, eaque maxime sunt\n\n\n\nindiuidua quae sub ostensionem | indicationemque digiti cadunt,\nut hoc scamnum, hic ueniens atque quae ex aliqua proprie\naccidentium designantur nota, ut, si quis Socratem significa-\ntione uelit ostendere, non dicat ‘Socrates’, ne sit alius qui\nforte hoc nomine nuncupetur, sed dicat ‘Sophronisci filius’,\n\nsi unicus Sophronisco fuit. indiuidua enim maxime ostendi\nqueunt, si uel tacito nomine sensui ipsi oculorum digito tac-\ntuue monstrentur, uel ex aliquo accidenti significentur uel\nnomine proprio, si solus illud adeptus est nomen, uel ex\nparentibus, si illorum est unicus filius, uel ex quolibet alio\n\naccidenti singularitas demonstratur, eo quod ad esse unam\npraedicationem habeat eiusque dictio non transeat ad alterum,\nsicut generis quidem ad species, specierum uero ad indiuidua.\nIndiuidua ergo dicuntur huiusmodi, quoniam\nex proprietatibus consistit unum quodque eorum,\n\nquarum collectio numquam in alio eadem erit. Socratis\nenim proprietates numquam in alio quolibet erunt\n\n\n\nparticularium, hae uero quae sunt hominis, dico\nautem eius qui est communis, proprietates erunt\neaedem in pluribus, magis autem in omnibus particu-\nlaribus hominibus in eo quod homines sunt.\n\nQuoniam superius indiuiduum appellauit, huius nominis\nrationem conatur ostendere. ea enim sola diuiduntur quae\npluribus communia sunt; his enim unum quodque diuiditur\nquorum est commune quorumque naturam ac similitudinem\ncontinet. illa uero in quae commune diuiditur, communi\n\nnatura participant proprietasque communis rei his quibus com-\nmunis est conuenit. at uero indiuiduorum proprietas nulli\ncommunis est. Socratis enim proprietas, si fuit caluus, simus,\npropenso aluo ceterisque corporis lineamentis aut morum\ninstitutione aut forma uocis, non conueniebat in alterum; hae\n\nenim proprietates quae ex accidentibus ei obuenerant eiusque\nformam figuramque coniunxerant, in nullum alium conueniebant.\ncuius autem proprietates in nullum alium conueniunt, eius\nproprietates nulli poterunt esse communes, cuius autem pro-\nprietas nulli communis est, nihil est quod eius proprietate\n\nparticipet. quod uero tale est, ut proprietate eius nihil parti-\n\n\ncipet, diuidi in ea quae non participant, non potest; recte\nigitur haec quorum proprietas in alium non conuenit, indi-\nuidua nuncupantur. at uero hominis proprietas, id est spe-\ncialis, conuenit et in Socratem et in Platonem et in ceteros,\nquorum proprietates ex accidentibus uenientes in quemlibet\n\nalium singularem nulla ratione conueniunt.\nContinetur igitur indiuiduum quidem sub spe-\ncie, species autem sub genere. totum enim quiddam\nest genus, indiuiduum autem pars, species uero et\ntotum et pars, sed pars quidem alterius, totum autem\nnon alterius, sed aliis; partibus enim totum est.\n\nDe genere quidem et specie et quid generalissimum\net quid specialissimum et quae genera eadem et spe-\ncies sunt, quae etiam indiuidua, et quot modis genus\net species dicitur, sufficienter dictum est.\n\nHic retractat omnia breuiter quae supra latius absoluit\ndicens indiuiduum ab specie contineri, species uero ipsas a\ngenere, huiusque causam reddens ait : omne enim genus\ntotum est, indiuiduum pars. totum enim genus in eo quod\ngenus est, continet, tametsi species esse potest; totum enim non\n\nut genus species est, sed ut ea quae supponitur generi. genus\nigitur in eo quod genus est, totum est speciebus, semper\nenim continet eas. at uero indiuiduum pars semper est, num-\n\n\n\nquam enim ipsum aliquid sua proprietate concludit. species\nuero et totum est et pars, pars quidem generis, totum uero\nindiuiduis. et cum pars est, ad singularitatem refertur, cum\ntotum, ad pluralitatem. quoniam enim unum genus pluribus\n\n5 speciebus superest, una quaelibet species pars est generis, id\nest unius, quoniam autem species pluribus indiuiduis | praeest,\n\nnon est uni indiuiduo totum, sed plurimis. idcirco enim totum\ndicitur, quia plura continet et cohercet. nam ut pars sit ali-\nquid, una ipsa unius pars esse poterit, ut uero totum sit,\n\nunum ipsum unius totum esse non poterit. idcirco alterius\nquidem pars est species, aliis uero totum.\nEt de genere quidem et specie dictum est et quid sit gene-\nralissimum genus, quoniam id cui nullum aliud superponitur\ngenus, et quid specialissima species, quoniam ea cui species\n\nnulla supponitur, et quae genera eadem sunt, eadem et species,\nscilicet subalterna quibus aliquid superponitur, aliquid uero\nsupponitur, quae etiam indiuidua, ea scilicet quorum pro-\nprietates alteri nequeunt conuenire, et quot modis genus uel\nspecies dicitur, genus quidem aut in multitudine aut in pro-\n\ncreatione aut in participatione substantiae, species uero aut\nex figura aut ex generis suppositione, sufficienter dictum est.\nquibus absolutis modum uoluminis terminabo, ut quarti area\nlibri differentiae reseruetur.\nDe differentia disputanti non aeque illud debet occur-\nrere quod in generis specieique tractatu de collocationis ordine\nquaerebatur. illic enim meminimus inquisitum, cur esset omni-\n\nbus praepositum genus, ut id primum ad disputationem ueniret,\ncur post genus species esset iniecta, nunc uero superuacuum\nest dicere, cur post speciem differentia sumpta sit, cum illud\niam fuerit inquisitum, cur non ante speciem collocata sit.\nquodsi mirum uidebatur speciem differentiae in disputationis\n\nloco fuisse praepositam, quod differentia continentior et magis\namplior esset specie, quid est quod possit quisque mirari, si\neandem differentiam ante proprium atque accidens collocauerit,\ncum proprium unius semper sit speciei, ut posterius demon-\nstrabitur, accidens uero exteriorem quandam ostendat naturam\n\nnec omnino in substantia praedicetur, differentia uero utrumque\ncontineat, et de pluribus speciebus et in substantia praedicari?\nsed haec hactenus, nunc ad ipsa Porphyrii uerba ueniamus.\nDifferentia nero communiter et proprie et magis\n\n\n\nproprie dicitur. communiter quidem differre alterum\nab altero dicitur, quod alteritate quadam differt quo-\ncumque modo uel a se ipso uel ab alio. differt enim\nSocrates a Platone alteritate et ipse a se uel puero\nuel iam uiro et faciente aliquid uel quiescente et\n\nsemper in aliquo modo habendi alteritatibus. proprie\nautem differre alterum ab altero dicitur, quando inse-\nparabili accidenti ab altero differt. inseparabile uero\naccidens est ut nasi curuitas, caecitas oculorum,\ncicatrix, cum ex uulnere obcalluerit. magis proprie\n\ndifferre alterum ab altero dicitur, quando specifica\ndifferentia distiterit, quemadmodum homo ab equo\n\nspecifica differentia differt rationali qualitate. |\nTribus modis aliud ab alio distare praediximus, genere.\nspecie, numero, in quibus omnibus aut secundum substantiales\n\nquasdam differentias alia res distat ab alia aut secundum\naccidentes. nam quae genere uel specie distant, substantia-\nlibus quibusdam differentiis disgregata sunt, idcirco quoniam\ngenera et species quibusdam differentiis informantur. nam\nquod homo ab arbore genere distat, animalis sensibilis qua-\n\nlitas in eo differentiam facit. addita enim sensibilis qualitas\n\n\n\nanimato animal facit, eidem detracta facit animatum atque\ninsensibile, quod uirgulta sunt. igitur homo atque arbor genere\ndifferunt — utraque enim sub animalis genere poni non possunt —,\ndifferentia sensibili secundum genus discrepant, quae unius ex\n\npropositis tantum genus, id est hominis informat, ut dictum\nest. illa uero quae specie distant manifestum est quod ipsa\nquoque differentiis substantialibus discrepant, ut homo atque\nequus differentiis substantialibus discrepant, rationabilitate\natque inrationabilitate. ea uero quae indiuidua sunt et solo\n\nnumero discrepant, solis accidentibus distant. haec autem sunt\nuel separabilia uel inseparabilia, separabilia quidem, ut moueri,\ndormire; distat enim alius ab alio, quod ille somno prematur,\nbic uigilet. distat item inseparabilibus accidentibus, quod hic\nstaturae sit longioris, hic minimae. Quae cum ita sint, in ter-\n\nnarium numerum has differentiarum diuersitates Porphyrius\ncolligit hisque ipse nomina quibus post utatur, apponit dicens :\nomnis differentia uel communiter uel proprie uel\nmagis proprie nuncupatur, communiter quidem eam dif-\nferentiam sumens quae quodlibet accidens monstret, quae in\n\nquadam alteritate consistit, ut si Plato a Socrate differat,\nquod ille sedeat, hic ambulet, uel quod ille sit senex, hic\n\n\n\niuuenis. a se ipso etiam saepe aliquis differre potest, ut si\nnunc quidem faciat aliquid, cum ante quieuerit, uel si nunc\nadulescens iam factus sit, cum prius tenera uixisset infantia.\ncommunes autem differentiae nuncupatae sunt, quoniam nullius\npropriae esse possunt differentiae, sed separabilia accidentia\n\nsola significant. nam et stare et sedere et facere aliquid ac\nnon facere multorum atque adeo omnium et separabilia esse\naccidentia manifestum est. quibus si qui differunt, communibus\ndifferentiis distare dicuntur. praeterea puerum esse atque adule-\nscentem uel senem, ea quoque separabilia sunt accidentia. nam\n\nex pueritia ad adulescentiam atque hinc ad senectutem, ab hac\ndenique ad decrepitam usque aetatem naturae ipsius necessitate\nprogredimur. illud forsitan sit dubitabile de unius cuiusque\nforma corporis, an ullo modo separari queat. sed ea quoque\nest separabilis, nullius enim diuturna ac stabilis forma per-\n\ndurat. idcirco nec peregrinus pater relictum domi puerum, si\nadulescentem redux uiderit, possit agnoscere; forma enim\nsemper quae ante fuerat, permutatur atque ipsa alteritas qua\ndistamus ab altero, semper diuersa est. Constat igitur hanc\ncommunem differentiam separabilibus maxime accidentibus\n\napplicari, propria uero est quae inseparabilia significat acci-\ndentia. ea huiusmodi sunt, ut si quis caecis nascatur oculis,\nsi quis incuruo naso; dum enim adest nasus atque oculi, ille\ncaecus, ille erit semper incuruus. atque haec per naturam. sunt\nuero alia quae per accidens corporibus fiunt, ut si cui uulnus\n\n\n\ninflictum cicatrice fuerit obductum, haec si obcalluerit, pro-\npriam differentiam facit; distabit enim alter ab altero, quod\nhic cicatricem habeat, ille uero minime. postremoque in his\nomnibus uel separabilibus accidentibus uel inseparabilibus alia\n\nsunt naturaliter accidentia, alia extrinsecus, naturaliter quidem\nut pueritia uel iuuentus et totius conformatio corporis, sic\ncaeci oculi et curuitas nasi. et superiora quidem exempla\nseparabilis accidentis per naturam sunt, posteriora uero inse-\nparabilis. item extrinsecus uel ambulare uel currere; id enim\n\nnon natura, sed sola affert uoluntas, natura uero posse tan-\ntum dedit, non etiam facere. atque haec sunt separabilis acci-\ndentis extrinsecus uenientis exempla, illa uero inseparabilis,\nut si qua cicatrix obducta uulneri obcalluerit. Magis propriae\nautem differentiae praedicantur, quae non accidens, sed sub-\n\nstantiam formant, ut hominis rationabilitas; differt enim homo\na ceteris, quod rationalis est uel quod mortalis. | hae sunt\n\nigitur magis propriae, quae monstrant unius cuiusque sub-\nstantiam. nam si illae quidem idcirco communes dicuntur,\nquia separabiles atque omnium sunt, aliae autem propriae,\n\nquoniam separari non possunt, quamuis sint in accidentium\nnumero, illae iuro magis propriae praedicantur, quae non modo\na subiecto separari non possunt, uerum subiecti ipsius speciem\nsubstantiamque perficiunt. ex his igitur tribus differentiarum\ndiuersitatibus, id est communibus, propriis ac magis propriis,\n\nfiunt secundum genus uel speciem uel numerum discrepantiae.\nnam ex communibus et propriis secundum numerum distantiae\nnascuntur, ex magis propriis uero secundum genus ac speciem.\nUniuersaliter ergo omnis differentia alteratum\nfacit cuilibet adueniens, sed ea quae est communiter\net proprie, alteratum facit, illa autem quae est magis\nproprie, aliud. differentiarum enim aliae quidem alte-\nratum faciunt, aliae uero aliud. illae quidem quae\n\nfaciunt aliud, specificae uocantur, illae uero quae\nalteratum, simpliciter differentiae. animali enim dif-\nferentia adueniens rationalis aliud fecit et speciem\nanimalis fecit, illa uero quae est mouendi, alteratum\nsolum a quiescente fecit; quare haec quidem aliud,\n\nilla uero alteratum solum fecit.\nOmnis differentia alterius ab altero distantiam facit. sed\nhaec uel est communis et continens uel cum quodam proprio et\nmagis proprio differentiarum modo. quare quicquid qualibet\nratione ab alio diuersum est, alteratum esse dicitur. si uero\n\naccesserit illi diuersitati ut etiam specifica quadam differentia\nsit diuersum, non alteratum solum, uerum etiam aliud esse\npraedicatur. alteratio igitur continens est, aliud uero intra\nalterationis spatium continetur; nam et quod aliud est, alte-\nratum est, sed non omne quod alteratum est, aliud dici potest.\n\nitaque si accidentibus aliquibus fuerit facta diuersitas, alteratum\n\n\n\nquidem effectum est, quoniam quidem quolibet modo uel ex\nquibuslibet differentiis considerata diuersitas alterationem facit\nintellegi, aliud uero non fit, nisi substantiali differentia alterum\nab altero fuerit dissociatum. itaque communes et propriae\n\ndifferentiae, quoniam accidentium, ut dictum est, sunt, solum\nefficiunt alteratum, aliud uero minime, magis propriae autem,\nquoniam substantiam tenent et in subiecti forma praedicantur,\nnon modo alteratum, quod est commune uel substantiali uel\naccidenti differentiae, sed etiam aliud faciunt, quod ea sola\n\nretinet differentia quae substantiam continet formamque sub-\niecti. atque hae quidem differentiae quae faciunt aliud, speci-\nficae nuncupantur idcirco, quod ipsae efficiunt speciem; quam\ncum substantialibus differentiis informauerint, faciunt ab aliis\nita esse diuersam, ut non alterata solum sit, uerum etiam\n\ntota alia praedicetur. itaque fit huiusmodi diuisio, differentiarum\nut aliae alteratum faciant, aliae nero aliud. et illae quidem\nquae faciunt alteratum, simpliciter puro nomine differentiae\nnuncupantur, illae uero quae aliud, specificae differentiae prae-\ndicantur. atque ut planius liqueat quid sit alteratum, quid\n\naliud, tali describuntur termino uel declarantur exemplo : aliud\nest quod tota speciei ratione diuersum est, ut equus ab homine,\nquoniam rationalis differentia animali adueniens hominem fecit\naliudque eum quam equum esse constituit. item si unus homo\nsedeat, alter assistat, non efficietur homo diuersus ab homine,\n\nsed eos alteratio sola disiungit, ut eum qui assistit ab eo qui\n\n\n\nsedet faciat alteratum. item si ille sit nigris oculis, ille caesiis,\nnihil, quantum ad formam humanitatis attinet, permutatum est.\nita secundum has differentias alteratio sola consistit. at si\nequus quidem iaceat, homo uero ambulet, et aliud est equus\nab homine et alteratum, dupliciter quidem alteratum, semel\n\nuero aliud. alteratum est enim, uel quod omnino specie diuer-\nsum est — et est aliud; omne enim aliud, ut dictum est,\netiam alteratum est —, uel quod accidentibus distat, quod\nille iaceat, hic ambulet, semel uero est aliud, quod rationabili\n\natque inrationabili differentiis dis|gregatur, quae specificae sunt\n\net substantiales dicuntur. est igitur alteratum quod ab alio\nqualibet ratione diuersum est.\nSecundum igitur aliud facientes diuisiones fiunt\na generibus in species et definitiones adsignantur, quae\nsunt ex genere et huiusmodi differentiis, secundum\n\nautem eas quae solum alteratum faciunt, alteratio\nsola consistit et aliquo modo se habendi permutationes.\nQuoniam in principio operis huius generis, speciei, differen-\n\n\n\ntiae, proprii accidentisque notitiam ad diuisionem atque ad\ndefinitionem utilem esse praedixit, idcirco nunc differentiarum\nipsarum facta diuisione easdem partitur et segregat, quaenam\ndifferentiae diuisionibus ac definitionibus accommodentur, quae\n\nuero minime. quoniam igitur diuisio generis ita in species\nfacienda est, ut illae a se species omni substantiae ratione\ndiuersae sint, idcirco non probat assumendas esse eas ad diui-\nsionem differentias quae uel separabilis uel inseparabilis acci-\ndentis significationem tenent, idcirco quoniam, ut dictum est,\n\nsolum faciunt alteratum, aliud uero perficere et informare non\npossunt. inutiles igitur sunt ad diuisionem hae differentiae\nquae faciunt alteratum. segregandae igitur sunt communes et\npropriae a generis diuisione, illae assumendae tantum quae\nsunt magis propriae. illae enim faciunt aliud, quod generis\n\ndiuisio uidetur exposcere. ad definitionem quoque eaedem\nmagis propriae plurimum ualent, communes et propriae\nuelut inutiles segregantur; communes enim et propriae, quo-\nniam accidens diuersi generis ferunt, nihil substantiae ratione\nconformant, definitio uero omnis substantiam conatur ostendere.\n\nspecificae uero differentiae illae sunt quae, ut superius dictum\nest, speciem informant substantiamque perficiunt; hae sunt\nmagis propriae. eaedem igitur sicut in diuisionem, ita etiam in\ndefinitionem assumuntur. ut enim dictum est, eaedem diffe-\n\n\n\nrentiae nunc quidem constitutiuae ad definitionem specierum\nsumuntur, nunc diuisiuae ad partitionem generis accommodantur.\nita igitur cum diuisiuae sunt generis, aliud constituunt, in\nsubstantiae uero definitione speciei informationem faciunt,\ncumque magis propriae et aliud faciant et specificae sint, eo\n\nquidem quo aliud faciunt, diuisionibus aptae sunt, eo uero\nquo speciem informant, definitionibus accommodatae sunt.\ncommunes autem et propriae quoniam neque aliud faciunt,\nsed alteratum, neque omnino substantiam monstrant, aeque a\ndiuisione ut a definitione disiunctae sunt.\nA superioribus ergo rursus inchoanti dicendum\nest differentiarum alias quidem esse separabiles,\nalias uero inseparabiles. moueri enim et quiescere et\nsanum esse et aegrum et quaecumque his proxima\nsunt, separabilia sunt, at uero aquilum esse uel\n\nsimum uel rationale uel inrationale inseparabilia.\ninseparabilium autem aliae quidem sunt per se, aliae\n\n\n\nuero per accidens; nam rationale per se inest homini\net mortale et disciplinae esse perceptibile, at nero\naquilum esse uel simum secundum accidens et non\nper se.\n\nSuperius differentias triplici diuisione partitus est dicens\naut communes esse aut proprias aut magis proprias, dehinc\neasdem alia diuisione in duas secuit partes dicens has quidem\naliud facere, illas uero alteratum. nunc tertiam earum quidem\nfacit diuisionem dicens alias esse separabiles, alias inse-\n\nparabiles, posse autem de uno quoque cuius multae sunt dif-\nferentiae, plurimas fieri diuisiones ex ipsa differentiarum natura\nmanifestum est. nam si omnis diuisio differentiis distribuitur,\nquorum multae sunt differentiae, multas etiam diuisiones esse\nnecesse est. fit autem ut animal diuidatur quidem hoc modo :\n\nanimalis alia quidem sunt rationabilia, alia inrationabilia, item\nalia mortalia, alia inmortalia; item alia pedes habentia, alia\nminime; rursus alia herbis uescentia, alia carnibus, alia semi-\nnibus. ita nihil mirum uideri debet, si multiplex differentiae\nest facta partitio. ac primum quidem cum in ternarium nume-\n\nrum differentiae membra secuisset, communes et proprias et\nmagis proprias nuncupauit. secunda uero diuisio communes et\nproprias intra nomen alteratum | facientis inclusit, magis proprias\n\nuero intra aliud facientis. haec nero tertia diuisio, quae ait dif-\nferentiarum alias esse separabiles, alias inseparabil es,\n\n\n\nunam quidem ex alteratum facientibus separabilibus differentiis\nadiungit, ceteras uero intra inseparabilis differentiae uocabulum\nclaudit. una quidem ex alteratum facientibus. id est propria\ndifferentia, et reliqua quae aliud facere demonstrata est, id\nest magis propria, inseparabiles differentiae esse dicuntur.\n\nquarum subdiuisio fit. inseparabilium differentiarum aliae sunt\nper se, aliae secundum accidens, per se quidem magis pro-\npriae, secundum accidens uero propriae. per se autem aliquid\ninesse dicitur quod alicuius substantiam informat. si enim\nidcirco quaelibet species est, quoniam substantiali differentia\n\nconstituitur, illa differentia per se subiecto adest neque per\naccidens aut per quodlibet aliud medium, sed sui praesentia\nspeciem quam tuetur informat, ut hominem rationabilitas.\nhomini enim huiusmodi differentia per se inest, idcirco enim\nhomo est, quia ei rationabilitas adest; quae si discesserit,\n\nspecies hominis non manebit. et has quidem quae substanti-\nales sunt, inseparabiles esse nullus ignorat; separari enim a\nsubiecto non poterunt, nisi interempta sit natura subiecti.\nsecundum accidens nero inseparabiles differentiae sunt hae\nquae propriae nuncupantur, ut aquilum esse uel simum; quae\n\nidcirco per accidens nuncupantur, quoniam iam constitutae\nspeciei extrinsecus accidunt nihil subiecti substantiae commo-\ndantes.\nIllae igitur quae per se sunt, in substantiae\n\n\n\nratione accipiuntur et faciunt aliud, illae uero\nquae secundum accidens, nec in substantiae ratione\ndicuntur nec faciunt aliud, sed alteratum. et illae\nquidem quae per se sunt, non suscipiunt magis et\n\nminus, illae uero quae per accidens, uel si inse-\nparabiles sint, intentionem recipiunt et remissi-\nonem; nam neque genus magis aut minus praedi-\ncatur de eo cuius fuerit genus, neque generis dif-\nferentiae, secundum quas diuiditur; ipsae enim\n\nsunt quae unius cuiusque rationem complent, esse\nautem uni cuique unum et idem neque intentionem\nneque remissionem suscipiens est, aquilum autem\nesse uel simum uel coloratum aliquo modo et\nintenditur et remittitur.\n\nDifferentiis rite partitis earum inter se distantiam monstrat\natque unam quidem repetit quam superius dixit. cum enim\ntres esse dixisset differentias, communes, proprias, magis pro-\nprias, alteratum facere dixit proprias, sicut etiam communes,\naliud minime, sed hoc solis magis propriis reseruauit. nunc\n\nigitur idem repetit dicens quoniam inseparabiles differentiae\nquae substantiam monstrant, id est quae per se subiectis\nspeciebus insunt easque perficiunt, aliud faciunt, illae uero\n\n\n\nquae sunt propriae, id est secundum accidens inseparabiles\ndifferentiae, neque in substantia insunt nec aliud faciunt, sed\ntantum, ut superius dictum est, alteratum. item alia distantia\nest earum differentiarum quae secundum substantiam sunt, ab\nhis quae secundum accidens, quoniam quae substantiam mon-\n\nstrant, intendi aut remitti non possunt, quae uero sunt secun-\ndum accidens, et intentione crescunt et remissione decrescunt.\nid autem probatur hoc modo. uni cuique rei esse suum neque\ncrescere neque deminui potest; nam qui homo est, humanitatis\nsuae nec crementa potest nec detrimenta suscipere. nam neque\n\nipse a se plus aut minus hodie uel quolibet alio tempore\nhomo esse potest nec homo rursus ab alio homine plus homo\npotest esse uel animal. utrique enim aequaliter animalia,\naequaliter homines esse dicuntur. quodsi uni cuique esse\nsuum nec cremento ampliari potest nec inminutione decrescere,\n\nquod per id facile monstrari potest, quoniam quae genera sunt\nuel species, nulla intentione uel remissione uariantur, non est\ndubium quin differentiae quoque, quae unius cuiusque speciei\nsubstantiam formant, nec remissionis detrimenta suscipiant\nnec intentionis augmenta. itaque substantiales differentiae\n\nneque intentionem neque remissionem suscipiunt. huius causa\nhaec est. quoniam esse uni cuique unum et idem est, et\n\nintentionem re|missionemue non suscipit huius exemplum. genus\n\n\nenim dici non potest plus minusue cuilibet genus; omnibus\nenim genus aequaliter superponitur. differentiae quoque quae\ndiuidunt genus et informant speciem, quoniam speciei essentiam\ncomplent, nec intentionem recipiunt nec remissionem. quae\n\nuero secundum accidens differentiae sunt inseparabiles, ut\naquilum esse uel simum uel coloratum aliquo modo, et inten-\ntionem suscipiunt et remissionem. fieri enim potest ut hic\npaulo sit nigrior, hic uero amplius simus, ille minus aquilus,\nat uero quod non omnes homines aequaliter rationales mor-\n\ntalesque sint, nec specierum nec differentiarum natura uidetur\nadmittere.\nCum igitur tres species differentiae consi-\nderentur et cum hae quidem sint separabiles, illae\nuero inseparabiles, et rursus inseparabilium cum\n\nhae quidem sint per se, illae uero per accidens,\nrursus earum quae sunt per se differentiarum\naliae quidem sunt secundum quas diuidimus ge-\nnera in species, aliae uero secundum quas ea quae\ndiuisa sunt specificantur, ut cum per se differen-\n\ntiae omnes huiusmodi sint, animati et inanimati,\n\n\n\nsensibilis et insensibilis, rationalis et inrationalis,\nmortalis et inmortalis, ea quidem quae est animati\net sensibilis differentia. constitutiua est substan-\ntiae animalis — est enim animal substantia ani-\nmata sensibilis —, ea uero quae est mortalis et\n\ninmortalis differentia et rationalis et inrationalis,\ndiuisiuae sunt animalis differentiae; per eas\nenim genera in species diuidimus.\nFit nunc differentiarum plena et suprema diuisio, quae est\nhuiusmodi. differentiarum aliae sunt separabiles, aliae inse-\n\nparabiles, inseparabilium aliae sunt secundum accidens, aliae\nsubstantiales. substantialium aliae sunt diuisibiles generis,\naliae coustitutiuae specierum. quod uero ait : cum igitur tres\nspecies differentiae considerentur, ad hoc retulit, quod\nin prima differentiarum diuisione partim eas communes esse,\n\npartim proprias, partim magis proprias dixit, quas rursus tres\ndifferentias alias separabiles esse monstrauit, alias inseparabiles,\nseparabiles quidem communes, inseparabiles uero proprias ac\nmagis proprias. inseparabilium uero fecit diuisionem dicens\nalias esse secundum accidens, quae propriae nuncupantur, magis\n\nproprias uero secundum substantiam considerari. earum uero\nquae secundum substantiam sunt, subdiuisionem facit, quod\n\n\naliae earum genus diuidant, aliae speciem informent. ad cuius\nrei facilem cognitionem illa tertii libri specierum generumque\ndispositio transcribatur. sitque primum substantia, sub hac\ncorporeum atque incorporeum, sub corporeo animatum atque\n\ninanimatum, sub animato sensibile atque insensibile, sub quo\nanimal, sub animali rationale atque inrationale, sub rationali mor-\ntale atque inmortale et sub mortali species hominis, quae solis\ndeinceps indiuiduis praeponatur. in hac igitur diuisione omnes\nhae differentiae specificae nuncupantur, generum enim specierum-\n\nque differentiae sunt, sed generum quidem diuisiuae, specierum\nautem constitutiuae. id autem probatur hoc modo. substantiam\nquippe corporei atque incorporei differentiae partiuntur, cor-\nporeum uero animati atque inanimati, animatum sensibilis\natque insensibilis. ita igitur genera substantiales differentiae\n\npartiuntur et dicuntur generum diuisiuae. at uero si eaedem\ndifferentiae quae a genere descendentes genus diuidunt, colli-\ngantur et in unum quae possunt iungi copulentur, species\ninformatur. nam cum animal species sit substantiae — omnia\nenim superiora de inferioribus praedicantur et quicquid inferius\n\nfuerit, species erit etiam superioris —, animatum tamen atque\n\n\n\nsensibile quae sunt differentiae, si referantur ad genera, diui-\nsiuae sunt, constitutiuae uero fiunt animalis eiusque sub-\nstantiam formant atque constituunt definitionemque conformant,\nut sit animal substantia animata sensibilis, substantia quidem\ngenus, animatum uero atque sensibile eiusdem differentiae consti-\n\n\ntutiuae. | item animal rationabilitas atque inrationabilitas diuidit,\nmortali etiam atque inmortali diuiditur, sed iuncta rationabilitas\natque mortalitas, quae animalis diuisiuae fuerant, fiunt homi-\nnis constitutiuae eiusque perficiunt speciem atque omnem\neius rationem definitionis informant atque perficiunt. at si\n\ninrationabilitas cum mortalitate iungatur, fiet equus aut quod-\nlibet animal, quod ratione non utitur, rationabilitas uero atque\ninmortalitas copulatae del substantiam informant. ita eaedem\ndifferentiae cum referuntur ad genera, diuisiuae generum fiunt,\nsi uero ad inferiores species considerentur, informant species\n\nearumque substantiam conuenienti copulatione constituunt. In\nhoc quaesitum est, quemadmodum dicerentur esse hae diffe-\n\n\nrentiae specierum constitutiuae, cum inrationabilis differentia\natque inmortalis nullam speciem uideantur efficere. respondemus\nprimum quidem placere Aristoteli caelestia corpora animata\nnon esse; quod uero animatum non sit, animal esse non posse;\n\n5 quod uero non sit animal, nec rationale esse concedi. sed eadem\ncorpora propter simplicitatem et perpetuitatem motus aeterna\nesse confirmat. est igitur aliquid quod ex duabus his diffe-\nrentiis conficiatur, inrationabili scilicet atque inmortali. quodsi\nmagis cedendum Platoni est et caelestia corpora animata\n\nesse credendum, nullum quidem his differentiis potest esse\nsubiectum — quicquid enim inrationabile est corruptioni sub-\niacens et generationi, inmortale esse non poterit —, sed tamen\nhae differentiae, quoniam substantialium differentiarum in\nnumero sunt, si iungi ullo modo potuissent, earum naturam\n\net speciem quoque possent efficere. atque ut intellegatur, quae\nsit haec potentia efficiendae substantiae specieique formandae,\nrespiciamus ad proprias atque communes, quae tametsi iun-\ngantur, speciem substantiam que nulla ratione constituunt. si\nquis enim loquatur ambulans, quae sunt duae communes dif-\n\nferentiae, uel si albus ac longus, num idcirco isdem eius sub-\nstantia constituitur? minime. cur? quia non eiusdem sunt\ngeneris, quae alicuius possint constituere et conformare sub-\n\n\n\nstantiam. ita igitur hae, id est inrationale atque inmortale,\netiamsi subiectum aliquod habere non possunt, possent tamen\nsubstantiam efficere, si ullo modo iungi copularique potuissent,\npraeterea inrationale iunctum cum mortali substantiam pecudis\nfacit : est igitur constitutiua inrationalis differentia, item inmor-\n\ntale ac rationale coniuncta efficiunt deum : est igitur inmortale\nquod speciem formet, quodsi inter se iungi nequeunt, non\nidcirco quod in natura earum est, abrogatur.\nSed hae quidem quae diuisiuae sunt differentiae\ngenerum, completiuae fiunt et constitutiuae speci-\n\nerum; diuiditur enim animal rationali et inrationali\ndifferentia et rursus mortali et inmortali differentia,\nsed ea quae est rationalis differentia et mortalis, con-\nstitutiuae fiunt hominis, rationalis uero et inmor-\ntalis del, illae uero quae sunt inrationalis et mor-\n\ntalis, inrationabilium animalium, sic etiam et supremae\nsubstantiae cum diuisiua sit animati et inanimati dif-\nferentia et sensibilis et insensibilis, animata et sen-\nsibilis congregatae ad substantiam animal perfecerunt.\nGeminum differentiarum usum esse demonstrat, unum qui-\ndem quo genera diuiduntur, alium uero quo species infor-\nmantur; neque enim hoc solum differentiae faciunt, ut genera\npartiantur, uerum etiam dum genera diuidunt, species in quas\n\ngenera deducuntur efficiunt, itaque quae diuisiuae sunt gene-\nrum, fiunt constitutiuae specierum, huiusque rei illud exemplum\nest quod ipse subiecit; animalis quippe differentiae sunt diui-\nsiuae rationale atque inrationale, mortale atque inmortale; his\nenim praedicatio diuiditur animalis, omne enim quod animal\n\nest, aut rationale aut inrationale aut mortale aut inmortale\nest. sed istae differentiae quae diuidunt genus quod est animal,\nspeciei substantiam formamqne constituunt, nam cum sit homo\nanimal, efficitur rationali mortalique differentiis, quae dudum\nanimal partiebantur, item cum sit equus animal, inrationali\n\nmortalique differentiis constitui|tur, quae dudum animal diui-\n\ndebant. deus autem cum sit animal, ut de sole dicamus, ratio-\nnali inmortalique efficitur differentiis, quas diuidere genus\nhabita partitio paulo ante monstrauit. sed hic, ut diximus,\ndeum corporeum intellegi oportet, ut solem et caelum ceteraque\n\nhuiusmodi, quae cum animata et rationabilia Plato esse con-\nfirmat, tum in deorum uocabulum antiquitatis ueneratione\nprobantur assumpta, de primo quoque genere, id est substantia\ndemonstrantur uenire. nam cum eius diuisiuae sint differentiae\n\n\n\nanimatum atque inanimatum, sensibile atque insensibile, iunctae\ndifferentiae sensibilis atque animati efficiunt substantiam ani-\nmatam atque sensibilem, quod est animal, iure igitur dictum\nest, quae diuisiuae sunt differentiae generum, easdem esse con-\nstitutiuas specierum.\nQuoniam ergo eaedem aliquo modo quidem accep-\ntae fiunt constitutiuae, aliquo modo autem diuisiuae,\nspecificae omnes uocantur. et his maxime opus est ad\ndiuisiones generum et definitiones, sed non his quae\nsecundum accidens inseparabiles sunt, nec magis his\n\nquae sunt separabiles.\nOmnes a genere differentias procedentes genus ipsum a\nquo procedunt, diuidere nullus ignorat, ipsae autem quae\ndiuidunt genus, si ad posteriores species applicentur, informant\nsubstantias easque perficiunt, eaedem igitur sunt constitutiuae\n\nspecierum, eaedem diuisibiles generum, alio tamen modo atque\nalio consideratae, ut si ad genus relatae quidem in contrariam\ndiuisionem spectentur, diuisibiles generis inueniuntur, si uero\niunctae aliquid efficere possint, specierum constitutiuae sunt,\nquae cum ita sint, hae differentiae quae genus diuidunt, rectis-\n\nsime diuisiuae nominantur - quae enim constituunt speciem,\nspecificae sunt, sed constituunt speciem hae differentiae quae\n\n\n\nsunt generis diuisiuae - eaedemque sunt specierum constitu-\ntiuae. quare iure quae generum diuisiuae sunt et quae spe-\ncierum constitutiuae, specificae nuncupantur, has igitur in\ndiuisione generis et in definitione specierum accipi oportere\n\nmanifestum est. quoniam enim diuisiuae sunt, per eas diuidi\noportet genus, quoniam autem constitutiuae, per eas species\ndefiniri; quibus enim unum quodque constituitur, isdem etiam\ndefinitur, constituitur autem species per differentias generis\ndiuisiuas, quae sunt specificae, iure igitur specificae solae et\n\nin generis diuisione et in specierum definitione ponuntur, et\nde specificis quidem haec ratio est, de his autem quae uel\nseparabilia uel inseparabilia continent accidentia, nihil in\ngenerum diuisione uel definitione specierum poterit assumi,\nidcirco quoniam quae diuisibiles sunt, substantiam generis\n\ndiuidunt, et quae constitutiuae sunt, substantiam speciei con-\nstituunt. quae uero sunt inseparabilia accidentia, nullius sub-\nstantiam informant, unde fit ut multo minus separabilia acci-\ndentia ad diuisiones generum uel specierum definitiones\naccommodentur; omnino enim dissimiles sunt substantialibus\n\ndifferentiis, nam inseparabilia accidentia hoc fortasse habent\ncommune cum specificis, hoc est substantialibus differentiis,\nquod aeque subiectum non relinquunt, sicut nec specificae\ndifferentiae, separabilia autem accidentia ne hoc quidem; sepa-\n\n\nrari enim possunt, nec tantum potestate et mentis ratiocinatione,\nsed actus etiam praesentia, et omnino ueniendi uel discedendi\nuarietatibus permutantur.\nQuas etiam determinantes dicunt : differentia est\nqua abundat species a genere, homo enim ab animali\n\nplus habet rationale et mortale : animal enim neque\nipsum nihil horum est nam unde habebunt species\ndifferentias? neque enim omnes oppositas habet\n- nam in eodem simul habebunt opposita —. sed,\nquemadmodum probant, potestate quidem omnes\n\nhabet sub se differentias, actu uero nullam, ac sic\nneque ex his quae non sunt, aliquid fit neque opposita\ncirca idem sunt.\nSpecificas differentias definitione concludit dicens substan-\n\ntiales differentias a quibusdam tali descriptionis ratione finiri :\n\ndifferentia specifica est qua abundat species a genere,\nsit enim genus animal, species homo : habet igitur homo dif-\nferentias in se, quae eum constituunt, rationale atque mortale;\nomnis enim species constitutiuas formae suae differentias in\nse retinet nec praeter illas esse potest, quarum congregatione\n\nperfecta est. si igitur animal quidem solum genus est, homo\nuero est animal rationale mortale, plus habet homo ab animali\nid quod rationale est atque mortale, quo igitur abundat species\n\n\n\na genere, id est quo superat genus et quo plus habet a\ngenere, hoc est specifica differentia, sed huic definitioni quae-\ndam quaestio uidetur occurrere habens principium ex duabus\nper se propositionibus notis, una quidem, quoniam duo con-\n\ntraria in eodem esse non possunt, alia uero, quoniam ex nihilo\nnihil fit. nam neque contraria pati sese possunt, ut in eodem\nsimul sint, nec aliquid ex nihilo fieri potest; omne enim quod\nfit, habet aliquid unde effici possit atque formari, quae pro-\npositiones talem faciunt quaestionem, dictum est differentiam\n\nesse id qua plus haberet species a genere, quid igitur? dicen-\ndum est genus eas differentias quas habent species, non habere?\net unde habebit species differentias quas genus non habet?\nnisi enim sit unde ueniant, differentiae in speciem uenire\nnon possunt, quodsi genus quidem has differentias non habet,\n\nspecies autem habet, uidentur ex nihilo differentiae in speciem\nconuenisse et factum esse aliquid ex nihilo, quod fieri non\nposse superius dicta propositio monstrauit. quod si differentias\nomnes genus continet, differentiae autem in contraria dissol-\nuuntur, fiet ut rationabilitatem atque inrationabilitatem, mor-\n\ntalitatem atque inmortalitatem simul habeat animal, quod est\ngenus, et erunt in eodem bina contraria, quod fieri non potest,\nneque enim sicut in corpore solet esse alia pars alba, alia\nnigra, ita fieri in genere potest; genus enim per se conside-\nratum partes non habet, nisi ad species referatur, quicquid\n\nigitur habet, non partibus, sed tota sui magnitudine retinebit,\nnec illud dubium est, quin in partibus suis genus habeat\n\n\ncontrarietates, ut animal in homine rationabilitatem, in boue\ncontrarium. sed nunc non de speciebus quaerimus, de quibus\nconstat, sed an ipsum per se genus eas differentias quas\nhabent species, habere possit atque intra suae substantiae\nambitum continere, hanc igitur quaestionem tali ratione dis-\n\nsoluimus. potest quaelibet illa res id quod est non esse, sed\nalio modo esse, alio uero non esse, ut Socrates cum stat, et\nsedet et non sedet, sedet quidem potestate, actu uero non\nsedet. cum enim stat, manifestum est eum non agere sessi-\nonem, sed potius standi inmobilitatem. sed rursus cum stat,\n\nsedet, non quia iam sedet, sed quia sedere potest; ita actu\nquidem non sedet, potestate uero sedet. et ouum animal est\net non est animal. non est quidem animal actu, adhuc namque\nouum est nec ad animalis processit uiuificationem, sed idem\ntamen est animal potestate, quia potest effici animal, cum\n\nformam ac spiritum uiuificationis acceperit. ita igitur genus\net habet has differentias et non habet, non habet quidem actu,\nsed habet potestate. si enim ipsum per se animal consideretur,\ndifferentias non habebit, si autem ad species reducatur, habere\npotest, sed distributim atque ut eius speciebus separarim nihil\n\npossit euenire contrarium. ita ipsum genus si per se consi-\n\n\nderetur, differentiis caret; quod si ad species referatur, per\ndistributas species uel in partibus suis contraria retinebit,\natque ita nec ex nihilo uenerunt differentiae quas genus retinet\npotestate nec utraque contraria in eodem sunt, cum contrarias\n\ndifferentias in eo quod dicitur genus, actu non habet, inpos-\nsibilitas enim eius propositionis quae dicit contraria in eodem\nesse non posse, in eo consistit quod contraria actu in eodem\nesse non possunt, nam potestate et non actu duo contraria in\neodem esse nihil impedit, quae uero nos contraria diximus,\n\nPorphyrius opposita nuncupauit. est enim genus contrarii\noppositum : omnia enim contraria, si sibimet ipsis considerantur,\nopposita sunt.\nDefiniunt autem eam et hoc modo : differentia\nest quod de pluribus et differentibus specie in eo quod\n\nquale sit praedicatur; rationale enim et mortale de\nhomine | praedicatum in eo quod quale quiddam est\n\nhomo dicitur, sed non in eo quod quid est. quid est\nenim homo interrogatis nobis conueniens est dicere\nanimal, quale autem animal inquisiti, quoniam ratio-\n\nnale et mortale est, conuenienter adsignabimus.\nTres sunt interrogationes ad quas genus, species, differentia,\nproprium atque accidens respondetur, haec autem sunt : quid\n\n\n\nsit, quale sit, quomodo se habeat, nam si quis interroget :\nquid est Socrates? responderi per genus ac speciem conuenit\naut animal aut homo, si quis quomodo se habeat Socrates\ninterroget, iure accidens respondebitur, id est aut sedet aut\nlegit aut cetera, si quis uero qualis sit Socrates interroget,\n\naut differentia aut proprium aut accidens respondebitur, id est\nuel rationalis uel risibilis uel caluus. sed in proprio quidem\nilla est obseruatio, quod illud proprium dici potest quod de\nuna specie praedicatur, accidens uero tale est quod qualitatem\ndesignet quae non substantiam significet, differentia uero talis\n\nest quae substantiam demonstret, interrogati igitur qualis una\nquaeque res sit, si uolumus reddere substantiae qualitatem,\ndifferentiam praedicamus, quae differentia numquam de una\ntantum specie praedicatur, ut mortale uel rationale, sed de\npluribus, quod igitur de pluribus speciebus inter se differen-\n\ntibus praedicatur ad eam interrogationem, quae quale sit id\nde quo quaeritur interrogat, ea est differentia cuius talem\nposuit definitionem : differentia est quod de pluribus\n\n\nspecie differentibus in eo quod quale sit praltdicatur;\ncuius definitionis causam rationemque pertractans ait;\nRebus enim ex materia et forma constantibus\nuel ad similitudinem rtfateriae et formae constituti-\n\nonem habentibus, quemadmodum statua ex materia\nest aeris, forma autem figura, sic et homo communis\net specialis ex materia quidem similiter consistit\ngenere, ex forma autem differentia, totum autem hoc\nanimal rationale mortale homo est, quemadmodum\n\nillic statua.\nDixit superius differentias esse quae in qualitate speciei\npraedicarentur, nunc autem causas exequitur, cur speciei qua-\nlitas differentia sit. omnes, inquit, res uel ex materia formaque\nconsistunt uel ad similitudinem materiae atque formae sub-\n\nstantiam sortiuntur, ex materia quidem formaque subsistunt\n\n\n\nomnia quaecumque sunt corporalia; nisi enim sit subiectum\ncorpus quod suscipiat formam, nihil omnino esse potest, si\nenim lapides non fuissent, muri parietesque non essent, si\nlignum non fuisset, omnino nec mensa quidem, quae ex ligni\nmateria est, esse potuisset, igitur supposita materia ac prae-\n\niacente cum in ipsam figura superuenerit, fit quaelibet illa\nres corporea ex materia formaque subsistens, ut Achillis statua\nex aeris materia et ipsius Achillis figura perficitur, atque ea\nquidem quae corporea sunt, manifestum est ex materia for-\nmaque subsistere, ea uero quae sunt incorporalia, ad simili-\n\ntudinem materiae atque formae habent suppositas priores\nantiquioresque naturas, super quas differentiae uenientes effi-\nciunt aliquid quod eodem modo sicut corpus tamquam ex\nmateria ac figura consistere uideatur, ut in genere ac specie\nadditis generi differentiis species effecta est. ut igitur est in\n\nAchillis statua aes quidem materia, forma uero Achillis qua-\nlitas et quaedam figura, ex quibus efficitur Achillis statua,\nquae subiecta sensibus capitur, ita etiam in specie, quod est\nhomo, materia quidem eius genus est, quod est animal, cui\nsuperueniens qualitas rationalis animal rationale, id est speciem\n\nfecit, igitur speciei materia quaedam est genus, forma uero\net quasi qualitas differentia, quod est igitur in statua aes,\nhoc est in specie genus, quod in statua figura conformans, id\nin specie differentia, quod in statua ipsa statua, quae ex aere\n\n\nfiguraque conformatur, id in specie ipsa species, quae ex\ngenere differentiaque coniungitur. quodsi materia quidem speciei\ngenus est, forma autem differentia, omnis uero forma qualitas\nest, iure omnis differentia qualitas appellatur, quae cum ita\n\nsint, iure in eo quod quale sit interrogantibus respondetur.\nDescribunt autem huiusmodi differentias et hoc\nmodo: differentia est quod) aptum natum est diuidere\n\nquae sub eodem sunt genere; rationale enim et in-\nrationale hominem et equum, quae sub eodem sunt\n\ngenere, quod est animal, diuidunt.\nHaec quidem definitio cum sit usitata atque ante oculos\nexposita, eam tamen plenius dilucideque declarauit. omnes\nenim differentiae idcirco differentiae nuncupantur, quia species\na se differre faciunt, quas unum genus includit, ut homo atque\n\nequus propriis discrepant differentiis; nam sicut homo animal\nest, ita etiam equus, ergo secundum genus nullo modo distant.\n\n\n\nquae igitur secundum genus minime discrepant, ea differentiis\ndistribuuntur, additum enim rationale quidem homini, inratio-\nnale uero equo equus atque homo, quae sub eodem fuerant\ngenere, distribuuntur et discrepant, additis scilicet differentiis.\nAdsignant autem etiam hoc modo : differentia\nest qua differunt a se singula; nam secundum genus\nnon differunt, sumus enim mortalia animalia et nos\net inrationabilia, sed additum rationabile separauit\nnos ab illis, et rationabiles sumus et nos et dii, sed\nmortale adpositum disiunxit nos ab illis.\n\nVitiosa ratione et non sana quod uult explicat definitio\nquorundam. id enim esse dicunt differentiam qua una quaeque\nres ab alia distet, in qua definitione nihil interest quod ita\ndixit an ita concluserit : differentia est id quod est differentia,\netenim differentiae nomine in eiusdem differentiae usus est\n\n\n\n\ndefinitione dicens : differentia est qua differunt a se\nsingula, quodsi adhuc differentia nescitur, nisi definitione\nclarescat, differre quoque quid sit qui poterimus agnoscere?\nita nihil amplius attulit ad agnitionem qui differentiae nomine\n\nin eiusdem usus est definitione, est autem communis et uaga\nnec includens substantiales differentias, sed quaslibet etiam\naccidentes hoc modo : differentia est qua a se differunt\nsingula; quae enim genere eadem sunt, differentia discrepant,\nut cum homo atque equus idem sint in animalis genere,\n\nquoniam utraque sunt animalia, differunt tamen differentia\nrationali, et cum dii atque homines sub rationalitate sint\npositi, differunt mortalitate, rationale igitur hominis ad equum\ndifferentia est, mortale hominis ad deum, atque hoc quidem\nmodo substantiales differentiae colliguntur, quodsi Socrates\n\nsedeat, Plato uero ambulet, erit differentia ambulatio uel\nsessio, quae substantialis non est. namque istam quoque dif-\nferentiam definitio uidetur includere, cum dicit : differentia\nest qua differunt singula; quocumque enim Socrates a\nPlatone distiterit nullo autem alio distare nisi accidentibus\n\npotest —, id erit differentia secundum superioris terminum\ndefinitionis, quam rem scilicet uiderunt etiam hi qui definitionis\nhuius uagum communemque finem reprehendentes certae con-\nclusionis terminum subiecerunt.\nInterius autem perscrutantes de differentia\ndicunt, non quodlibet eorum quae sub eodem sunt\ngenere diuidentium esse differentiam, sed quod ad\nesse conducit et quod eius quod est esse rei pars est;\nneque enim quod aptum natum est nauigare erit homi-\n\nnis differentia, etsi proprium sit hominis, dicimus\nenim ‘animalium haec quidem apta nata sunt ad naui-\ngandum, illa uero minime’, diuidentes ab aliis, sed\naptum natum esse ad nauigandum non erat comple-\ntiuum substantiae nec eius pars, sed aptitudo quae-\n\ndam eius est, idcirco, quoniam non est talis quales\nsunt quae specificae dicuntur differentiae, erunt igitur\nspecificae differentiae quaecumque alteram faciunt\nspeciem et quaecumque in eo quod quale est acci-\npiuntur. — Et de differentiis quidem ista sufficiunt.\n\nSensus propositionis huiusmodi est. quoniam superius dixit\ndeterminasse quosdam differentiam esse qua a se singula dis-\n\ncreparent, ait alios diligentius de differentia | perscrutantes non\n\n\n\nfuisse arbitratos recte esse superius propositam definitionem,\nneque enim omnia quaecumque sub eodem posita genere dif-\nferre faciunt, differentiae hae de quibus nunc tractatur, id est\nspecificae, numerari queunt, plura enim sunt quae ita diuidunt\n\nspecies sub uno genere positas, ut tamen eorum substantiam\nminime conforment, quia non uidentur esse differentiae speci-\nficae nisi illae tantum quae ad id quod est esse proficiunt et\nquae in definitionis alicuius parte ponuntur, hae autem sunt\nut rationale hominis, nam et substantiam hominis conformat\n\net ad esse hominis proficit et definitionis eius pars est. ergo\nnisi ad id quod est esse conducit et eius quod est esse rei\npars sit, specifica differentia nullo modo poterit nuncupari,\nquid est autem esse rei? nihil est aliud nisi definitio, uni\ncuique enim rei interrogatae ‘quid est?’ si quis quod est esse\n\nmonstrare uoluierit, definitionem dicit, ergo si qua definitionis\npars fuerit, eius erit pars quae unius cuiusque rei quid esse\nsit designet, definitio est quidem quae quid una quaeque res\n\n\nsit, ostendit ac profert, demonstraturque quid uni cuique rei\nsit esse per definitionis adsignationem. illae uero differentiae\nquae non ad substantiam conducunt, sed quoddam quasi extrin-\nsecus accidens afferunt, specificae non dicuntur, licet sub eodem\ngenere positas species faciant discrepare, ut si quis hominis\n\natque equi hanc differentiam dicat, aptum esse ad nauigandum.\nhomo enim aptus est ad nauigandum, equus uero minime, et\ncum sit equus atque homo sub eodem genere animalis, addita\ndifferentia ‘aptum esse ad nauigandum’ equum distinxit ab\nhomine, sed aptum esse ad nauigandum non est huiusmodi,\n\nquale quod possit hominis formare substantiam, sed tantum\nquandam quodammodo aptitudinem monstrat et ad faciendum\naliquid uel non faciendum oportunitatem. idcirco ergo speci-\nfica differentia esse non dicitur, quo fit ut non omnis diffe-\nrentia quae sub eodem genere positas species distribuit, spe-\n\ncifica esse possit, sed ea tantum quae ad substantiam speciei\nproficit et quae in parte definitionis accipitur, concludit igitur\nesse specificas differentias quae alteras a se species faciunt\nper differentias substantiales, nam si uni cuique id est esse\nquodcumque substantialiter fuerit, quaecumque differentiae\n\nsubstantialiter diuersae sunt, illas species quibus adsunt, omni\nsubstantia faciunt alteras ac discrepantes, atque hae in defini-\ntionis parte sumuntur, nam si definitio substantiam monstrat\n\n\net substantiales differentiae species efficiunt, substantiales dif-\nferentiae erunt partes definitionum.\nDE PROPRIO.Proprium uero quadrifariam diuidunt. nam et id\n\nquod soli alicui speciei accidit, etsi non omni, ut ho-\nmini medicum esse uel geometrem, et quod omni\naccidit, etsi non soli, quemadmodum homini esse\nbipedem, et quod soli et omni et aliquando, ut homini\nin senectute canescere, quartum uero, in quo concur-\n\nrit et soli et omni et semper, quemadmodum homini\nesse risibile, nam etsi non semper rideat, tamen risi-\nbile dicitur, non quod iam rideat, sed quod aptus\nnatus sit; hoc autem ei semper est naturale et equo\nhinnibile, haec autem proprie propria perhibent esse,\n\n\n\nquoniam etiam conuertuntur. quicquid enim equus,\nhinnibile, et quicquid hinnibile, equus.\nSuperius dictum est omnia propria ex accidentium genere\ndescendere, quicquid enim de aliquo praedicatur, aut substan-\ntiam informat aut secundum accidens inest. nihil uero est\n\nquod cuiuslibet rei substantiam monstret nisi genus, species\net differentia, genus quidem et differentia speciei, species uero\nindiuiduorum. quicquid ergo reliquum est, in accidentium\nnumero ponitur, sed quoniam ipsa accidentia habent inter se\naliquam differentiam, idcirco alia quidem propria, alia priore\n\n\natque antiquiore nomine accidentia nun|cupantur. et de acci-\ndentibus paulo post, nunc de propriis, quae quadrifariam diui-\nduntur, non tamquam genus aliquod proprium in quattuor\nspecies diuidi secarique possit, sed hoc quod ait diuidunt,\nita intellegendum est, tamquam si diceret ‘nuncupant’, id est\n\npropria quadrifariam dicunt, cuius quadrifariae appellationis\nsignificationes enumerat, ut quae sit conueniens et congrua\nnuncupatio proprietatis ostendat, dicit ergo proprium accidens\nquod ita uni speciei adest, ut tamen nullo modo coaequetur\nei, sed infra subsistat ac maneat, ut hominis dicitur pro-\n\nprium medicum esse, idcirco quoniam nulli alii inesse ani-\n\n\n\nmalium potest, nec illud adtendimus, an hoc de omni homine\npraedicari possit, sed illud tantum, quod de nullo alio nisi\nde homine dici potest medicum esse, et haec quidem signifi-\ncatio proprii dicitur inesse soli, etsi non omni; soli enim\n\nspeciei, etsi non omni coaequatur, ut medicina soli quidem\ninest homini, sed non omnibus hominibus ad scientiam ad-\nest. Aliud proprium est quod huic e contrario dicitur\nomni, etsi non soli; quod huiusmodi est, ut omnem quidem\nspeciem contineat eamque transcendat, et quoniam quidem nihil\n\nest sublectae speciei quod illo proprio non utatur, dicimus\nomni, quoniam uero transcendit in alias, dicimus non soli :\nhoc huiusmodi est quale homini esse bipedem, proprium est\nenim homini esse bipedem, omnis enim homo bipes est\netiamsi non solus, aues enim bipedes sunt, geminae igitur\n\nsignificationes proprii quae superius dictae sunt, habent aliquid\nminus, prima quidem quia non omni, secunda uero quia non\nsoli, quas si iungimus, facimus omni et soli, sed demimus\naliquid secundum tempus, si ei adiciatur aliquando, ut sit\nhaec tertia proprii nuncupatio ‘omni et soli, sed aliquando’,\n\nut est in senectute canescere uel in iuuentute pubescere;\nomni enim homini adest in iuuentute pubescere, in senectute\ncanescere, et soli, pubescere enim solius hominis est, sed ali-\n\n\nquando, neque enim omni tempore, sed in sola tantum iuuen-\ntute. haec igitur determinatio proprii in eo quidem modo quod\nomni et soli inest, absoluta est, sed ex eo minuit aliquid uel\ncontrahit, cum dicimus aliquando, quod si auferamus, fit pro-\nprii integra simplexque significatio hoc modo : proprium est\n\nquod omni et soli et semper adest, omni autem et soli\nspeciei et semper intellegendum est ut homini risibile, equo\nhinnibile; omnis enim et solus homo risibilis est et semper.\nneque illud nos ulla dubitatione perturbet, quod semper homo\nnon rideat; non enim ridere est proprium hominis, sed esse\n\nrisibile, quod non in actu, sed in potestate consistit, ergo\netiamsi non rideat, quia ridere tamen posse soli et omni homini\nsemper adesse dicitur, conuenienter proprium nuncupatur, nam\nsi actus separatur ab specie, potestas nulla ratione disiungitur.\nQuattuor igitur significationes proprii dixit, nam prima\n\nquidem, quando accidens ita subiectae speciei adest, ut soli\nei adsit, etiamsi non omni, ut homini medicina; secunda uero,\n\n\ncum soli quidem non adest, omni uero semper adiungitur, ut\nhomini esse bipedem; tertia uero, cum omni et soli, sed ali-\nquando, ut omni homini in iuuentute pubescere; quarta, cum\nomni et soli et semper adest, ut esse risibile, atque ideo\n\ncetera quidem conuerti non possunt : neque enim coaequatur\nquod soli, sed non omni speciei adest, species quidem de ipso\ndici potest, ipsum uero de specie minime, qui enim medicus\nest, potest dici homo, homo uero qui est, medicus esse non\ndicitur, rursus quod ita est alii proprium, ut omni adsit\n\netiamsi non soli, ipsum quidem de specie praedicari potest,\nspecies uero de eo minime, nam bipes praedicari de homine\npotest, homo uero de bipede nullo modo, rursus quod ita\nadest, ut omni et soli, sed aliquando adsit, quoniam de tem-\npore habet aliquid deminutum nec simpliciter semper adest,\n\nreciprocari non poterit, possumus enim dicere ‘omnis qui pubescit\nhomo est’, non ‘omnis homo pubescit’: potest enim minime ad\niuuentutem uenire atque ideo nec pubescere; nisi forte non sit\npubescere hominis proprium, sed in iuuentute pubescere, aut,\netiam cum nondum est in iuuentute aut etiam praeteriit, tamen\n\nsit ei proprium non tale quale tunc fieri possit, cum praeter iuuen-\ntutem est, sed quale cum in iuuentute consistit, atque ideo hoc\n\n\nquod non in omne tempus tenditur, etiamsi tale est, ut omni\n\nspeciei adsit, quod ta|men in tempus aliquod differatur, integrum\natque absolutum proprium esse non dicitur, quartum est quod\nita alicui adest, ut et solam teneat speciem et omni adsit et\nabsolutum sit a temporis condicione, ut risibile quod a supe-\n\nriore plurimum distat; nam qui risibilis est, semper ridere\npotest, rursus qui potest in iuuentute pubescere, cum ipsa\niuuentus non sit semper, non ei adest semper ut in iuuentute\npubescat, haec autem quarta proprii significatio quoniam nulla\ntemporis definitione constringitur, absoluta est atque ideo\n\netiam conuertitur et de se inuicem proprium atque species\npraedicantur; homo enim risibilis est et risibile homo.\nDE ACCIDENTI.Accidens uero est quod adest et abest praeter sub-\niecti corruptionem, diuiditur autem in duo, in separa-\n\nbile et in inseparabile, namque dormire est separabile\naccidens, nigrum uero esse inseparabiliter coruo et\nAethiopi accidit, potest autem subintellegi et coruus\nalbus et Aethiops amittens colorem praeter subiecti\ncorruptionem, definitur autem sic quoque; accidens est\n\n\n\n\nquod contingit eidem esse et non esse, uel quod neque\ngenus neque differentia neque species neque pro-\nprium, semper autem est in subiecto subsistens.\nOmnibus igitur determinatis quae proposita sunt,\n\ndico autem genere, specie, differentia, proprio, acci-\ndenti, dicendum est quae eis communia adsint et quae\npropria.\nQuouiam, ut superius dictum est, quae de aliquo praedi-\ncantur, uel substantialiter uel accidentaliter dicuntur cumque\n\nea quae substantialiter praedicantur, eius de quo dicuntur\nsubstantiam definitionemque contineant et sint eo antiquiora\natque maiora, quod ex substantialibus praedicatis efficiuntur,\ncum ea quae substantialiter dicuntur pereunt, necesse est ut\nsimul etiam ea interimantur quorum naturam substantiamque\n\nformabant, quae cum ita sint, necesse est ut quae accidenter\ndicuntur, quoniam substantiam minime informant, et adesse\net abesse possint praeter subiecti corruptionem, ea enim tan-\ntum cum absunt subiectum corrumpere poterunt, quae effi-\nciunt atque conformant quae sunt substantialia, quae uero\n\n\n\nnon efficiunt substantiam, ut accidentia, ea cum adsunt uel\nabsunt, nec informant substantiam nec corrumpunt, est igitur\naccidens quod adest et abest praeter subiecti corruptionem,\nid autem diuiditur in duas partes, accidentis enim aliud est\nseparabile, aliud inseparabile, separabile quidem dormire, sedere,\n\ninseparabile uero ut Aethiopi atque coruo color niger. in qua\nre talis oritur dubitatio. ita enim est definitum : accidens est\nquod adesse et abesse possit praeter subiecti corruptionem.\nidem tamen accidens aliquando inseparabile dicitur; quod si\ninseparabile est, abesse non poterit, frustra igitur positum est\n\naccidens esse quod adesse et abesse possit, cum sint quaedam\naccidentia quae a subiecto non ualeant separari, sed fit saepe\nut quae actu disiungi non ualeant, mente et cogitatione sepa-\nrentur. sed si animi ratione disiunctae qualitates a subiectis\nnon ea perimunt, sed in sua substantia permanent atque per-\n\ndurant, accidentes esse intelleguntur, age igitur, quoniam\nAethiopi color niger auferri non potest, animo eum atque\ncogitatione separemus, erit igitur color albus Aethiopi, num\nidcirco species consumpta sit? minime, item etiam coruus, si\nab eo colorem nigrum imaginatione separemus, permanet tamen\n\nauis nec interit species, ergo quod dictum est et adesse et\nabesse, non re, sed animo intellegendum est. alioquin et sub-\nstantialia, quae omnino separari non possunt, si animo et cogi-\ntatione disiungimus, ut si ab homine rationabilitatem auferamus\n\n\n— quam licet actu separare non possumus, tamen animi\nimaginatione disiungimus —, statim perit hominis species,\nquod idem in accidentibus non fit: sublato enim accidenti\ncogitatione species manet. Est alia quoque accidentis defi-\n\nni|tio ceterorum omnium priuatione, ut id dicatur esse acci-\n\ndens quod neque genus sit neque species nec differentia nec\nproprium; quae definitio plurimum uaga est ualdeque communis.\nsic enim etiam genus definiri potest, quod neque species neque\ndifferentia nec proprium sit nec accidens, eodemque modo\n\nspecies ac differentia et proprium, cum autem eadem simili-\ntudine definitionis plura definiri queant, non est terminans et\ncircumclusa descriptio, praesertim cum longe sit a definitionis\nintegritate seiunctum quod cuiuslibet rei formam aliarum rerum\nnegatione demonstrat.\n\nQuibus omnibus expeditis, id est genere, specie, differentia.\nproprio atque accidenti, descriptisque eorum terminis quantum\npostulabat institutionis breuitas, ea ipsa communiter pertrac-\ntanda persequitur, ut quas inter se habeant differentias haec\nquinque, de quibus superius disputatum est, quas uero com-\n\nmuniones, mediocri consideratione demonstret, ut non solum\n\n\nquid ipsa sint, uerum etiam quemadmodum inter se compa-\nrentur, appareat.\nExpeditis per se omnibus quae proposuit et quantum\nin unius cuiusque consideratione poterat, ad scientiae terminum\nbreuiter adductis nunc iam non de singulorum natura, id est\n\nuel generis uel differentiae uel speciei uel proprii uel acci-\ndentis, sed de ad se inuicem relatione pertractat, nam qui\ncommuniones ac differentias rerum colligit, non ut sunt per\nse res illae considerat, sed ut ad alias comparentur, id autem\nduplici modo, uel similitudine, dum communitates sectatur,\n\nuel dissimilitudine, dum differentias, quae cum ita sint, nos\nquoque, ut adhuc fecimus, propter planiorem intellectum\nphilosophi uestigia persequentes ordiemur de his communio-\nnibus quae adsunt generi et speciei et differentiae uel proprio\net accidenti.\n\nCommune quidem omnibus est de pluribus praedi-\n\n\n\ncari, sed genus quidem de speciebus et de indiuiduis,\net differentia similiter, species autem de his quae sub\nipsa sunt indiuiduis, at uero proprium et de specie\ncuius est proprium et de his quae sub specie sunt\nindiuiduis, accidens autem et de speciebus et de indi-\n\nuiduis. namque animal de equis et bobus [et canibus]\npraedicatur, quae sunt species, et de hoc equo et de\nhoc boue, quae sunt indiuidua, inrationale uero et de\nequis et de bobus praedicatur et de his qui sunt par-\nticulares, species autem, ut homo, solum de his qui\n\nsunt particulares praedicatur, proprium autem, quod\nest risibile, et de homine et de his qui sunt particu-\nlares, nigrum autem et de specie coruorum et de his\nqui sunt particulares, quod est accidens inseparabile,\net moueri de homine et de equo, quod est accidens\n\nseparabile, sed principaliter quidem de indiuiduis,\nsecundum posteriorem uero rationem de his quae\ncontinent indiuidua.\nAntequam singulorum ad unum quodque habitudinem tractet,\nillam prius respicit quam omnes ad se inuicem habere uide-\n\n\n\nantur. haec est autem una communio quae pro|positarum\n\nquinque rerum numerum pluralitate praedicationis includit;\nomnia enim de pluribus praedicantur, in hoc ergo sibi cuncta\ncommunicant, nam et genus de pluribus praedicatur, itemque\n\nspecies ac differentia et proprium et accidens, quae cum ita\nsint, est eorum una atque indiscreta communio de pluribus\npraedicari, disgregat autem ipsam de pluribus praedicationem,\nquemadmodum in singulis fiat, quod unum quodque proposi-\ntorum de quibus pluribus praedicetur ostendit, ait enim genus\n\nquidem de pluribus praedicari, id est speciebus ac specierum\nindiuiduis, ut animal praedicatur de homine atque equo ac\nde his indiuiduis quae sub homine sunt atque sub equo, item\ngenus praedicatur de differentiis specierum atque id iure.\nquoniam enim species differentiae informant, cum genus de\n\nspeciebus praedicetur, consequens est ut etiam de his dicatur\nquae specierum substantiam formamque efficiunt, quo fit ut\ngenus etiam de differentiis praedicetur ac non de una, sed de\npluribus; dicitur enim quod rationabile est, esse animal et\nrursus quod inrationabile est, esse animal, ita genus de spe-\n\nciebus ac differentiis praedicatur ac de his quae sub ipsis\nsunt indiuiduis. differentia uero de speciebus dicitur pluribus\nac de earum indiuiduis, ut inrationabile et de equo praedicatur\nac boue, quae sunt plures species, et de his quae sub ipsis\nsunt indiuiduis eodem modo dicitur; nam quod de uniuersali\n\npraedicatur, praedicatur et de indiuiduo. quodsi differentia de\nspeciebus dicitur, praedicabitur etiam de eiusdem speciei sub-\n\n\niectis. species uero de suis tantum indiuiduis praedicatur;\nneque enim fieri potest, ut quae species est ultima quaeque\nuere species ac magis species nuncupatur, haec alias deducatur\nin species, quod si ita est, sola post speciem indiuidua restant,\niure igitur species de suis tantum indiuiduis praedicantur, ut\n\nhomo de Socrate, Platone, Cicerone et ceteris, proprium item\nde specie praedicatur cuius est proprium, neque enim esset\nproprium alicuius, si de alio diceretur; de quo enim una\nquaeque res ‘et soli et omni et semper’ dicitur, eiusdem pro-\nprium esse monstratur. quae cum ita sint, proprium de specie\n\ndicitur, ut risibile de homine; omnis enim homo risibilis est.\ndicitur etiam de indiuiduis speciei de qua praedicatur; est\nenim Socrates, Plato et Cicero risibilis, accidens uero et de\nspeciebus pluribus dicitur et de diuersarum specierum indi-\nuiduis. dicuntur enim coruus atque Aethiops nigri et hic cor-\n\nuus et hic Aethiops, qui sunt indiuidui, nigri secundum nigre-\ndinis qualitatem uocantur. atque hoc quidem est accidens\ninseparabile, sed multo magis separabilia accidentia pluribus\ninhaerescunt, ut moueri homini et boui — uterque enim moue-\ntur —, et rursus ea quae sub homine sunt atque boue indiuidua,\n\nmoueri saepe praedicantur. sed aduertendum est auctore Por-\nphyrio quod ea quae accidentia sunt, principaliter quidem de\nhis dicuntur in quibus sunt indiuiduis, secundo uero loco ad\nuniuersalia indiuiduorum referuntur, atque ita praedicatio\n\n\nsuperiorum redditur, ut quoniam nigredo singulis coruis adest,\ndicitur adesse coruo. nam quia omnia particularia qualitas ista\naccidentis nigredinis inficit, idcirco eam de specie quoque\npraedicamus dicentes coruum, ipsam speciem, nigrum esse.\nIn quibus omnibus mirum uideri potest, cur genus de proprio\npraedicari non dixerit nec uero speciem de eodem proprio nec\ndifferentiam de proprio, sed tantum genus quidem de speciebus\nac differentiis, differentiam uero de speciebus atque indiuiduis,\nspeciem de indiuiduis, proprium de specie atque indiuiduis,\n\naccidens de speciebus atque indiuiduis. fieri enim potest ut quae\nmaioris praedicationis sint, ea de cunctis minoribus praedi-\ncentur, et quae aequalia sunt, sibimet conuertuntur, eoque fit\nut genus de differentiis, de speciebus, de propriis, de acci-\ndentibus praedicetur, ut cum dicimus ‘quod rationale est,\n\nanimal est’, genus de differentia, ‘quod homo est, animal est’,\ngenus de specie, ‘quod risibile est, animal est,’ genus de\nproprio, ‘quod nigrum est’, si forte coruum uel Aethiopem\ndemonstremus, ‘animal est,’ genus de accidenti praedicamus,\nrursus ‘quod homo est, rationale est’, differentia de specie,\n\n\n‘quod risibile est, rationale est,’ differentia de proprio, ‘quod\nnigrum est, rationale est’, si Aethiopem demonstremus, dif-\nferentia de accidenti; item ‘quod risibile est, homo est’, spe-\n\ncies de proprio, ‘quod nigrum est, homo|est,’ si Aethiopem\ndesignemus, species de accidenti, qua in re etiam ‘quod nigrum\n\nest, risibile est’ in Aethiopis demonstratione ut proprium de\naccidenti praedicatur. conuerti autem ad totum accidens potest,\nut quoniam in indiuiduis singulorum esse proponitur, idcirco de\nsuperioribus etiam praedicetur, ut quoniam Socrates animal\nest, rationalis est, risibilis est et homo est, cumque in Socrate\n\nsit caluitium, quod est accidens, praedicetur idem accidens\nde animali, de rationali, de risibili, de homine, ut accidens\nde quattuor reliquis praedicetur. sed horum profundior quaestio\nest nec ad soluendum satis est temporis, hoc tantum ingredi-\nentium intellegentia expectet, quod alia quidem recto ordine\n\npraedicantur, alia uero obliquo, quoniam moueri hominem\nrectum est, id quod mouetur hominem esse conuersa locutione\nproponitur, quocirca rectam Porphyrius in omnibus propositi-\nonem sumpsit, quodsi quis uim praedicationis et solutionis\nadtenderit in singulis praedicationibus comparans, eas quidem\n\n\n\nprolationes quae rectae sunt, inueniet a Porphyrio esse enu-\nmeratas, eas uero quae conuerso ordine praedicantur, fuisse\nsepositas.\nDE COMMVNIBVS GENERIS ET DIFFERENTIAE.Commune est autem generi et differentiae con-\n\ntinentia specierum. continet enim et differentia\nspecies, etsi non omnes quot genera, rationale\nenim etiamsi non continet ea quae sunt inratio·\nnabilia quemadmodum animal, sed continet homi-\n\nnem et deum, quae sunt species, et quaecumque\npraedicantur de genere ut genera, et de his quae\nsub ipso sunt speciebus praedicantur, et quae-\ncumque de differentia praedicantur ut differen-\ntiae, et de ea quae ex ipsa est specie praedicabun-\n\ntur. nam cum sit genus animal, non solum de eo\npraedicantur ut genera substantia et animatum,\nsed etiam de his quae sunt sub animali speciebus\n\n\n\nomnibus praedicantur haec usque ad indiuidua.\ncumque sit differentia rationalis, praedicatur de\nea ut differentia id quod est ratione uti, non solum\nautem de eo quod est rationale, sed etiam de his\nquae sunt sub rationali speciebus praedicabitur\n\nratione uti. commune autem est et perempto ge-\nnere uel differentia simul perimi quae sub ipsis\nsunt; quemadmodum enim si non sit animal, non\nest equus neque homo, ita si non sit rationale,\nnullum erit animal quod utatur ratione.\n\nPost eam quae cunctis adesse uisa est communitatem, sin-\ngulorum ad se similitudines ac dissimilitudines quaerit, et\nquoniam inter quinque proposita genus ac differentia uniuer-\nsalioris praedicationis sunt, siquidem genus species continet\nac differentias, differentiae uero species continent neque ab his\n\nullo modo continentur, primum generis ac differentiarum\nsimilitudines colligit, ac primam quidem ponit hanc, dicit\nenim commune esse generi ac differentiae, ut species claudant;\n\n\nnam sicut genus sub se habet species, ita etiam differentia,\ntametsi non tantas quot habet genus, etenim genus quoniam\ndifferentiam etiam claudit et non unam tantum sub se diffe-\nrentiam cohercet ac retinet, plures necesse est habeat sub se\n\nspecies, quam quaelibet una earum differentiarum quas claudit,\nut animal praedicatur de rationabili et inrationabili. quodsi\nita est, praedicabitur et de his quae sub rationali sunt positae\nspeciebus et de his quae sub inrationali. est ergo commune\nanimali et rationali, id est generi et differentiae, quod sicut\n\ngenus de homine et de deo praedicatur, ita etiam rationale,\nquod est differentia, de deo ac de homine dicitur, sed non in\ntantum haec praedicatio funditur quantum animalis, id est\ngeneris, animal enim non de deo solum atque homine, sed de\nequo et boue praedicatur, ad quae rationalis differentia non\n\nperuenit. sed quandocumque deum supponimus animali, secun-\ndum eam opinionem facimus quae solem stellasque atque hunc\ntotum mundum animatum esse confirmat, quos etiam deorum\nnomine, ut saepe dictum est, appellauerunt. Secunda item\ncommunio est generis ac differentiae, quoniam quaecumque\n\npraedicantur de | genere ut genera, eadem de his quae sub\n\nipso sunt speciebus praedicantur; ad hanc similitudinem\n\n\n\nquaecumque de differentia praedicantur ut differentiae, et de\nhis quae sub differentia sunt ut differentiae praedicantur, cuius\nsententiae talis est expositio, sunt plura quae de generibus\npraedicantur ut genera, ut de animali dicitur animatum, dicitur\nsubstantia, atque haec ut genera, haec igitur praedicantur et\n\nde his quae sub animali sunt, ut genera rursus; nam hominis\net animatum et substantia genus est, sicut ante fuerat ani-\nmalis. item in ipsis differentiis quaedam differentiae inueniun-\ntur quae de ipsis differentiis praedicantur, ut de rationali duae\ndifferentiae dicuntur, quod enim rationale est, utitur ratione\n\nuel habet rationem, aliud est autem uti ratione, aliud habere\nrationem, ut aliud est habere sensum, aliud uti sensu, habet\nquippe sensum et dormiens, sed minime utitur, ita quoque\ndormiens habet rationem, sed minime utitur, ergo ipsius ratio-\nnabilitatis quaedam differentia est ratione uti, sed sub ratio-\n\nnabilitate homo positus est; praedicatur igitur de homine ratione\nuti ut quaedam differentia, differt enim a ceteris animalibus\nhomo, quia ratione utitur, demonstratum igitur est quia sicut\nea quae de genere praedicantur, dicuntur de generi subiectis,\nita etiam ea quae de differentia praedicantur, dicuntur de his\n\nquae differentiae supponuntur. Tertium commune est quod\n\n\nsicut absumptis generibus species interimuntur, ita absumptis\ndifferentiis species de quibus differentiae praedicantur, intereunt,\ncommune enim est hoc, uniuersalium in substantia pereuntium\nperire subiecta. sed prima communio demonstrauit genera de\n\nspeciebus praedicari, sicut etiam differentias, propter hanc\nigitur similitudinem si auferantur genera, species pereunt, sicut\netiam species perire necesse est quae sub differentiis sunt, si\nuniuersales earum differentiae consumantur, cuius exemplum\nest : si enim auferas animal, hominem atque equum sustuleris,\n\nquae sunt species positae sub animali, si auferas rationale,\nhominem deumque sustuleris, qui sunt sub rationali diffe-\nrentia collecti. Et de communitatibus quidem hactenus,\nnunc de generis et differentiae dissimilitudine perpendit.\nDE PROPRIIS GENERIS ET DIFFERENTIAE.\nProprium autem generis est de pluribus prae-\ndicari quam differentia et species et proprium et\naccidens; animal enim de homine et equo et aue\net serpente, quadrupes uero de solis quattuor pedes\nhabentibus, homo uero de solis indiuiduis et hin-\n\nnibile de equo et de his qui sunt particulares, et\n\n\n\naccidens similiter de paucioribus, oportet autem\ndifferentias accipere quibus diuiditur genus, non\neas quae complent substantiam generis, amplius\ngenus continet differentiam potestate; animalis\nenim hoc quidem rationale est, illud uero inratio-\n\nnale. amplius genera quidem priora sunt his quae\nsunt sub se positae differentiis, propter quod\nsimul quidem eas auferunt, non autem simul aufe-\nruntur; sublato enim animali aufertur rationale\net inrationale. differentiae uero non auferunt\n\ngenus; nam si omnes interimantur, tamen substan-\ntia animata sensibilis subintellegitur, quae est\nanimal, amplius genus quidem in eo quod quid\nest, differentia uero in eo quod quale quiddam est,\nquemadmodum dictum est, praedicatur, amplius\n\ngenus quidem unum est secundum unam quamque\nspeciem, ut hominis id quod est animal, differen-\ntiae uero plurimae, ut rationale, mortale, mentis\net disciplinae perceptibile, quibus ab aliis differt,\net genus quidem consimile est materiae, formae\n\nuero differentia, cum autem sint et alia communia\n\n\net propria generis et differentiae, nunc ista suf-\nficiant.\n| Proprium quidem quid sit, conuenienti atque integro uoca-\n\nbulo definitum est. sed per abusionem illa etiam propria\n\nquorumlibet dicuntur quae in una quaque re ab aliis continent\ndifferentiam, licet cum aliis sint ea ipsa communia, per se\nquippe proprium est homini quod ei omni et soli et semper\nadest, ut risibilitas, per usurpatam uero locutionem etiam\nproprium hominis rationabilitas dicitur non per se proprium,\n\nquippe quod ei cum deorum est natura commune, sed homini\nrationabilitas proprium dicitur ad discretionem pecudis, quod\nrationale non est; id uero propter hanc causam, quoniam id\nproprium unius cuiusque dicitur quod habet suum, quo igitur\nquis ab alio differt, proprium eius non absurda usurpatione\n\npraedicatur, sed nunc quod dicit proprium generis esse de\npluribus praedicari quam cetera quattuor, id ipsum generis\ntale proprium est, quale per se proprium dici solet, id est\nquod semper <et> omni et soli adsit generi, generi enim soli\nadest, ut differentia, specie, proprio, accidenti überius atque\n\naffluentius praedicetur, sed de his differentiis, speciebus, pro-\npriis atque accidentibus id dici potest quae sub quolibet\n\n\ngenere sunt, id est differentiae quidem quae quodlibet diuidunt\ngenus, species uero quae diuisibilibus generis differentiis infor-\nmatur, proprium autem illius speciei quae sub illo genere\nest quod differentiis est diuisum, accidentiaque quae his hae-\nreant indiuiduis quae sub ea specie sunt quam designatum\n\ngenus includit, hoc facilius exempla declarant, sit enim genus\nanimal, quadrupes ac bipes differentiae sub animalis positae\ncontinentia, homo atque equus species sub eodem genere\nconstitutae, risibile atque hinnibile propria earundem spe-\ncierum, uelox uero uel bellator accidentia quae his indiuiduis\n\naccidunt quae sub speciebus equi atque hominis continentur :\nanimal igitur, quod est genus, praedicatur et de quadrupede\net bipede, quae sunt differentiae, quadrupes uero de bipede\nnon dicitur, sed tantum de his animalibus quae quattuor pedes\nhabent; plus igitur praedicatur genus quam differentia, rursus\n\nhomo de Platone ac Socrate praedicatur, animal uero non\nmodo de hominibus indiuiduis, uerum etiam de ceteris inratio-\nnabilibus indiuiduis dicitur; plus igitur genus quam species\npraedicatur, sed cum sit proprium hinnibile equi speciei cum-\n\n\nque genus quam species überius praedicetur, praedicatio quo-\nque generis proprii supergreditur praedicationem, accidens\nquoque etsi pluribus inesse potest, tamen saepe genere con-\ntractius inuenitur, ut bellator non proprie nisi homo dicitur,\n\nut uelocitas in paucis animalibus inuenitur. quo fit, ut genus\ndifferentia, specie, proprio et accidentibus amplius praedice-\ntur. Atque haec est una proprietas generis quae genus ab\naliis omnibus disiungat ac separet, oportet autem, inquit, nunc\neas differentias intellegere quibus diuiditur genus, non quibus\n\ninformatur, illae enim quibus informatur genus, plus quam\nipsum genus sine dubio praedicantur, ut animatum et corpo-\nreum ultra animal tenditur, cum sint differentiae animalis, sed\nnon diuisiuae, sed potius constitutiuae; omnia enim superiora\nde inferioribus praedicantur, quae uero de inferioribus praedi-\n\ncantur neque conuerti possunt, haec ab eis quae inferiora sunt\namplius praedicantur.\nPost hoc aliud proprium generis ostendit quo ab his\ndifferentiis quae sub eodem sunt positae, segregatur, omne\nenim genus continet differentias potestate, differentia uero\n\ngenus non potest continere, animal enim rationale atque inra-\ntionale continet potestate; neque enim inrationabilitas neque\nrationabilitas animal poterit continere, potestate autem ait\ncontinere animal differentias quia, ut superius dictum est,\n\n\n\ngenus quidem omnes sub se habet differentias potestate, actu\nuero minime, ex quo fit ut alia proprietas oriatur, sublato\nenim genere perit differentia, ueluti sublato animali interimitur\nrationabilitas, quod est differentia, at si rationale interimas,\ninrationale animal manet, sed obici potest : quid? si utrasque\n\ndifferentias simul abstulero, num poterit remanere genus?\ndicimus : potest, unum quodque enim non ex his de quibus\npraedicatur, sed ex his ex quibus efficitur, substantiam sumit,\nitaque fit ut genus sublatis diuisiuis differentiis permanere\npossit, dum tamen maneant illae quae ipsius generis formam\n\nsubstantiamque constituunt, quoniam enim animal animata\n\natque sensibilis differentiae constijtuunt, hae si maneant atque\niungantur, perire animal non potest, licet ea pereant de quibus\nanimal praedicatur, rationale scilicet atque inrationale. unum\nquodque enim, ut dictum est, ex his substantiae proprietatem\n\nsumit ex quibus efficitur, non ab his de quibus praedicatur,\namplius si utrasque differentias genus potestate continet, ipsum\nper se neutram earum intra se positam collocatamque con-\ncludit. quodsi actu quidem eas non continet, sed potestate,\nactu etiam ab his poterit separari; hoc ipsum enim, potestate\n\neas continere, id erat actu non continere, genus uero, quod\nquaslibet differentias actu non continet, actu ab eisdem etiam\nseparatur. Kursus aliud est proprium generis, quod ex pro-\n\n\nprietate praedicationis agnoscitur, omne enim genus ad inter-\nrogationem ‘quid est unum quodque?’ responderi conuenit, ut\nanimal in eo quod quid est de homine praedicatur, differentia\nuero minime, sed in eo quod quale sit; omnis enim differentia\n\nin qualitate consistit, sed hoc proprium tale est quale supe-\nrius diximus, non per se, sed secundum alicuius differentiam\ndictum, alioquin commune est hoc generi cum specie, ut in eo\nquod quid sit praedicetur, sed quia hoc genus a differentia\ndiscrepat, quoniam differentia quidem in eo quod quale est,\n\ngenus uero in eo quod quid est praedicatur, generis proprium\ndicitur non per se, sed ad differentiae comparationem, et in\nomnibus reliquis eandem rationem conueniet speculari; quod-\ncumque enim ita generi proprium dicitur, ut nulli sit alii\ncommune, sed tantum hoc habeat genus ut omne genus et\n\nsemper, id secundum se proprium nuncupatur, quicquid uero\ncum quolibet alio commune est, id non per se, sed ad alterius\ndifferentiam proprium dicitur. Alia rursus generis et diffe-\nrentiae separatio est, quod genus quidem speciei unum semper\nadest, scilicet proximum plura - enim possunt esse superiora,\n\nuelut hominis animal atque substantia, sed proximum eiusdem\nhominis animal tantum —, differentiae uero plures uni speciei\n\n\n\nadesse poterunt, ut rationale atque mortale homini, itaque fit\ndefinitio ex uno quidem genere, sed pluribus differentiis, ut\nhominis animal rationale mortale. Rursus alia discretio est,\nquod genus quidem quasi subiecti locum tenet, differentia\nuero formae, ita ut illud sit materia quaedam quae figuram\n\nsuscipiat, haec uero sit forma quae superueniens speciei sub-\nstantiam rationemque perficiat. Idcirco uero pluribus diffe-\nrentiis a genere differentiam segregauit, quia haec maxime\ngeneris quandam similitudinem contineat, quia est uniuersalis\net praeter genus inter ceteras maxima, sed cum alia plura\n\ncommunia pluraque propria generis inter se ac differentiae\nualeant inueniri, nunc, inquit, ista sufficiant, satis est\nenim ad discretionem quaslibet differentias assumere, etiamsi\nnon quae dici possunt omnia colligantur.\nDE COMMVNIBVS GENERIS ET SPECIEI.\nGenus autem et species commune quidem ha-\nbent de pluribus, quemadmodum dictum est, prae-\ndicari. sumatur autem species ut species et non\netiam ut genus, si fuerit idem et species et genus.\n\n\n\ncommune autem his est et priora esse eorum de\nquibus praedicantur, et totum quiddam esse\nutrum que.\nGeneris et speciei enumerat tria communia, unum quidem,\n\nde pluribus praedicari; genus enim et species de pluribus\npraedicantur, sed genus de speciebus, ut dictum est, species\nuero de indiuiduis. sed nunc de illa specie loquitur quae\ntantum species est. id est quae non etiam genus est, sed\nultima species, quodsi talem speciem ponamus quae etiam\n\ngenus esse potest, ac de ea dicamus quoniam commune habet\ncum genere de pluribus praedicari, nihil interest an ita dica-\nmus, ipsum genus id secum habere commune de pluribus\npraedicari, talis enim species quae non est solum species, ea\netiam genus est. Est autem commune his quoque quod utra-\n\nque priora sunt his de quibus praedicantur, omne enim quod de\naliquibus praedicatur, si recto, ut dictum est superius, ordine\ndicatur, prius est his de quibus praedicatur. Praeterea est\nillis hoc etiam commune, quod genus ac species totum sunt\neorum quae intra suum ambitum continent et cohercent;\n\nomnium enim specierum totum est genus et omnium indi-\nui|duorum totum species, aeque enim genus et species aduna-\n\ntiua sunt plurimorum, quod uero multorum adunatiuum est,\nid eorum quae ad unitatis formam reducit, recte dicitur\ntotum.\nDE PROPRIIS GENERIS ET SPECIEI.Differt autem eo quod genus quidem continet spe-\ncies sub se, species uero continentur et non continent\ngenera; in pluribus enim genus quam species est.\ngenera enim praeiacere oportet et formata specificis\n\ndifferentiis perficere species; unde et priora sunt\nnaturaliter genera et simul interimentia, sed quae\nnon simul interimantur. et species quidem cum sit,\nest et genus, genus uero cum sit, non omnino erit et\nspecies. et genera quidem uniuoce de speciebus praedi-\n\ncantur, species uero de generibus minime, amplius\ngenera quidem abundant earum quae sub ipsis sunt\nspecierum continentia, species uero a generibus abun-\ndant propriis differentiis. amplius neque species fiet\numquam generalissimum neque genus specialissimum.\n\nExpeditis communibus generis ac speciei nunc de eorum\ndiscretione pertractat. differre enim dicit genus ab specie,\nquoniam genus continet species, ut animal hominem, species\n\n\n\nuero non continet genera; neque enim homo de animali prae-\ndicatur. itaque fit ut species quidem contineantur a generibus,\nnumquam uero contineant genera, omne enim quod amplius\npraedicatur, illius est continens quod minus dicitur, quodsi\n\ngenus amplius praedicatur quam species, necesse est ut spe-\ncies quidem contineatur a genere, genus uero speciei nullo\nambitu praedicationis includatur, huius autem ratio est quo-\nniam genus semper suscipiens differentiam speciem facit, hoc\nest, genus quod habebat latissimam praedicationem, coartatum\n\ndifferentia et contractum speciem facit; omnino enim generi\niuncta differentia speciem reddit et ex uniuersalitate atque\nlatissima praedicatione in angustum speciei terminum con-\ntrahit. animal enim, cuius praedicatio per se longe lateque\ndiffusa est, si arripiat rationalis differentiam, si etiam mortalis,\n\ndeminuit atque contrahit in unum hominis speciem, unde fit\nut minor sit semper species quam genus atque ideo conti-\nneatur, sed non contineat, sublatoque genere auferatur et spe-\ncies; si enim totum auferas, pars non erit, quodsi species\nauferatur, genus manet, ueluti cum animal sustuleris, interi-\n\nmitur etiam homo, si hominem auferas, animal restat, haec\netiam causa est, ut genus de specie uniuoce praedicetur, id\nest ut species suscipiat definitionem generis et nomen, sed\n\n\nnon e conuerso. definitionem quippe speciei genus suscipere\nnon uidetur; substantiam enim priorum inferiora suscipiunt,\nsi enim definias animal et dicas substantiam esse animatam\natque sensibilem aut si praedices de homine ‘animal’, uerum\ndixeris, si etiam animalis definitionem de homine praedicaueris\n\ndicasque hominem esse substantiam animatam atque sensi-\nbilem, nihil fuerit in propositione falsi, sed si hominis defini-\ntionem reddas ‘animal rationale mortale’, ea animali non con-\nueniunt; neque enim quod animal est, id dici poterit animal\nrationale mortale, fit igitur, ut sicut species generis nomen\n\nsuscipit, ita etiam capiat definitionem, et sicut genus nomen\nspeciei non suscipit, ita nec eiusdem definitione monstretur,\nsed cuius nomen et definitio de aliquo praedicatur, id uniuoce\ndicitur, cum igitur generis et nomen et definitio de specie\npraedicetur, genus de specie uniuoce dicitur, quoniam uero\n\nspeciei de genere. neque nomen neque definitio praedicatur,\nnon conuertitur uniuoca praedicatio. Differunt genera <ab>\nspeciebus hoc quoque modo, quod genera superuadunt species\nsuas aliarum continentia specierum, species uero genera dif-\nferentiarum pluralitate, animal enim, quod est genus, superuadit\n\nhominem, quod est species, quia non hominem solum continet,\nuerum etiam bouem, equum aliasque species, quas suae spatio\npraedicationis includit, species uero, ut homo, superuadit genus,\nut animal, multitudine differentiarum, nam quod actu genus\n\n\nnon habet rationale uel mortale — nullas quippe actu genus\nretinet | differentias —, easdem species suae substantiae inhae-\n\nrentes atque insitas tenet, homo enim rationalis est atque\nmortalis, quod genus minime est; animal enim neque mortale\n\nest per se neque rationale, quodsi genus quidem plus unam\ncontinet speciem, at uero species multis differentiis infor\nmantur, superat quidem genus speciem continentia specierum\nspecies uero uincit genus differentiarum pluralitate. Illa\nquoque est differentia, quod genus quoniam omnium primum\n\nest, numquam in tantum descendere poterit, ut fiat ultimum,\nspecies uero, quae cunctis est inferior, in tantum ascendere\nnon poterit, ut suprema omnium fiat; numquam igitur nec\nspecies generalissimum fiet nec genus specialissimum. Sed\nex his quae dictae sunt differentiae aliae sunt quae genus ab\n\nspecie propriae coniunctaeque disterminant, aliae uero quae\nnon solum genus ab specie, uerum etiam a ceteris diducunt\nac disterminant, neque in his tantum differentiae quae sunt\ndictae, uerum etiam in ceteris considerentur oportet, si proprie\nnormam quaerimus discretionis agnoscere.\nDE COMMYNIBVS GENERIS ET PROPRII.Generis autem et proprii commune quidem est sequi\nspecies - nam si homo est, animal est, et si homo est,\nrisibile est et - aequaliter praedicari genus de specie-\nbus et proprium de his quae illo participant; aequaliter\n\nenim et homo et bos animal et Cato et Cicero risibile,\ncommune autem et uniuoce praedicari genus de pro-\npriis speciebus et proprium quorum est proprium.\nTria interim generis ac proprii dicit esse communia, quorum\nprimum illud est, - quoniam ita genus sequitur species ut\n\nproprium, posita enim specie necesse est intellegi genus ac\nproprium; neutrum enim species proprias derelinquit, nam si\nhomo est, animal est, si homo est, risibile est; ita quemad-\nmodum genus, sic proprium ab ea specie cuius est proprium,\nnon recedit. Illud quoque, quod aequalis est generis partici-\n\npatio, sicut etiam proprii, omne enim genus aequaliter specie-\nbus participatur, proprium uero indiuiduis omnibus aequaliter\nadhaerescit, manifestum uero est participationem e?se generis\naequalem; neque enim plus homo animal est quam equos\n\n\n\natque bos, sed in eo quod sunt animalia, aequaliter animalis,\nid est generis ad se uocabulum trahunt. Cato etiam et Cicero\naequaliter risibiles sunt, etiamsi aequaliter non rideant; in eo\nenim quod apti ad ridendum sunt, dici risibiles possunt, non\n\nquod iam rideant, aequaliter ergo ea quae sub genere sunt,\nsuscipiunt genus, sicut ea quae sub propriis, propria. Tertium\nillud, quod sicut genus de speciebus propriis uniuoce praedi-\ncatur, ita etiam proprium de sua specie uniuoce dicitur, genus\nenim quoniam substantiam speciei continet, non modo eius\n\nnomen de specie, uerum etiam definitio praedicatur, pro-\nprium uero quia speciem non relinquit eamque semper sequitur\nnec in aliam speciem transgreditur nec infra subsistit, defi-\nnitionem quoque propriam speciebus tradit; cuius enim nomen\nuni tantum conuenit speciei cui coaequatur, dubitari non\n\npotest quin eius quoque definitio speciei conueniat. quo fit ut\nsicut genus de speciebus, ita proprium de sua specie uniuoce\npraedicetur.\nDE PROPRIIS GENERIS ET PROPRII,Differt autem, quoniam genus quidem prius est,\nposterius uero proprium; oportet enim esse animal,\n\ndehinc diuidi differentiis et propriis, et genus qui-\n\n\n\ndem de pluribus speciebus praedicatur, proprium uero\nde una sola specie cuius est proprium, et proprium qui-\ndem conuersim praedicatur de eo cuius est proprium,\ngenus uero de nullo conuersim praedicatur, nam neque\nsi animal est, homo est, neque si animal est, risi-\n\nbile est; sin uero homo est, risibile est, et e conuerso\namplius proprium omni speciei inest cuius est pro-\nprium, et soli et semper, genus uero omni quidem\nspeciei cuius fuerit genus, et semper, non autem soli,\namplius species quidem interemptae non simul inter-\n\n\nimunt|genera, propria uero interempta simul in-\nterimunt ea quorum sunt propria, et bis quorum sunt\npropria interemptis et ipsa simul interimuntur.\nRursus tale proprium sumit, quod ad alterius comparationem\nproprium nuncupetur, dicit enim proprium esse generis prius\n\nesse quam propria, oportet enim prius esse genus, quod ueluti\nmateria differentiis supponatur, uenientibusque differentiis fieri\nspeciem, cum quibus propria nascuntur, si igitur prius est\n\n\ngenus quam differentiae, prius etiam differentiae quam species\net speciebus propria coaequantur, non est dubium quin pro-\npria generibus posteriora sint, ac per hoc quod dictum est,\nproprium esse generis prius esse quam propria, commune est hoc\n\ngeneri cum differentia, differentiae enim species conformantes\npriores considerantur esse quam propria, siquidem speciebus ipsis\npriores sunt, quas propria ratione determinant, sed ut dictum\nest, hoc proprium ad differentiam proprii intellegendum est,\nnon quale superius per se proprium constitutum est. Rursus\n\ndiffert genus a proprio, quod genus quidem de pluribus\npraedicatur speciebus, proprium uero minime; nam neque\ngenus est, nisi plures ex se species proferat, nec proprium,\nsi alteri cuilibet speciei possit esse commune, fit igitur ut\ngenus quidem plurimas sub se species habeat, ut animal\n\nhominem atque equum, proprium uero unam tantum, sicut\nrisibile hominem. Quo fit ut illa quoque differentia nascatur :\ngenus enim praedicatur quidem de speciebus, ipsum uero in\nnulla praedicatione supponitur, proprium uero et species alterna\npraedicatione mutantur, fit enim praedicatio aut a maioribus\n\nad minora aut ab aequalibus ad aequalia, genus igitur, quod\nmaius est, de speciebus omnibus praedicatur, species uero,\nquoniam minores sunt, de generibus non dicuntur, ut animal\nde homine dicitur, homo uero de animali nullo modo praedi-\ncatur. at uero proprium, quoniam speciei aequale est, aeque\n\n\npraedicatur atque supponitur, ut risibile de homine dicitur -\nomnis enim homo risibilis est —, eodemque conuertitur modo;\nomne enim risibile homo est. Differt etiam proprium a\ngenere, quod proprium uni et omni et semper speciei adest,\ngenus uero ex his duo quidem retinet, in uno uero diuersum\n\nest. nam speciebus suis et semper adest et omnibus, non uero\nsolis; hoc enim haeret propriis, quod singulas tantum species\ncontinent, hoc generibus, quod plures. igitur propria quidem\nsingulas optinent species, genera uero non singulas, adest igitur\nproprium uni soli speciei et semper et omni, genus uero omni\n\nquidem et semper, sed non soli, ut risibile homini soli, ani-\nmal uero eidem homini, - sed non soli; praeest enim ceteris,\nquae inrationabilia nuncupamus. Praeterea si auferatur\ngenus, species interimuntur nam si non sit animal, non erit\nhomo —, si auferas species, non interimitur genus; nam si non\n\nsit homo, animal non peribit, species uero et propria quoniam\nsunt aequalia, alterna sese uice consumunt; nam si non sit\nrisibile, homo non erit, si homo non sit, risibile non manebit,\nconsumunt igitur genera sub se positas species, non uero ab\nhis inuicem consumuntur, species uero et proprium inuicem\n\nperimuntur et perimunt.\nDE COMMVNIBVS GENERIS ET ACCIDENTIS.Generis uero et accidentis commune est de pluri-\nbus, quemadmodum dictum est, praedicari, siue separa-\nbilium sit siue inseparabilium; etenim moueri de\n\npluribus et nigrum de coruis et de hominibus Aethio-\npibus et aliquibus inanimatis.\nNihil est quod inter cetera ita sit a generis ratione dis-\niunctum, sicut est accidens, nam cum genus cuiuslibet sub-\nstantiam monstret, accidens uero a substantia longe disiunctum\n\nsit et extrinsecus ueniens, nihil fere notius commune potest\nhabere cum genere quam de pluribus praedicari, genus enim\nde pluribus praedicatur speciebus, accidens uero de pluribus\nnon modo speciebus, uerum etiam generibus animatis atque\ninanimatis, ut nigrum dicitur de rationabili homine, de inra-\n\ntionabili coruo et de inanijmato hebeno, album etiam de cygnoj\n\net marmore, moneri de homine, de equo et de stellis ac de\nsagitta, quae sunt separabilis accidentis exempla.\nDE PROPRIIS GENERIS ET ACCIDENTIS.Differt autem genus ab accidenti, quoniam genus\nante species est, accidentia uero speciebus posteriora\nsunt; nam si etiam inseparabile sumatur accidens, sed\ntamen prius est illud cui accidit quam accidens, et\n\ngenere quidem quae participant, aequaliter partici-\npant, accidenti uero non aequaliter; intentionem enim\net remissionem suscipit accidentium participatio,\ngenerum uero minime, et accidentia quidem in indi-\nuiduis principaliter subsistunt, genera uero et species\n\nnaturaliter priora sunt indiuiduis substantiis, et\ngenera quidem in eo quod quid sit praedicantur de\nbis quae sub ipsis sunt, accidentia uero in eo quod\nquale aliquid sit uel quomodo se habeat unum quod-\nque; qualis est enim Aethiops interrogatus dices\n\n‘niger’, et quemadmodum se Socrates habeat, dices\nquoniam sedet uel ambulat.\nDifferentiam generis et accidentis hanc primam proponit,\nquod genus quidem ante species sit, quippe quod materiae\nloco est et differentiis informatum species gignit, at uero\naccidens post species inuenitur. oportet enim prius esse cui\n\naliquid accidat, post uero ipsum accidens superuenire; nam si\nsubiectum non sit quod suscipiat, accidens esse non poterit,\nquodsi genus quidem speciebus subiectum est nec possunt\nesse species, nisi eis genus ueluti materia supponatur, acci-\ndentia uero esse non possunt, nisi eis species supponantur.\n\nmanifestum est genus quidem esse ante species, accidentia\nuero post species. Rursus alia differentia, quoniam genus\nneque intentionem neque remissionem suscipere potest, quo\nfit ut quae participant genere, aequaliter eius nomen defini-\ntionemque suscipiant; omnes enim homines aequaliter animalia\n\nsunt eodemque modo equi, nec non inter se homo atque equus\net cetera animalia comparata aeque animalia praedicantur,\naccidentis uero participatio et intenditur et remittitur, inuenies\nenim quemlibet paulo diutius ambulantem, paulo amplius\nnigrum et in ipsis Aethiopibus considerabis omnes non aeque\n\nnigro colore obductos. Alia quoque differentia est, quoniam\nomne accidens in indiuiduis principaliter subsistit, genera uero\net species indiuiduis priora sunt; nisi enim singuli corui\n\n\nnigredine infecti essent, comi species nigra esse minime dicere-\ntur. ita fit ut accidentia post indiuidua esse uideantur. nam\nsi prius est id cui aliquid accidit quam illud quod accidit,\nnop est dubium prius esse indiuidua, posterius uero accidens,\ngenera uero et species supra indiuidua considerantur; hoc\n\nidcirco, quoniam de his omnibus praedicantur eorumque sub-\nstantiam propria praedicatione constituunt, sed dici potest\ngenera quoque ipsa et species posteriora indiuiduis inueniri;\nnam nisi sint singuli homines singulique equi, hominis atque\nequi species esse non possunt, et nisi singulae species sint,\n\neorum genus animal esse non poterit, sed meminisse debemus\nsuperius dictum esse genus non ex his sumere substantiam\nde quibus praedicatur, sed de eo potius, quod differentiis con-\nstitutiuis eorum substantia formaque perficitur, itaque si genus\nquidem diuisiuis differentiis interemptis non perimitur, sed\n\nmanet in his quae eius constitutiuae sunt eiusque formam\ndefinitionemque perficiunt, cumque differentiae diuisiuae generis\nspeciebus sint priores — ipsae enim species conformant atque\nconstituunt —, non est dubium quin genus etiam pereuntibus\nspeciebus possit in propria manere substantia, idem de spe-\n\nciebus dictum sit; species enim superioribus differentiis, non\nposterioribus indiuiduis informantur, quae cum ita sint, species\nquoque ante indiuidua subsistunt, accidentia uero nisi sint\n\n\n\nquibus accidant, esse non possunt, nullis uero prius accidunt\nquam indiuiduis; haec enim generationi et corru|ptioni sup-\n\nposita uariis semper accidentibus permutantur. Illam quoque\nadnumerat differentiam quae est superius dicta, quod genus\n\nquidem, quia rem demonstrat et de substantia praedicatur, in\neo quod quid est dicitur, accidens uero in eo quod quale est\naut in eo quod quomodo sese habet res. nam si qualitatem\ninterroges, accidens respondebitur, ut si qualis est coruus,\n‘niger’, si quomodo sese habeat, aliud rursus accidens, aut\n\n‘sedet’ aut ‘uolat’ aut ‘crocitat’. nam cum accidens in nouem\npraedicamenta diuidatur, qualitatem, quantitatem, ad aliquid,\nubi, quando, situm, habitum, facere, pati, cetera quidem omnia\nin ‘quomodo se habeat’ interrogatione ponuntur, qualitas uero\nin qualitatis sciscitatione responderi solet. nam si interrogemur\n\nqualis est Aethiops, respondebimus accidens, id est ‘niger’,\nsi quomodo se habeat Socrates, tunc dicemus aut ‘sedet’ aut\n‘ambulat’ aut superiorum aliquid accidentium.\nGenus uero quo ab aliis quattuor differat, dictum\n\n\n\nest. contingit autem etiam unum quodque aliorum\ndifferre ab aliis quattuor, ut cum quinque quidem\nsint, unum quodque autem ab aliis quattuor differat,\nquater quinque, uiginti fiant omnes differentiae, sed\nsemper posterioribus enumeratis et secundis quidem\n\nuna differentia superatis, prop(??)terea quia iam sumpta\nest, tertiis uero duabus, quartis uero tribus, quintis\nuero quattuor, decem omnes fiunt, quattuor, tres, duae,\nuna. genus enim differt a differentia et specie et pro-\nprio et accidenti; quattuor igitur sunt omnes diffe-\n\nrentiae. differentia uero quo differat a genere dictum\nest, quando quo differret genus ab ea dicebatur;\nrelinquitur igitur quo differat ab specie et proprio\net accidenti dicere, et fiunt tres. rursus species quo\n\n\nquidem differat a differentia dictum est, quando quo\ndifferret differentia ab specie, dicebatur; quo autem\ndifferat species a genere, dictum est, quando quo\ndifferret genus ab specie dicebatur; reliquum est\n\nigitur, ut quo differat a proprio et accidenti dicatur.\nduae igitur etiam istae sunt differentiae. proprium\nautem quo differat ab accidenti relinquitur; nam quo\nab specie et differentia et genere differat, praedictum\nest in illorum ad ipsum differentia. quattuor igitur\n\nsumptis generis ad alia differentiis, tribus uero dif-\nferentiae, duabus autem speciei, una autem proprii ad\naccidens, decem erunt omnes, quarum quattuor, quae\nerant generis ad reliqua, superius demonstraui-\nmus.\n\nQuoniam differentias atque communitates generis ad diffe-\nrentiam, ad speciem, ad proprium atque accidens persecutus\nest, idem quoque ad ceteras facere contendens praedicit, quot\nomnes differentiae possint esse quae inter se comparatis com-\n\n\nmixtisque rebus his quae supra propositae sunt efficiantur.\nsunt autem uiginti. nam cum quinque sint res, una quaeque res\nearum si a quattuor aliis differat, quinquies quater, uiginti\ndifferentiae fiunt, quod appositarum litterarum manifestatur\nexemplo. sint quinque res ueluti quinque litterae A B C D E.\n\ndifferat igitur A quidem ab aliis quattuor, id est B C D E,\nfient quattuor differentiae. rursus B differat ab aliis quattuor,\nid est A C D E, erunt rursus quattuor; quae superioribus\niunctae octo coniungunt. C uero tertia ab reliquis differt\nquattuor, scilicet A B D E; quae quattuor differentiae supe-\n\nrioribus octo copulatae duodecim reddunt. quarta D reliquis\nquattuor comparetur differatque ab eisdem, id est A B C E,\nfient igitur rursus quattuor; quae superioribus duodecim ap-\npositae sedecim copulant. quodsi ultima E ab aliis quattuor\ndifferat, scilicet A B C D, fient aliae quattuor differentiae;\n\nquae compositae prioribus uiginti perficiunt. et sit quidem\n\nhuiusmodi descriptio : |\nQuae cum ita sint, in generibus quoque et speciebus et\nceteris idem considerabitur. erunt ergo quattuor differentiae,\nquibus genus a differentia, specie, proprio accidentique dis-\niungitur; aliae rursus quattuor, quibus differentia a genere,\n\nspecie, proprio atque accidenti discrepat; rursus quattuor spe-\nciei ad genus ac differentiam, proprium atque accidens; quat-\ntuor etiam proprii ad genus, differentiam, speciem atque acci-\ndens; quattuor insuper accidentis ad genus, differentiam, spe-\nciem atque proprium. quae coniunctae omnes uiginti explicant\n\ndiflferentias. sed hoc, si ad numeri referatur naturam compara-\ntionisque alternationem; nam si ad ipsas differentiarum naturas\nuigilans lector aspiciat, easdem saepe differentias inueniet\nsumptas. quo enim genus differt a differentia, eodem differentia\ndistat a genere, et quo differentia distat ab specie, eodem\n\nspecies a differentia disgregatur, et in ceteris eodem modo. in\nhac igitur dispositione differentiarum, quam supra disposui,\neasdem saepius adnumeraui. atque si differentiarum similitudines\ndetrahamus, decem fiunt omnino differentiae, quas ad prae-\nsentem tractatum uelut diuersas atque dissimiles oportet assu-\n\nmere. age enim differat genus a differentia, specie, proprio\nin mg. sup. add. Hm2, quaternas litteras (B C D E\ncett.) infra singulis litteris A cett. positas quadratis\ninclusas exhibet L; in C in mg. (litt. minusc.) hae\nduae figurae sunt, quarum posterior spectat ad p. 321,\n20 ss. 323, 9 ss:\nin P figura est per quinque ob-\nlonga deorsum continuata, quorum\nprimum hic proponitur :\n\n\natque accidenti, quattuor differentiis, quas supra iam diximus.\nitem sumamus differentiam, distabit haec a genere primum,\ndehinc ab specie, proprio atque accident. sed quo discrepet\na genere, iam superius explicatum est, cum diceremus quo\n\ngenus a differentia discreparet. detracta igitur hac comparatione,\nquoniam supra commemorata est, relinquuntur tres distantiae\nquibus differentia ab specie, proprio accidentique disiungitur;\nquae iunctae cum superioribus quattuor septem differentias\nreddunt. post hanc species si sumatur, quattuor quidem eius\n\nessent differentiae secundum numeri diuersitatem, cum ad genus,\ndifferentiam, proprium atque accidens comparatur, sed priores\nduae comparationes iam dictae sunt. nam quo species differat\na genere tunc dictum est, cum quid genus differret ab specie\ndicebamus, quid uero species a differentia distet commemo-\n\nratum est, cum differentiae ab specie dissimilitudines redde-\nremus. quibus detractis duae supersunt integrae atque intactae\nspeciei ad proprium atque accidens discrepantiae; quae iunctae\ncum septem nouem differentias copulant. proprii uero si ad\nnumerum differentiae considerentur, quattuor erunt, scilicet ad\n\ngenus, differentiam, speciem atque accidens comparati, quarum\nquidem tres superiores differentiae iam dictae sunt. nam quid\nproprium distet a genere, tunc dictum est, cum quid genus a\nproprio distaret ostendimus, rursus quid proprium a differentia\ndiscrepet, in colligenda distantia differentiae propriique superius\n\n\ndemonstratum est, quid uero proprium distet ab specie, tunc\nexpositura est, cum quid species distaret a proprio dicebatur.\nrestat igitur una differentia proprii ad accidens, quae superio-\nribus iuncta decem differentias claudit. accidentis nero ad\n\ncetera possent quidem esse quattuor, nisi iam omnes proba-\nrentur esse consumptae. nam quid differat uel genus uel dif-\nferentia uel species uel proprium ab accidenti, supra mon-\nstratum est, nec sunt diuersae differentiae accidentis ad cetera\nquam ceterorum ad accidens. itaque fit, ut cum sit quinque\n\nrerum numerus, si prima assumatur, quattuor fiant differentiae,\nsi secunda, tres, uincanturque secundae rei ad ceteras difte–\nrentiae a prima ad ceteras una tantum distantia; nam cum\nprima habuerit quattuor, secunda retinet tres. tertia uero si\nsumatur, duas habebit differentias, quae uincantur a primis\n\nquattuor differentiis duabus; quarta si sumatur, unam habebit\ndifferentiam, quae uincitur a primis quattuor differentiis tribus,\nquinta uero quoniam nullam omnino habebit differentiam nouam,\ntotis quattuor a prima differentiis superatur. atque hoc nume-\nrorum gradu quidem usque ad denarium numerum tenditur :\n\nquattuor, tres, duae, una, ut generis quidem quattuor, diffe-\nrentiae uero tres, speciei duae, proprii una, | accidentis nullap\n\nsit. et primae quidem generis comparationes quattuor nouas\ntenent differentias, secundae uero differentiae comparationes\n\n\ntres nouas tenent; una enim superius adnumerata est, uincitur\nautem a primis quattuor nouis differentiis una tantum. speciei\nuero tertia comparatio duas tantum habet differentias nouas,\nduas quippe superius adnumeratas agnoscimus, et uincitur a\n\nquattuor primis duabus tantum differentiis nouis. proprium\nuero unam retineat nouam, quoniam tres habet superius ad-\nnumeratas, uincaturque a prima nouis tribus differentiis, quinti\nuero accidentis comparationes quoniam nullam retinent nouam\ndifferentiam, totis quattuor a primis generis transcendantur.\n\natque ad hunc modum ex uiginti differentiis secundum numerum\ndecem secundum dissimilitudinem contrahuntur. ut tamen has\nsecundum dissimilitudinem differentias non in quinario tan-\ntum numero, uerum in ceteris notas habere possimus, talis\ndabitur regula quae plenam differentiarum dissimilitudinem in\n\nqualibet numeri pluralitate reperiat. propositarum enim rerum\nnumero si unum dempseris atque id quod dempto uno relin-\nquitur, in totam summam numeri multiplicaueris, eius quod\nex multiplicatione factum est dimidium coaequabitur ei plura-\nlitati quam propositarum rerum differentiae continebunt. sint\n\nigitur res quattuor A B C D; his aufero unum, fiunt tres;\nhas igitur quater multiplico, fient duodecim; horum dimidium\n\n\nteneo, sex erunt. tot igitur erunt differentiae inter se rebus\nquattuor comparatis : A quippe ad B et C et D tres retinet\ndifferentias, rursus B ad C et D duas, C uero ad D unam;\nquae iunctae senarium numerum complent. atque hanc quidem\n\nregulam simpliciter ac sine demonstratione nunc dedisse suffi-\nciat, in Praedicamentorum uero expositione ratio quoque cur\nita sit explicabitur.\nDE COMMVNIBVS DIFFERENTIAE ET SPECIEI.Commune ergo differentiae et speciei est aequaliter\n\nparticipari; homine enim aequaliter participant par-\nticulares homines et rationali differentia. commune\nuero est et semper adesse his quae participant; sem-\nper enim Socrates rationalis et semper Socrates homo.\nDictum est saepius ea quae substantiam formant, nec\n\nremissione contrahi nec intentione produci; uni cuique enim\nid quod est, unum atque idem est. quodsi differentia spe-\ncierum substantiam monstret, species uero indiuiduorum, aequa-\nliter utraque ab intentione et remissione seiuncta sunt; quo\n\n\n\nfit ut aequaliter participentur. omnes enim indiuidui mortales\naeque sunt atque rationales sicut homines. nam si idem est ‘esse’\nhomini quod est ‘esse rationale’, cum omnes homines aeque\nsint homines, necesse est ut sint aequaliter rationales. Aliud\nquoque commune habent quoniam ita differentiae sui partici-\n\npantia non relinquunt ut species. semper enim Socrates rationalis\nest—Socrates enim rationabilitate participat —, semper homo\nest, quia scilicet humanitate participat. ut igitur differentiae\nsui participantia non relinquunt, ita species his quae ea parti-\ncipant, semper adiuncta est.\nDE PROPRIIS DIFFERENTIAE ET SPECIEI.Proprium autem differentiae quidem est in eo quod\nquale sit praedicari, speciei uero in eo quod quid est :\nnam et si homo uelut qualitas accipiatur, non sim-\n\n\n\npliciter erit qualitas, sed secundum id quod generi\naduenientes differentiae eam constituerunt. amplius\ndifferentia quidem in pluribus saepe speciebus con-\nsideratur, quemadmodum quadrupes in pluribus ani-\n\nmalibus specie differentibus, species uero in solis his\nquae sub specie sunt indiuiduis est. amplius diffe-\nrentia prima eat ab ea specie quae est secundum\nipsam; simul enim ablatura rationale interimit homi-\nnem, homo uero interemptus non aufert rationale, cum\n\nsit deus. amplius differentia quidem componitur cum\nalia differentia — rationale enim et mortale compositum\nest in substantia hominis —, species uero speciei non\ncomponitur, ut gignat aliam aliquam speciem; qui-\ndam enim | equus cuidam asino permiscetur ad muli\n\n\ngenerationem, equus autem simpliciter asino num-\nquam conueniens perficiet mulum.\nExpositis communitatibus quantum ad institutionem per-\ntinebat differentiae et speciei, eorundem nunc dissimilitudines\ncolligit dicens quoniam differunt, quod species in eo quod\n\nquid sit praedicatur, differentia uero in eo quod quale sit.\nhuic differentiae poterat occurri. nam si humanitas ipsa, quae\nspecies est, qualitas quaedam est, cur dicatur species in eo\nquod quid sit praedicari, cum propter quandam suae naturae\n\n\nproprietatem quaedam qualitas esse uideatur? huic respondemus,\nquia differentia solum qualitas est, humanitas uero non est\nsolum qualitas, sed tantum qualitate perficitur. differentia\nenim superueniens generi speciem fecit; ergo genus quadam\ndifferentiae qualitate formatum est, ut procederet in speciem,\n\nspecies uero ipsa, qualis quidem est, secundum differentiam\nillius quae est pura ac simplex qualitas, qua scilicet perficitur\net conformatur, qualitas uero ipsa pura simplexque nullo modo\nest, sed ex qualitatibus effecta substantia. itaque iure diffe-\nrentia, quae pure ac simpliciter qualitas est, in eo quod quale\n\nest sciscitantibus respondetur, species uero in eo quod quid\nsit, licet ipsa quoque quaedam qualitas sit non simplex, sed\naliis qualitatibus informata. Rursus illa quoque differentia\nest, quia plures sub se species differentia continet, species\nuero tantum indiuiduis praesunt. rationabilitas enim et hominem\n\nclaudit et deum, quadrupes equum, bouem, canem et cetera,\nhomo uero solos indiuiduos. atque in aliis speciebus eadem\nratio est. idcirco enim definitiones quoque secutae sunt, ut\ndifferentia uocaretur quod in pluribus specie differentibus in\neo quod quale sit praedicatur, species uero quod de pluribus\n\nnumero differentibus in eo quod quid sit praedicatur. Ideo\netiam superioris naturae sunt differentiae, quoniam continentes\nsunt specierum. nam si quis auferat differentiam, speciem\n\n\nquoque sustulerit, ut si quis auferat rationabilitatem, hominem\ndeumque consumpserit, si uero hominem tollat, rationabilitas\nmanet in speciebus reliquis constituta. est igitur differentiae\nspecieique distantia quod una differentia plures species con-\n\ntinere potest, species uero nullo modo. Alia rursus est\ndifferentia, quoniam ex pluribus differentiis una saepe species\niungitur, ex pluribus speciobus nulla speciei substantia copu-\nlatur. iunctis enim differentiis mortali ac rationali factus est\nhomo, iunctis uero speciebus nulla umquam species infor-\n\nmatur. quodsi quis occurrat dicens quoniam permixtus asino-\nequus efficit mulum, non recte dixerit. indiuidua enim indi-\nuiduis iuncta indiuidua rursus alia fortasse perficiunt, ipse\nuero equus simpliciter, id est uniuersaliter, et asinus uniuer-\nsaliter neque permisceri possunt neque aliquid, si cogitatione\n\nmisceantur, efficiunt, constat igitur differentias quidem plurimas\nad unius speciei substantiam conuenire, species uero in alterius\nspeciei naturam nullo modo posse congruere.\nDE COMMVNIBVS DIFFERENTIAE ET PROPRII.Differentia uero et proprium commune quidem\n\nhabent aequaliter participari ab his quae eorum par-\nticipant; aequaliter enim rationalia rationalia sunt\net risibilia risibilia. et semper et omni adesse com-\n\n\n\nmune utriusque est. si enim curtetur qui est bipes,\nsed ad id quod natum est semper dicitur; nam et\nrisibile in eo quod natum est habet id quod est semper,\nsed non in eo quod semper rideat.\nNunc differentiae propriique communia continua ratione per-\n\n-sequitur. commune enim dicit esse proprio ac differentiae quod\naequaliter participantur — aeque enim omnes homines rationa-\nbiles sunt, aeque risibiles —, illud, quia substantiam monstrat,\nistud, quia est aequum proprium speciei et subiectam speciem\nnon relinquit. Aliud etiam his commune subiungit : aequa-\n\nliter enim semper differentia subiectis adest ut proprium;\nsemper enim homines rationabiles sunt, ut semper quoque\nrisibiles. sed obici poterat non semper esse bipedem hominem,\ncum sit bipes differentia, si unius pedis perfectione curtetur.\nquam tali modo soluimus quaestionem. propria et differentiae\n\nnon in eo quod semper habeantur, sed in eo quod semper\nnaturaliter haberi possunt, semper dicuntur adesse subiectis.\n\n\nsi enim quis curtetur pede, nihil attinet ad naturam, sicut\nnihil ad detrahendum proprium ualet, si homo non rideat.\nhaec enim non in eo quod adsint, sed in eo quod per naturam\nadesse possint, semper adesse | dicuntur. ipsum enim semper;\n\n\nnon actu esse dicimus, sed natura. numquam enim fieri potest,\nut per naturae ipsius proprietatem non semper homo bipes\nsit, etiamsi potest fieri, ut pede curtetur, etiam si deminuto\npede sit natus; in his enim non speciei atque substantiae,\nsed nascenti indiuiduo derogatur.\nDE PROPRIIS DIFFERENTIAE ET PROPRII.\nProprium autem differentiae est quoniam haec qui-\ndem de pluribus speciebus dicitur saepe, ut rationale\nde homine et de deo, proprium uero de una sola spe-\ncie, cuius est proprium. et differentia quidem illis\n\nest consequens quorum est differentia, sed non con-\nuertitur, propria uero conuersim praedicantur quorum\nsunt propria, idcirco quoniam conuertuntur.\nDistat a proprio differentia, quia differentia plurimas species\n\n\n\nclaudit ac de his omnibus praedicatur, proprium uero uni\ntantum speciei cui iungitur adaequatur. rationale enim de\nhomine atque de deo, quadrupes de equo et ceteris animalibus,\nrisibile uero unam tantum tenet speciem, id est hominem.\nunde fit ut differentia semper speciem consequatur, species\n\nuero differentiam minime. proprium uero ac species alternis\nsese uicibus aequa praedicatione comitantur. sequi uero dicitur,\nquotiens quolibet prius nominato posterius reliquum conuenit\nnuncupari, ut si dicam ‘omnis homo rationabilis est’, prius\nhominem, posterius apposui differentiam; sequitur ergo dif-\n\nferentia speciem. at si conuertam nomina dicamque ‘omne\nrationabile homo est’, propositio non tenet ueritatem; igitur\nspecies differentiam nulla ratione comitatur. proprium uero et\nspecies quia conuerti possunt, mutuo se secuntur : omnis homo\nrisibilis est et omne risibile homo est.\nDE COMMVNIBVS DIFFERENTIAE ET ACCIDENTIS.Differentiae autem et accidenti commune quidem\nest de pluribus dici, commune uero ad ea quae sunt\n\n\n\ninseparabilia accidentia, semper et omnibus adesse;\nbipes enim semper adest omnibus coruis et nigrum\nesse similiter.\nDuo quidem differentiae et accidentis communia proponit,\n\nquorum unum separabilibus et inseparabilibus accidentibus\ncum differentia commune est, ab altero uero separabile acci-\ndens segregatur. tantum uero inseparabile secundo communi\nconcluditur. est enim commune differentiae cum omnibus acci-\ndentibus de pluribus praedicari; nam et separabilia et inse-\n\nparabilia accidentia sicut differentia de pluribus speciebus et\nindiuiduis praedicantur, ut bipes de coruo atque cygno et de\nhis indiuiduis quae sub coruo et cygno sunt, nuncupatur.\nitem de eodem coruo atque cygno album et nigrum, quae\nsunt inseparabilia accidentia, praedicantur. ambulare enim uel\n\nstare, dormire ac uigilare de eisdem dicimus, quae sunt acci-\ndentia separabilia, reliqua uero communitas ea tantum acci-\ndentia uidetur includere quae sunt inseparabilia. nam sicut\ndifferentia somper subiectis speciebus adhaerescit, ita etiam\ninseparabilia accidentia numquam uidentur deserere subiectum.\n\nut enim bipes, quod est differentia, numquam coruorum spe-\nciem derelinquit, ita nec nigrum, quod accidens inseparabile\nest. differentia enim idcirco non relinquit subiectum, quoniam\neius substantiam complet ac perficit, accidens uero huiusmodi,\n\n\nquia non potest separari; neque enim possit esse accidens\ninseparabile, si subiectum aliquando relinquit.\nDE PROPRIIS DIFFERENTIAE ET ACCIDENTIS.Differunt autem quoniam differentia quidem con-\ntinet et non continetur — continet enim rationabi-\n\nlitas hominem —, accidentia uero quodam quidem\nmodo continent eo quod in pluribus sunt, quodam uero\nmodo continentur eo quod non unius accidentis sus-\nceptibilia sunt subiecta, sed plurimorum, et differen-\ntia quidem inintentibilis est et inremissibilis, acci-\n\ndentia uero magis et minus recipiunt. et inpermixtae\nquidem sunt contrariae differentiae, mixta uero con-\ntraria accidentia.\nHuiusmodi quidem communiones et proprietates dif-\nferentiae et ceterorum sunt, species uero quo quidem\n\n\ndifferat a genere et differen|tia, dictum est in eo quod\ndicebamus, quo genus differret a ceteris et quo dif-\nferentia differret a ceteris.\nPost differentiae et accidentis redditas communitates nunc\nde eorum differentiis tractat. ac primum quidem talem proponit.\n\n\n\n\ndifferentia, inquit, omnis speciem continet. rationabilitas enim\ncontinet hominem, quoniam plus rationabilitas quam species,\nid est homo, praedicatur : supergressa enim substantiam\nhominis in deum usque diffunditur. accidentia uero aliquando\n\nquidem continent, aliquando continentur. continent quidem,\nquia quodlibet unum accidens speciebus adesse pluribus con-\nsueuit, ut album cygno et lapidi, nigrum coruo, Aethiopi atque\nhebeno, continentur uero, quoniam plura accidentia uni accidunt\nspeciei, ut uideatur illa species plurima accidentia continere.\n\ncum enim Aethiopi accidit ut sit niger, accidit ut sit simus,\nut crispus, quae cuncta sunt accidentia Aethiopis, species,\nquod est homo, omnia quae habet intra se plurima accidentia\nuidetur includere. huic occurri potest : quoniam differentiae\nquoque aliquo modo continentur, aliquo modo continent, ut\n\nrationabilitas continet hominem—plus enim quam de homine\npraedicatur —, continetur quoque ab homine, quia non solum\nhanc differentiam homo continet, uerum etiam mortalem. re-\nspondebimus : omnia quaecumque substantialiter de pluribus\npraedicantur, ab his de quibus dicuntur non poterunt conti-\n\nneri; quo fit ut differentiae quidem non contineantur ab specie,\netsi sint differentiae plures quae speciem forment. accidentia\nuero continentur, quoniam accidentia speciei substantiam nulla\npraedicatione constituunt; nam nec proprie uniuersalia dicuntur\n\n\naccidentia, cum de speciebus pluribus dicuntur, differentiae\nuero maxime. quae enim quorumlibet uniuersalia sunt, ea\nneoesee est eorum quorum sunt uniuersalia, etiam substantiam\ncontinere. qno fit ut quia differentiae substantiam monstrant,\nintentione ac remissione careant — una enim quaeque substantia\n\nneque contrahi neque remitti potest —, at uero accidentia quoniam\nnullam constitutionem substantiae profitentur, intentione cre-\nscunt et remissione decrescunt. Illa quoque eorum est dif-\nferentia, quod differentiae contrariae permisceri, ut ex his fiat\naliquid, non queunt, accidentia uero contraria miscentur et\n\nquaedam medietas ex alterutra contrarietate coniungitur. ex\nrationabili enim et inrationabili nihil in unum iungi potest,\nex albo uero et nigro coniunctis fit aliquis medius color.\nExpositis igitur distantiis differentiae ad cetera restat de\nspecie dicere, cuius quidem differentias ad genus ante colle-\n\ngimus, cum generis ad speciem differentias dicebamus. eiusdem\netiam speciei distantias ad differentiam diximus, cum differentiae\nad species dissimilitudines monstrabamus. restat igitur speciem\nproprii et accidentium communioni coniungere, tum differentia\nsegregare.\nDE COMMVNIBVS SPECIEI ET PROPRII.Speciei autem et proprii commune est de se intri-\ncem praedicari; nam si homo, risibile est, et si risi-\n\n\n\nbile, homo est – risibile uero quoniam secundum id\nquod natum est sumi oportet, saepe iam dictum est —;\naequaliter enim sunt species his quae eorum partici-\npant et propria quorum sunt propria.\n\nCommune, inquit, habent propria atque species ad se ipsa\npraedicationes habere conuersas. nam sicut species de proprio,\nita proprium de specie praedicatur; namque ut est homo risi-\nbilis, ita risibile homo est; idque iam saepius dictum esse\ncommemorat. cuius communitatis rationem subdidit, eam scilicet,\n\nquia aequaliter species indiuiduis participantur, sicut eadem\npropria his quorum sunt propria. quae ratio non uidetur ad\nconuersionem praedicationis accommoda, sed potius ad illam\naliam similitudinem, quia sicut species aequaliter indiuiduis\nparticipantur, ita etiam propria; aeque enim Socrates et Plato\n\nhomines sunt, sicut etiam risibiles. itaque tamquam aliam\ncommunionem debemus accipere quod est additum : aequaliter\nenim sunt species his quae eorum participant et pro-\npria quorum sunt propria. an magis intellegendum est hoc\nmodo dictum, tamquam si diceret ‘aequalia enim sunt species\n\net propria’? nam quia species eorum sunt species quae spe-\nciebus ipsis participant, et propria eorum propria quae|pro-\n\npriis participant, proprium atque species aequaliter utrisque\nsunt, id est neque species superuadit ea quae specie parti-\n\n\n\ncipant, neque propria superuadunt ea quae propriis participant.\ncumque haec propria specierum sint. propria, species ac pro-\npria aequalia esse necesse est atque inuicem praedicari.\nDE PROPRIIS SPECIEI ET PROPRII.Differt autem species a proprio, quoniam species\n\nquidem potest et aliis genus esse, proprium uero et\naliarum specierum esse inpossibile est. et species\nquidem ante subsistit quam proprium, proprium uero\npostea fit in specie; oportet enim hominem esse, ut\nsit risibile. amplius species quidem semper actu adest\n\nsubiecto, proprium uero aliquando potestate; homo\nenim semper actu est Socrates, non uero semper\nridet, quamuis sit natus semper risibilis. amplius\nquorum termini differentes, et ipsa sunt differentia;\nest autem speciei quidem sub genere esse et de plu-\n\n\n\n\nribus et differentibus numero in eo quod quid est\npraedicari et cetera huiusmodi, proprii uero quod est\nsoli et semper et omni adesse.\nPrimam proprii et speciei differentiam dicit quoniam species\n\npotest aliquando in alias species deriuari, id est potest esse\ngenus, ut animal, cum sit species animati, potest esse hominis\ngenus. sed nunc non de his speciebus loquitur quae sunt\nspecialissimae, atque hunc confundere uidetur errorem, quod\ncum de his speciebus dicere proposuerit quae essent ultimae,\n\nnunc de his quae sunt subalternae et saepe locum generis\noptineant disserit. propria uero nullo modo esse genera possunt,\nquoniam specialissimis adaequantur; quae quoniam genera\nesse non queunt, nec propria quae sibi sunt aequalia, genera\nesse permittuntur. Rursus species semper ante subsistit\n\nquam proprium—nisi enim sit homo, risibile esse non poterit —,\net cum ista simul sint, tamen substantiae cogitatio praecedit\nproprii rationem. omne enim proprium in accidentis genere\ncollocatur, eo uero differt ab accidenti, quia circa omnem\nsolam quamlibet unam speciem uim propriae praedicationis\n\ncontinet. quodsi pviores sunt substantiae quam accidentia,\nspecies uero substantia est, proprium uero accidens, non est\ndubium quin prior sit species, proprium uero posterius. Dis-\n\n\ncernuntur etiam species a propriis actus potestatisque natura;\nspecies enim actu semper indiuiduis adest, propria uero ali-\nquotiens actu, potestate autem semper. Socrates enim et Plato\nactu sunt homines, non uero semper actu rident, sed risibiles\nesse dicuntur, quia tametsi non rideant, ridere tamen poterunt.\n\nnatura itaque species et proprium semper subiectis adest, sed\nactu species, proprium uero non semper actu, uelut dictum\nest. At rursus quoniam definitio substantiam monstrat,\nquorum diuersae sunt definitiones, diuersas necesse est esse\nsubstantias; speciei uero et proprii diuersae sunt definitio-\n\nnes, diuersae sunt igitur substantiae. est autem speciei\ndefinitio esse sub genere et de pluribus numero differentibus\nin eo quod quid sit praedicari; quam superius frequenter\nexpositam nunc iterare non opus est. proprium uero non ita :\ndefinitur : proprium est quod uni et omni et semper speciei\n\nadest. quodsi definitiones diuersae sunt, non est dubium spe-\nciem ac proprium secundum naturae suae terminos discrepare.\nDE COMMVNIBVS SPECIEI ET ACCIDENTIS.Speciei uero et accidentis commune quidem est de\npluribus praedicari; rarae uero aliae sunt communi-20\n\n\n\ntates propterea, quoniam quam plurimum a se distant\naccidens et id cui accidit.\nSpeciei atque accidentis similitudinem communem dicit de\npluribus praedicari; de pluribus enim dicitur species, sicut et\n\naccidens. raras uero dicit esse alias eorum communiones\nidcirco, quoniam longe diuersum est id quod accidit et cui\naccidit. cui enim accidit, subiectum est atque suppositum,\nquod uero accidit, superpositum est atque aduenientis naturae.\nitem quod supponitur substantia est, quod uero uelut accidens\n\npraedicatur, extrinsecus uenit. quae omnia multam eius quod\nest subiectum et eius quod est accidens differentiam faciunt.\ntamen inueniri etiam aliae possunt speciei et accidentis inse-\nparabilis communitates, ut semper adesse subiectis — aeque\nenim homo singulis hominibus | semper adest et inseparabilia\n\n\naccidentia singulis indiuiduis praesto sunt —, et quod sicut spe-\ncies de his quae indiuidua continet, aeque de pluribus accidentia\nindiuiduis praedicantur; nam homo de Socrate et Platone, nigrum\nuero atque album de pluribus coruis et cygnis quibus accidit\nnuncupatur.\nDE PROPRIIS SPECIEI ET ACCIDENTIS.\nPropria uero utriusque sunt, speciei quidem in eo\nquod quid est praedicari de his quorum est species,\n\n\n\naccidentis autem in eo quod quale quiddam est uel\naliquo modo se habens; et unam quamque substantiam\nuna quidem specie participare, pluribus autem acci-\ndentibus et separabilibus et inseparabilibus; et spe-\ncies quidem ante subintellegi quam accidentia, uel si\n\nsint inseparabilia — oportet enim esse subiectum, ut\nilli aliquid accidat —, accidentia uero posterioris\ngeneris sunt et aduenticiae naturae. et speciei quidem\nparticipatio aequaliter est, accidentis uero, uel si\ninseparabile sit, non aequaliter; Aethiops enim alio\n\nAethiope habebit colorem uel intentum amplius uel\nremissum secundum nigredinem.\nRestat igitur de proprio et accidenti dicere; quo\nenim proprium ab specie et differentia et genere\ndiffert, dictum est.\n\nQuod nunc proprium speciei et accidentis se exequi polli-\ncetur, tale proprium intellegendum est quod, ut superius dictum\nest, ad comparationem dicitur differentium rerum. species enim\nin eo quod quid est praedicatur, accidens uero in eo quod\nquale est. qua differentia non ab accidentibus solis species\n\n\n\n\ndiscernitur, uerum etiam a differentiis ac propriis, nec solum\nspecies ab eisdem, uerum etiam genus. praeterea quod species\nin eo quod quid est praedicatur, accidens uero in eo quod\nquomodo sese habeat, id quoque commune est cum genere;\n\ngenus quippe ab accidenti in eo quod quid est et quomodo\nse habeat praedicatione diuiditur. Item unam quamque\nsubstantiam una uidetur species continere, ut Socratem homo,\natque ideo Socrati una tantum propinquitas est species hominis.\nrursus indiuiduo equo una species equi est proxima, itemque\n\nin ceteris; uni cuique enim substantiae una species praeest.\nat uero uni cuique substantiae non unum accidens iungitur;\nuni cuique enim substantiae plura semper accidentia super-\nueniunt, ut Socrati quod caluus, quod simus, quod glaucus,\nquod propenso uentre, et in aliis quidem substantiis de numero\n\naccidentium idem conuenit. Dehinc semper ante accidentia\nspecies intelleguntur. nisi enim sit homo cui accidat aliquid,\naccidens esse non poterit, et nisi sit quaelibet substantia cui\naccidens possit adiungi, accidens non erit. omnis autem sub-\nstantia propria specie continetur. recte igitur prius species,\n\naccidentia uero posterius intelleguntur; posterioris enim sunt,\nut ait, generis et aduenticiae naturae. nam quae substantiam\nnon informant, recte aduenticiae naturae esse dicuntur et\nposterioris generis; his enim substantiis adsunt quae ante dif-\nferentiis informatae sunt. Rursus quoniam species substantiam\n\n\nmonstrat, substantia uero, ut dictum est, intentione ac remis-\nsione caret, speciei participatio intentionem remissionemque non\nsuscipit. accidens uero uel si inseparabile sit, potest inten-\ntionis remissionisque cremento et detrimento uariari, ut ipsum\ninseparabile accidens quod Aethiopibus inest, nigredo. potest\n\nenim quibusdam talis adesse, ut sit fuscis proxima, aliis uero\ntalis, ut sit nigerrima.\nRestat nunc proprii communiones ac differentias persequi.\nsed quo proprium differat a genere uel specie uel differentia.\nsuperius demonstratum est, cum quid genus uel species uel\n\ndifferentia a proprio distaret ostendimus. nunc reliqua ad com-\nmunitatem uel differentiam consideratio est, quid proprium\naccidentibus aut iungat aut segreget.\nDE COMMVNIBVS PROPRII ET ACCIDENTIS.Commune autem proprii et inseparabilis accidentis\n\nest quod praeter ea numquam constant illa in quibus\nconsiderantur; quemadmodum enim praeter risibile\nnon subsistit homo, ita nec praeter nigredinem sub-\n\n\n\nsistit Aethiops, et quemadmodum semper et omni\nadest proprium, sic et inseparabile accidens.\nQuoniam proprium semper adest speciebus nec eas ullo\n\nmodo relinquit quoniamque inseparabile accidens a subiecto\n\nnon potest segregari, hoc illis inter se uidetur esse commune,\nquod ea in quibus insunt, praeter propria uel inseparabilia\naccidentia esse non possint. inseparabilia uero accidentia com-\nparat, quoniam, ut in specie dictum est, rarissimae sunt speciei\natque accidentis similitudines. quocirca multo magis proprii\n\natque accidentis communitates difficile reperiuntur. accidens\nenim in contrarium diuidi solet, in separabile accidens atque\nin inseparabile, quae uero sub genere in contrarium diuiduntur,\nea nullo alio nisi tantum generis praedicatione participant.\nquodsi proprium inseparabile quoddam accidens est, a separabili\n\naccidenti plurimum differt, atque ideo nullas proprii et separa-\nbilis accidentis similitudines quaerit. sed quia ipsum proprium\ncertis quibusdam causis ab inseparabilibus accidentibus differt,\nhorum et communitates inueniri possunt et inter se differentiae.\nquarum una quidem ea est quam superius exposuimus, secunda\n\nuero quoniam sicut proprium semper et omni speciei adest,\nita etiam inseparabile accidens; nam sicut risibile omni homini\net semper adest, ita etiam nigredo omni coruo et semper\nadiuncta est.\nDE PROPRIIS PROPRII ET ACCIDENTIS.Differt autem quoniam proprium uni soli speciei\nadest, quemadmodum risibile homini, inseparabile\nuero accidens, ut nigrum, non solum Aethiopi, sed\netiam coruo adest et carboni et hebeno et quibusdam\n\naliis. quare proprium conuersim praedicatur de eo\ncuius est proprium et est aequaliter, inseparabile\nautem accidens conuersim non praedicatur. et pro-\npriorum quidem aequaliter est participatio, acciden-\ntium uero haec quidem magis, illa uero minus.\nSunt quidem etiam aliae communitates uel proprie-\ntates eorum quae dicta sunt, sed sufficiunt etiam haec\nad discretionem eorum communitatisque traditionem.\nProprii atque accidentis prima quidem differentia est quia\nproprium semper de una tantum specie dicitur, accidens uero\n\nminime, sed eius praedicatio in plurimas diuersi generis sub-\nstantias speciesque diffunditur. risibile enim de nullo alio nisi\nde homine praedicatur, nigrum uero, quod est inseparabile\nquibusdam accidens, tam coruo quam Aethiopi, quae diuersa\nsunt specie, tum coruo atque hebeno, quae differunt generi-\n\nbus, non tantum specie, praesto est. quo fit ut propriis quidem\n\n\n\nconuersio aequa seruetur, in accidentibus uero minime. quoniam\nenim propria in singulis esse possunt atque omnes continent,\nspecies conuerso ordine praedicantur; nam quod risibile est.\nhomo est, et quod homo, risibile. nigrum uero non ita, sed\n\nipsum quidem de his praedicari potest quibus inest, illa uero\nad huius praedicationem conuerti retrahique non possunt;\nnigrum enim de carbone. hebeno, homine atque coruo prae-\ndicatur, haec uero de nigro minime, nam quae plurima con-\ntinent, de his quae continent praedicari possunt, ea uero quae\n\ncontinentur, de sese continentibus nullo modo nuncupantur. Rur-\nsus proprium quidem aequaliter participatur, accidens remis-\nsionibus atque intentionibus permutatur. omnis enim homo\naeque risibilis est, Aethiops uero non aequaliter niger est, sed,\nut dictum est. alius quidem paulo minus alius uero\n\ntaeterrimus inuenitur.\nEt de proprii quidem atque accidentis differentiis satis dictum\nest. restabat uero accidentis ad cetera communiones proprie-\ntatesque explicare, sed iam superius adnumeratae sunt, cum\ngeneris, differentiae, speciei et proprii ad accidens similitudines\n\nac differentias adsignauimus. fortasse autem his institutus animus\net sollertior factus alias praeter eas quas nunc diximus com-\nmunitates uel differentias quinque rerum quae superius sunt\npositae reperiet, sed ad discretionem atque eorum similitudines\ncomparandas ea fere quae sunt dicta sufficiunt. nos etiam,\n\nquoniam promissi operis portum tenemus atque huius libri\nseriem primo quidem ab rhetore Victorino, post uero a nobis\n\n\nLatina oratione conuersam gemina expositione patefecimus, hic\nterminum longo statuimus operi continenti quinque rerum dis-\nputationem et ad Praedicamenta seruanti.\n"};
